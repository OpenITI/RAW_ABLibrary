[
  {"content":"\r\n\r\nمرآة البلدان\r\nتأليف\r\nمحمدحسن خان اعتماد السلطنه\r\nجلد دوم\r\nبا تصحيحات ، حواشى و فهارس\r\nبه كوشش\r\nدكتر عبدالحسين نوائى و ميرهاشم محدث\r\n\r\n","description":"","footnote":"","page_name":" 951 ","page_number":1},
  {"content":"\r\n\r\nبسم الله الرحمن الرحيم\r\nانتشارات دانشگاه تهران\r\nشمارهء 1921\r\nشمارهء مسلسل 2644\r\nناشر : مؤسسهء انتشارات و چاپ دانشگاه تهران\r\nتاريخ انتشار اسفندماه 1367\r\nتيراژ چاپ : 3300 نسخه\r\nچاپ مؤسسهء انتشارات و چاپ دانشگاه تهران\r\nمسئوليت صحت مطالب كتاب با مؤلف است\r\nكليه حقوق براى دانشگاه تهران محفوظ است\r\n\r\n","description":"","footnote":"","page_name":" 952 ","page_number":2},
  {"content":"\r\n\r\n\r\nجلد دوم\r\n\r\n[ مقدمه 
  ]\r\nهو مخفى نماناد اين بندهء مؤلف را بدوا قصد و ارادهء جازمه اين بود كه تمام وقايع سلطنت و صادرات يك قرن سعادت قرين سلطان اعلى - حضرت قدر قدرت اقدس همايون شهريارى خلد الله تعالى ملكه و دولته را دراين سال نوشته و به خاتمت آورده در طى تاريخ و جغرافياى دارالخلافهء تهران كه متمم جلد اول مرآة البلدان ناصرى منطبعهء سنهء ماضيه است به حليهء طبع متحلى سازد . چون تأليف و تحرير تواريخ و سير بىتحقيق كامل و توفيق اسباب ، خود را به معرض خطر انداختن و مصداق من صنف فقد استهدف ساختن است على الخصوص نگارش تاريخ عصر و تأليف شرح حال معاصر . چه اكثر اشخاصى كه اسامى آنها در ذيل وقايع سلطنت ابد مدت شهريار تاجدار گردون اقتدار ضبط و ثبت است يا خودشان حيات دارند يا اولاد امجاد و اعقاب والانژادشان در قيد حيات و مشغول خدمات دولت مىباشند . پس شرح حال هريك را به‌طورى نگاشتم كه از دقايق حالات ، چيزى فوت نشود و با لباس صدق و راستى بر وفق مراد آيد و مورد ايراد نگردد .\r\nبس صعب و كثير الزحمه بود لهذا به وسيله و توفيق بعضى اطلاعات خارجيه كه از حضور نواب مستطاب اشرف و الا اعتضاد السلطنه وزير علوم مد ظله العالى تحصيل و اخذ و اقتباس نموده و به معاونت و دستيارى اسناد معتبرهء صحيحه از قبيل جلد دوم تاريخ روضة الصفاى ناصرى من تأليفات مرحوم مبرور خلد آشيان امير الشعراء رضا قلى خان لله‌باشى\r\n\r\n","description":"","footnote":"","page_name":" 953 ","page_number":3},
  {"content":"\r\n\r\nروح الله روحه و تاريخ قاجاريه از مجلدات ناسخ التواريخ من مصنفات قدوة الفضلاء ، زبده الفصحاء ، دانشمند بىنظير فاضل نحرير جناب لسان - الملك دام مجده العالى و روزنامه‌هاى دولتى به علاوهء بعضى ثبتها و مرقومات دولتى از قبيل فرامين و احكام و عهدنامه‌ها كه از دارالانشاء دولتى و دفترخانهء مباركه و وزارتخانه‌هاى ديگر براى اين تأليف مبارك در مدت نه ماه به‌دست آورده شروع براين مهم نمود . ولى چون زياده از سه ماه مدت و مهلت نداشت و نگاشتن وقايع يك‌قرن با اين شروح و بدين شروط با اين قلت مجال ، امرى محال مىنمود خاصه كه شرح هر سالى مزين است به وقايع و حوادث عظيمهء تمام اقطار عالم و كليهء دول روى زمين به ثبت و ترقيم وقايع پانزده ساله دراين جلد قناعت و اكتفا رفت .\r\nاميدوار بعون خداى تعالى چنان است كه در سال ديگر بقيهء تاريخ قرن و وقايع پانزده سال اخير را كه البته به واسطهء حدوث وقايع معظمهء داخله و خارجه از اين جلد مبسوطتر و مشروحتر خواهد بود به پايان آورد و منطبع سازد .\r\nاگر در ذكر القاب رجال ، طريق ايجاز و اجمال را اختيار كرده و جز القاب مختصرهء مخصوصهء شاهزادگان والاتبار و وزراى عالىمقدار ، ديگرى را كسوت لقب نپوشانيده يكى به ملاحظهء اختصار اين تاريخ كه فرع و تابع جغرافياست و ديگر به متابعت و موافقت سبك روزنامهء دولت است كه همه‌جا به اسامى فقط اكتفا مىنمايد . اميد است با اين عذر مقبول دراين نكته ، احدى را ايراد و نقض و شكايتى نباشد .\r\nهمچنين اگر بعضى از معاصرين كه دراين عصر همايون به حسن خدمت و وفور كفايت به مرور زمان مدارج و مراتب نوكرى و چاكرى را طى كرده و الحال در حضرت گردون بسطت پادشاهى قرب و منزلتى به كمال دارند و به مناصب عاليه و مشاغل معظمهء دولت منصوب و مشغول هستند به اقتضاى وضع تاريخ‌نگارى و روزنامه‌نويسى ، ذكرى از مراتب و مدارج متوسطه يا نازلهء آنها در طى اين كتاب مستطاب شده باشد نبايد خاطر هيچيك از اين فقره قرين كراهت و كدورت شود بلكه شخص را كمال شرف و افتخار است نه مايهء ننگ و عار كه شرافت نسب و امتيازات و شئونات موروثى را از خود سلب كرده قدم همت پيش نهد و مدارج ترقى را به پاى خويش بسپرد تا به اعلى مقام ترقى نايل و و اصل شود چنان كه\r\n\r\n","description":"","footnote":"","page_name":" 954 ","page_number":4},
  {"content":"\r\n\r\nدر بسيارى از امثال و شرح حال متقدمين مذكور و مسطور است كه اشخاصى كه مسبوق به خدمت و معروف حضرت سلاطين نبوده و در زواياى خمول خفته بوده‌اند عاقبت به وفور عقل و دانش و حصافت رأى و علو همت و جمال خدمت به مقام منيع وزارت رسيده‌اند . از اينجاست كه حكيم فردوسى رحمه الله فرموده : هنر بهتر از گوهر نامدار .\r\nالعبد الفانى محمد حسن بن على المراغه‌اى الملقب به صنيع الدوله ربيع الاول 1295\r\n\r\n","description":"","footnote":"","page_name":" 955 ","page_number":5},
  {"content":"\r\n . \r\n","description":"","footnote":"","page_name":" 956 ","page_number":6},
  {"content":"\r\n\r\nبسم اللّه الرّحمن الرّحيم\r\n\r\nسال اول 1264\r\nجلوس ابد مأنوس همايون اعليحضرت اقدس خسرو صاحبقران ، شاهنشاه كل ممالك محروسه ايران ، شهريار عادل باذل ، ظل الله الممدود ، السلطان بن السلطان بن السلطان و الخاقان بن الخاقان بن الخاقان ناصر الدين - شاه قاجار ادام الله تعالى ايام ملكه و متعنا الله و جميع المسلمين به طول بقائه بر تختگاه سلطنت و سرير پادشاهى آباى بزرگوار و اجداد امجاد تاجدار خود در دارالخلافهء باهره در شب شنبه بيست و دويم شهر ذيقعده الحرام سنه هزار و دويست و شصت و چهار هجرى اتفاق افتاد . شكوه سلطنت افزود و دولت عليه حليهء عظمت دربرنمود . و روزى كه تاج خلافت خسروى به تارك مبارك مزين و مفتخر گرديد ، سال عمر همايون - كه امتداد آن شرف ادوار و قرون باد - به هجده رسيده ، باراى پيرو بخت جوان پايهء سرير گردون مسير را بر روى مبانى معدلت و دعايم نصفت قرار داده قواعد و اركان آن را استحكامى زايدا ما كان عنايت و مرحمت فرمود .\r\nشب ششم شهر صفر المظفر هزار و دويست و چهل و هفت هجرى شب عيد ولادت باسعادت شاهنشاه جم‌جاه اسلام‌پناه است كه همه ساله جشن اين عيد سعيد مقرر و موجب سرور عموم اهل مملكت و كشور مىباشد .\r\nو چون دراين سال فيروزىمآل سنين ملك و سلطنت شهريار كامكار به مباركى و سعادت به سى رسيده و در يك قرن پادشاهى مآثر و نتايج خاطر الهام ذخاير كه لا تعد و لا تحصى است ممالك را در زيور آراستگى و كمال\r\n\r\n","description":"","footnote":"","page_name":" 957 ","page_number":7},
  {"content":"\r\n\r\nمعمور نموده و به اصابت راى عالم‌آرا ، بلاد و عباد را مرفه و معمور فرموده اين جمله را اقتضا اين است كه در مجلدى خاص جمع و موجب روشنى و بهجت بصر و سمع مطالعه‌كنندگان حال و استقبال نمايد و آن را نازل منزلهء شكر نعماى الهى و اداى حقوق عظيمهء ولى نعمت خود و كل اهالى ممالك محروسه ايران شيد الله تعالى دعايم ملكه و دولته قرار دهد . لهذا شروع به شرح سلطنت سى ساله نموده هر سالى را با بيانى وافى خالى از اطناب ممل و عارى از ايجاز مخل مىنگارد و در ذيل احوال هر سال وقايع و سوانح بزرگى كه در كل روى زمين سانح شده به ترقيم آن تكميل حظ و استيفاى نصيب ناظرين مىنمايد . بعون الله تعالى و حسن توفيقه .\r\n\r\nشرح سلطنت سىسالهء اعليحضرت اقدس شاهنشاه جم‌جاه روحنا فداه\r\nچون شهريار مبرور ماضى انار الله تعالى برهانه شب ششم شوال هزار و دويست و شصت و چهار از قصر محمديهء شميران به ملاء اعلى و رياض قدس درپيوست نوبت خسروى اين خديو يگانه و پادشاه عادل فرزانه آمد .\r\nقبل از انتقال شهريار مبرور اسكنه الله تعالى فى دار السرور ذات ملكوتى صفات مقدس - كه ولايت عهد آن حضرت رضوان جايگاه داشتند - در دارالسلطنهء تبريز در انتظام امور مملكت آذربايجان و تكميل موجبات آسايش اهالى و رعاياى آن سامان تجشم مىفرمودند و در زمان اشتداد مرض شهريار فردوس قرار از جانب امنا و وزراى دولت و حضرت عرايض و چاپار پىدرپى روانهء تبريز مىشد و بعد از وقوع غايلهء هايلهء شهريار ماضى طاب الله ثراه نيز مسرعى از طرف نواب مهد عليا طيب الله تربته اعلام را به آذربايجان شتافت . نواب مهد عليا دخترزادهء خاقان مغفور فتحعلى شاه و فرزند امير محمد قاسم خان بن سليمان خان قاجار قوانلو والدهء اعليحضرت شاهنشاه جم‌جاه روحنا فداه بودند و نواب معظم اليها به نظم شهر و توابع دارالخلافه و تمهيد مقدمات جلوس ابدمانوس پادشاهى دام ملكه راى و تدبير صايبه فرموده نواب و الا شاهزاده عليقلى\r\n\r\n","description":"","footnote":"","page_name":" 958 ","page_number":8},
  {"content":"\r\n\r\nميرزا را كه زيور فضل و دانش داشته و دارند به وزارت خود اختيار و طرف مشورت در امور قرار دادند .\r\nنيز در هشتم شهر شوال سنهء مسطوره نوشتهء حاجى ميرزا آقاسى به على خان ماكوئى سردار آذربايجان رسيد كه به حركت موكب فيروزى كوكب اقدس اعلى انها نموده بود . وزراى مختار روس و انگليس هم به قونسولهاى خود اين مطلب را نگاشته و ابتدا نامهء دالغوركى وزير مختار روس به آنشكوف كه در تبريز قونسول بود رسيد و او نيم شبى به سمع اقدس رسانيد .\r\nبالاخره مطلب معلوم خواص گرديد و پس از اقدام كارگزاران « 1 » به انجام شرايط و لوازم كار و جمع‌آورى افواج و سواره و غيره شب چهاردهم شوال المكرم و به روايتى شب هجدهم ماه مسطوره وليعهد كامكار در تبريز به مباركى جلوس فرمودند و علماى آن بلد و امرا حاضر شده جلوس مبارك را تهنيت گفتند . و از شاهزادگان بزرگ حسنعلى ميرزاى شجاع السلطنه و محمد تقى ميرزاى حسام السلطنه « 2 » به تقبيل عتبهء عليه سربلند گرديدند و ميرزا تقى خان فراهانى وزير نظام و ميرزا جعفر خان مشير الدوله به تجهيز لشكر و تهيه سفر و روانگى موكب همايون به دارالخلافهء باهره پرداختند . و فرمان صادر شد كه ميرزا جعفر خان متوقف تبريز و مأمور امور دول خارجه باشد .\r\nبالجمله موكب اعلى روز نوزدهم شوال سنه هزار و دويست و شصت و چهارده با اردوى مركب از ده هزار نفر لشكرى و خدام آسمان احتشام از شهر تبريز نهضت فرموده به باسمنج نزول اجلال كرده و از آنجا شد رحال و قطع منازل مىفرمودند . و همه‌جا چهارده‌عراده توپ باقورخانه از پيش روى لشكر مىرفت و دو عراده توپ سبك‌وزن همراه موكب منصور بود .\r\nو چون مردم تبريز و طهران از طايفهء ماكوئى و حاجى ميرزا آقاسى\r\n\r\n\r\n","description":"","footnote":"\r\n( 1 ) - متن : كارگذار .\r\n( 2 ) - اين دو شاهزاده جزو عدهء ديگرى از فرزندان و نوادگان فتحعلى شاه از سال 1250 مدتى در قلعه اردبيل و سپس در زندان تبريز محبوس بودند تا اين‌كه به ميمنت جلوس ناصر - الدين شاه آزاد شدند . ظاهرا وساطت مهدعليا نيز در آزادى آنان مؤثر بوده . زيرا مادر مهدعليا خواهر تنى شجاع السلطنه بود و مهدعليا آزادى دايى كور خود را از شاه جوان خواستار شده بود .\r\n","page_name":" 959 ","page_number":9},
  {"content":"\r\n\r\nرنجيدگى داشتند ، على خان ماكوئى را كه به سردار آذربايجان معروف بود دخلى دراين خدمت ندادند و ميرزا فضل الله خان نصير الملك به پيشكارى مشغول بود و ميرزا تقى خان وزير نظام به رتق‌وفتق امور لشكر مىپرداخت . و چون محمد خان زنگنه امير نظام دراين وقت درگذشت « 3 » ميرزا تقى خان منصب امير نظامى يافت .\r\nو از اين طرف خيالات حكام و امرا متشتت بود و حاجى ميرزا آقاسى كه بزرگان ايران را از خود رنجيده‌خاطر مىديد و از همه مايوس بود ، بعد از آن كه فضان آقاى سرتيپ توپخانه كه درآن وقت وجود او را در امور مدخليتى درست بود ، براى او پيغام داد كه من از حكم نواب مهدعليا و صوابديد او بيرون نشوم و با تو موافقت نكنم ، به امامزاده عبد العظيم حسنى پناه برده بستى شد و هرجا كه يكى از بزرگان ماكوئى حاكم بود مردم برآن بشوريدند و امراى ايران كه قابل مقامى بودند ظاهرا باهم موافق و باطنا جز نفاق نداشتند و در خفا هريك به راه مصلحت خويش مىرفتند و منتظر مقدم فرخنده شيم مبارك بودند و احيانا اگر فسادى در داخل و خارج مىديدند به قدر قوه در اصلاح آن مىكوشيدند و قطع و فصل احكام به‌دست نواب مهدعليا طابت تربتها بود و اصابت راى نواب معظم اليها و مساعى ايشان دخل و فايدتى عظيم در كار مملكت و تشييد مبانى دولت و سلطنت داشت و مردم را استظهارى كامل به خصايل معدلت شمايل شاهنشاه اسلام‌پناه مىداد . منشورها مرقوم فرمودند و ملاحظات منظور شد . حاجى على خان والد مؤلف را كه دراين وقت از زيارت بيت الله الحرام مراجعت كرده بود براى نظم و حكومت به گيلان فرستادند و عباسقلى خان جوانشير به ضبط قراى خالصه پرداخت تا در غله و حبوب ديوانى حيف‌وميلى نشود . چون خزانه از اصفهان به دارالخلافه مىآمد ، جعفر قلى خان قراجه‌داغى را با صد و پنجاه سوار جلو فرستادند كه آن را به سلامت به طهران آرند .\r\nو دراين وقت ميرزا آقا خان وزير لشكر كه با برادر خود ميرزا\r\n\r\n\r\n","description":"","footnote":"\r\n( 3 ) - ميرزا محمد خان زنگنه در سال 1257 فوت كرده بود . اعتماد السلطنه خود در منتظم ناصرى ، در حوادث سال مذكور ، بدين نكته اشاره كرده ولى نام وى را به اشتباه « محمد خان امير تومان » نوشته .\r\n","page_name":" 960 ","page_number":10},
  {"content":"\r\n\r\nفضل الله نورى امير ديوان به توقف دارالامان قم و كاشان محكوم بودند ، بعد از اطمينان از التفات نواب مهدعليا و به فرمودهء ايشان ، به دارالخلافهء طهران آمده در عمارت خورشيد منزل يافت و كارگزاران نواب معظم اليها او را مهمان‌پذير شدند . او با بزرگان مازندران دست اتحاد داده مردم را به رياست و وزارت خود خواند و دور او ازدحامى پديد آمد . ميرزا - نظر على قزوينى حكيم‌باشى كه نيز در قم ساكن بود به قزوين رفت كه تقبيل ركاب اعلى نمايد .\r\nبالجمله موكب همايون كوچ بر كوچ به سلطانيه رسيد و در هر منزل بزرگان و وجوه اهل مملكت به اردوى معلى پيوستند . از جمله در ميانهء زنجان و سلطانيه خسرو خان گرجى به اتفاق على خان سرتيپ قراگوزلو و دو فوج سرباز به تقبيل ركاب مبارك سرافراز گرديدند و روز ورود زنجان دو فوج قديم و جديد خمسه با هزار و پانصد سوار ، نيز پانصد سوار شاهسون از راه رسيده از سان نظر مهر اثر گذشته فوج خمسه مأمور توقف زنجان و فوج قراگوزلو مرخص‌خانه شدند كه تهيه سفر خراسان كنند . نواب عبد اللّه ميرزا « 4 » عم شاهنشاه ايران به وزارت ميرزا شفيع تويسركانى حكومت خمسه يافت .\r\nهنگام ورود به قزوين ميرزا نظر على حكيم‌باشى به استقبال موكب منصور مستعد آمد و ميرزا تقى خان امير نظام بىرخصت آمدن او را نيز ورود ميرزا آقا خان وزير لشكر را به دارالخلافه بىاذن جسارتى شمرده هر دو را از اين مبادرت منع و مورد مؤاخذه داشت . ميرزا نظر على را به قم بردند و ميرزا آقا خان به بعضى از امنا و رجال دولت متوسل شده مقرر گرديد كه در خانهء خود نشسته بيرون نيايد . هم به محمد حسن خان سردار ماكوئى تهديدى رفت كه در خانهء خود نشيند تا موكب اعلى به دارالخلافه نزول اجلال گزيند . و دراين ايام ميرزا نصر الله اردبيلى صدر الممالك خود را صدر اعظم دولت مىشمرد و چنان مىپنداشت كه به مجرد وصول اردوى معلى اين منصب به او تفويض خواهد شد .\r\nنيز دراين اوان ، سيف الملك ميرزا ولد اكبر ظل السلطان « 5 » كه در\r\n\r\n\r\n","description":"","footnote":"\r\n( 4 ) - عبد اللّه ميرزا پسر بيست و ششم عباس ميرزا ، برادر محمد شاه و عموى ناصر الدين شاه بود .\r\n( 5 ) - على خان ظل السلطان برادر تنى عباس ميرزا بود كه در فاصلهء آمدن محمد شاه از تبريز به تهران ، چون مير نوروزى ، چند روزى بساط سلطنت چيد و به نام خويش سكه زد .\r\n","page_name":" 961 ","page_number":11},
  {"content":"\r\n\r\nقزوين موقوف بود وساوس نفسانى بر او غالب شده به ميان قبايل كه در نواحى قزوين ساكن بود رفته بناى سركشى گذارده به هوس پادشاهى افتاد و ارقام به اطراف فرستاد . ولى سليمان خان افشار او را در بقعهء امامزاده معروف به گازرسنگ دريافت و دستگير نمود و اعوان او متفرق و خود او را به دارالخلافه آورد .\r\nهم دراين ايام ، ميرزا محمد على خان شيرازى « 6 » از سفارت پاريس مراجعت كرده در دارالخلافه بود تا اردوى همايون در منزل يافت‌آباد از ابنيهء حاجى ميرزا آقاسى كه قريب به دارالخلافه است قرار گرفت .\r\nشاهزادگان و بزرگان درگاه به خاك‌بوس آستان مبارك سرافراز شدند .\r\nدراين محل پيشكارى ميرزا تقى خان امير نظام معلوم همه كس گرديد و ميرزا محمد سعيد انصارى كاتب اسرار مكتومه و منشى رسايل خاصه گرديد .\r\n\r\nذكر ورود موكب منصور به دارالخلافه و جلوس همايون بر سرير سلطنت اين دولت روزافزون و بعضى وقايع ديگر\r\nروز بيست و يكم شهر ذيقعدة الحرام سنهء هزار و دويست و شصت و چهار ، اعليحضرت شاهنشاه كل ممالك محروسه با فر و شكوهى فراوان دارالخلافهء طهران را به قدوم سعادت لزوم مبارك مزين فرمودند . سرورى عام و نشاطى خاص عموم اهل اين مملكت را دست داد و به لوازم شكر گزارى « 7 » كوشيدند و از زيارت حال مهر مثال مقدس قرين حصول آمال آمدند . و در شب شنبه بيست و دويم همين ماه ، در سراى سلطنتى ، پيش روى كلاه فرنگى هفت ساعت و بيست دقيقه از شب گذشته ، جلوس بزرگ روى\r\n\r\n\r\n","description":"","footnote":"\r\n( 6 ) - خواهرزاده ميرزا ابراهيم خان اعتماد الدوله شيرازى .\r\n( 7 ) - متن همه‌جا شكرگذارى .\r\n","page_name":" 962 ","page_number":12},
  {"content":"\r\n\r\nداد . و دراين جلوس ميرزا تقى خان به لقب اتابيكى و منصب صدارت عظمى نايل گرديد و به خلعتى فاخر مخلع آمد .\r\nروز شنبه بيست‌وچهارم اين ماه ، سلام عام در تالار تخت مرمر انعقاد يافت و بزرگان ايران به شرف حضور باهرالنور اعلى مشرف شده تهنيت گفتند . قلوب آسايش و نفوس تسليت يافت و هم از آن روز ميرزا تقى خان اتابيك اعظم به تدابير امور ممالك محروسه و تعديل دخل و خرج دولت و مخصوصا به فكر نظم خراسان افتاد « 8 » و پرداخت و هر منصبى را به شخصى شايسته واگذار كرد و با ميرزا آقا خان وزير لشكر كه در امور عراق و بعضى ممالك ديگر بصيرتى داشت راه اتحاد گرفت . اسكندر - ميرزا به وزارت ميرزا موسى تفرشى مستوفى به حكومت قزوين رفت .\r\nشاهرخ ميرزا ولد فرمانفرما « 9 » مرحوم حاكم كاشان شد و محمد كاظم - خان كاشانى وزارت او يافت .\r\nدر دوازدهم ذيحجه نعش شهريار مبرور « 10 » طاب الله ثراه را به دارالايمان نقل و تحويل دادند و چون اغلب بلاد و ايلات بىشايبهء غايله و فتنه نبود گماشتگان و كارگزاران آستان آسمان جاه همايون به تصفيهء مشارب و حسم مواد طغيان پرداختند .\r\n\r\nذكر توجه قشون ظفرنمون به نظم بلاد خراسان\r\nاز جمله اشخاصى كه به نظم و انتظام بلاد مامور شدند حاجى نور - محمد خان سردار و سليمان خان افشار بودند كه به اصلاح امور خراسان\r\n\r\n\r\n","description":"","footnote":"\r\n( 8 ) - چون خراسان به مناسبت شورش محمد حسن خان معروف به « سالار » سخت آشفته بود .\r\nسالار پسر اللّه يارخان آصف الدوله و دخترزادهء فتحعلى شاه بود .\r\n( 9 ) - يعنى حسينعلى ميرزا پنجمين پسر فتعلى شاه كه از 1214 تا 1250 حاكم فارس بود . او نيز پس از مرگ فتحعلى شاه كوس استقلال زد و سكه و خطبه به نام خويش كرد . اما به زودى مغلوب و دستگير شد و همراه برادر خود حسنعلى ميرزا به تهران منتقل گرديد . در كناره گرد ، گماشتگان محمد شاه حسنعلى ميرزا را كور كردند و هر دو را به تهران بردند . حسينعلى ميرزا در برج نوش زندانى شد و اندكى بعد در وباى عمومى ، از بىغذائى و بىدوايى ، در تنهائى درگذشت .\r\n( 10 ) - غرض از شهريار مبرور محمد شاه پدر ناصر الدين شاه است .\r\n","page_name":" 963 ","page_number":13},
  {"content":"\r\n\r\nروانه شدند و چون به سبزوار رسيدند اطمينان‌نامه نوشته براى سالار و جعفر قلى خان فرستادند . ( اسم سالار حسن خان ولد آصف الدوله اللهيار - خان قاجار دولو است و اللهيار خان خال شهريار مبرور ماضى طاب الله ثراه بوده ) . ولى سالار در اوان فترت قوتى گرفته و نواب و الا حمزه - ميرزا « 11 » را ضعف حاصل شده به موافقت يار محمد خان از ظاهر مشهد مقدس به هرات شده بود و بلاد خراسان محكوم سالار گرديده . لهذا آن نوشته را وقعى ننهاد . اما چون سالار به تاخت به تربت حيدريه رفت ، جعفر قلى خان به جانب نيشابور آمد و در ورود او سليمان خان او را پذيرايى كرد و سخنها با او درميان آورد و روى دل او را به جانب دولت گردانيد و از او عريضه گرفته به دارالخلافه فرستاد . ولى چون سالار به سبزوار آمد سخنان عم خود نور محمد خان را نشنيد و دراين وقت سام خان ايلخانى بن رضا قلى خان زعفرانلو كه در طهران مقيم و موقوف بود موقعى درست براى خدمت اين دولت جاويد شوكت و طلب نام نيك و حسن مقام به‌دست آورده از دارالخلافه ، فرادا به جانب خبوشان رفته نواب شاهزاده سلطان مراد ميرزا كه به لقب « حسام السلطنه » اختصاص يافتند نيز از جانب اعليحضرت شاهنشاهى مأمور خراسان شده و مصمم تسخير بوزنجرد و تخريب اسفراين بود . نور محمد خان و سليمان خان در چهارشنبه سلخ صفر به اردوى نواب و الا حسام السلطنه آمده و جعفر قلى خان به بهانهء حفظ خانهء خود از سالار اذن خواسته به منزل روئين‌دز درآمد و مجددا با سليمان خان ملاقات و مقالات نموده در عزيمت دارالخلافه يك دل و در غرهء ربيع الاول روانهء طهران شدند . پس از ورود ، معفو و مورد مرحمت شاهانه گرديد و از جانب دولت نواب سلطان مراد ميرزا با لشكرى جرار ، در پنجم ذيحجه ، راه خراسان گرفته به سبزوار رسيد و لشكر را به محاصرهء شهر فرمان داد . و دراين زمان سام خان زعفران‌لو با ششصد سوار كرد از خبوشان به اردوى و الا آمدند و لطفعلى خان بغايرى و اللهيار خان و امير حيدر خان طالش و كوچك آقاى برادرزادهء سليمان خان دره‌جزى با جمعى سواران به موافقت سام خان به اردو آمده مورد لطف شدند . دراين ايام برفهاى شديدى مىباريد\r\n\r\n\r\n","description":"","footnote":"\r\n( 11 ) - نواب معظم اليه و الا ملقب به حشمة الدوله و الان حكمران عربستان و لرستان مىباشند ( اع ) .\r\n","page_name":" 964 ","page_number":14},
  {"content":"\r\n\r\nو آذوقهء قشون ناياب و كار تنگ بود . لهذا به خيال ترك محاصره و عزم شاهرود افتادند . اما سام خان منع اين خيال نموده نواب و الا و سپاه را به خبوشان ميل داد و متعهد آذوقه و علوفهء اردو شد و از عهدهء عهد به واجبى برآمد و هنگام عبور به جانب خبوشان از راه سر ولايت نيشابور ، شاهان دز نام قلعه كه درميان راه بود از شليك توپ متزلزل گرديد و صاحب قلعه محمد خان بغايرى فرار كرده به محال بام و جهان ارغيان گريخت و اهالى قلعه امان يافته بيرون آمدند و آذوقه و علوفه كه در آنجا انبار بود به تصرف عساكر منصوره درآمد ، و صفىآباد نيز مفتوح گرديد ، و محمد خان بغايرى به شفاعت سام خان به خدمت آمد و نواب حسام السلطنه به اراضى اسفراين رفتند .\r\nو دراين وقت حيدر قلى خان برادر جعفر قلى خان در قلعهء ميان‌آباد بود و از اين قلعه به روئين‌دز نزد جعفر قلى خان شتافت و جعفر قلى خان هنوز به دارالخلافه نرفته بود . از اينجا مطمئن شده رو به طهران نهاد .\r\nو نواب و الا آهنگ جوين و قلعهء جغتاى كرد و سالار ، به حمايت اللهيار - خان جوينى ، به اردوى و الا نزديك شد . روزى كه اهالى اردو در مراتع جوين به طلب آذوقه متفرق بودند ، سالار خبر شده هزار سوار بر سر سيصد نفر سرباز كه با دو عراده توپ در آنجا مىبودند فرستاد . چون صداى توپ بلند شد ، سواران عراقى از هر طرف به لشكر خود پيوستند و سالار نيز سواران خود را امر به تاختن كرد و خود نيز براند و اين قليل سرباز مدت شش ساعت با سپاه خراسان جنگ مىكردند تا نواب حسام - السلطنه « 12 » آگاه شد با لشكر به رزمگاه آمد و جنگى بزرگ درگرفت و دويست تن از سپاه سالار مقتول شد و خود او فرار كرد و چهار فرسنگ پس نشست . و نواب و الا آق‌قلعه را محصور و مسخر نموده قلعهء جغتاى نيز به تصرف درآمد . سليمان آقاى قليچ به سالار پيوست و محمد ابراهيم خان قاجار از جانب نواب و الا حسام السلطنه حكومت جوين يافت و نواب معظم اليه قصد تسخير سبزوار كرد . اما سالار مبادرت نموده به سبزوار شد و ميرزا محمد خان برادر خود و امير اصلان خان پسر خود را در آنجا\r\n\r\n\r\n","description":"","footnote":"\r\n( 12 ) - سلطان مراد ميرزا پسر سيزدهم عباس ميرزا نايب السلطنه كه پس از فتح هرات به حسام السلطنه ملقب گرديد .\r\n","page_name":" 965 ","page_number":15},
  {"content":"\r\n\r\nگذاشته جمعى را گروى گرفته به نيشابور رفت و نواب حسام السلطنه در نيم فرسخى شهر سبزوار در قلعهء خسروگرد خيمه زده ده روز با سواران سالار زدوخورد مىكردند .\r\nدراين وقت ، يحيى خان تبريزى از دارالخلافه با دو سه‌هزار سوار و سه عراده توپ و خزانهء درخور و نشانهاى التفات براى سام خان و ديگران كه خدمتى كرده بودند در رسيد و جعفر قلى خان ترشيزى به اظهار خدمتگزارى « 13 » عريضه فرستاد . و خبر رسيد كه يعقوب على خان تربتى را اهل تربت محاصره كرده و مستدعىاند كه اسكندر خان قاجار را كه سابقا سرتيپ افواج آنها بوده روانه داريد تا تربت را به او سپاريم . نواب حسام السلطنه او را با شش عراده توپ و قشون روانه كرده او به تربت رفت .\r\nترشيز را مسخر كرده سرباز مراغه را برداشته و صد و پنجاه تن از طايفهء عرب و عجم را به حفظ ترشيز گذاشته و جعفر قلى خان ترشيزى را با خود همراه برد . چون به تربت رسيد ، يعقوبعلى خان به محولات رفت ؛ هم آخر او را اطمينان داده با خود بازآورد .\r\nبعد از اسكندر خان ، نواب حسام السلطنه از خسروگرد كوچ كرده به سبزوار آمد و دروازه‌هاى شهر را بر سپاه تقسيم كرده به برآوردن سنگر و حفر مارپيچ و مورچال و لوازم محاصره فرمان داد . دراين وقت مصطفى - قلى خان تربتى برادر يعقوبعلى خان تربتى با دويست نفر سرباز تربتى به محارست ارگ سبزوار مخصوص بود . وقتى كه او قبول خدمت كرد و با اسكندر خان بساخت نامه به برادر خود نوشت كه من قبول خدمت ديوان اعلى كرده‌ام تو نيز با من موافقت كن و ارگ سبزوار را تسليم گماشتگان نواب و الا حسام السلطنه نماى . مصطفى قلى خان اين نوشته را با عريضهء خود خدمت نواب حسام السلطنه فرستاد و استدعا كرد شخصى را مامور كنند تا ارگ مزبور را به آن شخص سپارد . نواب و الا فرج الله خان عرب را با تبعهء او مامور كردند و او به سرعت روانه شده روز چهاردهم ارگ سبزوار را گرفتند و مردم شهر سراسيمه شدند . امير اصلان خان قفل دروازه را شكسته به در رفت و ميرزا محمد خان بيگلربيگى و شاهزاده محمد يوسف افغان هراتى و سليمان آقاى قليجى گرفتار شدند و آنها را به يحيى خان تبريزى سپردند كه مغلولا به دارالخلافه آورد .\r\n\r\n\r\n","description":"","footnote":"\r\n( 13 ) - متن همه‌جا : « خدمتگذارى » .\r\n","page_name":" 966 ","page_number":16},
  {"content":"\r\n\r\nو نواب حسام السلطنه ، بعد از فتح سبزوار در بيستم شهر ربيع الثانى ، عزيمت نيشابور كرد و امام ويردى خان بيات كه از جانب نواب و الا حشمة - الدوله حمزه ميرزا « 14 » حكومت نيشابور داشت و دراين مدت به سالار خدمت و موافقتى نكرده بود دراين موقع به استقبال آمده استدعا نمود كه جمعى را معين فرمايند تا به نيشابور درآمده شهر را به ايشان سپارم . دراين ايام كه عيد نوروز فيروز بود نيشابور را نيز تصرف كردند .\r\n\r\nذكر بعض وقايع ديگر كه دراين سال خير مآل واقع گرديد\r\nهم از وقايع اين سال ( هزار و دويست و شصت و چهار ) ، مأموريت ميرزا جعفر خان مشير الدوله است به سرحد بغداد كه به اتفاق وكلاى دولت روس و انگليس و عثمانى از آنجا به محمره « 15 » رفته حدود اراضى دولتين را تشخيص دهند . و اين سفرى طولانى بود كه حاصل آن در ضمن نگارش احوال مراجعت سفير مزبور مسطور خواهد شد .\r\nنيز دراين سال ، حكام بلاد را تجديد نمودند و اصقاع ممالك غالبا از شوايب آشوب مصفى گرديد و براى رفع آشفتگى كرمان ، نواب و الا - مؤيد الدوله طهماسب ميرزا « 16 » را به حكومت آن سامان فرستادند و فضلعلى خان را از آنجا طلبيدند دوست على خان حاكم يزد به دارالخلافه آمد و محمد عبد الله نامى از اشرار آن ولايت مداخله در كار حكومت مىكرد تا اعليحضرت شاهنشاه بر سرير گردون مستقل گرديدند و حاجى بيژن خان گرجى را كه ريش سفيد عملهء خلوت بود به حكومت يزد فرستادند و نواب و الا معز الدوله بهرام ميرزا « 17 » به ايالت فارس و نواب و الا ركن الدوله\r\n\r\n\r\n","description":"","footnote":"\r\n( 14 ) - حمزه ميرزا حشمة الدوله پسر بيست و يكم عباس ميرزا نايب السلطنه .\r\n( 15 ) - خرمشهر كنونى .\r\n( 16 ) - دومين پسر محمد على ميرزا دولتشاه است . دولتشاه نخستين پسر فتحعلى شاه و ساليان دراز حكمران كرمانشاه بود ( متولد در هفتم ربيع الثانى در 1203 و متوفى در 26 صفر 1237 ه . ق . شرح حالى از او به قلم خود او به‌دست ما رسيده در پايان كتاب چاپ مىشود .\r\n( 17 ) - دومين پسر عباس ميرزا نايب السلطنه .\r\n","page_name":" 967 ","page_number":17},
  {"content":"\r\n\r\nاردشير ميرزا « 18 » به لرستان و خوزستان به حكمرانى رفتند و خان خانان سليمان خان حاكم اصفهان شد . و چون حاجى بيژن خان متابعت راى محمد - عبد الله مىنمود به زودى از حكومت معزول شد .\r\nو دراين سال ، نواب و الا خانلر ميرزا « 19 » را از مازندران خواسته به بروجرد فرستادند و مازندران را به برادرش نواب مهدى قلى ميرزا « 20 » سپردند و در زمان او فتنهء طايفهء بابيه در مازندران موجب هلاكت جمعى كثير شد و شرح فتنهء اين طايفه با سرها در زير نگاشته خواهد شد .\r\nهم دراين سال در اوايل جلوس ابدمانوس همايون ، ميرزا تقى خان صدر اعظم به مصاهرت شاهنشاه سرافراز گرديده « 21 » ترقيات فوق العادهء او مورث رشك بعضى امراى دربارى گرديد و بعضى افواج را بر او بشورانيدند و او ناچار از ارگ و خانهء حاجى ميرزا آقاسى به شهر نقل مكان كرد و به سعى بعضى از امناى دولت خاصه عباسقلى خان جوانشير و عيسى خان بيگلربيگى افواج شوريده آرميدند . و ميرزا تقى خان از خانهء ميرزا آقا خان كه اعتماد الدوله لقب يافته بود به مكان خود بازگشت و از نو به منصب خود مستقل گرديد و دراين وقت حاج على خان والد مؤلف منصب فراش - باشيگرى يافت .\r\nهم دراين سال ، فىمابين علماى تبريز اختلافى پديد آمد و مريدها مادهء خلاف را غليظ كرده به مصاف كشيدند و نواب ملك قاسم ميرزا « 22 » حكمران تبريز به اصلاح پرداخت و عوام آرام گرفتند .\r\nو دراين سال ميرزا احمد شاملوى خوشنويس درگذشت .\r\nنيز دراين سال حاجى ميرزا آقاسى كه چهارده سال صدارت شهريار مبرور طاب الله ثراه را داشت استدعا و استيذان زيارت عتبات عاليات طلب نموده نصر الله خان يوزباشى لك با پنجاه سوار مأمور شدند كه او را حافظ\r\n\r\n\r\n","description":"","footnote":"\r\n( 18 ) - نهمين پسر عباس ميرزا نايب السلطنه .\r\n( 19 ) - هفدهمين پسر عباس ميرزا نايب السلطنه .\r\n( 20 ) - بيستمين پسر عباس ميرزا نايب السلطنه .\r\n( 21 ) - خواهر ناصر الدين شاه به نام ملك‌زاده خانم ملقب به عزة الدوله در روز جمعه بيست و دوم ربيع الاول 1265 به حبالهء نكاح ميرزا تقى خان درآمد .\r\n( 22 ) - پسر بيست‌وچهارم فتحعلى شاه .\r\n","page_name":" 968 ","page_number":18},
  {"content":"\r\n\r\nو همراه باشند و در سيم ذيحجة الحرام عازم مقصد شده نايل به مقصود گرديد .\r\nو ميرزا نصر الله صدر الممالك اردبيلى را ، بعد از شورش افواج ، مغرضين متهم نموده به قم رفت و از آنجا او را روانهء كرمانشاه كردند و آغا بهرام قراباغى را نيز مخذولا به كرمانشهان برده سپردند و جمعى از امرا كه مورث فتنه و شورش بر ضد ميرزا تقى خان بودند تنبيه شدند .\r\n\r\nشرح فتنهء طايفهء بابيه\r\nاگرچه تمامى فتنهء طايفهء مزبوره متعلق به اين سال نيست بلكه بعضى به سالهاى سابق و برخى لاحق تعلق دارد ، ولى محض اين‌كه رشتهء مطلب گسسته نشود اين غايله را با سرها دراين مورد مىنگارد و هى هذه :\r\nسيد على محمد معروف به باب پسر ميرزا رضا از سادات شيراز كه آباء و اعمام او به تجارت و بزازى در شيراز و يزد معاملتى داشتند ، بعد از آن كه چندى در عتبات عاليات در حوزهء درس علما خاصه حاجى سيد كاظم رشتى بود ، به بندر بوشهر آمده مدتى دراين بندر سربرهنه در آفتاب رياضت كشيده رطوبت دماغش تمام شده ابتدا مدتى مدعى نيابت امام غايب عجل الله تعالى فرجه شد و بعدها كم‌كم بر نردبان دعوى صعود نموده ادعاى صاحب الامرى كرده آخر الامر خود را از حضرت خاتم انبيا برتر مىخواند و نوشتجات سخيف خود را از قرآن كريم افصح و ابلغ مىشمرد .\r\nحسين خان آجودان باشى حاكم فارس در سال هزار و دويست و شصت و دو او را از بوشهر به شيراز طلبيده در خلوت با او نشسته و دروغى به او اظهار ارادت كرد و او را برآن داشت كه در مجلس علما عقايد و دعاوى خود را آشكار كند و او در روز نوزدهم رمضان در مجلس علماء به اعتماد بر حسين خان آنچه در دل داشت بر زبان آورد و اختلال حواس او بر همه معلوم شده به حرمت سيادت ، به جاى سياست كلى ، چوب زيادى به پاهاى او زدند و روى او را سياه كرده به مسجد وكيل بردند . او اظهار ندامت و توبه كرده\r\n\r\n","description":"","footnote":"","page_name":" 969 ","page_number":19},
  {"content":"\r\n\r\nبه خود لعن نمود . آنگاه او را حبس كردند و شش ماه در حبس بود تا منوچهر خان معتمد الدوله از اصفهان سواران به طلب او فرستاد و او را به اصفهان آوردند ، و منوچهر خان به او گمان‌ها مىبرد و او را در اصفهان پنهان داشت . تا سال هزار و دويست و شصت و سه كه منوچهر خان در اصفهان درگذشت و سيد على محمد را از اصفهان احضار و به چهريق آذربايجان برده و درآن قلعه گذاشتند و جمعى نگاهبان بر او گماشتند . و سيد يحيى پسر آقا سيد جعفر معروف به كشفى اصطهباناتى كه از خواص مريدهاى او بود به يزد رفت و معتقدين او در بلاد و ممالك محروسه متفرق و بناى دعوت و عوام‌فريبى نهادند . از جمله ملا حسين بشرويه - كه از علما و به اميد رياست تابع او شده بود - در مشهد مقدس درميان هنگامهء سالارى بازارى آشفته ديد مشغول فريب جمعى بود كه سام خان سرتيپ روسى كه در خدمت اين دولت جاويد شوكت بود مطلع شده عريضه خدمت نواب و الا حشمة - الدوله والى خراسان كه در چمن رادكان به مدافعهء سالار مىپرداختند نوشته اظهار داشت كه عن‌قريب فريب‌خوردگان ملا حسين فتنه برپا خواهند كرد . والى خراسان حكم كرد ملا حسين را با قراول به اردو آوردند و حبس كردند . بعد از چندى ، در حركت اردو فرار كرده به مازندران رفت و سيصد چهارصد تن از فريب‌خوردگان به او وصل شدند كه به آذربايجان به يارى سيد على محمد روند . چون حبس باب در چهريق مايهء گفتگوى عوام شد در وقتى كه به حكم شهريار مبرور ماضى ( محمد شاه ) طاب الله ثراه حضرت وليعهد ابد مهد دولت عليهء ايران ( شاهنشاه جم‌جاه دام ملكه ) به حكمرانى آذربايجان و مضافات مأمور بودند ، مقرر شد سيد را از چهريق به تبريز آورند و در حضور حضرت معظم وليعهد ، علما حاضر شوند و با سيد گفتگو نمايند تا اباطيل او مشهود عالميان گردد .\r\nهم دراين سال - كه سال هزار و دويست و شصت و سه باشد - برحسب امر اقدس در حضور حضرت وليعهد گردون‌مهد ، مجلسى منعقد شد و علماى اعلام حاضر شدند . آخوند ملا محمد ممقانى و حاجى مرتضى - قلى مرندى ملقب به علم الهدى و حاجى ميرزا على اصغر شيخ الاسلام و حاجى ميرزا محمود نظام العلما ، سيد على محمد را محترما به مجلس آورده سؤال و جواب در هر باب با او نمودند . اصلا رايحه‌اى از علم و معرفت از او استشمام نشد و بطلان دعاوى او بر خاص‌وعام ظاهر گرديد . پس از\r\n\r\n","description":"","footnote":"","page_name":" 970 ","page_number":20},
  {"content":"\r\n\r\nچندى توقف در تبريز و يك مرتبه چوب خوردن به امر اقدس حضرت وليعهد و فتواى علماء باز او را به چهريق برده حبس كردند و تابعين او در هرجا در پرده بناى فساد و عوام‌فريبى گذاردند . از جمله دختر حاجى صالح برقانى پيرو اين طايفه شد و عم خود مرحوم حاجى ملاتقى برقانى را كه از علما و منكر اين طايفه بود به‌دست دو سه تن بابيه به قتل رسانيده و به قرة العين ملقب و مشهور شد و حاجى محمد على نام بارفروشى كه در مكه سيد على محمد را ديده و حسن‌ظنى به او حاصل نموده او نيز يكى از مشاهير اين طايفه گرديد . و در انتقال شهريار مبرور انار الله برهانه ملا حسين بشرويه - كه به وضع مسطور از خراسان به‌سمت مازندران بگريخت - با جمعى روى به بارفروش نموده در خارج شهر ، در حوالى بحر ارم معروف به سبزميدان ، اقامت كردند و ظاهرا مشغول معاملات و باطنا به فريب مردم پرداختند . سعيد العلما خبر شده امر به اخراج آنها نمود و كار به منازعه كشيد . سعيد العلما ، عباسقلى خان سردار لاريجانى را اطلاع داده وى محمد بيك ياور فوج را با سيصدنفر تفنگچى لاريجانى به دفع فرقهء مبتدعه فرستاد و دراين نزاع دوازده‌نفر از بابيه كشته شد و چند نفر نيز از اين طرف زخم‌دار گرديدند و بابيه در سبزميدان متحصن گشتند . و بعد از چندى ملا حسين و حاجى محمد على با اتباع خود عزم عراق كردند و چون در راه مورد دست‌اندازى گرديدند ، در محوطهء مقبرهء شيخ طبرسى - كه از معارف فضلاى محدثين و مشايخ طبرستان « 1 » است - تحصن جستند و در آنجا قلعه‌اى به شكل مثمن از خشت بنا كردند و بروج عاليه درآن وضع نمودند و لوازم حصانت را به آن دادند و گاو و گوسفند و شلتوك و هرگونه مأكولات غارت كرده به قلعه بردند و جمعيت متابعان به دو هزار رسيد و با كسان كه از پيشگاه خلافت به دفع اين فتنه مامور مىشدند به نزاع برمىخاستند و ملا حسين بنفسه رشادتى مىكرد .\r\nلهذا نواب مهدى قلى ميرزا و عباسقلى خان سردار لاريجانى و ميرزا كريم خان اشرفى و محسن خان هزارجريبى و بعضى خوانين و سركردگان ديگر مازندران به دفع اين غايله مامور شدند و به دور قلعهء مزبور آمدند .\r\n\r\n\r\n","description":"","footnote":"\r\n( 1 ) - ظاهرا اشتباه است و طبرسى به كسر راه منسوب است به طبرس ( تفرش ) . نگاه كنيد به بحث جامع دكتر حسين كريمان در كتاب « طبرسى و مجمع البيان » جلد اول ص 166 به بعد ( انتشارات دانشگاه ، 1340 شمسى ) .\r\n","page_name":" 971 ","page_number":21},
  {"content":"\r\n\r\nشبى ، سه ساعت به طلوع فجر مانده ، فرقهء مطروده به اردوى مامورين شبيخون آورده هنگامه برپا شد و چون خيكهاى نفت بر اماكن چوبى سپاهيان ريخته آتش مىزدند صحرا شعله‌زارى به‌نظر مىآمد و ملا حسين بشرويه كه اسم خود را سيد على اعظم نهاده بود ، درميان جنگ با عمامه سبز و لباس سفيد ، اتباع خود را ترغيب به جنگ مىكرد هدف گلوله شده بعد از وصول به قلعه درگذشت و جسد او را نهانى در بن ديوارى از مقبرهء شيخ طبرسى به خاك كردند و مريدهاى او را به گمان اين‌كه تن او در خلوتخانه به امانت است و به زودى دوباره زنده خواهد شد و بعد از او حاجى محمد على كه به قول ملا حسين على اعلى نام گرفته در مقام عصيان ثبات قدم به خرج مىداد . و مدتى خونها به ناحق ريخته شد تا عاقبت سليمان خان افشار قاسملو از دربار معدلت مدار مأمور مازندران شده به دفع اين طايفه پرداخت و قشون دارالمرز به غلبه قلعه را گرفته بابيه را مقهور و جمعى از آنها را كه شرعا و عقلا واجب القتل بودند بكشتند و حاجى محمد على رئيس آن جماعت را به خواهش جناب سعيد العلما و ساير فضلا به بارفروش بردند و پس از سؤال‌وجواب و عذرهاى ناصواب بر خر نشانده در شهر بگردانيدند و ازدحام عام شده او را با شمشير ريزريز كردند و قلعهء جديدهء شيخ طبرسى را با خاك يكسان نمودند .\r\nنيز از فتنه‌هاى اين قوم مطرود يكى خروج ملا محمد على زنجانى بود . اين مرد از تلامذهء مرحوم شريف العلما و بعد از چندى تحصيل ميل او به رياست فوق العاده و مشاجره با علما معلوم [ شد 
  ] . در زمان فتنهء بابيه ، او نيز موقع را مناسب ديده با سيد على محمد مكاتبات ردوبدل نموده طريقهء او را قبول كرد و مردم را به او دعوت نمود و جمعى كثير دور او گرد آمدند و به رياست او پا در راه تمرد نهادند و سيد على خان سرتيپ فيروزكوهى با جمعى ديگر به تنبيه اين طايفه مامور و روانه شدند . و چون استعداد ملا محمد على در زنجان از هر جهت زياد شده بود ، چندى محاصرهء زنجان امتداد يافت و خونها ريخته شد . محمد خان بيگلربيگى بن فتحعلى خان ابن هداية الله خان گيلانى به تسخير زنجان و دفع آن طغيان روانه شد و باز مدتى شهر دربند محاصره بود و از جانبين بر شمار كشتگان مىافزود تا وقتى كه به ضرب گلوله دست ملا محمد على شكسته و پس از هفته‌اى بمرد و فرقهء مردوده بىسردار ماندند و لابد از در استيمان درآمدند و آنها كه\r\n\r\n","description":"","footnote":"","page_name":" 972 ","page_number":22},
  {"content":"\r\n\r\nنهايت راه عصيان رفته و قاتل مقتولين اردو بودند به قتل و قصاص رسيدند و معلوم اولياى دولت شد كه اصل شعب فساد ، سيد على محمد است . لهذا به فتواى علماى اعلام او را با دو نفر از مريدهاى او از چهريق به تبريز آوردند و به يك دسته از فوج بهادران نصرانى سپرده بياويختند و افواج ديگر نيز حاضر شده خلق به اجماع او را تيرباران كردند . چون درافتاد ، او را به ضرب نيزه بكشتند و جسد او را در خندق انداختند تا شب هنگام طعمهء كلاب شد « 2 » و اين واقعه در هزار و دويست و شصت و شش رو نمود .\r\nفتنهء ديگر خروج سيد يحيى پسر آقا سيد جعفر اصطهباناتى بود كه بر خلاف طريقهء پدر به سبب نيل به رياست به سيد على محمد گرويده و در نىريز فارس خروج نمود و چون وقتى او به نىريز آمد و مردم را بفريفت كه اهالى نىريز از حاكم خود حاجى زين العابدين خان بن محمد حسين خان رنجيده و او را از نىريز بيرون كرده و از خوف او جوياى ملاذى بودند .\r\nاين موقع براى سيد يحيى مناسب و مساعد بود و مردم به او رغبتى كردند و على اصغر خان برادر كوچك حاجى زين العابدين خان كه با سيد يحيى از در مخالفت درآمده ، با چند تن از اقوام و عشاير و اولاد و نباير ، به اشارهء سيد يحيى كشته شدند . لهذا ديوان بيگى محمد على خان بن حاجى - شكر الله خان نورى و مصطفى قلى خان قراگوزلوى سرتيپ به حكم نواب و الا نصرت الدوله فيروز ميرزا حكمران فارس به دفع سيد يحيى و اتباع او مأمور شدند و به نىريز آمده بعد از مقابله و مقاتله بر آنها غلبه كرده و سيد يحيى را دستگير نموده به شيراز آوردند و در شيراز ورثهء مقتولين سابق الذكر او را به حكم قصاص بكشتند و حاجى زين العابدين خان در نىريز به حكومت خود استقلال به هم رسانيد و هم در اواخر پس از چندى او را در گرمابه بكشتند .\r\n\r\nتذييل\r\nمؤلف گويد محض استيفاى كامل مطالعه‌كنندگان از جلد دويم كتاب مرآة البلدان ناصرى شرح وقايع هر سالى از سلطنت سى سالهء\r\n\r\n\r\n","description":"","footnote":"\r\n( 2 ) - در خصوص اقوال مختلف در مورد جنازهء سيد على محمد باب ، رجوع شود به كتاب « فتنهء باب » مقالهء اول صفحهء 139 تا 146 ( انتشارات بابك ، 1362 ) .\r\n","page_name":" 973 ","page_number":23},
  {"content":"\r\n\r\nاعليحضرت اقدس شاهنشاه جم‌جاه ادام الله ايام ملكه و سلطنته را مذيل مىنمايد به حوادث عمده‌اى كه درآن سال در تمام روى زمين اتفاق افتاده و به ترتيب حروف تهجى ، نه از روى درجات و شان و عظمت ، اسامى ممالك و دول را نگاشته معظمات مقاصد تاريخى آن را در ذيل به‌طور اختصار ايراد مىنمايد بعون الله تعالى و حسن توفيقه .\r\nو چون آن وقايع مورخ به تاريخ مسيحى است سنوات تاريخ مسيحى شمسى در تطبيق آن با سنين تاريخ هجرى كه قمرى است به قدر مقدور جهد و سعى مىشود . ولى از آنجا كه اين مطابقه طابق النعل بالنعل امكان نداشت و شايد كه در مدت سى سال تفاوت و اختلافى غير عمده پيدا شود و ملحوظ ملاحظه‌كنندگان گردد خود اقدام و مبادرت به معذرت نمود .\r\nجلوس ميمنت مانوس اعليحضرت اقدس شاهنشاهى صان الله تعالى ملكه عن التناهى روز ششم ماه سپتامبر سنهء هزار و هشتصد و چهل و هشت مسيحى است مطابق با چهاردهم شهر شوال هزار و دويست و شصت و چهار هجرى .\r\n\r\nاتائونى « 3 » ينگى دنيا « 4 » :\r\nدراين سال ما بين اتائونى و مكزيك جنگى سخت روى داد و قشون اتائونى ، مكزيكه « 5 » پايتخت مكزيك را فتح كرد .\r\n\r\nاسپانيول :\r\nهم دراين سال ( 1264 ) در داخلهء اسپانيول اغتشاش و بىنظمى بروز كرده و درميان رجال آن‌دولت عداوت افتاد .\r\n\r\nاطريش :\r\nدخل دولت اطريش دراين سال ( 1264 ) سيصدوسىوپنج كرور و دويست و سى و هشت هزار فلرن « 6 » و خرج سيصدوسىوهفت كرور و دويست و نود و هشت فلرن بود . ( فلرن معادل دو هزار و پانصد دينار پول ايران است ) .\r\n\r\n\r\n","description":"","footnote":"\r\n( 3 ) - اتائونى -  Etats - Unis  يا به انگليسى  United States \r\n( 4 ) - ينگى به تركى به معناى جديد است و منظور از ينگى دنيا قارهء امريكا .\r\n( 5 ) -  Mexico \r\n( 6 ) -  Florin \r\n","page_name":" 974 ","page_number":24},
  {"content":"\r\n\r\n\r\nآلمان :\r\nدراين سال اشرار قسمتى از لهستان كه در تصرف پروس است به واسطه شورشى كه در سال قبل نموده بودند تنبيه شدند .\r\n\r\nانگليس :\r\nدراين سال حبوبات در انگليس تسعيرى به هم رسانيد و پنبه از ينگى دنيا نيامد . پول كم شد .\r\nاكنل « 7 » كه از معارف ايرلند بود وفات نمود .\r\nاقتدار انگليس در افغانستان و لاهور رو به ترقى نهاد .\r\nميانهء دولت چين و انگليس مجادله درگرفت و اين دولت ، چين را به تصرف كانتن كه بندر چين است تهديد كرد و بعضى امتيازات از دولت چين به‌جهت دخول مال التجارهء خود حاصل نمود .\r\n\r\nايطاليا :\r\nورود اول سفير دولت عثمانى به دربار پاپ دراين سال بود و همچنين به طبع رسانيدن خرج و دخل دولت پاپ اول دفعه .\r\n\r\nپرتوغال :\r\nعجز دولت پرتوغال از نظم و رفع شورش داخلهء مملكت و استعانت نمودن از دولت انگليس دراين سال بود .\r\n\r\nروس :\r\nدراين سال قحط و غلا در فرنگستان نمودار شده غلات و حبوبات دولت روس درآن ممالك به قيمت و مبالغ گزاف به فروش رسيد و اين فقره موجب مكنت و آبادى روس شده طلاى زيادى نيز از معادن كوههاى اورال عايد روس گرديد .\r\n\r\nسويس :\r\nدراين سال ، هفت ايالت سويس كه مذهب كاتوليكى دارند در بعضى مسائل كه راجع به مذهب است با وكلاى تمام ايالت ممالك سويس كه در برن پايتخت مجتمع شده مخالفت نمودند . دول اطريش و فرانسه هم در\r\n\r\n\r\n","description":"","footnote":"\r\n( 7 ) -  ( Daniel ) O'Connell \r\n","page_name":" 975 ","page_number":25},
  {"content":"\r\n\r\nباطن اهالى اين چند ايالت كاتوليكى مذهب را محرك و تقويت مىكنند .\r\nليكن دولت جمهورى سويس ژنرال دفور « 8 » را با پنجاه‌هزار نفر به جنگ اهالى آن هفت ايالت مامور ساخت و در ظرف نوزده روز آن هفت ايالت را منظم نمود .\r\n\r\nفرانسه :\r\nدراين سال در فرانسه قحطى حبوبات و غلات و شورش در بعضى ايالات آن روى داد . اما گندم روس كه از بندر ادسا حمل به كشتيهاى فرانسه شد افاقهء كلى به حال اهالى مملكت فرانسه نمود .\r\nمارشال سولت « 9 » از خدمت دولت استعفا نمود .\r\nمسيو گيزو « 10 » منصب صدارت يافت .\r\nپرنسس آدلائد « 11 » خواهر لوئى فيليپ پادشاه فرانسه وفات كرد .\r\nامير عبد القادر به مارك « 12 » فرار نمود .\r\nدوك دومال « 13 » پسر پادشاه فرانسه حاكم الجزاير گرديد . در مارك ، امير عبد القادر را به حكم سلطان مارك گرفته به سردار فرانسه تسليم نمودند .\r\nدخل دولت فرانسه دراين سال دويست و هفتاد و هفت كرور و بيست و پنج هزار و شصت و هشت تومان و پنج هزار رايج ايران و خرج سيصد و بيست‌ويك كرور و سى هزار و دويست و شصت و هشت تومان و پنج هزار بوده .\r\nافتتاح راه آهن از آمين « 14 » به بولن « 15 » هم دراين سال شد .\r\n\r\nهائيتى ينگى دنيا :\r\nدراين سال ، ريشه « 16 » رئيس جمهورى وفات يافت و سلوك « 17 » كه از جنس سياهان بود به رياست برقرار گرديد .\r\n\r\n\r\n","description":"","footnote":"\r\n( 8 ) -  Dufour \r\n( 9 ) -  ( Nicolas ) Soult \r\n( 10 ) -  Guizot \r\n( 11 ) -  A delaided'Orleans \r\n( 12 ) - غرض از مارك  Maroc  همان مراكش است يعنى كشور مغرب .\r\n( 13 ) -  Ducd'Aumale \r\n( 14 ) -  Amiens \r\n( 15 ) -  Boulogne \r\n( 16 ) -  Riche ( Jean - Baptiste ) \r\n( 17 ) -  Soulouque ( Faustin ) \r\n","page_name":" 976 ","page_number":26},
  {"content":"\r\n\r\n\r\nوقايع سال دويم سلطنت اعليحضرت شاهنشاه جم‌جاه دام ملكه و عز نصره مطابق سال هزار و دويست و شصت و پنج هجرى تخاقوىئيل تركى\r\nشب چهارشنبه بيست‌وپنجم شهر ربيع الثانى دو ساعت و دوازده دقيقه از شب گذشته آفتاب جهان‌تاب از برج حوت به حمل تحويل نمود .\r\nشرايط سلام خاص و عام دراين تحويل و عيد فيروزى دليل در دربار معدلت مدار به عمل آمد .\r\nدراين ايام ، مطلبى كه در انظار اولياى دولت گردون اقتدار اهميت داشت رفع فتنهء خراسان و محمد حسن خان سالار بود و همت بر اصلاح آن مفاسد مىگماشتند و چنان‌كه در وقايع سنهء هزار و دويست و شصت و چهار مسطور شد ، نواب و الا حشمة الدوله حمزه ميرزا عم شاهنشاه جم‌جاه با يار محمد خان افغان حكمران هرات به هرات مىشد و دربند فريمون ( قلعهء فريمون ) از جلوس همايون آگاهى يافته زيارت دستخط مبارك موجب سرافرازى و اطمينان نواب معظم اليه گرديد . ولى عساكر ايران را شوق شرفيابى خاكپاى فرقدسا و هواى وطن مألوف متوزع البال نمود و روبه‌طرف نيشابور و عراق نهادند . خلاصه نواب حشمة الدوله متوجه هرات گرديد در دو فرسخى غوريان ، در ارض شبش ، لشكرگاه قشلاقى اختيار نمود . زيرا كه درآن زمستان نزديكى جنگل و درختان سبب راحت اهل اردو بود . از نيمهء محرم تا اواخر ربيع الثانى اتراق كردند و يار - محمد خان از بابت ماليات هرات نقدا جنسا تقديم خدمات نموده چون\r\n\r\n","description":"","footnote":"","page_name":" 977 ","page_number":27},
  {"content":"\r\n\r\nنواب حشمة الدوله از ماموريت نواب و الا حسام السلطنه خبردار شد به جانب نيشابور آمده با برادر ديدار تازه كرد و دراين محل ، فرمان احضار نواب معظم اليه و حكمرانى نواب و الا حسام السلطنه شرف وصول يافت و نواب و الا حشمة الدوله روانهء دارالخلافه شده غرهء ماه رجب وارد و پس از شرفيابى از حضور باهر النور اقدس به حكمرانى آذربايجان مأمور گرديد و ميرزا محمد مستوفى ولد ميرزا تقى قوام الدوله به وزارت ايشان اختصاص يافت .\r\nو دراين ايام چراغعلى خان را براى كشف امور خراسان و استمالت سالار بدان ساحت روانه نمودند و او بىنيل مرام مراجعت كرد چنان‌كه ذكر آن بيايد .\r\nبالجمله نواب حسام السلطنه سليمان خان دره جزى را فرمان داد تا كلات را تصرف نمايد و خود از سر راه ولايت نيشابور رو به مشهد مقدس كرد . دراين وقت عبد الجبار خان افغان ، از جانب يار محمد خان ، با هزار سوار افغان به اردوى و الا پيوست و به چناران رفتند و در آنجا معلوم شد كه سواران تراكمه در تربت و قرائى نهب و غارتى نموده‌اند . لهذا هزار و دويست نفر فوج قرائى كه در ركاب و الا بودند براى حراست متعلقين به خانمان خود رفتند . تفرقهء اين فوج و رفتن نواب حشمة الدوله به دارالخلافه اهل خراسان را دل‌قوى كرد . دراين ايام ، نواب حسام السلطنه مراسله به حاجى ميرزا هاشم و حاجى ميرزا حسن كه از علما بودند به مشهد مرقوم نموده مضمون اين‌كه چراغعلى خان زنگنه از جانب اولياى دولت عليه به ملاقات شما مامور است . اگر از شرارت جهال در امان است نزد شما آيد . ايشان ايمنى او را متقبل شدند و روز هجدهم جمادى الاولى با پنج سوار به مشهد مقدس رفت . سالار ، براى اين‌كه استعداد خود را به او بنمايد ، حكم كرد پنج هزار نفر سواره و پنج هزار پياده با نه عراده توپ و توپچيان مكمل همراه اعيان و بزرگان بلدتانيم فرسخى شهر او را استقبال كنند . چراغعلى خان وارد شده در خانهء سالار منزل كرد و با سالار و علماى مذكور دو سه مجلس گفتگو نمود و پيغامهاى امير نظام را كه مبتنى بر وعد و وعيد بود تبليغ كرد و سودمند نيفتاد . پس از آن ، روزى جمعى از اشرار به قصد قتل چراغعلى خان هجوم آوردند . رجب مروى مهماندار او خواست منع كند ؛ از عهده برنيامد و برخى زخمى شدند .\r\n\r\n","description":"","footnote":"","page_name":" 978 ","page_number":28},
  {"content":"\r\n\r\nآخر الامر سالار و حاجى ميرزا هاشم رفع اين غايله كردند و اين قضيه موجب هراس چراغعلى خان شده خدعه و تدبيرى انديشيده به رجب مروى گفت اگر سالار عريضهء چاكرانه به دربار شاهنشاهى فرستد من اين لشكر را از چناران كوچ دهم و در خدمت امير نظام عرضه دارم كه يك سال حكومت خراسان را به سالار واگذار نمايد و او را مورد تلطفات خسروانه كرده بعد از يك سال به دارالخلافه بخواند . رجب مروى همان شب مراتب را به سالار اظهار كرده موافق طبع او آمده گفت ابتدا اردو را حركت دهد . وى قبول كرد . وقت صبحى چند تن از رؤساى قبايل را با پانزده سوار به همراهى چراغعلى خان روانه ساخت كه سالما به مقصد رسد . همراهان فرسخى با اردو رفته بازگشتند جز يك‌نفر سوار كه با خود به اردو برد و به صحابت او نوشته براى سالار فرستاد كه من دروغ نگفتم كه چون به اردو رسم كوچ دهم . حسب الوعده فردا كوچ مىكنند . اما به‌طرف شهر مىآيند . شما مستعد حرب باشيد .\r\nبالجمله بعد از روانه كردن چراغعلى خان به مشهد ، نواب و الا حسام السلطنه چند روز در چمن كوباغ اتراق كردند كه شايد فتح شاهان - دز بدون خونريزى ميسر شود و يك نفر را به نصيحت به قلعه فرستادند .\r\nاهالى او را كشته و سر او را براى سالار فرستادند و مهياى مقاتله گرديدند . ناچار نواب و الا فرمان داده جعفر قلى خان بن اسكندر خان سردار قاجار با فوج نصرت و سه عراده توپ و سواران شاهسون دره‌گزى پيادگان را رديف خود ساخته تا دروازهء شاهان دز راندند ولدى الوصول مشغول محاربه شدند . مجملا چهارصد تن از اهل شهر مشهد و شاهان دز و صد تن از سربازان دراين جدال به قتل رسيدند . سكنهء قلعه منهزم و افواج برجى را كه در ظاهر قلعه بود تصرف نمودند و بيست و شش نفر شمخالچى را كه در آنجا بودند سر بريدند و توپها را به قلعه بستند . قلعگيان از در استيمان درآمدند و شب سيم رجب از قلعه بيرون و افواج داخل شهر گشتند و يوزباشى حسن و يوزباشى هادى سركردهء شمخالچيان را به حكم نواب و الا به دهن توپ بسته هردو را در هوا متلاشى كردند و اردو از شاهان دز به چمن قهقهه نزول كرد و در اينجا خبر تصرف سليمان خان در كلات رسيد و نواب و الا چراغعلى خان را روانهء دارالخلافه نمودند و خود از چمن قهقهه به خارج مشهد مقدس رفتند . هم در زمان ورود قشون ظفرنمون\r\n\r\n","description":"","footnote":"","page_name":" 979 ","page_number":29},
  {"content":"\r\n\r\nده هزار نفر از شهر بيرون آمده و با مقدمهء لشكر جنگ درپيوستند . چون نواب و الا از خيرگى شهريان خبر شد ، فرمان دادند كه دو هزار نفر مقدمه را به توپ و قشون امداد نمايند و اين رزم چهار ساعت امتداد يافت .\r\nآخر الامر طورى شهريان را عقب نشاندند كه جمعى به خندق ريختند و مجال بستن دروازه ننمودند و لشكر منصور دويست نفر تفنگچى را دستگير كرده زنده به حضور نواب و الا آوردند و نواب معظم اليه براى رفع وحشت خلايق آنها را مرخص نموده به شهر رفتند . و نواب و الا در ميان شمال و مغرب شهر منزل نموده سران سپاه در اطراف شهر برابر دروازه‌ها سنگر بستند و اردو زدند و همه روزه نايرهء قتال از طرفى اشتغال داشت . در اوايل شهر شعبان ، سه هزار سوار تركمان سرخسى به كمك سالار رسيدند و با جمعيت شهرى از دروازهء پايين خيابان به‌طرف شرقى سنگر سام خان زعفران‌لو تاختند . ابو الفيض خان برادر سام خان و مير - محسن خان تيمورى كه قراول سنگر او بودند به محاربهء سواران پرداختند .\r\nسالار مشغول بودن آنها را با يكديگر موقع و فوزى عظيم دانسته با تمام جمعيت شهرى به سنگر سام خان يورش برد و از بالاى برج نيز شمخالچيان و توپچيان و تفنگچيان مشغول تيراندازى شدند . از جمله اول سالار فوج ترشيزى از سنگر سام خان عقب نشست . چون سام خان از دور اين بديد شمشير بركشيده به منع فوج مزبور پرداخت . از طرف ديگر نواب و الا و افواج و توپخانه در رسيدند . ولى آن روز كارى از پيش نرفته فقط در انتظام امور لشكر اهتمام كردند . روز ديگر پانزده هزار نفر از سپاهى و ارباب حرف از شهر با سالار بيرون آمدند و به جانب سنگر بالا خيابان و سراب راندند . كم‌كم پيش مىرفتند و تفنگ مىانداختند . مردم سنگر كه مجرب بودند دست نگاه داشتند تا مردم و قشون شهرى به جاى تيررس رسيدند . فوج مخبران و ماكوئى به ترتيب مشغول شليك توپ و تفنگ شدند . در شليك اول صد نفر از پا درآمده و شهريان راه هزيمت پيش گرفتند و چون بسيارى از آنها كشته شد ديگر تا ده روز از شهر بيرون نيامدند . شب سيزدهم رمضان ، قصد شبيخون زدن به اردو نمود و سلطان خان افغان را براى تفحص و تحقيق حال اردو فرستاد تا منازل اشخاص را مشخص نمايد . چون او به اردو نزديك شد پيشقراولان او را هدف گلوله نمودند . همراهان او جسد او را برداشته نزد سالار بردند . سالار كه اين\r\n\r\n","description":"","footnote":"","page_name":" 980 ","page_number":30},
  {"content":"\r\n\r\nبديد فسخ عزم شبيخون كرده به شهر رفت و با سپاه خود معاهده نمود كه جنگ بزرگى نمايد و كار را يك طرفى سازد . صبحگاهى با لشكر و توپ از شهر بيرون آمده در برابر سپاه منصور تا هنگام غروب كارزار كرد و جمعى از طرفين كشته شدند . وقت شب كه عزم معاودت كرد ، لشكر او را تعاقب كرده او را شكسته داخل شهر نمودند . نيز روز ديگر پيش از طلوع آفتاب از شهر خارج شده و تا شام نبرد كرده شبانگاه باز به شهر رفتند . روز سيم عهد نمود كه تا اردو را متفرق ننمايد دست از قتال نكشد و راه معاودت نپيمايد . آن روز مصافى سخت دادند . پيادگان سنگرها را به مدد اردو خواندند . سالار حكم داد پياده‌ها از جانب جنوب لشكرگاه و سواران از طرف شمال بر سنگرها يورش برند حسام السلطنه مقرر داشتند كه سوار با سواره و پياده با پياده روبرو شوند . سربازان فوج مخبران بر ميسرهء سالار حمله بردند و سربازان ديگر غيرت كرده با فوج مخبران همدسته شده بر تفنگچيان شهرى تاختند و آنها را منهزم كردند . سواران نيز بر سوارهاى سالار غالب آمده سيل خون جارى شد .\r\nمقارن غروب آفتاب سپاه سالار را منهزم ساختند و عساكر منصوره پانصد نفر از ايشان را دستگير و اسير نموده به سنگرها عود كردند . و در اين شب ، به حكم نواب و الا حسام السلطنه ، حسين پاشا خان با افواج مراغه ، در كنار باغستان شهر ، سنگرى در معبر سپاه سالار ساخت . روز ديگر كه سالار بيرون آمد توپى از سنگر حسين پاشا خان خالى شده دو سوار را بربود . سالار فسخ عزيمت كرده به شهر بازگشت و تا پنجم ذيحجه به عزم رزم از شهر بيرون نيامد و به محصوريت تن درداد و براى مخارج سپاه تنگدستى دامنگير او شد و به خيال تصرف خزانهء حرم حضرت رضوى عليه السلام افتاده مردى شرير معروف به باقر نازك را كه دراين وقت باقر سردار مىگفتند بخواست و به اين خدمت مأمور نمود . او با زمره‌اى فرومايه كه در ربقهء تبعيت خود داشت به حرم محترم رفت و به ملازم خود گفت اين در را بشكن . ملازم انكار بليغ نمود . وى خنجر بر سينهء ملازم زده از پشتش بدر آمد و جان بداد و باقر خود به ضرب لگد در را شكسته هرچه در آنجا بود برداشته نزد سالار برد و بر بالاى باره رفته كه تماشاى اردو نمايد . ناگاه توپى از لشكرگاه رها شد و بر سينهء او آمد و نيمه تن او را به هوا برد . سالار با مشاهدهء آن كرامت باهره پند نگرفت و نادم\r\n\r\n","description":"","footnote":"","page_name":" 981 ","page_number":31},
  {"content":"\r\n\r\nنشده اما دراين عمل از علما و خدام ضريح مقدس انديشه داشت و در كار ايشان كاوش مىكرد .\r\nو دراين حال مكتوبى از حاجى ميرزا عسكرى امام جمعه به‌دست او افتاد كه به نواب و الا حسام السلطنه نوشته بود . لهذا اولا امام جمعه را گرفته به مريدها سپرد كه چهار هزار تومان از او مصادره بگيرند و حاجى ميرزا هاشم را به لشكر جاى داد و ميرزا صادق ناظر حضرت رضوى ( ع ) را با حاجى ميرزا عبد الوهاب مشرف و حاجى ميرزا كريم وكيل و ميرزا تقى متولى به ولى خان دره جزى سپرد كه در حبس دارد و قناديل طلا و نقرهء قبهء مباركه را برداشته به ضرابخانه فرستاد تا مسكوك كردند و حبوبات انبار خاصهء حرم را به جاى علوفه به لشكريان داد و بيست و دو هزار تومان زر مسكوك از اشياء طلا و نقره بدست آمد و بسيارى از اثاث و اسباب حرمخانه و خزانه به غارت رفت . عجبتر آن كه چون از مال حضرت و خزينهء حرم برمىداشت اداى آنها را بر گردن علماى محبوس مىگذاشت و از ايشان تمسكى به مهر و خط آنها مىگرفت و به متولى و خدام مىسپرد و اين كار را بازيچه مىشمرد و غافل كه روزى بدان حرم محترم پناه آورد و خدام او را قبول نكنند . خلاصه فقرهء سنگر سام خان به عرض خدام آستان سپهر نشان رسيده لشكرى از نو به خراسان فرستادند كه معاون اردو و متابع صمصام خان سرتيپ باشند و آن لشكر عبارت بود از عباسقلى خان بن ابراهيم خان بادكوبه و فوج خوئى و على خان قراگوزلو و فوج همدانى و حسنعلى خان سرتيپ كه الحال وزير فوايد است « 1 » با فوج گروسى و جمعى از سواران كرد و ترك آذربايجان و عبد العلى خان مراغه‌اى سرهنگ توپخانه با چهار عراده توپ و برخى ديگر از قشون ظفرنمون .\r\nخلاصه اين اردو نيز راه پيمود تا به چمن قهقهه رسيدند و در پنجم ذيقعده در نيم فرسخى شهر با كوه سنگى نزول كردند و درآن روز سالار با سپاه از شهر بيرون آمده ولى بدون محاربه بازگشت . بعد از\r\n\r\n\r\n","description":"","footnote":"\r\n( 1 ) - حسنعلى خان امير نظام گروسى سالار لشكر ( متوفى در 1317 ه . ق ) .\r\n","page_name":" 982 ","page_number":32},
  {"content":"\r\n\r\nچند روز كه صمصام خان « 2 » و لشكريان از كوه سنگى كوچ كرده برابر درب ارگ منزل گرفتند . سالار با سپاهى فراوان و چند عراده توپ از دروازهء نوقان بيرون آمده و در برابر صمصام خان و عساكر نصرت اقتران صف كشيده و از دو جانب محاربتى عظيم درگرفت . گلولهء شمخال و توپ مثل تگرگ برايشان مىباريد و كار چنان شده بود كه از لشكرى كه در ركاب نواب و الا حسام السلطنه بودند امداد قشون تازه رسيد در حيز اشكال بود با اين‌كه قورخانهء اين لشكر در عقب و هنوز نرسيده بود ثبات قدمى سخت نمودند و از وقت ظهر تا دو ساعت از غروب گذشته جنگ امتداد داشت . آخر شهريان عقب كشيدند و لشكر نصرت اثر از دنبال سالار تا كنار خندق قتال‌كنان همى رفتند . چون آن سپاه از خندق بگذشت بازگشتند و شب را مانده روز به لشكرگاه نواب و الا حسام - السلطنه پيوسته به طرفى از آن اردو منزل گرفتند . پس از چند روز ، سالار ديگرباره با پياده و سواره از دروازهء نوقان بيرون آمده طرح جنگ ريخت . لشكر حسام السلطنه و سپاه صمصام خان موافقت كرده سالار و همراهان و جمعيت او را هزيمت دادند و تا كنار دروازه تعاقب كردند . هم در شب نهم ذيقعده چهار هزار كس به چناران به تاخت و يغما رفتند . قراولان كه در دروازهء سراب بودند خبر به اردو فرستادند .\r\nسام خان با سوار جرار از قفاى تراكمه و سپاه شهرى رفت و در وقتى كه دو قريه را تاخته و صد و پنجاه نفر مرد و زن اسير ساخته بودند به ايشان تلاقى نموده دو لشكر درهم افتادند و تنور قتال گرم شد .\r\nآخرالامر سام خان ظفر يافته سپاه سالار بگريختند ، اسيران آزاد و به جاى ايشان هفتصد نفر از طرف مقابل اسير شده آنان را به اردو آوردند . نواب و الا حسام السلطنه حكم نمودند سلاح و حربهء شهريان را گرفته خود آنها را رها نمودند و دويست نفر از اسرا را كه تركمان بودند در حضور و الا سياست نمودند . بعد از اين سانحه ، سواران سالار\r\n\r\n\r\n","description":"","footnote":"\r\n( 2 ) - صمصام خان اصلا روسى و موسوم به سامسون خان بود و دختر والى سابق گرجستان را در خانه داشت . وى از دولت تزار روس روى برگردانده مانند ديگر فراريان سپاه تزار به ايران پناه آورده بود . عباس ميرزا از اين فراريان فوجى به نام « بهادران » ترتيب داده و رياست آن فوج را به صمصام خان واگذار كرده بود .\r\n","page_name":" 983 ","page_number":33},
  {"content":"\r\n\r\nرا قدرت بيرون آمدن از شهر و با لشكر حسام السلطنه رزم كردن نماند .\r\nولى از بالاى باره و برج به واسطه توپ و تفنگ معارضتى مىكردند و گاهگاهى انتهاز فرصتى نموده بر سنگرها يورش مىآوردند و حاصلى جز انهزام نمىيافتند . ولى از كار پيكار روزى آسوده نبودند و شبى بدون اين فكر و انديشه نمىغنودند و زياده از يك سال بود كه سالار با عساكر دولت دم از مبارزت مىزد و هنوز پا مىفشرد و جنون او را به راه ثبات قدم مىبرد .\r\nبالجمله دراين ايام ، قشون قضا نظام به انتظام امور محاصره پرداختند و در افزودن سنگرها و بستن معبرها سعى وافى به عمل آوردند . برجها بساختند و در آنها تفنگچى و قراول سرباز گذاشتند . دراين موقع سه هزار نفر سوار تركمان مروى به كمك سالار آمده در ميل اياز شش فرسنگى مشهد مقدس بودند كه به حكم نواب و الا حسام السلطنه ، عباسقلى خان سرتيپ بادكوبه با شش عراده توپ و دو هزار سوار رزم ديده به اتفاق سام خان و سواران خراسانى و عراقى و آذربايجانى راه برگرفتند .\r\nسحرگاهى از گرد راه به محاربه و مضاربه مشغول شدند . جنگ بزرگى روى داد . محمد شيخ سردار تراكمه منهزم شده سيصد نفر از تراكمه گرفتار و صد نفر مقتول شدند و امرا مظفر و منصور به اردو بازآمدند .\r\nخبر اين‌فتح را با عريضهء حسام السلطنه به دارالخلافه بردند . هم از دارالخلافه حاجى يوسف خان سرتيپ فوج قراداغى و توكل خان با فوج خمسه و چهارصد نفر سوار كليائى و پانصد بار قورخانه و سه عراده به اردو ملحق شد و به حكم و الا ، در ميانهء اردو و سنگر دروازهء نوقان ، بنيان سنگرى جديد كردند و باستيانى رفيع كه مشرف به شهر بود بساختند و توپى هجده پوند بالاى آن بردند كه گلولهء آن بنيان سراهاى شهر را ويران مىكرد . و از جانب سالار نيز برابر هرسنگرى از سنگرهاى اردو بر كنار خندق براى محافظت خندق سنگرى محكم برپاى كردند و تفنگچيان زبردست در آنها نشاندند و همه روزه سالار و پسرش امير اصلان خان بيرون آمده با لشكر فيروزى اثر محاربه و مضاربه مىنمودند و زياده از دويست نوبت با سپاه منصور كارزار شده بود كه امتداد آن از وقت صبح تا هنگام شام مىبود .\r\n\r\n","description":"","footnote":"","page_name":" 984 ","page_number":34},
  {"content":"\r\n\r\nخلاصه دراين ايام از جانب امناى دولت قوى شوكت ، اسكندر - خان قاجار كه در خراسان بود به دارالخلافه احضار شد و محمد ناصر خان ( كه الحال ظهير الدوله است ) دولو بن ابراهيم خان سردار بن حاجى - جان محمد خان به سردارى سپاه خراسان اختصاص يافت و عباسقلى خان بن محمد زكى خان نورى كه دراين وقت سرتيپ افواج بود و حيدر على خان سرهنگ فوج ششم تبريزى با چند عراده توپ روانهء مشهد مقدس شدند . روز چهاردهم ماه صفر وارد عسكريه گرديده در هفدهم جمعى از جانب نواب و الا به استقبال رفته كه سردار را به اردو آورده باشند . نوشته‌اى نيز براى انهاى اين مطلب به سردار فرستادند . ولى اين خط وقتى به سردار رسيد كه از منزل كوچ كرده و راه مىسپرد . سالار ديد كه از جانب عسكريه لشكرى در حركت است و از اردو سپاهى به دو براى پذيره نپيوسته . اين امر را فوزى عظيم دانسته با توپخانه و سوار و پياده از شهر بيرون رفته و راه را بر سردار بسته از دو طرف صداى شليك توپ بلند شد . نواب حسام السلطنه از استماع بانگ توپ بر قضيه واقف گرديدند و فرمان دادند كه سوار و توپخانه از اردو به معاونت سردار حركت كنند . على خان قراگوزلو و عبد العلى خان با چهار عراده توپ برفتند و خود نواب و الا نيز دنبال آنها را گرفتند . وقتى سپاه و توپ رسيد كه سوارهء شهرى بر پيادهء افواج حمله برده و داخل شده بودند . از پشت‌سر سالار نعرهء توپ اردو و تفنگ سربازان بلند شد و سپاه سالار يك مرتبه به محاربه درآمدند و روى بدين‌سو كردند . امير اصلان خان پسر سالار و عباسقلى خان دره‌جزى از غايت جلادت پياده شده پيشاپيش لشكر اقدام به جنگ مىكردند . دراين اثنا ، نواب و الا حسام السلطنه در رسيد و جنگ بزرگ شد و از دو جانب اسب و سوار را گلولهء توپ با خاك يكسان مىكرد . آخر الامر سپاه سالار را منهزم نموده و تا اراضى بابا قدرت تعاقب كردند و اين وقت سه ساعت از شب رفته بود . سالار به شهر داخل شد و سردار بماند و نواب و الا چنان مصلحت ديدند كه سردار بعد از سه روز به اردو آيد و در عسكريه بماند و حسب الحكم در اردوى سردار سنگرى محكم ببستند . چون سه روز بگذشت قرار شد كه لشكر سردار از عسكريه حركت نموده از جانب كوه‌سنگى گذشته به‌طرف دروازه آمده روبروى ارگ را محاصره نمايند .\r\nاز زمان حركت سردار تا زمان ورود ، ميانهء شهرى و سردار گيردار و\r\n\r\n","description":"","footnote":"","page_name":" 985 ","page_number":35},
  {"content":"\r\n\r\nكارزار بود و اسماع بر سبيل استمرار استماع صداى شليك توپ و تفنگ مىنمود تا به كوه‌سنگى رسيدند و نزول كردند . بعد از ورود سردار به كوه‌سنگى ، نواب و الا حسام السلطنه سردار را به اردوى خود برده عباسقلى خان سرتيپ را به حفظ و حراست اردوى كوه سنگى مامور نمودند و ازاين‌پس مصلحت ديدند كه اردوى سردار به محاصرهء اطراف ارگ و دروازهء ارگ مشغول باشند . لهذا آنان را از كوه سنگى حركت داده در يك ميدانى ارگ كه توپ‌رس نبود مقام دادند و بناى سنگر گذاشتند و سالار نيز در برابر سنگر آنها گفت دو سنگر خاكى بساختند كه آمدوشد ما بين مردم سنگر سرابى را به سنگر ارگ مانع شوند و روزبه‌روز از طرفين در تقويت كار خود سنگر و سيبه و برج و باستيان « 3 » محكم مىكردند و عرصه بر اهالى شهر تنگ و دلها از طول مدت محاربه و محاصره ملول گرديد .\r\nاز وقايع اين سال نيز يكى فتنهء ملا محمد على مجتهد زنجانى بود كه به طريقهء بابيه رفته و ما تفصيل آن را بتمامه در ذيل نگارش سال قبل درج نموده‌ايم .\r\nهم دراين سال در تبريز شورشى برخاست و تفصيل آن اين‌كه در شهر تبريز ميدانى است كه آن را ميدان صاحب الزمان ( ع ) مىگويند .\r\nگويند در آخر آن ميدان بقعه‌اى است معروف به بقعهء صاحب الامر عليه السلام .\r\nو عقيدهء اهالى اين است كه در سوابق ايام يكى از مشايخ طريقت ، در عالم رؤيا يا مراقبت ، آن حضرت عجل الله تعالى فرجه را درآن محل مشغول نماز ديده . بنابراين مردم تبريز آن محل را محترم مىدارند و موسوم به اسم مسطور نموده‌اند و جعفر قلى خان دنبلى در آنجا بقعه‌اى بنا كرده و خادم و متولى براى آن قرار داده‌اند و طلب حاجت از آن مىنمايند . دراين اوان قصابى گاوى به مذبحى كه درآن ميدان است برده كه ذبح نمايد .\r\nگاو خود را از دست قصاب رهانيده و به دهليز بقعهء صاحب الامر ( ع ) رفت . قصاب در پى گاو شتافته خواست در همان دهليز او را ذبح كند .\r\nاز قرار مذكور همان وقت از پا افتاده چند قطره خون از بينى او برفت و بمرد . گاو نيز از آنجا فرار كرده به خانه ميرزا حسن متولى آن بقعه آمد .\r\nمردم از اين واقعه در عجب شده نقاره‌خانهء شهر را بدانجا برده بنواختند\r\n\r\n\r\n","description":"","footnote":"\r\n( 3 ) - به معناى دژ و استحكامات ، مأخوذ از كلمهء فرانسوى  Bestillon \r\n","page_name":" 986 ","page_number":36},
  {"content":"\r\n\r\nو جشنى گرفتند و قربانى و نذورات تقديم نمودند و از دهات و قصبات دور و نزديك به زيارت آمدند و غوغاى عوام و ازدحام مردم مورث شور و شر و موهم فتنه و خطر گرديد . محمد رضا خان فراهانى كه دراين وقت وزارت آذربايجان داشت به دستيارى چند نفر از علماى شهر آن غوغا را فرونشاند .\r\nنيز از وقايع اين سال رفتن عزيز خان آجودان باشى است به ايروان براى تهنيت ورود حضرت وليعهد دولت روس . تبيين آن كه چون دراين اوان حضرت وليعهد دولت روس الكساندر پسر مرحوم امپراطور نيكلا كه الحال اعليحضرت امپراطور الكساندر دويم هستند براى نظم حدود قفقاز و مملكت گرجستان به ايروان مىآمدند - بنابر مصافاتى كه بين دولتين عليتين بود - به صوابديد ميرزا تقى خان امير نظام ، عزيز خان آجودان‌باشى - كه بعدها به منصب سردارى كل عساكر منصوره نايل گرديد - از دربار اعليحضرت اقدس همايون مأمور شده نامهء مودت ختامه با تمثالى مهرمثال مرصع و مكلل به الماسهاى قيمتى با يك رشته حمايل آسمان رنگ به همراهى معزى اليه براى حضرت وليعهد مزبور انفاذ فرمودند . و اسماعيل خان خزانه‌دار نظام نايب اول سفير دولت شده حامل هديه و تحف امير نظام براى فرمانفرماى گرجستان گرديد . خلاصه عزيز خان از دارالخلافه به زنجان شد و چند روزى در آنجا به دفع ملا محمد على مشغول بود . بعدها به كنار رود ارس رفت و از جانب كارگذاران دولت روس نيز مهماندارى از براى او در رسيده شرايط پذيرايى او را كاملا معمول داشتند و از آنجا روانه شده هشت روز قبل از ورود حضرت وليعهد به ايروان وى بدان بلد رسيد . حاكم ايروان با احترام تام و تمام او را با همراهان پذيرفت . روز ديگر ، اسماعيل خان نايب اول سفارت به تفليس رفت و هداياى امير نظام را به فرمانفرماى گرجستان رسانيده شش روزه مأموريت خود را انجام داده مراجعت نمود . روز هشتم وصول عزيز خان ، حضرت وليعهد دولت روس وارد ايروان شدند و دو ساعت بعد از ورود ، ايشيك اقاسى و آجودان مخصوص خود را با كالسكه مخصوص نزد عزيز خان فرستاده او را نزد خود خواندند . او به اتفاق اجزاى سفارت به حضور حضرت معظم رفته حمايل و تمثال همايون را تسليم كرده تبليغ مراتب و داد و درجهء مخالصت و اتحاد\r\n\r\n","description":"","footnote":"","page_name":" 987 ","page_number":37},
  {"content":"\r\n\r\nاعليحضرت شاهنشاهى را نمود . حضرت وليعهد ، در اخذ اشياء ، تكريمى به سزا منظور نموده عزيز خان و هريك از اجزاى سفارت را مورد تفقد و ملاطفتى خاص داشتند و به هريك عطيه‌اى جداگانه بدادند و جواب منشور خسروانه را نيز با شرحى مبنى بر كمال مهر و حفاوت نگاشته برسانيدند . عزيز خان بعد از انجام ماموريت به تبريز آمده اسماعيل خان را براى بازديد افواج مراغه بدان بلد فرستاد و خود روانهء آستان همايون گرديد .\r\nهم از سوانح اين سال طغيان بعضى از اشرار اصفهان است . تفصيل اين اجمال آن‌كه چون سليمان خان خان خانان را از حكومت اصفهان به دربار معدلت مدار احضار فرمودند ، حكومت اصفهان به غلامحسين - خان سپهدار تفويض شد و او محمد حسين خان خلج را از پيش به نيابت بدان بلد فرستاد . تقريبا ماهى بعد از ورود محمد حسين خان به اصفهان ، روز جمعه مرحوم ميرزا سيد محمد امام جمعه اصفهان به مسجد شاه آمده كه نماز بگزارد « 4 » . يكى از اصحاب او درب مسجد با يك نفر سرباز آغاز مخاصمت نمود و براى جانبين مدد رسيده هنگامه درگرفت .\r\nامام جمعه از مسجد بيرون آمد كه آتش فتنه را بنشاند . سربازان چنان كه بايد رعايت حرمت او ننمودند . امام جمعه به هم برآمده به خانهء سپهدار رفته اظهار تشكى نمود . قرار شد كه فردا سپهدار به ميدان شاه آيد و سربازان را تنبيه كند و امام جمعه به خانهء خود رفت . مردم هنگامه‌طلب ، خاصه احمد ميرزا كه از طرف مادر نسبش به سلاطين صفويه مىرسيد ، قضيه را شنيده برآن شدند كه هم امام جمعه را به مخالفت اولياى دولت منسوب و هم در امر حكومت سپهدار خللى اندازند . لهذا صبح ديگر ، عوام و بازاريها را شورانيده در مسجد جامع جمع شدند كه ما پاداش توهين امام جمعه را خواهيم نمود و انتقام خواهيم كشيد . سپهدار خبر شده محمد حسين خان نايب را به اصلاح و رفع اين غايله فرستاد به مسجد جامع . بعد از رسيدن او به جمع سخنى نگفته احمد ميرزا با او به مناقشه برخاست و كار از مناقشه به مفاحشه رسيد . چوبى كه در دست داشت بر سر او زد و اشرار را به كشتن او خواند . امام جمعه منع نتوانست نمود و اشرار\r\n\r\n\r\n","description":"","footnote":"\r\n( 4 ) - متن : « گذارد » .\r\n","page_name":" 988 ","page_number":38},
  {"content":"\r\n\r\nچند زخم به او زدند . او خود را در حوض مسجد انداخت . آخر الامر امام جمعه محمد حسين خان را از حوض بيرون آورده به خانهء يكى از خويشان خود برد و به مداوا پرداخت . روز ديگر سپهدار كس فرستاده او را به دارالحكومه آورد . بعد از دو روز درگذشت . احمد ميرزا كه باعث عمدهء قتل محمد حسين خان بود با ميرزا عبد الحسين مستوفى و محمد على خان و ابراهيم خان در خفيه هم‌عهد شده مخالفت سپهدار را اختيار نمودند و جمعى از اشرار دور خود جمع كردند . سپهدار حسن آقاى سرهنگ را با دسته‌اى سرباز به دفع احمد ميرزا فرستاد . وى چون قوهء مقابلى نداشت ، با اهل و عيال و اموال ، به مسجد جامع پناه برد . سربازان به خانهء او رفته آن خانه را نهب و خراب كردند . از آن طرف امام جمعه كه باطنا با احمد ميرزا از قديم صفايى نداشت از او حمايتى نكرد . لابد احمد ميرزا از آنجا به خانهء ميرزا زين العابدين پسر مرحوم حاجى سيد محمد باقر اعلى الله مقامه نقل نمود و در آنجا جمعيتى به هم بسته همه روزه تا حوالى ميدان شاه مىتاخت و سربازان و توپچيان به مدافعه پرداخته ايشان را تا مسجد مرحوم سيد رحمه الله بازپس مىبردند . دراين هنگام ، ميرزا عبد الحسين ، نيز ميرزا ابو القاسم طغيان خود را آشكار كردند . سپهدار كه اين بديد حاجى سيد اسد الله ولد مرحوم حاجى سيد محمد باقر رحمه الله و آقا محمد - مهدى ولد مرحوم حاجى محمد ابراهيم كرباسى و ساير علما را دعوت كرده با ايشان سخن نمود . ايشان گفتند هركس بر خلاف پادشاه اسلام باشد خون او مباح است و ما اين قوم را واجب القتل شناخته‌ايم و بر طبق اين گفته خطى نوشته مهر كرده به سپهدار دادند و به منازل خود معاودت نمودند و حاجى سيد اسد الله بعد از مراجعت برادر خود ميرزا زين العابدين را از حمايت اشرار منع بليغ كرد و او نپذيرفت . لهذا حاجى سيد اسد الله سر خويش گرفته با جماعتى روانهء عتبات عاليات شد و مادهء شرارت اشرار غلظت يافت و سپهدار به دفع آنها پرداخت و بناى زدوخورد گذاشتند و شيخعلى خان با جمعى به حكم سپهدار راه كوچه عباس‌آباد گرفته سنگرها كه اشرار در كوچه‌ها داشتند بگرفتند تا به خانهء ميرزا عبد الحسين رسيدند و داخل خانه شدند و سربازان به نهب پرداختند . ميرزا زين العابدين كه حامى اشرار بود خبر شده دستهء تفنگچى به خانهء ميرزا عبد الحسين فرستاده شيخعلى خان و سربازان را هدف گلوله نمودند و او را با چند تن\r\n\r\n","description":"","footnote":"","page_name":" 989 ","page_number":39},
  {"content":"\r\n\r\nسرباز به قتل رسانيدند و چون كار بدينجا كشيد ، سپهدار مراتب را به عرض اولياى دولت عليه رسانيد و جمعى مأمور رفع اين غايله شدند و حاجى سيد اسد الله كه روانهء عتبات شده به خواهش امناى دولت از گلپايگان به اصفهان مراجعت فرمود و پس از مجادلهء زياد و قتل نفوس بر اشرار معلوم شد كه طغيان ايشان را جز خذلان نتيجه نيست . لهذا آرا براين اتفاق نمود كه مقصرين در خدمت آقاى حاجى سيد اسد الله به دربار معدلت‌مدار آيند و به شفاعت جناب معظم تقصيرات ايشان معفو شود .\r\nو چون از شهر خارج شدند و به مورچه خورت رسيدند ، حاجى كيكاوس ميرزا - كه در اصفهان به‌جهت ضبط تيول و سيورغال خود جاى داشت - اخذ مقصرين را داوطلب شده با جمعى سپاهى و توپ به مورچه خورت بر سر آنها رسيد . احمد ميرزا و ميرزا عبد الحسين و بعضى ديگر باز بناى جدال گذاشتند . ولى چون صداى توپ بلند شد هركس اسبى داشت سوار شده فرار كرد و بسيارى از اشرار دستگير شدند . احمد ميرزا و برادرانش به دارالامان قم پناه بردند و در آنجا پسرهاى محمد حسين خان خلج به قصاص خون پدر يك شب در صحن مقدس ايشان را هدف گلوله كردند و پسر حيدر ميرزا برادر بزرگ احمد ميرزا مقتول شد . ميرزا - عبد الحسين كه به اراضى كاشان گريخته بود چندى در قريهء قمصر پنهان بود . از آنجا به كاشان رفته به آقا سيد مهدى پسر حاجى سيد تقى پشت مشهدى پناه برد . معظم اليه فرمود من مخالف پادشاه اسلام را حامى نشوم . به هرجا كه خواهى برو . ميرزا عبد الحسين ديگرباره به‌طرف اصفهان رفت و در قريهء ده‌نو به خانهء على نام كه ملازم او بود منزل نمود . على ملازمان سپهدار را از اين مطلب خبر داده رفتند ميرزا عبد الحسين را گرفته به شهر بردند و پس از چند روز به حكم اولياى دولت او را به سراى ديگر روانه نمودند و بعد از رفع اين غايله ، چراغعلى خان به حكومت اصفهان مأمور شد .\r\nهم دراين سال ، نواب احتشام الدوله خانلر ميرزا حكمران عربستان و لرستان و بروجرد خسرو خان لك را گرفته مغلولا به دارالخلافه فرستاد و عباسقلى خان جوانشير به حكومت اردبيل و مشكين مأمور شد و آن صفحات را نظم داد .\r\nو از حادثات اين سال ، وفات شاهنشاهزاده سلطان محمود ميرزا بود\r\n\r\n","description":"","footnote":"","page_name":" 990 ","page_number":40},
  {"content":"\r\n\r\nكه به وليعهدى منصوب مىبود و در صغر سن رحلت كرد .\r\nو دراين سال حاجى ميرزا آقاسى ايروانى صدر اعظم شهريار مبرور ماضى ( محمد شاه ) طاب الله ثراه كه در عتبات عاليات اقامت داشت در شب جمعه دوازدهم ماه رمضان المبارك به عالم باقى روانه شد . گويند باوجود صحت يك هفته قبل از فوت خود خبر داده بود . العلم عند الله .\r\nهم دراين سال ، محمد حسن خان سردار ايروانى حكومت يزد يافت و آقا خان ايروانى كه از اقارب او بود به نيابت حكومت او درآمد و محمد عبد الله كه دراين وقت باز دم از خودسرى مىزد و اشرار دور او جمع آمده تمكين از نايب الحكومه نمىكرد گه‌گاهى قصد مقابلت و مقاتلت مىنمود و چيزى نگذشت كه سيد يحيى - كه شرح حالش در وقايع سال قبل مسطور شد - به يزد آمد و محمد عبد الله از احزاب او شد و بناى شرارت و فتنه گذاشت . اما كارى از پيش سيد يحيى نرفت و از يزد راه شيراز گرفت . و همچنين آقا خان از نيابت يزد معزول و شيخعلى خان عم‌زادهء محمد حسن خان سردار به جاى او منصوب شد و به يزد آمده محمد عبد الله را بخواند و بنواخت و خلعتى داد . چون خواست از منزل شيخعلى خان بيرون رود ، يكى از ملازمان شيخعلى خان او را دعوت كرد و در منزل او ، محمد اسماعيل نام غلام ايروانى خنجرى بر شانه او زد و ديگرى نيز او را هدف گلولهء تفنگ كرد و اهل يزد از شر محمد عبد الله آسوده [ شدند 
  ] و شهر نظم گرفت .\r\nهم دراين سال ، به صوابديد ميرزا تقى خان امير نظام ، ابراهيم خليل خان را از دارالخلافهء باهره به اردبيل كوچ دادند .\r\n\r\nوقايعى كه دراين سال ( 1265 ) در ممالك خارجه و اقطار عالم اتفاق افتاد\r\n\r\nاتائونى ينگى دنيا :\r\nدراين سال هزار و دويست و شصت و پنج هجرى كه مطابق است با هزار و هشتصد و چهل و هشت مسيحى ، مهندسى از اهالى ينگى دنيا معدن\r\n\r\n","description":"","footnote":"","page_name":" 991 ","page_number":41},
  {"content":"\r\n\r\nطلائى در سواحل رودخانه‌هاى ساكرمانتو و سان ژواكن « 1 » در ايالت كاليفرنى انكشاف نمود . جنرال تيلور « 2 » به رياست جمهورى منتخب و برقرار گرديد . فىمابين اتائونى و مكزيك عهد صلح منعقد گشت . نول كاليفرنى « 3 » را مكزيك به مبلغ شانزده كرور و يك صد هزار تومان وجه رايج ايران واگذار كرد به اتائونى .\r\n\r\nاسپانيول :\r\nدراين سال ، شورشى در مادريد پايتخت اسپانيول برپا نمودند و الوزاقا كه يكى از شورشيان بود محبوس شد .\r\nميان دولت اسپانيول و دولت انگليس به‌جهت تفتين سفير انگليس قطع مراوده شد .\r\nاول خط راه‌آهن در اسپانيول به مسافت بيست و پنج هزار ذرع كه از بارسلون « 4 » الى ماتائو « 5 » باشد ايجاد و ابداع شد .\r\n\r\nاطريش ( از ممالك آلمان ) :\r\nدراين سال ، تعيين وزراى مجارستان شده و معين گرديد كه از وزراى مملكت اطريش مجزى باشند .\r\nدر وين ، پايتخت اطريش ، شورشى برپا و مسيو مترنيخ وزير اعظم معزول شد . امپراطور اطريش به سبب شورش اهالى وين و بعضى ولايات ديگر توقف نمودن در شهر انسبورگ را غير لازم دانسته از آنجا مهاجرت كرد .\r\nعساكر اطريش كه در خاك ايطاليا بودند شهر فرار « 6 » را كه جزو روم و در تصرف پاپ بود به غلبه متصرف شدند . امپراطور اطريش بعد از چندى وارد وين شد .\r\nمملكت مجارستان كه يكى از ممالك اطريش است به دولت شوريده كونت لامبرگ « 7 » سپهسالار خود را كه از طرف دولت اطريش مأمور\r\n\r\n\r\n","description":"","footnote":"\r\n( 1 ) - در متن : سالرمانتو و سان ژوانيك  Sacramento , SanJoaquin \r\n( 2 ) -  Taylor \r\n( 3 ) -  No uvelleCalifornie \r\n( 4 ) -  Barcelon \r\n( 5 ) -  Matao \r\n( 6 ) -  Ferrare \r\n( 7 ) -  Lamberg \r\n","page_name":" 992 ","page_number":42},
  {"content":"\r\n\r\nبود به قتل رسانيدند . و نيز در وين كونت لاتور « 8 » وزير جنگ را شورشيان كشتند . امپراطور مجبورا از وين به الموتز « 9 » فرار كرد و سه روز ، بر سبيل استمرار ، قشون دولتى به شهر وين گلولهء توپ و نارنجك مىانداختند تا روز سيم شهر تسليم شد . امپراطور فرديناند اول از سلطنت استعفا نموده اعليحضرت فرانسوا ژوزف برادرزادهء خود را كه دراين وقت هجده ساله بود به جاى خود منصوب نمودند .\r\n\r\nانگليس :\r\nدراين سال در بعضى از شهرهاى ايرلاند شورشى پديدار آمد .\r\nلوردبان تنگ « 10 » كه از معارف رجال دولت بود درگذشت .\r\n\r\nايطاليا :\r\nدراين سال ، در جزيرهء سيسيل ، همچنين در ولايت ناپل ، شورشى برپا شد . فىمابين دولت اطريش و ساردين « 11 » و لمباردى « 12 » منازعه درگرفت . سفاين جنگى پادشاهان ناپل و ساردين به بندر طريست از بنادر اطريش وارد شد . ايالتين ساردين و لمباردى يكى شده سلطنت شارل - آلبر « 13 » پادشاه پيمن « 14 » را اختيار كردند . شهر ميلان كه به تصرف شارل آلبر درآمده بود و از تصرف اطريش خارج گرديده ، به واسطهء نفاق جمهورىطلبان به رياست مازينى « 15 » از تصرف شارل آلبر بيرون شد و مجددا به تصرف اطريش درآمد . شهر ونيز و توابع اعلان جمهورى نمودند . پاپ بعد از قتل مسيوروسى « 16 » صدر اعظم خود از اهالى روم سوءظن حاصل كرده به ناپل رفت .\r\n\r\nباوير ( از ممالك آلمان ) :\r\nدراين سال لوئى پادشاه باوير « 17 » از سلطنت استعفا كرده ولد خود ماكسيميلين دويم « 18 » را به جاى خود نصب كرد .\r\n\r\n\r\n","description":"","footnote":"\r\n( 8 ) -  Comte Latour \r\n( 9 ) -  Omlmutz \r\n( 10 ) - ظاهرا اشتباه است و مقصود لرد بابينگتون  Babington  است .\r\n( 11 ) -  Sardaigne \r\n( 12 ) -  Lombardie \r\n( 13 ) -  Charles Albert \r\n( 14 ) -  Piemont \r\n( 15 ) -  Mazzini \r\n( 16 ) -  Rossi \r\n( 17 ) -  Baviere \r\n( 18 ) -  Maximilien II \r\n","page_name":" 993 ","page_number":43},
  {"content":"\r\n\r\n\r\nپروس ( از ممالك آلمان ) :\r\nدراين سال در برلن پايتخت پروس مختصر شورشى به ظهور رسيد .\r\n\r\nدانمارك :\r\nدراين سال ، كريستيان هشتم پادشاه دانمارك درگذشت و سلطنت به فردريك هفتم ولد ارشد او رسيد .\r\nايالات اسلشويك و هولستن « 19 » شورش نمودند . قشون پروس به اين ايالت وارد و رانژل سردار پروس چند شهر از اين دو ايالت را تصرف كرد . دولت فرانسه و انگليس و روس دراين جنگ مداخله نموده حمايت از دولت دانمارك كردند .\r\n\r\nروس :\r\nدراين سال در اغلب بلاد ممالك روس وباى شديدى ظاهر شد و در بعضى نقاط خشكسالى سبب مشقت اهالى گرديد .\r\n\r\nسود :\r\nدراين سال ، سلاطين سود و دانمارك با يكديگر ملاقات كردند و پادشاه دانمارك را ، در نظم ايالات ياغيه ، سلطان سود امداد نمود .\r\nبرزيليوس « * » شيميست معروف درگذشت .\r\n\r\nسويس :\r\nدراين سال ، شهر برن پايتخت دولت و مركز جمهور گرديد و مقرر شد موقوفات كليسا به اطلاع رجال دولت جمهور به مخارج مقرره برسد .\r\n\r\nعثمانى :\r\nدراين سال رشيد پاشا صدراعظم عثمانى بىمقدمه از صدارت عظمى عزل و صارم پاشا نصب گرديد . مجددا بعد از پنج‌ماه ، نصب رشيد پاشا .\r\nدر افلاق بغدان شورش نمودند و قشون روس به بهانهء نظم اين دو ايالت آمده تا بوكارست پايتخت رفت .\r\n\r\nفرانسه :\r\nدراين سال ، لوئى فيليپ « 20 » پادشاه فرانسه ، به واسطهء شورش\r\n\r\n\r\n","description":"","footnote":"\r\n( 19 ) -  Sc hleswigtHolstein \r\n* -  Berzelius \r\n( 20 ) - نام صحيح وى لويى فيليپ است . ولى درين كتاب همه‌جا « فليب » آمده .\r\n","page_name":" 994 ","page_number":44},
  {"content":"\r\n\r\nمردم ، خود را از سلطنت خلع نموده پسرزادهء خود را به جاى خود پادشاه نمود . اهالى پاريس تمكين اين مطلب نكرده به شورش افزودند . لوئى - فيليپ غفلة فرار به مملكت انگليس نمود . اهالى شهر به هم ريخته خونريزى شديدى در حوالى عمارت سلطنتى شد و عمارت سلطنتى را كه موسوم به تويلرى « 21 » بود غارت كردند . آنگاه اهالى فرانسه چندى دولت موقتى وضع نمودند . بعد تمام اهل مملكت جمهورى طلب شدند .\r\nلوئى ناپلئون برادرزادهء ناپلئون اول كه در مملكت انگليس و فرارى بود وارد پاريس شده دو سه ايالت او را به‌سمت وكالت خود در مجلس شورى منتخب نمودند . آرشوك « 22 » پاريسى كه اعظم قسيسين « 23 » آن شهر بود با چند نفر جنرال در يكى از جنگها كه اهالى شهر باهم مىكردند كشته شدند . آخر الامر لولى ناپلئون به رياست چهارسالهء جمهورى برقرار شد .\r\nراه آهن از پاريس الى بندر ديپ دراين سال كشيده شد .\r\nشاتوبرياند كه شاعر معروف و نويسندهء مشهور فرانسه بود و به سن هشتاد سالگى دراين سال درگذشت .\r\n\r\nمصر :\r\nدراين سال مرض محمد على پاشاى مصرى اشتداد يافت و ابراهيم - پاشا ولد محمد على پاشا والى شد و چيزى نگذشت كه درگذشت و عباس - پاشا برادرزادهء محمد على پاشا به واليگرى رسيد .\r\n\r\nهولاند :\r\nدراين سال ، در مملكت هولاند ، قرار آزادى اديان شده به اين معنى كه هركس در هر مذهبى باشد در كمال آسودگى و رفاهيت مىتواند دراين مملكت زيست و زندگى نمايد .\r\n\r\n\r\n","description":"","footnote":"\r\n( 21 ) -  Tuileries \r\n( 22 ) -  Archeveque \r\n( 23 ) - قسيسين به معناى كشيشان .\r\n","page_name":" 995 ","page_number":45},
  {"content":"\r\n\r\n\r\nوقايع سال سيم سلطنت و تاجدارى اعليحضرت اقدس خسرو صاحبقران ادام الله ايام ملكه و سنين سلطنته مطابق سال هزار و دويست و شصت و شش هجرى ايت‌ئيل تركى\r\nتحويل نير اعظم از برج حوت به حمل دراين سال خيرمآل هشت ساعت و يك دقيقه از شب پنج‌شنبه ششم شهر جمادى الاولى گذشته بود و مراسم جشن و تحويل سلام عيد به وجهى شايان باشكوهى نمايان به عمل آمد .\r\nنظم ممالك دراين سال به درجهء كمال رسيد . عمده اختلالى كه در كار كشور به‌نظر مىآمد فتنهء سالار و اغتشاش كار خراسان بود كه از توجه اولياى دولت جاويد نظام مبدل به انتظام شده صورت اختتام يافت . تبيين اين مقال آن‌كه چون محمد ناصر خان ظهير الدوله چند روزى در ظاهر مشهد مقدس بماند و نواب و الا حسام السلطنه به مشاورت وى كار محاصره را منظم نمود و چند بار با شهريان كارزار كردند و شهريان را هزيمت داده به شهر دوانيدند و مسافتى از خندق را براى يورش بردن به شهر و تسخير قلعه بينباشتند ، كار بر سالار و اتباع او نهايت دشوار شد و راى مصالحت و مسالمت نيز قوت نگرفت . بنابراين ، ابتدا حسين پاشا خان سرتيپ شبى نيم ساعت از غروب گذشته با جلادت و رشادتى تمام برآن دو سنگر يورش برده هردو سنگر را با صد و پنجاه نفر از شمخالچيان سالار مسخر و دستگير نمود . جماعتى از شهر به مدافعهء سرتيپ مزبور آمدند . محمد ناصر خان با دسته قشون كارى به كمك سرتيپ مزبور رفته در محافظت سنگر تا روز كوشيد و صاحب‌منصبان لشكر هريك\r\n\r\n","description":"","footnote":"","page_name":" 996 ","page_number":46},
  {"content":"\r\n\r\nبه فكر خدمتى افتادند و به زحمتى تن دردادند و موافقان سالار را رعب غالب آمد و قصد اطاعت و متابعت نواب و الا حسام السلطنه كردند .\r\nعباسقلى خان دره‌جزى نامه به سام خان ايلخانى نوشته اظهار خيرخواهى دولت عليه نمود . روز ديگر ، ايلخانى به دروازه نوقان رفته با عباسقلى - خان مكالمات كرد و او را آسوده‌خاطر ساخت . روز بعد از آن روز ، سام خان ايلخانى و صمصام خان روسى و چراغعلى خان و عباسقلى خان كرد جهان بيگلو و حسين پاشا خان به دروازهء شهر رفتند . عباسقلى خان دره جزى و بهادر خان جامى و آقا بابا خان فراش‌باشى و كريم دادخان هزاره و اراض خان سرخسى در حوالى دروازهء نوقان مجلس مصالحه آراستند و پس از هرگونه گفتگو ، اطمينان خواستند . نواب حسام السلطنه ايشان را امان دادند و قرار براين شد كه از گذشته درگذرند و جان و مال شهريان در امان باشد و سالار را به‌دست ندهند . اين شرط را بزرگان اردو قبول نكرده گفتند يا سالار به دارالخلافه رود يا به هرات يار محمد - خان را شفيع قرار دهد يا رو به هر طرف كه خواهد نهد ، اما عيال و اولاد او را كه منتسبان دولت‌اند با خود نبرد و هر روز به آلاچيق تركمانى به‌طور خوارى نزول ننمايد . بالاخره اكابر مسطور در فوق به اردوى و الا آمدند دستخطى مبتنى براين شروط گرفتند و مخلع به شهر باز شدند . عباسقلى - خان دره‌جزى قرار داد كه فردا صبح على الطليعه صمصام خان و چراغعلى - خان به دروازه آيند تا دروازه را به تصرف دهند . و چنان كردند و چهار صد نفر سرباز قرايى را به دروازه راه و در بالاى برج جاى دادند و دهان توپها را كه به جانب اردو بود به‌طرف شهر نمودند و صد نفر تفنگچى سام خان بر كنار دروازه صف كشيدند و عباسقلى خان صمصام خان را به دروازهء بالا خيابان برده و سام خان به دروازهء پايين خيابان رفت . سالار از اين قضيه خبردار شده ناچار با برادر و پسر به درون صحن مقدس پناه برد و هواخواهان او متفرق شدند و هريك به طرفى رفتند و شهر مشهد در نهم جمادى الاولى اين سال به تصرف عساكر منصوره درآمد و رجب مروى با سام خان به اردوى ايلخانى رفت و خود را درآن محل بكشت . ميرزا عسكرى امام جمعه و علما و متوليان بقعه و روضهء مباركه نزد سالار آمده او را از جسارتهاى رفته ملامت كردند و گفتند تو براى اين‌روضهء مقدسه حرمتى باقى نگذاشتى كه اكنون پناه بدان آورده‌اى .\r\n\r\n","description":"","footnote":"","page_name":" 997 ","page_number":47},
  {"content":"\r\n\r\nچه جماعتى از سربازان اثنى عشرى را كه بدين مقام كريم پناه آورده بودند به زور بيرون بردى و به ظلم هلاك كردى و چندين هزار مسلمان را به تراكمهء مرو و سرخس بخشيدى . برخيز و به ديگر جاى رو كه تو را در اينجا پناهى نخواهد بود . او لختى سخنان سراسيمه بگفت و سودى نكرد . علما برفتند و تنها ماند . امير اصلان خان سپهسالار گفت دو شب پيش ترا نگفتم در توقف اين شهر و محصور ماندن خيرى نيست ؛ بهتر آن است كه بيرون رويم و راه بيابان گيريم تا چه پيش آيد . از من نپذيرفتى و اكنون ما را ببندند و به كسان حسام السلطنه سپارند . دراين گفتگو بودند كه چراغعلى خان از جانب نواب و الا حسام السلطنه نزد سالار آمد و با او سخنها گفت و او را با دو پسرش امير اصلان خان و يزدان‌بخش ميرزا و محمد على خان برادرش بر چهار اسب پالانى نشانده به لشكرگاه برد و بعد از چهار روز ، به حكم نواب و الا حسام السلطنه ، حسين پاشا خان آن چهارتن را به منزل خود برده جمعى را مستحفظ آنها قرارداد و اعلام را چاپارى راه دارالخلافه گرفت . توپهاى شهر را به اردو آوردند و محاصره را ترك نمودند . راه آمدوشد مفتوح و ابواب مخالفت مسدود گرديد . نواب و الا به اهالى هر سنگر انعام و اكرام زياد نمودند و به عزم زيارت وارد شهر شدند و تقبيل آستان ملايك پاسبان حضرت رضوى سلام الله عليه و على ابائه الطاهرين و ابنائه المعصومين نمودند و در باغ آصف الدوله منزل كردند و هر خدمتى را بر عهدهء شخصى مناسب معين و مقرر داشتند و از هفتصد خانوار مروى كه در مشهد مقدس متوقف بودند ، به حكم و الا ، سام خان سيصد خانوار را كوچ داده در خبوشان ساكن كرد و دويست خانوار را مهديقلى خان قرائى به تربت برد و دويست خانوار ديگر در اراضى و قراى ارض اقدس پراكنده مكان يافتند . آنگاه مجلس شوراى عسكريه در اردو تشكيل يافت و خيانت سالار بدين دولت ثابت گرديد و خود به جرايم خود اقرار نمود . بنابراين ، اجزاى شورى حكم به سياست سالار نمودند و نواب و الا حسام السلطنه برطبق آراى بزرگان اردو و سران سپاه ظفر همراه سياست سالار را به حسين پاشا خان محول داشتند . حسين پاشا خان ، سالار و محمد على خان برادر سالار و امير اصلان خان پسر او را كه مادرش تركمان بود به سزا رسانيد و يزدان‌بخش ميرزا پسر ديگر سالار براى حفظ عيال او باقى\r\n\r\n","description":"","footnote":"","page_name":" 998 ","page_number":48},
  {"content":"\r\n\r\nماند و اين غايله در عصر يك‌شنبه پانزدهم شهر جمادىالثانيهء هزارودويست وشصت‌وشش اتفاق افتاد و موجب عبرت ناظرين و سامعين شد . و ميرزا - محمد خان برادر ديگر سالار را كه در سبزوار گرفتار شده بود به دارالخلافه بردند و در شب چهارشنبه نهم رجب ، او نيز به مرگ خدايى درگذشت . بعد از انجام اين خدمت ، نواب حسام السلطنه به نشان تمثال بىمثال همايون و شمشير مرصع و همين لقب مفتخر و نايل گرديد و محمد ناصر خان سردار نشان الماس يافت و هريك از چاكران خدمتگزار به اندازهء لياقت و خدمت مورد مرحمت شده داراى خلعت و نشان گرديدند و بعضى از توپها و افواج را روانه دارالخلافه نمودند و چراغعلى خان ، بعد از ورود ، قوللرآقاسى گشت و نواب حسام السلطنه در خراسان مستقل شد .\r\nنيز دراين سال فتنهء سيد يحيى رفع و به انتها رسيد و شرح آن در ذيل وقايع سال اول نگاشته شد .\r\nو دراين سال ، نواب و الا نصرة الدوله حكمران فارس شيخ نصر خان پسر شيخ عبد الرسول خان دريابيگى را كه حكومت بوشهر داشت معزولا به دارالخلافه فرستادند و ميرزا حسنعلى خان ولد حاجى قوام الملك را به جاى او حكومت دادند . شيخ حسين خان عم شيخ نصرخان بترسيد كه اين حكومت موروثه از اين سلسله بيرون رود . اعراب را به امداد خواست و راه حاكم جديد را ببست و در بندر بوشهر نشست . چون اين اخبار به شيراز رسيد ، مصطفى قلى خان قراگوزلوى سرتيپ با افواج خود به معاونت ميرزا حسنعلى خان و مدافعت شيخ حسين خان برفت و مخالفت او را ظاهر ديد . نامه به تجار و متوطنين بندر بوشهر نوشت و به وعده و وعيد و اميد و تهديد مردم را از دور شيخ حسين خان پراكنده نمود . شيخ - حسين خان كه موافقين را متفرق ديد از بيم در كشتى نشسته به دريا راند و سرتيپ با ميرزا حسنعلى خان دريابيگى بىزحمت قتال و جدال وارد بوشهر شدند .\r\nمصطفى قلى خان سرتيپ به ازاى اين حسن خدمت به منصب ميرپنجگى نايل و ميرزا حسنعلى خان سالها درآن ولايت با سبكى پسنديده و سلوكى خوش بماند .\r\n\r\n","description":"","footnote":"","page_name":" 999 ","page_number":49},
  {"content":"\r\n\r\nهم از وقايع اين سال 1266 ، طغيان ميرزا قوام الدين بهبهانى برادر ميرزا منصور خان طباطبائى است كه سالها در كوه گيلويه حكومت داشتند و وى را حكومت بهبهان به‌جهت بىمبالاتى صافى نگشت . روزگارى نزد معتمد الدوله منوچهر خان و پيش از آن در خدمت امين الدوله عبد الله خان به سر مىبرد . چون حكمرانى فارس به نواب و الا بهرام ميرزا ( معز الدوله ) رسيد ، محمد كريم خان قاجار ايالت كوه گيلويه يافت . امور آن صفحات نظمى نگرفت و الوار سكنهء آن بلاد دورگردى گزيدند . ميرزا قوام بدانجانب رفته به معاونت اعراب و موافقت بعضى ديگر دست تصرف در اموال و اثقال خلايق دراز كرده و قلعه‌هاى محكمهء گل و گلاب را تعمير كرده راه خودسرى پيش گرفت و به قطع طرق و راه‌زدن قوافل پرداخت و بر قرابت با اعراب افزود . و در وقتى كه نواب و الا اردشير ميرزا به حكومت لرستان و عربستان مأمور بود و اشرار قبايل را به دارالخلافه مىفرستاد ، سليمان خان گرجى ملقب به سهام الدوله را با توپخانه و لشكر به نظم امور رامهرمز و تنبيه اعراب آن سرحد مامور داشت و خود دنبال او عزيمت آن حدود كرد و بر سهام الدوله روشن شد كه فتنهء آن ولايت از ميرزا قوام است و ديگران تبعهء او هستند و ديده بر او دارند . لهذا با لشكر بر سر او رفت و او در قلعهء چم ملا بود . اعراب اتفاق كرده شيخ حاكم و حداد شاه و شيخ قادر و شيخ جابر و شيخ عبد الله خان جمعيت خود را برداشته به كنار لشكرگاه سهام الدوله آمدند و ميرزا رضا پسر ميرزا - قوام هم ، روز ديگر با جمعيتى ، به دو فرسنگى اردوى سهام الدوله آمده در تپه اتراق كردند و فى الحقيقه دور سهام الدوله را گرفتند . چون نواب و الا اردشير ميرزا اين بدانست شيخ سلمان را با نامهء عربى كه به خط خود نواب و الا بود به اعراب فرستاد و شيخ مشاراليه به وعده‌ووعيد هريك را به خدمت سركار و الا مستمال بگردانيد و هريك مورد مرحمت و خلعتى شده به مساكن خود رفتند و از حمايت ميرزا قوام و خدمت نواب و الا هريك به عذرى معتذر گرديدند و روى به ايلات خود كردند . لاجرم سهام الدوله دنبال آنها رفته و حدادشاه و شيخ حاكم و شيخ جابر را گرفته نزد نواب و الا فرستاد و در قلعهء سلاسل شوشتر حبس شدند و سهام الدوله با پسر ميرزا قوام محاربتى در داده او را بشكست و ميرزا قوام به مدد پسر از قلعه بيرون آمد و به دو پيوست و شب‌هنگام به امر و الا ، عليرضا خان\r\n\r\n","description":"","footnote":"","page_name":" 1000 ","page_number":50},
  {"content":"\r\n\r\nبختيارى و توشمالخان فيلى با هشتصد نفر از آب رود عبور كرده بر قلعه يورش بردند و قلعه را به تصرف درآوردند و خراب كردند و توپهاى آنجا را به چنگ آوردند و توپى بزرگ نادرشاهى درآن قلعه بود . آن را خرد و درهم شكستند . و ميرزا قوام را چون اين قلعه از دست برفت كارش را قوامى نماند و راه بهبهان گرفت و پسرش به قبايل الوار ممسنى گريخت . غضبا [ ن 
  ] خان كه از خصماى ميرزا قوام بود به حكومت آن محال مأمور و سهام الدوله عزيمت بهبهان كرد و چهار ماه به محاربه و محاصره گذشت و برادرزادگان ميرزا قوام - ميرزا سلطان محمد خان و ميرزا كمال پسران ميرزا منصور خان - كه در شهر بودند ناچار به‌دست سهام الدوله افتاده و ميرزا قوام از آنجا به قلعهء گل و گلاب كه در چهار فرسنگى بهبهان و از قلاع مشهوره است گريخت و متحصن شد . مراد على نام كه مقدم مستحفظين قلعه بود ، در مراجعت از ميان الوار ممسنى ، گرفتار سهام - الدوله شد و اهل‌وعيال او را به عنوان گروى به اردو خواند و او را به گرفتن قلعه و تسليم نمودن به گماشتگان ديوان راضى ساخت و او به قلعه رفت و بنابر مواضعهء مسطوره ، شبى در قلعه را بگشاد و به تصرف داد . ميرزا قوام از گل به گلاب گريخت و دراين وقت از جانب نواب فيروز ميرزاى نصرة الدوله حكمران فارس ، عباسقلى خان سردار لاريجانى به نظم كوه گيلويه و اخذ ميرزا قوام مأمور شد . آبى را كه از قلعهء گل به قلعهء گلاب مىرود بستند . ميرزا قوام از بىآبى از قلعه فرار كرد و خود را به معقلى رساند . در راه به‌دست كسان عباسقلى خان سردار گرفتار شد و او را به شيراز و از شيراز به دارالخلافه آوردند و در بيست و دويم ربيع الثانى حسب الامر محبوس گرديد و محمد باقر خان نوئى نيز به‌دست سردار مزبور افتاده مغلول شد .\r\nهم دراين اوقات . نواب و الا احتشام الدوله خانلر ميرزا در بلاد عراق سفرى نموده جمعى از اشرار را دستگير و معاقل ايشان را خراب نموده به بروجرد بازگشت .\r\nنيز دراين اوان ، نواب و الا مؤيد الدوله طهماسب ميرزا حكمران كرمان عبد الله خان صارم الدوله قراگوزلو را به نظم و انتظام بلوچستان فرستاد و او امور آن حدود را منظم كرد .\r\nهم از وقايع اين سال ، مراجعت سام خان ايلخانى و عباسقلى خان\r\n\r\n","description":"","footnote":"","page_name":" 1001 ","page_number":51},
  {"content":"\r\n\r\nمير پنج و ميرزا عبد الباقى متولىباشى است به خراسان كه از دارالخلافه رخصت يافتند و در روز بيستم ربيع الثانى به مشهد مقدس وارد گرديدند و بر حسب امر همايون شاهنشاهى درآن بلد سى جا قراولخانه‌ها بنياد نهادند و به تسخير سرخس تصميم نيت دادند .\r\nهم دراين سال ، سليمان خان دنبلى به حكومت تربت رفت و محمد - تقى خان جوانشير حاكم شاهرود و بسطام گرديد و مرتضى قلى خان عرب معزول شد و محمد رضا خان قاجار به حكومت اردبيل و محمد - حسين خان نورى به كارپردازى مشكين نايل شد و قاسم خان قاجار جارچى - باشى حكومت قراجه‌داغ يافت و حكمرانى ارومى به نواب مصطفى - قلى ميرزا مفوض شد و محبعلى خان ماكويى منصب ميرپنجگى يافت .\r\nمحمد على بيك ناظر شاهنشاه مبرور به سرتيپى ايلات قزوين رفت ولى اجل او را مهلت نداد .\r\nنظارت اعليحضرت اقدس همايون به نصر الله خان ولد امير كبير قاسم خان خال شاهنشاه مفوض شد .\r\nفوج مصطفى قلى خان به پاشا خان مكرى ( مظفر الدوله ) سپرده آمد .\r\nموكب فيروزى كوكب اقدس اعلى عزيمت قم و بعضى از نواحى عراق فرمودند .\r\nدر خاتمت اين سال ، از آنجا كه اقطاع ممالك محروسه بالنسبه به زيور امن و امان آراسته و مشارب صافى از كدورات گرديده بود ، خيال امناى دولت عليه متوجه حصول ترقيات و تمهيد قواعد متقنه و تأسيس قوانين محكمه براى آسايش رعايا و مزيد انتظام بلاد و موجبات امنيت طرق و شوارع و اطمينان قوافل و معابر و ترويج صنايع مملكتى گرديد و شرح اين جمله در وقايع سال آينده هريك در محل خود نگارش خواهد يافت . بعون الله تعالى و حسن توفيقه .\r\n\r\n","description":"","footnote":"","page_name":" 1002 ","page_number":52},
  {"content":"\r\n\r\n\r\nوقايعى كه دراين سال ( 1266 ) در ممالك خارجه و اقطار عالم اتفاق افتاد\r\n\r\nاتائونى ينگى دنيا :\r\nدراين سال ، در ممالك اتائونى گفتگو در باب آزادى سياهان كه در بعضى از ايالات اين ممالك برده بودند نمودند وصيت انكشاف معادن طلا در كاليفرنى به اطراف رسيده از هر طرف جمعيتى رو به كاليفرنى آوردند . اول وقتى كه امتعهء چين مستقيما على الخصوص چاى به پاناما وارد شد اين سال بود . در ايالت كارولين اتائونى شروع به زراعت چاى نمودند .\r\n\r\nاطريش :\r\nدراين سال اهالى مجارستان به دولت اطريش ياغى شدند . سردار اطريش از طرف امپراطور اين مملكت و انديسكراتز مامور به نظم مجارستان و تنبيه اشرار و ياغيان شد و در وسط زمستان قشون به مجارستان كشيده وارد شهر بود « 1 » پايتخت آن مملكت گرديد . عساكر روس كه در والاشى بودند ، به كمك امپراطور اطريش ، وارد مجارستان شدند .\r\nولى اهالى مجارستان بعضى شهرها را كه به تصرف قشون دولت بود متصرف شده كوسوت « 2 » نام را رئيس جمهور قرار داده اتفاق كرده مجارستان را خارج از مملكت اطريش اعلان نمودند و شهر پست « 3 » كه در حوالى شهر بود پايتخت مىباشد به تصرف ياغيان درآمد . اعليحضرت امپراطور اطريش بشخصه سردارى عساكر خود را متقبل و اردوى خود را در شهر پرسبورك قرار داد . عساكر روس كه در افلاق بغدان « 4 » بودند ، به ملاحظه اين‌كه مبادا شورش اهالى مجارستان امتدادى يافته به‌سمت لهستان روس سرايت نمايد ، مجددا مصمم حمايت امپراطور\r\n\r\n\r\n","description":"","footnote":"\r\n( 1 ) -  Bude \r\n( 2 ) -  Kossuth - Louis \r\n( 3 ) -  Peste \r\n( 4 ) - افلاق همان والاشى است و بغدان ( بوغدان ) همان مولداوى  ( Valachie . Moldavie ) \r\n","page_name":" 1003 ","page_number":53},
  {"content":"\r\n\r\nاطريش شده قشون به كمك امپراطور اطريش به مجارستان فرستادند .\r\nنيز دراين سال ، لشكر اطريش در ايطاليا فتح نموده و قلعهء مدن « 5 » را متصرف شد . سردار بزرگ اطريش رادتزكى « 6 » نام در نوار « 7 » پادشاه ساردين را مغلوب كرد و پادشاه ساردين از سلطنت استعفا نموده ارشد اولاد خود را به سلطنت انتخاب و برقرار داشت . سردار مذكور اغلب شهرهاى ايطاليا حتى فلورانس و غيره را متصرف شد و مملكت لومباردى را كه از ممالك ايطالياست بعلاوهء و نيز كلية به تصرف اطريش درآورد .\r\nيك دسته از قشون فرانسه وارد بندر سيويتاويشيا « 8 » بندر ايالت روم شد .\r\nبعد از فتوحات مذكوره در ايطاليا جرأت عساكر اطريش در مجارستان زياد شده در دفع اشرار « 9 » آنجا ظن قريب به يقين حاصل نمودند . يك صد هزار قشون از روس مجددا وارد مجارستان شده به كمك امپراطور اطريش آمدند . سردار اين قشون بسكاويج « 10 » بود . اعليحضرت امپراطور روس نيكلاى مرحوم بشخصه به كراكوى « 11 » به كمك امپراطور اطريش آمد . ياغيهاى مجارستان مستاصل شده فرار برقرار اختيار كردند و پناه به خاك عثمانى بردند . بالاخره بعد از يك سال ياغيگرى و شورش در مجارستان ، نظم و آرامى درآن ايالت حاصل شد .\r\n\r\nآلمان :\r\nهم دراين سال اجزاء پارلمان كه در شهر فرانكفور جلوس مىنمودند رياست دول متعاهدهء آلمان را كه تا آن زمان با دولت اطريش\r\n\r\n\r\n","description":"","footnote":"\r\n( 5 ) -  Modene \r\n( 6 ) -  Radetzky \r\n( 7 ) -  Novara \r\n( 8 ) -  Civitavecchia \r\n( 9 ) - اعتماد السلطنه همه استقلال طلبان و آزاديخواهان را كه در مقابل قدرت مطلقهء سلاطين به مبارزه برخاسته بودند « اشرار » و « ياغى » مىنامد .\r\n( 10 ) - همان پاسكيويچ كه در جنگهاى دورهء دوم ايران و روس ، سپاه عباس ميرزا را مغلوب كرد و ايروان و قراباغ و اران را از ايران جدا كرد و عهدنامهء ننگين تركمان‌چاى را به دربار قاجار تحميل نمود .\r\n( 11 ) -  Cracovie \r\n","page_name":" 1004 ","page_number":54},
  {"content":"\r\n\r\nبود مسترد ساخته وكلاى پارلمان متفق القول امپراطور اطريش را از رياست دول متعاهدهء آلمان خلع نمودند و اين رياست را به پادشاه پروس كه درآن وقت فردريك گيوم بود تسليم كردند . پادشاه پروس جواب صريح در رد يا قبول اين شغل نداده اما از آن طرف امپراطور اطريش به مجلس وكلاى پارلمان آلمان اطلاع داد كه ايشان از حدود معينهء خودشان تجاوز نموده‌اند و وكلاى مملكت اطريش را كه جزو ساير وكلا دراين پارلمان بودند احضار به وين نموده دولتين ورتمبورگ « 12 » و باوير « 13 » كه از دول معظمهء آلمان مىباشند تمكين و قبول نكردند كه رياست با پادشاه پروس باشد . پادشاه پروس هم بالطبع مايل اين كار نبود و قبول نفرمود . به واسطهء عدم قبول پادشاه پروس رياست دول آلمان را كه خلل به احكام مجلس فرانكفور وارد آمده در مملكت هانور « 14 » كه نيز از دول آلمان است و در بعضى ممالك ديگر آلمان بناى شورش شد .\r\nعلى الخصوص در مملكت ساكس « 15 » از دول آلمان شورش سختى كردند . مردم برضد خانوادهء سلطنت شدند . قشون پروس تا درزد « 16 » پايتخت آن‌دولت حمله برده شورشيان را متفرق ساخته پادشاه ساكس را در سلطنت خود مستقل نمود . در ايالت باد « 17 » نيز بناى شورش شد .\r\nبعد از چندى پادشاه پروس به رياست دول آلمان راضى شد مشروط كه به واسطهء عهدنامه ، سلاطين ساكس و هانوور قبول اين فقره نمايند و بر عهده گرفت كه داخلهء مملكت آلمان را منتظم سازد و دست دشمن خارجى را از ممالك آلمان كوتاه نمايد . سردار پروس جنرال پوكر با كمال رشادت و سختى در مملكت باد با شورشيان جنگ داد . در پاييز اين سال سلاطين اطريش و پروس و ساكس باهم ملاقات نمودند و ما بين سلاطين اطريش و پادشاه پروس چنين معاهده شد كه از هر طرف دو نفر به‌جهت رياست ممالك آلمان تعيين شود كه فى الواقع رياست كليه از آن به بعد ميان دولت اطريش و پروس مشترك باشد .\r\n\r\n\r\n","description":"","footnote":"\r\n( 12 ) -  Wurttemberg \r\n( 13 ) -  Baviere ) Bavaria ( \r\n( 14 ) -  Hanover \r\n( 15 ) -  Saxe \r\n( 16 ) -  Dresde \r\n( 17 ) -  Bade \r\n","page_name":" 1005 ","page_number":55},
  {"content":"\r\n\r\n\r\nانگليس :\r\nهم دراين سال بندر عدن در عربستان كه متعلق به دولت انگليس است به‌جهت تجارت تمام روى زمين باز شد .\r\nايالت گينه را كه در آفريقاست انگليس از پورتغال ابتياع نمود .\r\nنيز جنگ انگليس با افاغنه و هنديهاى لاهور مسمى به سيك و فتح ملتان و حملهء افاغنه به پنجاب و فتح پنجاب به‌دست عساكر انگليس و تصرف آنجا از وقايع اين سال است .\r\nهم دراين سال به‌جهت عبور كالسكهء راه‌آهن بر روى دريا در بوغازمنى ( ؟ ) پل بستند كه جزيره انگليزى « 18 » وصل به كارنارون « 19 » شد .\r\nجمعيت انگليس دراين سال پنجاه و هشت كرور بوده .\r\n\r\nايطاليا :\r\nنيز دراين سال اعلان جمهورى در شهر روم و ضبط موقوفات كليسا به‌دست جمهوريان اتفاق افتاد . جلوس ويكتور امانوئل بر سرير سلطنت ساردين و شورش اهالى ژن به پادشاه تازه از وقايع اين سال است . والى سابق در پارم به اعانت اطريش مستقل شد . دول اطريش و فرانسه و اسپانيول و ناپل پاپ را اعانت نمودند كه از شر جمهوريان روم محروس باشد . چهار هزار قشون اسپانيول به سردارى جنرال كوردوا « 20 » به كمك پاپ آمدند و اهالى روم بناى مخاصمه با قشون فرانسه گذاردند . روم محاصره و در اواسط تابستان مفتوح شد . رياست جمهوريان با گاريبالدى و مازينى بود . سلطنت ظاهرى پاپ در مملكت روم به توسط فرانسه استقلال يافت . شارل آلبرت پادشاه سابق ساردين در يكى از شهرهاى پرتوغال درگذشت . ما بين پادشاه ساردين ويكتور امانوئل و امپراطور اطريش در ميلان انعقاد مصالحه شد . پاپ از گائت « 21 » كه آنجا را مأمن خود قرار داده بود به روم مراجعت كرد .\r\n\r\nدانمارك :\r\nهم دراين سال ، ما بين دانمارك و عساكر آلمان كه به كمك شورشيان\r\n\r\n\r\n","description":"","footnote":"\r\n( 18 ) -  Anglessy \r\n( 19 ) -  Caernaroon \r\n( 20 ) -  FerdinandCordova \r\n( 21 ) -  Gaete \r\n","page_name":" 1006 ","page_number":56},
  {"content":"\r\n\r\nاسلشويك هولستن آمده بودند شروع به منازعه شد و دو كشتى جنگى دانمارك را غرق كردند . قشون دانمارك عساكر پروس را كه به كمك ياغيها آمده بودند شكست دادند و شش ماهه ما بين ياغيان و دولت دانمارك متاركه اتفاق افتاد . نيز دراين سال به وساطت دولت انگليس ما بين دانمارك و پروس و ساير دول آلمان انعقاد مصالحه شد .\r\n\r\nروس :\r\nو دراين سال ، دولت روس به اطريش در شورش مجارستان كمك نمود و خرج اين امداد شصت كرور منات شد .\r\nدراين سال ، اعليحضرت امپراطور روس فرمان دادند كه طايفهء يهود كه در ممالك روس متوقفند يا بايد به لباس روس ملبس شوند يا ملبوس جديد فرانسه را اختيار كنند يا هر سال مبلغى ماليات بدهند .\r\nجمعيت چهل و نه ايالت مملكت وسيعهء روس دراين سال يك‌صدو هشت كرور و نود و دو هزاروسيصد نفر بود .\r\nهم از وقايع اين سال اين است كه جمعى كه درصدد قتل اعليحضرت امپراطور روس بودند به‌دست مىآيند و بيست و يك نفر آنها را كه از عدالتخانه حكم قتل آنها صادر شده بود امپراطور از قتل آنها درگذشته حبس مؤبد مىكنند .\r\n\r\nسويس :\r\nهم دراين سال در مملكت سويس اوزان و مقادير به طرز فرانسه قبول مىشود .\r\n\r\nعثمانى :\r\nدراين سال ، دولت عثمانى با دولت روس در خصوص افلاق بغدان معاهده مىبندد و دراين معاهده قيد شده كه حكام افلاق بغدان را عثمانى معين خواهد كرد مشروط كه حاكم عيسوى باشد و مدت حكومت هفت سال . پرنس شيكا والى افلاق بغدان گرديد .\r\nنيز دراين سال دولت اطريش و روس با دولت عثمانى كدورت حاصل نموده كه چرا فراريهاى لهستانى و مجارستان را كه پناه به خاك او برده بودند پس نمىدهد و دولتين انگليس و فرانسه رفع اين كدورت\r\n\r\n","description":"","footnote":"","page_name":" 1007 ","page_number":57},
  {"content":"\r\n\r\nرا توسط نمودند . اميرال انگليس پاركر با كشتيهاى جنگى انگليس به كمك عثمانى وارد داردانل شد .\r\n\r\nفرانسه :\r\nدر اوايل اين سال ، لوئى ناپليون برادرزادهء ناپليون بزرگ كه در چهارده كرور منتخبين ، يازده كرور و يك صد هزار نفر او را به رياست جمهورى منتخب نمودند به اين شغل برقرار شد و عمارت اليزه را مسكن او قرار دادند .\r\nهم در اين سال در فرانسه مدت دو ماه وباى شديدى بروز كرد و مارشال بوژو « 22 » از اين مرض درگذشت . سرداران فرانسه جنرال اودينو « 23 » و جنرال واليان « 24 » روم را مسخر نمودند . فوت مارشال موليتور « 25 » كه از سرداران رشيد بزرگ فرانسه بود نيز در اين سال اتفاق افتاد .\r\n\r\nمصر :\r\nدر اين سال محمد على پاشاى مصرى درگذشت .\r\n\r\nهلاند :\r\nدر اين سال گيليوم دويم پادشاه هلاند درگذشت و پسر او گيليوم سيم در اوايل بهار به جاى او جلوس نمود .\r\n\r\nينگى دنياى جنوبى :\r\nدر اين سال ، جنرال روزا « 26 » در رياست جمهور ايالت بنوزر « 27 » استقلال تام و تمام به هم رسانيد و اين ايالت با انگليس به همان قرار كه با فرانسه عهد تجارت و دوستى بسته است معاهده نمود .\r\n\r\n\r\n","description":"","footnote":"\r\n( 22 ) -  Bugeau \r\n( 23 ) -  Oudinot \r\n( 24 ) -  Vaillant \r\n( 25 ) -  Molitor \r\n( 26 ) -  Rosas \r\n( 27 ) - اين كلمه را اعتماد السلطنه براساس تلفظ حروف فرانسه خوانده است كه چنين نامأنوس مىنمايد . درحالى كه اين كلمه نام پايتخت كشور آرژانتين است يعنى بوئنوس آيرس  BuenosAires \r\n","page_name":" 1008 ","page_number":58},
  {"content":"\r\n\r\n\r\nوقايع سال چهارم سلطنت جاويد عدت اعليحضرت اقدس خسرو صاحبقران عز نصره مطابق هزار و دويست و شصت و هفت هجرى سنه تنگوزئيل تركى\r\nتحويل آفتاب جهان‌تاب از حوت به حمل دراين سال سعادت‌مآل روز جمعه هفدهم جمادى الاولى يك ساعت و پنجاه دقيقه از طلوع آفتاب گذشته بود .\r\nچون تراكمهء سرخس بعضى از محال مشهد مقدس را گاهى غارت و دستبردى مىزدند و دراين باب محمد امين خان والى خيوق نيز ايشان را محرك بود ، بنابراين در آغاز اين سال خيرمآل حكم همايون شرف صدور يافت كه نواب و الا حسام السلطنه والى خراسان به تدمير فرقهء مزبوره پردازد . و نواب معظم اليه با جماعتى از عساكر منصوره دو ماه بعد از عيد نوروز از راه دهنهء مزدوران كه راهى نهايت صعب است روانهء سرخس شدند و به قدر امكان در دفع غايلهء مسطوره كوشيده آن نواحى را مصفا نموده مراجعت به ارض اقدس نمودند .\r\nهم دراين سال ، چراغعلى خان زنگنه قوللر آقاسى ( كه بعد لقب سراج المللكى يافت ) مأمور نظم اصفهان شد و بعد از چندى نايل به حكومت آن بلد گرديده بقية السيف اشرار آن سامان را دستگير و به تدمير ايشان پرداخت .\r\nهم در ايام حكومت چراغعلى خان در اصفهان ، جماعتى از پيروان\r\n\r\n","description":"","footnote":"","page_name":" 1009 ","page_number":59},
  {"content":"\r\n\r\nميرزا محمد على باب دور هم جمع شده دوازده‌نفر را از ميان خود انتخاب كرده ايشان را ائمهء اثنى عشر ناميدند و مهياى شورش و فتنه بودند كه چراغعلى خان خبر شده آنها را دستگير نمود و پس از آن كه عقايد فاسدهء آنها معلوم علما گرديد به فتواى شرع به سزاى خود رسيدند .\r\nهم دراين سال ، محمد امين خان والى خيوق - كه بعد از برادر خود را خوارزمشاه مىخواند - آتانياز محرم « 28 » را - كه از نزديكان او بود - به سفارت ايران و تهنيت شاهنشاه جم‌جاه روحنا فداه مامور كرد .\r\nاو بود به سفارت ايران و تهنيت شاهنشاه جم‌جاه روحنا فداه مامور كرد .\r\nمشاراليه روز يك‌شنبه هفتم ربيع‌الثانى وارد دارالخلافه شده روز بيست و يكم شرف‌اندوز حضور مبارك گرديد و هدايايى كه حامل بود از پايهء سرير اعلى گذرانيد و مقرر شد كه شخصى از چاكران كافى آستان سپهر نشان به همراهى او به خوارزم سفارت كند و بعضى مطالب را انجام دهد .\r\nبر حسب امر همايون « 29 » ، مرحوم رضا قلى خان لله‌باشى را كه يكى از اعيان كاردانان خدام دربار معدلت‌مدار و مردى خبير و بصير و نگارنده‌اى فاضل و بىنظير بود انتخاب نمودند و او عازم اين سفر شده وقايع مسافرت خود را من البدو الى الختم نگاشته . چون حاوى مهمات مطالب جغرافى و تاريخ است ما همان را نخبه نموده دراين مورد ايراد مىنماييم :\r\n\r\nشرح مسافرت مرحوم رضا قلى خان لله‌باشى به خوارزم\r\nروز پنجم ماه جمادى الاخره به باغ جنت كه در خارج شهر طهران است نقل‌مكان نموديم . آتانياز محرم نيز با من قصد مراجعت كرد . روز نهم از راه فيروزكوه و سارى قصد استراباد و خوارزم نموديم . از رود جاجرود عبور و به تلال البرز رسيديم .\r\n\r\n\r\n","description":"","footnote":"\r\n( 28 ) - محرم به اصطلاح اهل خوارزم ، پيشخدمت است ( اع ) .\r\n( 29 ) - انتخاب رضا قلى خان هدايت به سفارت خوارزم بنابر تشخيص ميرزا تقى خان امير كبير بود . ولى اعتماد السلطنه آن مطلب را « به امر همايون » منسوب مىدارد . : ( رك مجلهء يادگار سال 4 شمارهء 4 ص 9 تا 14 تحت عنوان « امير كبير و مرحوم هدايت » كه مطلبى است درباره حسن تشخيص امير در انتخاب وى به سفارت از قول پسرش جعفر قلى خان نير الملك . در همين مقاله ، دستورالعمل خاصى كه در مورد همين سفارت براى هدايت نوشته نيز آمده است .\r\n","page_name":" 1010 ","page_number":60},
  {"content":"\r\n\r\n\r\nدر ذكر كوه عام مشهور به قاف و معروف به البرز\r\nكوهى كه در حدود رى و مازندران است و آن را جبل عام و البرز خوانند . كوهى عظيم و ممتد است و آن را « كوه قارن » و « كوه قاف » نيز گفته‌اند و پيوسته از بسيارى سبزه چون قطعه‌اى است از زمرد واقع در وسط مايل به جنوبى طبرستان . گويند ابتداى اين كوه از جبل القمر است در مملكت سنار از بلاد سودان و زنگبار در اواسط خط استوا . و منبع رود نيل از آنجاست . [ پس دو شعبه مىگردد يكى به‌طرف شمال ممتد شده از ملك سودان گذشته به اقليم صعيد و مصر آمده از اقليم دويم و سيم گذشته از وسط اقليم چهارم به جانب مغرب كشيده به درياى محيط منتهى مىشود . و ديگرى به‌طرف جنوب امتداد يافته 
  ] « 30 » از بلاد سودان گذشته نزديك قاهرهء مصر مايل به‌سمت مشرق شده قريب به هشت منزل طى كرده بعد به جانب شمال ممتد مىشود و قريب يك ماه راه طى مىنمايد .\r\nآنگاه به ارمينيهء كبرى و قرامان و اناطولى آمده چون به وسط اقليم رابع مىرسد به جانب مشرق ممتد مىگردد و از بلاد داغستان و گرجستان و آذربايجان و شيروان و گيلان گذشته از شمالى دارالملك طهران مرور كرده [ از جنوب 
  ] « 31 » ديار طبرستان و خراسان و كابل و زابل و سياه پوشان مىگذرد و جنوبى بلاد تركستان و بدخشان را قطع مىنمايد [ و از تمام بلاد كشمير و تبت مىگذرد . 
  ] « 32 » آنگاه از غربى ملك تنكتاش ختاوختن و چين گذشته از شرقى هندوستان و تيپال و بنگاله مرور كرده به درياى محيط منتهى مىشود و طول اين كوه را هزار و پانصد فرسخ دانسته‌اند و دوازده هزار شهر و ولايت در قرب و جوانب آن آباد مىباشد و به سبب قرب هر ولايت به اسمى جداگانه موسوم شده است . و سياحان نوشته‌اند نزديك هفتاد لغت اسم آن كوه را شنيده‌ايم و زياده از دويست\r\n\r\n\r\n","description":"","footnote":"\r\n( 30 ) - به جاى قسمت بين دو قلاب در سفرنامهء چاپ شده چنين آمده : [ به‌طرف جبال ممتد شده . . . 
  ] .\r\n( 31 ) - در نسخهء چاپى نيست .\r\n( 32 ) - نسخهء چاپى : [ در تمام بلاد كشمير و تبت مىگيرد ( ؟ ) 
  ] . شايد هم : مىگردد .\r\n","page_name":" 1011 ","page_number":61},
  {"content":"\r\n\r\nطايفه اطراف آن ديده‌ايم كه به لغات و لسان مختلفه تكلم مىكرده‌اند و نزديك سيصد فرقه ديده‌ايم كه هريك مذهبى على حده داشته‌اند .\r\nالحاصل از جلگاى رى داخل اين كوه شديم و از رود جاجرود كه رودى معروف است و به زيادتى آب و سيل موصوف ، از راه پل عبور نموديم . بعد از طى هشت فرسنگ در نشيب‌وفراز به قريه استلك رسيديم .\r\nيك‌شنبه دهم قصد منزل آئينه ورزان كرديم . در بين راه باريدن گرفت هوا سرد شد . به رود بومهن رسيديم پل را سيل برده بود . ناچار به آب زده عبور كرديم . گاهى در زمين هموار و زمانى در قلل كوهسار [ با وحشت ياران از باران 
  ] به قلعهء گيلارد نزديك شديم « 33 » و به ميل رفيقان درآن قلعه منزل كرديم . روز دوازدهم از قلعهء گيلارد روانه شده بعد از طى دو فرسخ راه قريهء آئينه‌ورزان نمايان شد و بر طرف شمال راه باغستان و اشجار و بيوت و انهار پديد آمد . آئينه‌ورزان در دامنهء كوهى واقع و طرف يمينش زمينى واسع و از نوادرآن كه از قلهء كوه رفيع دايما نهرى آب صافى روان و به مرور دهور كوه را خراشيده چنان كه گويى جويى تراشيده‌اند . در كنار آن جويبار درختان بلند سايه‌افكن است . از اينجا به قريه سربندان كه از توابع دماوند و شكارگاهى بىمانند است رفتيم .\r\n\r\nذكر كوه دماوند و بلوك آن به‌طور اجمال\r\nكوه دماوند كوهى است مشهور واقع در دومنزلى رى در طرف شرقى رى و اصل آن دنياوند است يعنى ظرف دنيا . زيرا كه در پارسى آوند به معنى ظرف است . گويند ارتفاع آن كوه از زمين چهار فرسنگ است و بلندترين كوههاى عراق مىباشد و از مسافت بعيده مسافرين آن را مشاهده مىنمايند . در قلهء آن سى جريب زمين هموار است . از آن روشنى تابد . گويند چاهى است كه آن روشنى از آن برآيد و شبها آن روشنى از خيلى راه نمايان است و روز دود از آن متصاعد شود . مشهور\r\n\r\n\r\n","description":"","footnote":"\r\n( 33 ) - نسخهء چاپى : [ و از كثرت باران و محنت ياران و قطع و نشيب و فراز كوههاى پست و دراز به ستوه آمديم تا نزديك به قريهء گيلارد شديم 
  ] .\r\n","page_name":" 1012 ","page_number":62},
  {"content":"\r\n\r\nاست كه حضرت سليمان ( ع ) صخرهء جنى را درآن حبس فرموده . و گويند فريدون ضحاك را درآن بند كرده . و بعضى گويند آنجا معدن گوگرد است و به شب آتش نمايد و روز دود از آن برآيد . آنچه از قراين خارجه معلوم مىشود كوه آتشفشان است كه آتش آن را شكافته متصاعد شده است و چاه به‌نظر مىآيد . و چنين كوه در فرنگستان و ينگىدنيا « 34 » بسيار است و جمعى ديده‌اند . صاحب تاريخ طبرستان گويد سى سوراخ چاه مانند بر سر اين كوه است كه از آن آتش كبريت برآيد و هيچ حيوان برآن قرار نتواند گرفت از سختى بادها كه وزد و بر جوانب او برف باشد و ظاهر است . در حوالى آن كوه قريه‌اى است آباد و خرم و به نام آن كوه معروف . و سيب آن قريه به صفت خوبى موصوف . خلاصه از سربندان پيشتر رفته در پهلوى باغ شاه كه از بناهاى شاه شهيد آقا محمد شاه طاب الله ثراه است و مخصوص توقف ايام شكار بنياد نهاده خيمه برپا كرديم .\r\n\r\nذكر باغ شاه\r\nباغى است وسيع با عمارتى فوقانى و رفيع . خيابانى عريض از دروازه تا منتهاى باغ آراسته مشتمل بر بيد و صنوبر . از وسط باغ نيز خيابانى ديگر و چهار طرف خيابان اشجار مثمر است . تخمينا نيم فرسخ كمتر دور ديوار آن باغ مىباشد و ميوه‌هاى آن در كمال حلاوت و لطافت .\r\nشاه شهيد طاب الله ثراه آن را بنا نموده . روز به‌طرف شكارگاه دلى چاى توجه و شب را درآن باغ بسر مىبرده‌اند . شكار كبك و بز و ميش درآن صحرا و كوه از اندازه بيش است .\r\nروز دوازدهم از اين منزل حركت و روانهء فيروزكوه شديم . بعد از طى دو فرسخ راه به شكارگاه مزبور رسيديم . دامن كوهى است با فسحت و صحرايى با وسعت . دو كوه از دو كنار و فىمابين مكان شكار و بعد از نيم فرسنگ راه فاصلهء دو كوه كم و تنگ مىشود . آنگاه سراشيب درهء\r\n\r\n\r\n","description":"","footnote":"\r\n( 34 ) - ينگى به معناى جديد است و ينگى دنيا به معناى دنياى جديد و غرض از اين تعبير قارهء امريكا بود .\r\n","page_name":" 1013 ","page_number":63},
  {"content":"\r\n\r\nدلى چاى . قريب رودخانهء دلى چاى رو به فراز نهاديم و از آن رود گذشته قدم به بيشه گذاشتيم . تل و جبل و پست و بلند طى كرده به رباط امين‌آباد آمديم . از آنجا هم تجاوز و روبه درهء موسوم به سربند نموديم . از آن نيز تعدى جسته به لب رودخانهء موسوم به غازان‌چاى فرود آمديم و پس از آسايش به قصبه فيروزكوه رانديم . طرف دست راست كوهى تا فيروزكوه كشيده قلل آن بلند و پر از آثار سنگر و بروج و باره از هم فرو ريخته .\r\nقريب به قصبهء فيروزكوه پشته‌اى بلند بود كه اوقاتى كه حضرت خاقان « 35 » انار الله برهانه به شكار آن كوهسار مىپرداخت از شاخ گوزنان آن پشتهء بلند را گويى جنگلى پر از شاخه‌هاى درختان كرده بود وقتى شاخها را شمردند از پنج هزار افزون بود . هم درآن حوالى چمنى است كه به قدر صد چشمهء بزرگ و كوچك آب درآن جريان دارد و با آب رود واشى مىپيوندد و داخل تنگ فيروزكوه شده از طرف يمين رفته با آب موسوم به گورسفيد يكى شده به هبل رود و از آنجا به ورامين مىرود .\r\n\r\nدر ذكر چمن موسوم به واشى\r\nدر دو فرسنگى طرف شمالى فيروزكوه چمنى و تنگى و دره‌اى است با كمال صفا و لطافت با آبى نهايت خوب و گوارا چنان كه از همهء آبها به وزن سبكتر است . و از آن دره راهى است كه دو طرف كوه است و از ميان آن دره و آب معبر و بعد از عبور از آن تنگ چمنى است دلگشا كه محل سراپردهء خاقان مغفور بوده و درآن كوه تمثال مبارك خود را امر فرموده در سنگ نقارى كرده‌اند و چون بالاى آن كوه روند تمام جنگل مازندران و درياى خزر درنظر است .\r\n\r\nذكر قصبهء فيروزكوه\r\nفيروزكوه از قصبات قديمه و اكنون نيز معمور است . و آن برزخ عراق و طبرستان مىباشد . و قراى آن بعضى قريب به سمنان . كوهى بلند\r\n\r\n\r\n","description":"","footnote":"\r\n( 35 ) - فتحعلى شاه .\r\n","page_name":" 1014 ","page_number":64},
  {"content":"\r\n\r\nاست و بر قلهء آن كوه عمارات كهنهء غريبهء قديمه هنوز باقى . آسياى بادى و حمام و دز عالى و چاه سنگى داشته كه از فراز كوه تراشيده‌اند تا به زمين كه قريب پانصد ذرع است رسيده بود و آب از رودى كه به‌طرف كوه است به چاه مىرفته و از شيب چاه به فراز كوه مىكشيده‌اند و با سلاطين عهد تحصن و تمرد مىگزيده . قلعه‌اى قديمى در دامن كوه بوده و هنوز بعض رعايا درآن ساكنند . اكنون طرف رودى [ را 
  ] كه از اين كوه مىگذرد آباد كرده‌اند و بيوتات و عمارات و گرمابه‌ها ساخته‌اند و چهارصد مرد در آنجا متوطن شده . آثار قديمه درآن حوالى بسيار است . تفصيل حال آنها در تاريخ مازندران مشهور به تاريخ طبرى كه يكى از سادات نوشته « 36 » مسطور است . و از توابع اين بلوك قريب چهل قريه است و در اواخر دولت شاه شهيد آقا محمد شاه رضوان جايگاه ، چندى ضبط و حكومت آن با اين غلام بود .\r\nروز چهارشنبه سيزدهم از فيروزكوه روانه شده قريب سه فرسخ رانده به رباط پاى گدوك مازندران رسيديم و از آنجا فرسخى رانده به رباط سرگدوك « 37 » آمديم . از آنجا راه تنگ شد و سراشيب عبور نموديم .\r\nچون از دهنه آن تنگ كه به عباس‌آباد معروف است - و گويند ديوسفيد راهدار مرزبان مازندران دراين مقام بوده است - عبور نموديم قومى غريب الخلقه ديديم باروهاى سياه . پس از تحقيق معلوم شد اين جماعت جنگل را بريده هيزم مىكنند و سوزانيده زغال مىسازند و سياهى روى و اندام ايشان از گرد زغال است . الحاصل ميان آن دره آبى اندك بود كه هرچه پيش مىرفت زياد مىشد . تخمينا هشت فرسخ سراشيب راه پيموديم ، از دو طرف كوه و آب درميان و از اين حداول بلوك سواد كوه و ابتداى مازندران است . همهء راه پرآب‌ودرخت و جنگلهاى سخت و گلها و شكوفه‌ها و رياحين رنگين زياده از حد و مرغان نغمه‌سنج نيز بسيارند .\r\nخلاصه از قراى سوادكوه گذشته به سرخ رباط رسيديم و از آنجا عبور كرده در تنگى كه به دوآب موسوم است درآمديم و شب در رسيده\r\n\r\n\r\n","description":"","footnote":"\r\n( 36 ) - ظاهرا منظور تاريخ طبرستان است تأليف سيد ظهير الدين مرعشى .\r\n( 37 ) - گدوك به اصطلاح اهل آن ولايت ، بلندىاى را گويند كه از آنجا راه سرازير مىشود و چنين موضعى را تنگ نيز گويند ( اع ) .\r\n","page_name":" 1015 ","page_number":65},
  {"content":"\r\n\r\nتوقف كرديم . همانا ده فرسخ راه بريده بوديم . شب را آسوديم . پنج‌شنبه چهاردهم از منزل ميان دوآب پنج‌فرسخ راه طى كرده به مكان موسوم به زير آب رسيديم . جوى كوچكى كه از اول درهء تنگ از اطراف مىزايد و سرازير مىشود ، از تداخل چشمه‌سار و تقاطر امطار ، دراين چند منزل رودى عظيم مىشود و نامش تالار است و از آن نمىتوان گذشت . پلى وسيع و محكم برآن بسته و موسوم به پل سفيد است از آن عبور كرده به امامزاده ابو طالب آمديم و شب جمعه را درآن محل آسوديم و دعا و زيارت نموديم .\r\nجمعه پانزدهم قصد منزل شيرگاه كرديم . راه پرجوى و جدول و چشمه و رود و نشيب و فراز و جنگل و بيشه بود . درختهاى شمشاد و نارون بسيار بلند و سبزه‌هاى باصفا ديديم . چون در راه باتلاق و جاى فرو رفتن مال و مواشى بسيار بوده شاه عباس صفوى كه از اين راه گذشته از حدود شيرگاه الى سارى و بارفروش و از آنجا تا اشرف « 38 » و استراباد حكم نموده درختان را بريده خيابانى از سنگ و گچ راست ساخته‌اند . از راه خيابان عزم سارى كرديم . قريب هفت فرسخ راههاى سخت و جنگلهاى پردرخت قطع نموديم و در بيشهء شيرگاه آسوديم . الحق جاى بدى بود .\r\nشب تشنگى كشيديم . وقت سحر باز روانه شديم .\r\nشب شانزدهم به فضاى دلگشاى علىآباد رسيديم و به مقبرهء شيخ - طبرسى نزديك و از حوالى آن گذشتيم . در امامزادهء خارج علىآباد « 39 » منزل كرديم . از اين محل نيز روانه شده از راه خيابان شاهى به سارى رسيديم . از شيرگاه تا شهر هفت فرسخ مسافت داشت . اميرزاده مهديقلى - ميرزا حاكم مازندران « 40 » در سواحل خزر مشغول انتظام بود .\r\nگماشتگان او ما را پذيرفتند . هم‌مكتبان سابق را كه به واسطهء چهل سال توطن در شيراز ملاقات نكرده بوديم ديده از صحبت و ديدار هم خورسندى حاصل كرديم .\r\n\r\n\r\n","description":"","footnote":"\r\n( 38 ) - اكنون بارفروش را بابل مىگويند و اشرف ( - اشرف البلاد ) را بهشهر .\r\n( 39 ) - علىآباد همان شاهى سابق است و قائم‌شهر فعلى .\r\n( 40 ) - پسر هفتم عباس ميرزا نايب السلطنه .\r\n","page_name":" 1016 ","page_number":66},
  {"content":"\r\n\r\n\r\nدر ذكر مجملى از ولايت طبرستان و مازندران\r\nطبرستان ولايتى است مشتمل بر بلاد قديمه و قصبات عظيمه ، جبال سخت و بيشه‌هاى پردرخت . به كثرت آب و رطوبت هوا مشهور و تمام آن بلاد از اقليم چهارم است . هواى بعضى از بلاد آن مايل به گرمى و بيشتر شهرهاى آن را هوائى معتدل . ميوه‌هاى گرمسيرى و سردسيرى درآن بسيار . به زعم بعضى طهمورث درآن بناى آبادى نهاده آمل و سارى و قلعه - موز از قديم بوده و در عهد افراسياب و كىقباد همين نام داشته و اين مملكت را از آن مازندران گويند كه ماز نام كوهى است درآن . منوچهرى گفته :\r\n برآمد ز كوه ابر مازندران * چو مار شكنجى و مازندران \r\nسابقا آنجا را بيشهء مازون « 41 » نيز گفته‌اند . [ محمد بن حسن بن اسفنديار صاحب تاريخ مازندران كه در سنهء ششصد و شش بوده نوشته مازندران شهرى بوده به حد مغرب و نامى كه اكنون بر مازندران استعمال كنند جديد است « 42 » و كوه آنجا را موزوماز خوانند و آنچه در درون آن كوه است موزاندرون گويند . و آن كوه از حد گيلان كشيده تا به لار و قصران و تا جاجرم و آنچه را طبرستان خوانند از دينار جارى شرقى تا به ملاط باشد و اين مواضع در قديم جنگل بوده بيشه را تراشيده و درآن شهرها ساختند . 
  ] « 43 » و قديم‌تر شهر آن لاريجان مىباشد و فريدون در آنجا تربيت يافت [ و دارالملك وى بعد از سلطنت تميشه بود و آن را « بيشهء مازون » مىخواندند 
  ] « 43 » و به مرور دهور بيست و چهار\r\n\r\n\r\n","description":"","footnote":"\r\n( 41 ) - نسخهء چاپى : « بيشهء نارون » .\r\n( 42 ) - « مازندران محدث است به حكم آن كه مازندران به حد مغرب است . . . » تاريخ طبرستان ابن اسفنديار جلد اول صفحهء 56 . در خصوص اين مطلب كه مازندران فعلى همان مازندران شاهنامه نيست دكتر صادق‌كيا تحقيقى ارزنده دارد به نام « شاهنامه و مازندران » .\r\nنگاه كنيد به « سخن‌رانيهاى نخستين دورهء جلسات سخنرانى و بحث دربارهء شاهنامهء - فردوسى ( 1350 ) » . صفحات 152 تا 185 . اين رساله جداگانه نيز چاپ شده ( 1353 ) .\r\n( 43 ) - قسمتهاى بين دو قلاب از تتبعات اعتماد السلطنه است و در سفرنامه نيست .\r\n","page_name":" 1017 ","page_number":67},
  {"content":"\r\n\r\nشهر مشهور در مازندران معمور شد كه حالا غالبا ويران است .\r\n[ نيز محمد بن حسن سابق الذكر گويد در قديم آذربايجان و اهاروگيل و ديلم و رى و قومس و دامغان و گرگان را طبرستان مىگفته‌اند .\r\nوجه تسميه 
  ] « 44 » آن كه حربهء ايشان تبر بود و الآن كماكان ، و طبر معرب تبر است . [ و تحقيق من بنده « 45 » اين است كه تبره و تبرك در لغت پهلوى مازندرى و فارسى به معنى پشته و تل و كوه است . چنان‌كه قلعه‌اى بر تل شهر اصفهان بوده و آن را تبرك مىخوانده‌اند . و قلعه‌اى ديگر در حوالى شهر رى كهنه بر بالاى كوه بوده كه آن را طبرو مىناميده‌اند . و تبرستان به تاى فارسى به معنى كوهستان است و دخلى به حربهء تبر ندارد . چنان‌كه وقتى يكى از خلفا شخصى به تفحص بلاد طبرستان فرستاد ، وى بعد از ملاحظهء امتعه و وفور نعماى آن ولايت مراجعت نموده به خليفه گفت طبرستان را براى كثرت ارتفاعات و معموريت فراوان تبرستان بايد خواند به كسر تاء و سكون باء به معنى زرستان . يعنى معدن زر نه تبرستان به فتح تاء و باء . على اى حال حمد الله مستوفى و جمعى 
  ] « 46 » گفته‌اند مازندران هفت بلوك است : جرجان ، موردستان ، استرآباد ، آمل ، رستمدار و رويان ، رعد ، سياه رستاق . و چنان‌كه گذشت گويند طبرستان را ولايت چند است از جمله بسطام و سمنان و دامغان و فيروزكوه خرقان . و چون مدتى در تصرف ملوك خراسان بوده لهذا داخل خراسان مىشمارند مانند مملكت قهستان و سيستان و مفازه كه ولايتى جداگانه بوده و اكنون داخل خراسان شده و اهالى مازندران و طبرستان در به دو دولت ابد مدت قاجاريه زياده از اندازه خدمت كرده‌اند و حضرت شاه شهيد و خاقان مغفور طاب الله ثراهما به اعالى و ادانى اين طايفه سيورغالات عطا و مناصبى عاليه تفويض كرده‌اند .\r\n\r\nذكر شهر سارويه مشهور به سارى\r\nسارى از بلاد قديمه است . گويند طوس نوذر بنياد نهاد و طوسان نام\r\n\r\n\r\n","description":"","footnote":"\r\n( 44 ) - در سفرنامهء چاپى به جاى قسمت بين دوقلاب آمده : « وجه تسميهء طبرستان » .\r\n( 45 ) - يعنى تحقيقات اعتماد السلطنه .\r\n( 46 ) - در سفرنامه نيست .\r\n","page_name":" 1018 ","page_number":68},
  {"content":"\r\n\r\nكرد . چون خراب شد ثانيا ساختند و سارى ناميدند . فرخان بزرگ و مازيار در آبادى آن كوشيدند . شهركى است دلنشين مشتمل بر بيوتات و عمارات پادشاهى حمام و بازار و مساجد و مدارس . آبادانى اين بلده دراين اواخر از شاه شهيد و خاقان مغفور مبرور است و ملك‌آرا « 47 » و اولاد او برآن افزوده‌اند .\r\n\r\nشهر بارفروش\r\nدر قديم ديهى بوده و بارهائى كه با كشتى از حاجى ترخان به بندر مشهد سرمىآوردند به آن ديه حمل نموده و مىفروخته‌اند . لهذا اين قريه موسوم به بارفروش ده شده . به تدريج جماعتى از تجاران ساكن شدند و آباد شد و دراين وقت آبادى زياد دارد . و در تاريخ مازندران مسطور است كه در زمان خلفاى ثلاثه ، حضرت امام حسن بن على عليه السلام به تسخير مازندران تشريف آورده در يكى از اماكن متنزههء آن كه آبگيرها و شكوفه‌ها و گلها و مرغها و بقعهء مرتفع داشت فرمود : بقعة طيبه ماعوطير .\r\nدرآن وقت آبادانى آن مختصر بود و در عهد محمد بن خالد بازار و عمارت يافت . در سال صد و شصت مازيار بن قارن مسجد جامع بنياد كرد . و همانا كه بارفروش اكنون آن محل است كه شهرى آبادشده و چون اطرافش جنگل است باره و برج برنمىتابد و مشتمل است بر مساجد و عمارات و مدارس و دكاكين و سراها و بيوتات . جمعيت آن زياد و از سارى به دريا نزديكتر است و اين بنده « 48 » مدت هشت سال در ايام طفوليت دراين شهر مىزيسته‌ام . خلاصه در خارج شهر ميدانى است اخضر موسوم به سبز ميدان و مردابى وسيع در آنجا واقع و در وسط مرداب زمينى مشتمل بر عمارات عاليهء رفيع و بديع معروف به بحر ارم . اصل بناى آن از سلاطين صفويه و آباديش از پادشاهان قاجاريه است .\r\n\r\nبندر مشهدسر\r\nمكانى است بر لب درياى خضر و محل عبور و مرور سفاين .\r\n\r\n\r\n","description":"","footnote":"\r\n( 47 ) - محمد قلى ميرزا ملك‌آرا پسر دوم فتحعلى شاه كه حكومت مازندران داشت .\r\n( 48 ) - يعنى رضا قلى خان هدايت .\r\n","page_name":" 1019 ","page_number":69},
  {"content":"\r\n\r\n\r\nآمل\r\nاز شهرهاى قديمهء مازندران بوده طهمورث آن را بنا كرده و فريدون دارالملك ساخت حالا چندان آباد نيست . حكما و فضلا و شعراى زياد از آنجا برخاسته‌اند از جمله سيد حيدر آملى قدس سره و محمد بن جرير طبرى مشهور صاحب تاريخ از آنجا بوده . ولايت مازندران سالها در حكم سادات زيديه بوده و با سلاطين عهد مخالفت نموده‌اند و به زحمت بسيار سلاطين بر آنجا غلبه نموده و سياحان انگليس گفته‌اند كه در همهء عالم جزيره و ملكى محكم‌تر از مازندران نديده‌ايم . و الله اعلم « 49 » .\r\nباز رجوع نمائيم به شرح مسافرت : روز بيستم ماه جمادى الثانيه با سفير خان خوارزم عزم اشرف كرديم . ابتدا از رودپل پادشاهى عبور كرده درگذشتيم و بار ديگر وارد جنگل و خيابان گشتيم . بعضى از جاهاى خيابان شكسته و از پهلوى آن معبر شده . بعضى معابر ديگر را درختان گرفته ، چنان‌كه بايد بر روى اسب خم شد و عبور كرد فرسخى چند راه طى كرديم . چون از روز خيلى برآمده بود و باروبنه عقب مانده و جمعى مردم خوارزم و اهالى خوقند كه از مكه مراجعت كرده مزيد همراهان شده رعايت جانب آنها را در منزل نكاه مانديم . چهار فرسخ راه آمده و پنج ديگر تا اشرف مانده است و تمام راه در نهايت صفا . آب و سبزه و درختان بزرگ نارون و شمشاد و آزاد چندان‌كه احصا نتوان كرد .\r\nروز بيست و يكم از راهى به وصف مسطور راه نورديده به اشرف آمديم .\r\nاشرف بر كوهى بلند واقع و دريا در برابر پيداست . شاه عباس در آنجا باغ و عمارت بيرونى و اندرونى ساخته حوضى بزرگ داشته . مشهور است كه آب آن را از دماوند همه‌جا از فراز كوهسار آورده‌اند . حق اين است كه اشرف جائى باصفا و هواى آن در زمستان و پائيز مفرح است . اما باغ\r\n\r\n\r\n","description":"","footnote":"\r\n( 49 ) - در مورد شهرهاى سارى و بارفروش و آمل و مشهدسر ، اعتماد السلطنه هرچند تصريح كرده كه مطالب را از « شرح سفارت خوارزم » برداشته ولى عملا تحقيقات خود را نيز بدان افزوده و گاه مطالبى نوشته كه در « شرح سفارت » وجود ندارد . تحقيقات وى نيز تنها ذكر و نقل مطالب تاريخ طبرستان ابن اسفنديار است . ضمنا بايد گفت كه بارفروش همان ( بابل ) است و مشهدسر همان بابلسر .\r\n","page_name":" 1020 ","page_number":70},
  {"content":"\r\n\r\nاشرف آنچه پس از دويست سال برقررا است اين است كه نخست چون داخل باغ شوند ، جوئى در وسط باغ كه كف و هر دو طرف آن از سنگ صافى تا منتهاى باغ تخمينا چهارصدقدم است و بر دو طرف آن نهر دو خيابان كه روى به وسط باغ و آخر عمارت مىرود و در هر دو طرف خيابان و نهر دو رويه سروهاى ممتاز است كه از بيست الى سى ذرع بلندى دارند و پشت‌سر آنها درختهاى نارنج صف‌به‌صف و اغلب بلندتر از نارون و عقب آنها تا ديوار باغ درختهاى مركبات ديگر اما غالبا نارنگى و ليمو بوده است . در وسط باغ تالار مرتفع دورويه و در پهلوى آن‌دو اطاق به‌طور قرينه و دو بالاخانه كه به هر طرف باغ نظر دارد و باغ و كوه و صحرا و دريا تماما پيداست . ارتفاع تالار دوازده سيزده ذرع و در هر طرفش پنج ستون بزرگ محكم برپاست . حوض بزرگى در پيش تالار و زمين باغ شش هفت مرتبه و طبقه مىشود و در زير هر آبشارى حوضه وسط پر از آب كه از طرف بالاى باغ آب روان شدى و هر حوضه پر گشتى و جارى آمدى تا مرتبه به مرتبه به حوض و درياچهء بزرگ وسط تالار رسيدى و از آن حوض لبريز شده از سينهء عمارت تالار لبريز سرازير گرديده به حوض پيش عمارت ريختى و از آن نهرها رفتى تا از باغ بيرون شدى .\r\nدر يمين و يسار اين باغ قلعه‌اى مستحكم مشتمل بر بيوتات و اشجار و باغستان و نارنجستان و ساير فواكه به‌طور وفور . همانا يكى از آن‌دو حرمخانهء خاص پادشاه بوده و در اطراف اين باغ و عمارت ، امرا و امنا منازل داشته و آثار بعضى برقرار است . وقت رسيدن بنده بدين باغ هنوز نارنجها بر درختان بود و مىدرخشيد . افسوس خوردم كه بنياد خيابان شاه عباسى و باغ اشرف روى به ويرانى نهاده .\r\nروز بيست و دويم از اشرف روانه شديم در عرصهء كلباد رانديم همهء راه فاليز و بوستان و گلهاى خودروى خوش‌رنگ نيز بسيار بود .\r\nبه حوالى خانهء ميرزا محمد خان كلبادى كه حاكم آنجا بود رسيديم . در طرف يمين راهى بود كه به كوهى بلند صعود مىنمود . در كمر كوه پشته و جريبى زمين مسطح واقع و اطرافش از بلندى آيندگان را مانع .\r\nعمارت و اندرونى و اصطبل و مطبخ و مهمانخانه و غيره هرچه بايد در آنجا ساخته‌اند . قلعه‌اى است خداآفرين و منظر آن دشت و سبزه و درخت و دريا و سفاين به خوبى نيز مشهود است . چون صاحب‌خانه غايب بود در آنجا\r\n\r\n","description":"","footnote":"","page_name":" 1021 ","page_number":71},
  {"content":"\r\n\r\nتوقف ننموديم و از ميان جنگلستان سخت و عرصه‌هاى پردرخت به حفرهء كنده كه موسوم به جركلباد و از بناهاى صفويه است رسيديم . جر در لغت فارسى جايى دريده و بريده و كنده را گويند . در زمان سلاطين صفويه ، طايفهء تراكمه از سمت گرگان و استرآباد به حوالى اشرف به دزدى مىآمدند . شاه عباس فرمان داد از حد كوه تا لب دريا خندقى عميق طولانى چهار فرسخ و عمقا ده ذرع كندند و راهى باريك از معبر خيابان كه دو طرف آن جنگل است گذاشتند و در آنجا مستحفظين گماشت . در واقع سد طرق تراكمه بود و سواره و پياده به جمعيت نمىتوانستند از آن جانب به استراباد و كلباد و اشرف و غيرهم تركتاز آرند . حالا به مرور دهور آن جر انباشته شده و اشجار رسته . مع‌ذلك عبور از آن به صعوبت ممكن مىشود . الحاصل از بلوك انزان گذشته وارد نوكنده گشتيم .\r\nبيست و سيم در نوكنده كه اصل انزان است به سر برديم و فرداى آن روز على الصباح روانهء كرد محله شديم . همه‌جا در خيابان شاه عباس عبور نموده به خانهء رضا قلى خان سدن رستاقى آمديم . بامداد از آنجا راه استرآباد گرفتيم . چون چند فرسخ راه طى كرديم به امامزاده رسيده فرود آمديم و در ناپار آسايشى نموده بعد از نماز عصر به جانب استرآباد رفتيم خانه و آلاچيقهاى تركمان از دور نمايان بود . جنگل و درخت كم شد و زمينها سبز و چمنها زياد . بالاخره وارد استراباد شده در وسط باغى در عمارت كلاه فرنگى كه از بناهاى بديع الزمان ميرزا ولد مرحوم ملك آرا و بر فراز آن عمارتى چهار فصل ساخته بودند منزل نموديم . براى فرستادهء خان خوارزم نيز قريب به‌همين محل اطاق تحتانى معين شده بود .\r\n\r\nذكر شهر استراباد\r\nاستراباد شهرى است از اقليم چهارم به جرجان و قاعدهء آن ملك است . چون گرگين‌ميلاد شهر گرگان آباد كرد مساحت دايرهء او چهار فرسنگ بود و آن را نشستنگاه خود قرار داد . خربندگان و استران او به مرتعى و چراخورى آمدند و درآن متوقف شدند و به طول مدت خانه‌ها ساختند و آن را استراباد خواندند [ و به مرور آباد شد و گرگان آباد ماند .\r\nبالجمله استراباد گاهى به واسطهء همسايگى مورد زحمت و خرابى و زمانى\r\n\r\n","description":"","footnote":"","page_name":" 1022 ","page_number":72},
  {"content":"\r\n\r\nروبه رونق و آبادى مىنهاده 
  ] « 1 » در دولت آل قابوس نهايت معمور بوده .\r\nدر زمان نادرشاه آق‌قلعه عمارت يافته و بعضى از قاجاريه درآن متمكن بوده‌اند . اكنون آن محل ويران و استراباد را حالت متوسط است فرضهء درياى خزر كه روس و تراكمه را معبر و رهگذر است در نزديكى استراباد واقع مىباشد و بندرگاه آن قريهء گز است و آبسكون اسم رودى است كه از سه فرسخى استراباد از جانب خوارزم آمده به درياى خزر مىريزد و محل ريختن آن را نيز آبسكون مىگويند . و جزيره‌اى درآن حوالى است به اين اسم موسوم و آسكون مخفف آبسكون مىباشد . در بعضى كتب قديمه نوشته‌اند جرجان معرب گرگان است و قصبهء آن آبسكون بوده اكنون استراباد است .\r\nروز هشتم رجب بنه و ملازمان را بر لب رود گرگان روانه كرده بعد از فاصله‌اى بيرون آمديم به اتفاق قراخان اتاباى كه ايل و اوبهء او بر لب رود گرگان مىزيسته‌اند به سياه بالا رسيديم و وارد اردو و آلاچيق بيگلربيگى استراباد شديم . مشاراليه شرايط مهربانى به جاى آورد و گوگجه‌باى جعفربايى را به همراهى و بلديت معين كرد و لوازم سفارش و اهتمام در باب سفر خوارزم به جاى آورد . آنگاه وداع نموده روانهء گرگان شديم و قريب به غروب وارد اوبهء قراخان شديم . در راه قلى خان و بعضى از ريش‌سفيدان تركمان استقبال نمودند .\r\nنهم رجب بر لب رود گرگان اقامت داشتيم . زنان و اطفال ايل روزى دو سه مرتبه از اوبه به رود مىآيند و آب‌بازى مىكنند . عجبتر اين‌كه اطفال شش هفت سالهء ايشان از فراز رود كه آب شش هفت ذرع بود خود را به آب پرتاب مىكردند و مرغابىوار در روى آب بودند .\r\n\r\nذكر رود گرگان\r\nچون اين‌رود در زمين گرگان واقع شده به نام آن موسوم است\r\n\r\n\r\n","description":"","footnote":"\r\n( 1 ) - نسخه چاپى : [ گرگان ويران شد و استراباد هنوز به جاست . . . در قديم‌الايام آباد بوده و بعضى اوقات روى به ويرانى نهاده به مضمون آن كه گفته‌اند همسايهء بد مباد كس را ، با طوايف تركمانيه قريب است و بيشتر خرابيش ازاين‌روست 
  ] .\r\n","page_name":" 1023 ","page_number":73},
  {"content":"\r\n\r\nورودى مىباشد وسيع ، پهناى آن كمابيش به تفاوت معابر پانزده ذرع الى بيست ذرع . از طرف كوكلان به جانب درياى استراباد ( خزر ) جارى است . در زمستان عبور از آن با كلك و خيك و ناوه‌هاى بزرگ و كوچك و در تابستان به شنا از آن عبور مىكنند و درآن ماهيان بزرگ ديده‌اند .\r\nدر بهار چنان مملو شود كه آب قريب شش ذرع از ديوار لب رود بالا آيد و گاهى به صحرا افتد . الحق صحراى گرگان بهترين اراضى است از وفور آب و قوهء زمين و استعداد خاك و حاصل آن را كمال ريع است .\r\nولى تركمانان احيانا به قدر احتياج زراعتى نمايند و اگر رعاياى زارع در آنجا نشينند و زراعت كنند حاصل آن ولايت مملكتى را كفايت كند .\r\nچنان‌كه در زمان سلطان محمود و مسعود غزنوى آبادى و ازدحام گرگان ضرب المثل بود و امير قابوس وشمگير و اولاد او به حكومت گرگان دم از سرورى مىزدند . و گنبد قابوس در صحراى تركمان هنوز در نهايت استحكام است و آن مقبرهء اوست كه پسرش منوچهر براى او ساخته و تاريخ آن قريب به ششصد سال است . بارى تراكمهء اتاباى كه رئيس ايشان قراخان است بر لب گرگان سكنى دارند و طايفهء جعفرباى در اطراف درياى استراباد به سر مىبرند .\r\n\r\nذكر درياى استراباد مشهور به بحر خزر\r\nخزر پسر يافث بن نوح عليه السلام است . وى در هنگام سياحت بر شمالى آن دريا عبور كرد و به كنار رود اتل « 1 » رسيده در آبادى آنجا كوشيد و شهرى به نام خود در آنجا بنا نمود و دريا به اسم آن شهر مشهور شد . بعد از آن گرگان و جيلان و بلاد ديگر در اطراف آن آباد گشته دريا را به اسم هريك خواندند . چنان‌كه آمويه شهرى است بر لب جيحون و جيحون را نيز به اسم آن شهر خوانده‌اند . طولش از مشرق به مغرب دويست و شصت فرسخ و عرض دويست فرسخ و بسيار رودها درآن ريزد از جمله نهر گرگان و جيحون و ارس و كرواتل است و اين دريا را جزر و مد نيست . زيرا كه به بحر محيط متصل نيست و گرداب عظيم دارد و موج\r\n\r\n\r\n","description":"","footnote":"\r\n( 1 ) - اتل - ولگا . در نسخهء چاپى اين كلمه به صورت « آتل » آمده .\r\n","page_name":" 1024 ","page_number":74},
  {"content":"\r\n\r\nآن بسيار است . و بر طرف شرقى اين دريا خوارزم و بلغار و سقسين ، و بر شمالى آن قبچاق و دشت خزر و بر غرب قزلر و شيروان والان و بر جنوبى گيلان و طالش و مازندران و استراباد . و بعضى از طوايف تراكمه براين كنار فرضه واقع شده‌اند .\r\nدهم رجب از لب رود گرگان حركت كرده تقريبا دو فرسخ كه رفتيم به آق‌قلعه رسيديم . از اين شهر قليل آثارى مانده است ولى آثار دروازه و جاى عمارات و خيابان و اصطبل و ابنيهء بزرگ و بازار از قرينه و قياس معلوم مىشود . اين بلد در زمين خوبى قريب به رود گرگان بوده از ميان شهر عبور كرده به لب گرگان كه محل عبور بود رسيديم . از آب گذشتيم . با حاجيان خوقندى و ساير همراهان زياده بر دويست سواره و شتر و پياده بوديم . تخمينا فرسخى نيز آن طرف رود راه پيموده فرود آمديم . روز يازدهم رجب ، خوانين تركمان كه با ما بدين‌سوى گرگان آمده بودند و به قدر قوه خدمت كرده به آنها قباهاى زرى داده ايشان را باز گردانديم ، حسن جيقان نيز در رسيده با قلى خان آق « 1 » و جمعى ديگر شبى در خيمهء ما آسودند و صبح روانهء مقصد شدند و قاضى تراكمه كه خود را از اولاد مغول و چنگيز خان مىشمرد نيز وداع كرده به اوبهء خود رفت . ما نيز راه بيابان گرفتيم . كوه استراباد در دنبال سر مانده روز ديگر ناپديد شد و همهء راه قبله در پشت سر ماند و رو به شمال همى آمديم . در راه پاى اسب عليقلى « 2 » فرزند من بنده به سوراخ موشى فرو شده به ناگاه اسب به سر درآمد و او در زير اسب كوفته شد و صدمهء شديدى بر كمر و روى و پاى او وارد آمد . بعد از آن كه از بيخودى به خود آمد از سوارى اسب معذور بود . ناچار شتر كجاوه كه خالى رفتى بخواستم و او را در كجاوه نشاندم ؛ موميائى كه احتياط همراه بود به او خورانيدم . چون شباهنگام شد فرود آمديم .\r\n\r\n\r\n","description":"","footnote":"\r\n( 1 ) - نسخه چاپى : چغان . . . قلى خان و . . .\r\n( 2 ) - عليقلى اشاره است به جناب مخبر الدوله على قلى خان كه اكنون وزير تلگرافخانه‌هاى كل ممالك محروسهء ايران و داراى نشان تمثال بىمثال همايون و لقب جنابى مىباشند ( ا . ع )\r\n","page_name":" 1025 ","page_number":75},
  {"content":"\r\n\r\n\r\nذكر طايفهء تراكمهء يموت\r\nتراكمه طايفه‌اى بىحساب‌اند . تعداد آنها بس مشكل است . زيرا كه شهرى ندارند كه درآن محصور شوند و در جائى دايم و قايم باشند كه كسى تخمين كند . در دشت گرگان و خوارزم كه صحرائى است بىكنار متفرق . بعضى آنها را صد هزار دانند و بعضى كمتر و بيشتر خوانند و از استراباد تا خيوق كه به عرض صحرا بيست روز زياده شبانه‌روزى دو منزل آيند و در حقيقت چهل منزل و سيصد فرسنگ است نشسته‌اند و به‌سمت ديگر استراباد طوايف ككلان كه با اين طايفه عداوت و دشمنى دارند متوقف‌اند و اگر شعبه و تيره‌هاى راس اين طايفه را بخواهيم ذكر كنيم مايهء تطويل است . هر طايفه خودسرند و اطاعت طايفهء ديگر نمىنمايند ، بلكه ادنى شتربان هيچ ايلى به رئيس و خان ايل خود اعتنا نمىنمايد . بسيار شبيه‌اند به اعراب باديه و از هر حيث مناسبت بدان طايفه دارند . الا اين‌كه لسان آنها عربى است و زبان اينها تركى . و بعضى گفته‌اند تركمان ترك نيستند به ترك مىمانند و مفهوم اين اسم نيز همان است . مدار معاش ايشان به سرقت و غارت و شتردارى و شتربانى و شير شتر و گوشت شتر است و بعضى گوسفند دارند و شال و غالى و تنك و توبره بافتن مخصوص زنان اين طايفه است . در اصل حنفى مذهب [ مىباشند 
  ] . ولى از آن نيز خبرى ندارند . دوازدهم رجب از اين منزل كه تراكمه « اين چكه » مىناميدند شباهنگام باربستيم و همى رفتيم . در وقت ظهر به رود اترك رسيديم .\r\nآبى تلخ و شور داشت و رودى بزرگ بود . از رود گذشتيم و برآن سوى رود فرود آمديم . رؤساى تركمان كه همراه ما آمده بودند و قريب پنجاه سوار بودند توقعى كه داشتند به عمل آورده آنها را معاودت داديم و نوشته به بيگلربيگى استراباد نوشته او را از سلامتى خود و گزارش آگاه نموديم . آنگاه مجددا سوار شده قريب به غروب به صحراى غريبى رسيديم .\r\nتراكمه آن زمين را كوه كى مىنامند . مخفى نماند كه اين صحراى بىكنار را نه آبادى نه شجر و حجر و علامتى است . فراسخ آن نيز معين نمىباشد .\r\nشب‌وروز در حركت بوديم و به زمينى كه مىرسيديم به محض ورود اسباب حركت فراهم بود و هر زمينى را به نامى مىخواندند . چاههاى آب شيرين\r\n\r\n","description":"","footnote":"","page_name":" 1026 ","page_number":76},
  {"content":"\r\n\r\nرا در هرجا هست خود مىدانند . در حقيقت هر روز سه منزل قطع كرديم و در مدت بيست و دو روز به خيوق رسيديم و آنچه رنج و سختى بود در راه ديديم . سيزدهم رجب از منزل كوه كى حركت كرده صبح به آله رسيديم .\r\nاز آنجا گذشته به كسيك منار آمديم و آن منارى بوده سرش افكنده . در طرف دست چپ آن آثار شهرى نشان مىدادند كه آن را « مشهد مصريان » مىناميدند و حالا ويران است . در حوالى مناره پاره‌آجر بسيار بود و دلالت مىكرد كه سابقا جائى آباد بوده .\r\nچهاردهم ، شب رفتيم و صبح به سر چاه موسوم به داش‌وردى فرود آمديم و از اينجا تا بزنجرد راهى است كه به پنج منزل مىروند و كوه بلخان كه محل طوايف يموت است در دست چپ افتاده . دراين منزل قريب سى چاه بود كه آب شيرين متوسط دارد . ولى درنظر جلوهء كوثر و تسنيم داشت . خيك‌هاى بزرگ و كوچك پر كرده روانه شديم .\r\nپانزدهم ، از سر اين چاه تا چهار منزل رانديم و بيابان شوره‌زار و ريگ‌زار قطع نموده به چشمه موسوم به اودون‌آتا رسيديم .\r\n\r\nذكر حال اودون آتا\r\nاودون آتا از مشايخ اتراك بوده و مريد زنگى آتاست و زنگى آتا مريد حكيم آتا . اينها در ميان تراكمه شأن عالى دارند و قبور ايشان در صحراى خوارزم زيارتگاه اين طايفه . اما بجز نامى از ايشان نمىدانند .\r\nچون قبر اودون آتا دراين منزل است ، چشمه به نام او شهرت يافته . و در دست راست اين منزل كوهى بود . مذكور نمودند كه بوزنجرد كه معروف به بجنورد است پشت اين كوه واقع مىباشد .\r\nهفدهم و هجدهم چهار منزل بريده به چشمه موسوم قراتكلك رسيديم . چهار فرسخ به منزل مانده رودخانهء آب شورى ديديم كه اول خاك خوارزم بود و مردابى ايستاده بود . همراهان خوارزمى اظهار نمودند كه سابقا رود جيحون از اينجا مىگذشته و بعد از آن كه مغول راه آن را گردانيدند ، هرچه دراين زمين شوره‌زار مقعر آب باقىمانده به واسطهء زمين شور آب شده . قريب دو فرسخ از اطراف و جوانب اين آب راه پيموديم تا اين رود در طرف دست چپ ماند و از او گذشته به اصل منزل كه قراتكلك بود\r\n\r\n","description":"","footnote":"","page_name":" 1027 ","page_number":77},
  {"content":"\r\n\r\nرسيديم . چشمهء بزرگ و آب ايستاده و آب آن شيرين بود كارسازى كرده طرف عصر از آن گذشتيم . دراين راه جائى بود مذكور شد كه توپى از توپهاى محمد رحيم خان خوارزمى حين مراجعت از سفر گرگان و استراباد مانده است . چون توپچى به خان خوارزم عرض كرد توپ ياتدى ( يعنى خوابيد ) آن زمين به اين اسم موسوم شده . دراين منزل اتانياز محرم سوارى به خوارزم فرستاده از آمدن من بنده و خود شرحى عرضه داشت و پيغامى داد و اخبارى كرد . همانا خان حركت كرده بود و سوار در عرض راه به او رسيد .\r\nنوزدهم و بيستم به منزل بگ ارسلان كه كوهى بلند بود رفتيم و از آنجا به قويمت آتا شديم . دراين منزل نيز چشمهء آب شيرين و تلخ بود .\r\nبيست و يكم به منزل قريمان آتا نام كه صحرائى بىگياه بود رسيديم .\r\nهمان آب تلخ در آنجا به هم مىرسيد و به شيرينى خورديم .\r\nبيست و دويم به منزل كوكلان قوئى رسيديم و آب تلخى درآن سرزمين ديديم .\r\nبيست و سيم چهار منزل قطع كرديم و از كوه قاپلان قرى برفراز آمديم . كوهى بلند بود و تنگنائى صعب داشت به زبر كوه بنشستيم و تمام بارواستران و كاروان را بگذرانيديم و در چرشى « 1 » وارد شديم . دراين منزل آب شيرين بود .\r\nبيست‌وچهارم ، در عرض راه چند نفر تركمان يموت ديديم كه از اوبهى به اوبهى مىرفتند . به صحرائى شوره‌زار رسيديم كه خارترى « 2 » داشت . از ديدن سبزه مسرتى حاصل شد . آب تلخ قليلى نيز در آنجا بود و نام آنجا را « غنعه‌چاشكن » مىخواندند .\r\nبيست‌وپنجم بيابان خشكى طى كرديم كه همه ريگ بود . به جائى فرود آمديم كه آن را « شاه صنم » مىخواندند . همانا سابقا قلعهء آبادى بوده است از آن نام بزرگ خوب و از آن زمين ريگ بدحيرتى كرديم و معنى اسم بىمسمى را دانستيم . آبى تلخ‌تر از شيرهء حنظل در آنجا به هم رسيد .\r\n\r\n\r\n","description":"","footnote":"\r\n( 1 ) - نسخهء چاپى : چرشلى .\r\n( 2 ) - ايضا : خارشترى .\r\n","page_name":" 1028 ","page_number":78},
  {"content":"\r\n\r\nبيست و ششم دشتى شوره‌زار و كوهى سفيد از گچ قطع كرده از زمين پست به صحرايى بلند رسيديم . مذكور شد كه از اين دشت به جانب روس راهى است و خوارزميان آب و آذوقه برداشته عبور مىكنند . شب بادى تند وزيد و هرچه رمل و ريگ در صحرا بود بر سر ما ريخت . طناب خيمهء ما گسيخت و چراغ خاموش شده ستونها شكست . گفتم نام اين صحرا چيست گفتند سقرچكه . تصديق كردم كه در سقر بهتر از اين نخواهد گذشت .\r\nبيست و هفتم از گرمى هوا و جمعيت همراهان و رعايت آن تشنگان آب شيرين خوراكى من بنده به اتمام رسيد . رفيق راه و فرستادهء خوارزمشاه آگاه شده كوزه‌اى آب شيرين كه از آب گرگان ذخيره كرده بود به‌جهت من هديه فرستاد . الحق چنان بود كه به من عالمى عطا كرده باشند . بعد از قطع مسافت بسيار ، به منزلى رسيديم كه آن را اوشاق قويسى « 3 » مىخواندند . در آنجا آب شيرين تحصيل شد .\r\nبيست و هشتم منزل آيرتام نام داشت . دراين منزل اسب عربى من بنده فروماند . جلودارى كه او را مىآورد شب در صحرا گم شد .\r\nعلى باى تركمان را با آب شيرين فرستاديم ؛ او را در وقتى كه مشرف به هلاكت بود دريافته آب داده آورده در منزل قراقلاغ با اسب به ما رسانيد .\r\nقبايى زرى و شالى كرمانى به آن تركمان خلعت دادم .\r\nبيست و نهم به ما مژده دادند كه دراين منزل اول آبادى خيوق است . جويى آب از جيحون بدينجا مىآيد و ايلات نشسته‌اند . هرچه لازم شود مهياست چون بدانجايى كه به شغرى نام داشت رسيديم جويى خشك ديديم . معلوم شد كه آن آب را برگردانيده‌اند و بدانجا نمىآيد . چند آلاچيق ديديم . چيزى به هم نمىرسيد .\r\nسلخ شهر رجب به اول خيوق رسيديم . نهرهاى آب و درختان بسيار و سفيدار بىشمار از دور پديدار شد . گفتم اين كجاست ؟ گفتند منزل قراقلاغ و ابتداى آبادى اين سمت است . آتانياز محرم پيش رفته تهيهء منزلى به‌جهت من بنده و خود نمود و جمعى را به استقبال من فرستاد . به منزلى باصفا رسيديم كه خانه‌اى وسيع و حوضى عميق و درختان نارون بلند و بيد\r\n\r\n\r\n","description":"","footnote":"\r\n( 3 ) - متن : قوشاق .\r\n","page_name":" 1029 ","page_number":79},
  {"content":"\r\n\r\nگرداگرد حوض سايه انداخته بود . در برابر رواق باغى طويل و عريض در نهايت قاعده و قانون و خيابانهاى پردرخت . صاحب اين خانه يموتى بود موسوم به ملا پيرنفس . مردى مكرم و مطعم بود . روز بعد از آنجا روانه شده .\r\nروز غرهء شعبان يوسف جان آقا از بزرگ زادگان ملازمان خان خوارزم به اشاره معظم اليه با سواران به استقبال من بنده آمد و پرسش و اكرام كرده به طريق مهماندارى همراه بنده همى بود . از نزديكى منزل و باغ پيشتر رفته چون به دروازهء باغ رسيديم ديديم آنجا ايستاده اظهار شرمسارى مىكند و عذر مىخواهد . بعد از ورود قندروس و چاى و نقل كه از شهر آورده بودند با بعضى ميوه‌هاى نورس و نارس آن باغ به مجلس آورده پس از مصرف چاى و نقل و ميوه محقق شد كه خان جليل الشأن خيوه قرب هفته‌اى است كه به سفر مرو رفته‌اند . على الصباح روبه‌راه نهاده از بسيارى انهار و اشجار خشكى بيابان فراموش شد . نهرها بريديم تا به حوالى خيوق رسيديم . جمعى به استقبال آمدند . داخل دروازه شده اجمالا تماشايى از شهر نموديم و از دروازهء ديگر بيرون شديم و در باغ و خانه‌اى كه معين كرده بودند نزول كرديم . رحمت الله ديوان خان سركار مهتر كه مستوفى خان خيوق است با ناظر مهتر آقا شرط مهماندارى و خدمتگزارى به جاى آوردند . ولى چون منزل چندان باصفا نبود شكايتى رفت و آن را براى سركار خان در عرض راه حكايت كردند . از آنجا حكم شد به باغ و عمارت شاهانهء مرحوم محمد رحيم خان كه در خارج شهر در زمين موسوم به گندم كان است نقل نماييم .\r\n\r\nذكر عمارت خانى و منزل ثانى\r\nنخست فضائى دارد كه حوضه‌اى درآن است . درختان نارون بلند انبوه پس دروازه رفيع كه در دو جنب دو برج وسيع دارد و چون از دالان پيش آيند فضايى ديگر و درى ديگر است پس در ديگر و در راستش خلوتى وسط مشتمل بر اطاق بزرگ و بالاخانه‌اى منقح كه منسوب به مهتر آقاى وزير سابق بوده است پس دالانى ديگر و درى ديگر و اطاقى در دالان به‌جهت منزل چاكران و درى ديگر كه از آن داخل به عمارت خانى مىشوند مشتمل بر اطاقهاى بزرگ بسيار و اطاقها در اطاقها ساخته كه در زمستان گرم و در تابستان خنك خواهد بود و در پيش هر اطاقى\r\n\r\n","description":"","footnote":"","page_name":" 1030 ","page_number":80},
  {"content":"\r\n\r\nايوانى وسيع و سقفى رفيع و در زير هرايوانى ستونى تراشيده به تركيب سرو و پاى هر ستونى بر سنگ تراشيده بزرگ مخروطى امرودى تركيب گذاشته و در دو طرف آن ديوانخانه اطاقهاى ديگر و بر فراز هراطاقى بالاخانه‌هاى طولانى و در پيش هر بالاخانه ستونهاى بلند نصب كرده و درميان فضا حوضهء آبى و برگرد آن درختان نارون به قدر چنار و در زير سايهء آنها بر اطراف حوض تختى بسته . پس از اين فضا درى ديگر به خلوت ديگر ، آن نيز مشتمل بر دو اطاق منقش تودرتو . در پيش اطاق اول ايوانى افراشته و ستونى سطبر و دراز به تركيب سرو و تمام ستون منبت كرده و پاى ستون بر سنگى بزرگ سفيد منبت كرده نهاده و دو ستون ديگر به‌همين‌طور در زير دو سقف دو اطاق جنبين نهاده زمين فضا آجرفرش و در وسط باغچه‌اى ، پردرختان ميوه‌دار و صنوبرهاى بسيار بلند و از آنجا راهى به باغچهء ديگر و حوض ديگر نيز بر گرد حوض نارونهاى بزرگ بلند و بر يك سو عمارت چهاردرى موسوم به كوشك و بر سه طرف آن ستونهاى چوبى بر زير سنگ تراشيده نهاده سرها در زير سقف محكم نموده و زمينى به قدر دو ذرع ساخته و تخت كرده بر اطراف آن سنگ گذاشته از دوطرف پنج پله از آجر و گچ به‌جهت بالا رفتن اين تخت مهيا كرده . قطر ديوار يك ذرع و اصل بناى اطاق از گل و ارتفاع آن به پنج ذرع و اطاق ديگر بر بالاى آن از همين قرار بنا كرده‌اند و از چهارسوى آن چهار در كه باغچه و حوض زيرين پديدار است و اطاق ديگر به‌همين وضع بالاى اطاق دويم كه بام اطراف آن سقف تختگاه اطاق زيرين است و بر پهلوى اطاق سيمين نردبانى بلند و پله‌هاى پهن نهاده كه از اين نردبان به بالاى بام سيمين برآيند و از تخت تا فوق بيست و چهار پله و تا بالاى بام آخرين بيست و هشت ذرع و فراز بام محل خوابگاه . نيمه آن مسقف و نيمه ديگر بدون سقف كه از آنجا تمام صحرا و بساتين و باغها و كشتزارهاى اطراف شهر و بيوتات اغلب شهر درنظر پيداست و بر سه جانب اين كوشك باغى است وسيع و در وسط آن نيز حوضه و عمارتهاى چهاردرى بزرگ و رفيع . تخمينا سى جريب باغ است . قطارهاى نارون به يك اندازه از بيست ذرع الى چهل ذرع و همچنين درختهاى صنوبر كه سفيدار و تبريزى گويند در كمال راستى و بلندى و درختان ميوه‌دار از انجير و انار و توت و انگور و هلو و شفتالو و شليل و سيب و به ممتاز است . بارى\r\n\r\n","description":"","footnote":"","page_name":" 1031 ","page_number":81},
  {"content":"\r\n\r\nدراين عمارت منزل كرديم و از خستگى راه آسوديم .\r\n\r\nذكر بعضى از وقايع ايام شهر شعبان\r\nرفيق راه ، آتانياز محرم كه از دنبال خان خيوق رفته بود باز آمد و چون در طهران روزى او را ضيافت كرده بودم او هم به اذن خان مرا به مهمانى به خانهء خود خواند . سوار شده به شهر و به خانهء او رفتم . نهايت اعزاز كرد و قريب سى تن از علماى شهر و عاليجناب آخوند آقا خان ملقب به اعلم كه در بخارا تحصيل كرده و هم به روس رفته و زبان فارسى را نيكو مىدانست اجزاى مجلس بودند . با مولانا اعلم از هرجا صحبتى نموده به قاعده . پس از آن مجلس در شهر من بندهء نادان به دانايى مشهور شدم .\r\nو دراين ايام گاهى سوار شده به تماشاى بساتين خارج شهر مىرفتم .\r\nاز جمله روزى به تفرج صحرا رفته بودم . گفتند باغ محمد امين بهادر خان - خوارزمشاه در همين حوالى است . به تماشاى آن باغ رفتم . خارج باغ جاى باصفاى پرآب و سبزه‌اى است . عمارت اين باغ كمتر از باغ گندم كان است ولى روحى دراين باغ است كه در باغهاى ديگر نيست .\r\nخيابانهاى وسيع منظم ، درختهاى باترتيب ، آبگيرهاى متعدد باصفا و نارون و سفيدارهاى بلند مشرف . و باغبان شرط تكريم به جا آورده زردآلو و گيلاس زياد آوردند . الحق اين باغ با روح و شباهتى به باغهاى ايران دارد . دراين ايام تنگرى قلىتوره از اولاد محمد رحيم خان به حكم نيابت در خيوق مانده .\r\nهم دراين اوان فرستادهء خان خوقند خدايار خان به خيوق آمد و چون خان به سفر مرو بود او نيز ناچار توقف نمود .\r\nهم دراين اوقات ، از يكى از اسرا شنيدم كه مدعى است كه از شاهزادگان ايرانم . حالش معلوم كردم چون صرف دروغگو و شياد بود دروغ او وا نمودم و كذب او بر همه‌كس واضح شد .\r\nنيز دراين اوان ، نورمهدى نام بخارايى كه از جانب امير نصر الله خان حاكم بخارا به روم رفته بود و در مراجعت به دارالخلافهء طهران آمده و از آنجا عازم مقصد شده بود ، همانا در راه خراسان به دره جز آمد و آتانياز\r\n\r\n","description":"","footnote":"","page_name":" 1032 ","page_number":82},
  {"content":"\r\n\r\nمحرم به خان خيوق اظهار كرد كه نورمهدى از روم آمده و انفيه دانى مرصع از خوندگار روم به امير بخارا به رسم نشان همى برد و امير بخارا و خان خيوه ، اگرچه هردو از امراى اوزبكند ، ولى باهم عداوت دارند .\r\nبنابراين ، به اشارهء سركارخان ، طايفهء تكه بر سر او ريختند و اموال او را غارت كردند و او را اسيروار به خيوق آوردند و او به اصعب احوال در خيوق مىزيست مگر خان آيد و گرهى از كار او گشايد .\r\nبالجمله روز دهم شوال سركارخان از مرو مراجعت كرده وارد خيوق شد . بعضى چاكران را به تماشا و فهم وضع و عدت فرستادم و خان نيز بعد از ورود آتانياز محرم را كه با من همسفر و درآن اوقات مباشر معاملات كهنه اورگنج بود طلبيد و پس از چند روزى در باغ انگور - نيك مشهور به انگريك با آتانياز و ترجمان و ديلماج به خدمت خان رسيديم .\r\nسلام كردم جواب داد . پرسش نمود . مكالمات رفت . از حال اعليحضرت شاهنشاه جم‌جاه و اوضاع ممالك محروسه سؤالات وافى نمود و جوابهاى كافى شنيد . بعدها به منزل معاودت كرديم . روزى نيز به بازديد مهتر يعقوب وزير رفتم . ملا محمد نظر ديوان كه فارسىدان بود و با آتانياز محرم و يك دو تن ديگر سخن كرديم . ناهار آوردند . اما طعام ايشان برنج با روغن كنجد بجوشانند و گوشت گوسفند را نيم‌پخته بياورند و فراشباشى طعام چيند و پيشخدمت با كاردى كه در طرف چپ بر كمر بسته و آويخته گوشتها را از استخوانها بريده بر روى طعام نهد و كلهء گوسفند با پاچهء مودار سم‌دار نيم‌پخته در ظرفى كرده بگذارند و آشى از برنج پخته به قدر شبرى روغن كنجد روى آن ريزند و درميان آن زردآلوى خشك و آلوبخارا و امثال آن كنند و گوشتى نيز ناپخته دارد و خربزه و انگور و انجير يا زردآلو از هر ميوه كه باشد بر خوان نهند و قند ارسى درست و نبات سفيد و گلاب در ظرفى كرده در ميان سفره نهند و گوشت را با پياز پخته آن را چلاو نامند و بهترين خورشهاى ايشان است . و چون فراغت از خوردن يابند ، دست خود را با سفره پاك كنند . آفتابه لگن همراه من بنده بود . بياوردند . دست‌ششم . اسباب قهوه‌خورى همراه بود . قهوه پخته آوردند و فنجانى به هريك دادند . چون معمول آنجا نيست از بىخبرى ملا محمد نظر يك دفعه در دهان ريخت . دهن او بسوخت . نيز از تلخى قهوه متأذى شد . قليان بلور با نىپيچ كه همراه داشتيم آوردند . نهايت\r\n\r\n","description":"","footnote":"","page_name":" 1033 ","page_number":83},
  {"content":"\r\n\r\nاسباب تعجب حضار شد . بعد از رفع مجلس قند خشك و نبات و گلاب و شيرينى كه در سفره حاضر بود به گماشتگان خود داده به منزل من آوردند . پس از يك دو روز بيك نياز محرم ديوان بيگى كه او را وزير دول خارجه نيز خوانند و زكات رعاياى آن ولايت ابوابجمع او است و محمد شريف‌باى برادر كهتر او به نيابت وى در ولايت رفته تحصيل نمايد ، به همچشمى مهتر آقا وزير خان ، مرا دعوت كرد . چون برادر او مأمور به همراهى من بود اجابت كردم . دو سه روز ديگر مهتر نياز محرم و ملا محمد نظر ديوان و آتانياز محرم را به مهمانى طلبيدم و گفتم خورشهاى گوناگون ايرانى و اغذيه و اطعمهء لذيذه انواع و اقسام حاضر كردند .\r\nبعد از آن مهمانى ديگر كسى اقدام به دعوت و ضيافت من نكرد بلكه از دعوت سابق خجل بودند . روزى كاروان‌باشى كه درآن ولايت به منزلهء ملك التجار است و در معاملات ديوانى دخيل و نهايت معتبر ، با دو نفر ديگر آمده بقچه و كيسه‌اى نزد من گذاشت كه اين خلعت و انعام خوارزمشاه است و عذرخواهى بسيار نمود . در قبول آن مرا مسامحه و او را اصرار بود . سر بقچه بگشود قبايى اطلس مشجر و جبه‌اى زرى اعلى بود . مرا خنده آمد و او را تحير و به ابرام خلعت را به دوش من افكنده گفت تنخواه را نيز تصرف كنيد . گفتم چاكران برگيرند . زر نقد پانصد تومان بود . بيش از پنجاه تومان به حاملين انعام دادم . الحاصل بعد از كشف مطالب و درك مسائل موقع معاودت از سفر خوارزم شد . دراين وقت خان خيوق پيام داد كه سيد احمد نقيب بخارائى منسوب امير بخارا را ارادهء مكهء معظمه است . او را با جمعى از علما و فضلاى كاشغر و فرغانه و خوقند و خيوق به طهران برده روانه نماييد . قبول نمودم . خواجه سيد احمد پسر عمهء امير نصر الله خان بخارائى است و از نجباى آن ولايت و منصب نقابت در بخارا نازل منزلهء امارت است . چون اين شخص باوجود احترام زياد در سوارى و شكار زبردستى و تهور دارد و آثار نجابت از ناصيهء او ظاهر است و امير بخارا مردى با سوءظن با وى دل بد كرده او را محبوس خواست . وى فرار كرده به خوارزم آمد . اينك بعد از چندى مجالست با خان خيوق ، دو پسر خود را برداشته با من بنده روانهء رى شد .\r\nمردى است بسيار با مكنت ، از تواريخ باخبر و در موسيقى ماهر . خلاصه روزى چند به تدارك سفر پرداختيم . دوازده شتر خريديم و ده نيز از\r\n\r\n","description":"","footnote":"","page_name":" 1034 ","page_number":84},
  {"content":"\r\n\r\nساربان كاروان يموت كرايه كرديم و آب و آذوقهء پانزده اسب و بيست و دو شتر و بيست‌وپنج آدم تهيه كرده ديگرباره خان خيوق را ملاقات نموده وداع كرديم . و بازآمده از خيوق كه دارالملك خوانين خوارزم است مصمم منازل راه اورگنج الى اورگنج كهنه شديم كه شهر قديم آنجا بوده و سپاه مغول آنجا را ويران نمودند و دراين محل همان به كه مختصرى از بلاد و قلاع و قواعد و رسوم آن ولايت بنگاريم و مشهودات را مزيد معلومات نمائيم .\r\n\r\nدر ذكر خوارزم\r\nخوارزم را قلعه‌ها و شهرها بوده و هست . وجه تسميهء اين مملكت به خوارزم اين‌كه در زمان كيخسرو بن سياوش بن كيكاوس كه با جد خود افراسياب دعوى خونخواهى پدر خود سياوش همى كرد و مكرر درميان ايرانى و تورانى جنگهاى بزرگ شد ، از جمله وقتى افراسياب لشكرى به سردارى شيده پسر خود كه خال كيخسرو بود به جنگ ايران فرستاد . كيخسرو نيز با لشكر بسيار حركت كرده بر لب جيحون در زمينى وسيع و صاف تلاقى دو لشكر شده چون شيده به شجاعت خود مستظهر بود خواهش كرد كيخسرو بنفسه با او جنگ كند هركدام كشته شدند بقيهء لشكر در امان باشند و بىنزاع برگردند . كيخسرو پسنديده دراين باب عهد كرد . امرا و پهلوانان ايران چون از شجاعت كيخسرو بىخبر بودند از اين كار تشويش داشتند و هرچه منع كردند كيخسرو نپذيرفت . خلاصه هر دو بشخصه با هم رزم كردند و كيخسرو بر شيده غالب شده او را بكشت و پس از قتل عزادارى كرده سپاه تركستان را معاف از مصاف نموده و رخصت انصراف داد . چون در لغت فارسى خوار به معنى سهل و كم و آسان و كار بىمايه و زحمت آمده لهذا كيخسرو گفت دراين زمين خوارزمى شد . بنابر قاعدهء پارسيان كه چون يك حرف مكرر و در پهلوى هم يكى را حذف و به يكى اقتصار مىنمايند آن زمين به خوارزم موسوم شد و به واسطهء قرب به آب جيحون به مرور دهور مردم در آنجا جمع و خانه بساختند و هرجا قلعه و شهرى بنا كردند تا آباد شد .\r\n\r\n","description":"","footnote":"","page_name":" 1035 ","page_number":85},
  {"content":"\r\n\r\nخوارزم را از اقليم پنجم گرفته‌اند در عهد سلاطين خوارزميه خاصه سلطان محمد خوارزمشاه كه ايران و توران در حكم او درآمده بود آن ملك در نهايت آبادانى و معموريت بود . در زمان مغول خراب شد . بعد باز به تدريج رو به‌آبادانى نهاد و اكنون آباد است . قراى خوب و قلاع مرغوب دارد و پنج قلعه حاكم‌نشين خيوق و هزار اسب و اورگنج و كات و خانگاه از بلاد قديمهء آن مملكت بوده است .\r\n\r\nذكر هزار اسب\r\nاز شهرهاى مشهور خوارزم و معرب به هزار اسف از قلاع محكمه و در بلندى واقع شده دو دروازه دارد و قريب ده هزار كس درآن ساكن‌اند .\r\nدر عهد سلطان محمود غزنوى ، خوارزمشاه با وى معارضه كرده سلطان لشكر به خوارزم كشيد و هزار اسب را مفتوح نمود و حكيم ابو الحسن فرخى سيستانى در مدح سلطان محمود گفته :\r\n به هزار اسب فزون از دو هزار اسب گرفت * همه را تر شده از خون خداوندان تنگ \r\nدر عهد سلاجقه ، خوارزمشاهيه كه از اولاد نوشتكين غرچه غلام ملكاتكين از مماليك سلطان ملكشاه سلجوقى بوده ، ترقى نموده‌اند واتسز بن قطب الدين محمد بن نوشتكين از سنجر ياغىشده سلطان سنجر از مرو قصد خوارزم كرده اتسز در هزار اسب متحصن شد . انورى ابيوردى در اردوى سلطان سنجر بود . اين رباعى در مدح سنجر گفته نوشته به تيرى بسته در قلعهء هزار اسب انداختند .\r\n اى شاه همه ملك جهان حسب توراست * و از دولت اقبال شهى كسب توراست \r\n امروز به يك حمله هزار اسب بگير * فردا خوارزم و صد هزار اسب توراست \r\nچون اتسز اين بشنيد به رشيد الدين وطواط بلخى حكم نمود جواب گفته به اردوى سنجر انداختند :\r\n\r\n","description":"","footnote":"","page_name":" 1036 ","page_number":86},
  {"content":"\r\n\r\n اى شاه به جامت مى صاف است نه درد * اعداى تو را ز غصه خون بايد خورد \r\n گر دشمنت اى شاه شود رستم گرد * يك خر ز هزار اسب نتواند برد \r\nسلطان سنجر قسم خورد كه چون قلعه مفتوح شود وطواط را به هفت پاره كنم و بعد از گريختن اتسز و گرفتن قلعه ، وطواط به شفاعت بديع منشى خلاص شد . الحاصل از مرو به هزار اسب راهى است كم‌آب ولى چاههاى آب در بعضى بيابان است كه اهل آن مملكت اطلاع دارند و ده دوازده روز راه زياده تا مرو نمىباشد و تا خيوق سه منزل است و تا لب رود جيحون چهار فرسخ . سيب هزار اسب در همهء عالم نظير ندارد و ساير ميوه‌هايش نيز نيكو است .\r\n\r\nذكر قلعهء خانگاه\r\nاز قلاع خمسهء خوارزم و در ميانهء هزار اسب مذكور و خيوق است .\r\nهنگامى كه نادرشاه از بخارا به جانب يلبارس خان والى خوارزم لشكر كشيد اول به هزار اسب آمد . چون قلعه محكم و آب جيحون اطراف آن را داشت نادرشاه به فتح آن نپرداخت و به خيوق راند . يلبارس خان از هزار اسب بيرون آمده سواره يموت و تكه به لشكر نادرى كشيد . نادر مشغول جنگ شده يلبارس منهزما به قلعهء خانگاه رفت . روز ديگر جنگ درانداختند . يلبارس و بيست نفر از اعاظم به‌دست آمده مقتول شدند و از آنجا به خيوق آمد . چهار روز توپ به قلعه زدند . قلعگيان امان خواستند .\r\nدوازده‌هزار كس از اسراى خراسان كه در خيوق بودند نجات يافتند و ده - هزار خوارزمى كشته شد و خاك خيوق را در چهار فرسخى ابيورد بر ده قلعهء خيوه‌آباد ساخت ( دارالملك خيوه ) . خيوق معرب آن است . سابقا كه گرگانج مشهور به اورگنج معمور و دارالملك خوارزمشاهيه بود خيوه قلعه‌اى از قلاع خمسهء خوارزم محسوب مىشد . بعد از خرابى اورگنج ، خيوه رو به آبادانى نهاد . گويند به حساب هندسه تاريخ بناى او نام او است . ششصد هفتصد سال است كه ساخته شده . اكنون در همهء\r\n\r\n","description":"","footnote":"","page_name":" 1037 ","page_number":87},
  {"content":"\r\n\r\nخوارزم از خيوه معمورترى نيست و دارالملك خوانين ازبكيه و از ايام محمد رحيم خان تاكنون خوانين در آبادى آن كوشيده مساجد و مدارس و عمارات عاليه درآن ساخته . شهرى است كه حصار آن در كمال متانت ولى خندقى بر گرد آن نيست و باوجود نهرهاى بسيار از آب جيحون كه در اطراف آن شهر است حاجت به خندق ندارد . دور آن شهر تخمينا يك فرسخ است و ارگى در يك طرف آن ساخته‌اند . پنج دروازه دارد . بعد از عبور از مقدارى راه به دروازهء ارگ رسند و بر شهر قديم آن شهر جديدى ساخته‌اند و عمارات عاليه درآن بنياد نموده‌اند . دكاكين و بازار دارد و قريب ده هزار كس درآن متوطن‌اند كه غالبا ازبكند و هواى شهر نهايت گرم است و توقف درآن به صعوبت ممكن است . لهذا بزرگان اين شهر بيشتر در خارج شهر كه صحرائى است پرآب و سبزه و انهار و اشجار و باغها و خانه‌هاى وسيع ساخته در آنجا به سر مىبرند . و دراين شهر بريك طرف باغى از بناهاى اللهقلى خان است كه فينك خوانند و ابنيهء عاليهء فوقانى و تحتانى زياد دارد و در خيوه بهتر از آن باغى نيست . بلكه نظير باغهاى خوب ايران مىتواند بود و در طرف ديگر فينك نيز باغى تازه از بناهاى محمد امين خان بن الله قلى خان ، خان حاليهء خوارزم ، است كه در آن عمارات تحتانى و فوقانى بلند ساخته‌اند و از ميان عمارات و زير آن نهرى بزرگ از آب جيحون هميشه روان است و قوشخانهء سركارى نيز دراين باغ است و در شهر خيوق ميدان در اطراف دروازه بسيار است .\r\nو از ميدانهاى بسيار بزرگ ميدانى است كه محل اجتماع عراده‌كشان است و زياده از دو هزار عراده به اسب بسته درآن جمع است كه هركس بخواهد به‌جهت باركشى و سوارى كرايه مىكند . عراده‌كشان ايرانىاند .\r\nميدان و بازار وسيع ديگرى است كه اسب فروشند . هم در جايى معين است كه شتر فروشند و نيز در بازارى معين اسير فروشند . و معاملهء بازار آن ولايت در روز دوشنبه و جمعه است و در ساير ايام هفته بيشتر كسبه به باغها روند و عشرت كنند و در هر قريه روزى معين بازار و معامله دارند و تا كهنه اورگنج از اين قرار مقرر است .\r\nو از مزارهاى خيوه يكى مقبرهء پهلوان محمود خوارزمى پسر پورياى ولى است و پهلوان محمود را از اوليا دانند و حضرت پهلوان خوانند . ديگر چهار شهباز كه آن را نيز از اوليا دانسته زيارت كنند\r\n\r\n","description":"","footnote":"","page_name":" 1038 ","page_number":88},
  {"content":"\r\n\r\nو اغلب اوقات فقراى بخارا و خيوق و غرباى هر ديار درآن دومزار به سر برند .\r\n\r\nذكر مراجعت از خيوق به جانب جرجانيه مشهور به گرگانج\r\nروز پنج‌شنبه شانزدهم ذيقعدة الحرام ، از منزل مقرره به خلوت ديگر نقل مكان كرده روز جمعه به اتفاق محمد شريف‌باى روانه شده چند فرسخ طى كرديم و به منزل شاه‌آباد نزول اتفاق افتاد . شب در منزل توره اتاليق كه باغ باصفا داشت به ضيافت گذشت .\r\nشنبه هجدهم به منزل موسوم به تاش حوض رفتيم . باغ و عمارتى وسيع و رفيع از بناهاى خوانين خوارزم در آنجا هست .\r\nيك‌شنبه نوزدهم به هلالين رانديم . اينجا نيز باغ و عمارتى از بناهاى خان ديديم كه الحق در خور توصيف بود .\r\nدوشنبه بيستم به آق‌تپه آمديم و در باغى از ابنيهء خوانين خوارزم آسوديم .\r\nسه‌شنبه بيست‌ويكم به‌منزل خان‌آباد در باغ خان كرد حوضه منزل نموديم . در همهء منازل باغى بدين نزهت و اسلوب ديده نشده . زمين آن يك صد جريب و بر اطراف خيابان آن سپيدارها صف كشيده از هر خيابانى به حوضه‌اى راه و از هر حوضه‌اى به خيابانى معبر . ديگر بار چهار خيابان به چهارسو آراسته نام آن باغ چهارچمن بود . چندان گنجشك بر شاخ درختان نشسته بودند كه چون رميده و برخاستندى آواز و بانگى غريب از پرواز ايشان به گوش رسيدى .\r\nچهارشنبه بيست و دويم روانهء كهنه اورگنج شديم . نهرى بزرگ از جيحون به صحرا افتاده در زمينهاى پست تا دو سه منزل رفتى و جمعى از تراكمهء يموت در زمينهاى آن سكونت گرفته زراعت مىكرده‌اند .\r\nكار به جائى مىرسد كه طاغى شده زكات به خان خيوق نمىدادند و از كثرت جمعيت دم از خودسرى مىزدند . كارگزاران اين نهر را برگردانيده بعد از دو سه سال آن طايفه به ستوه آمده در دهات خوارزم\r\n\r\n","description":"","footnote":"","page_name":" 1039 ","page_number":89},
  {"content":"\r\n\r\nمتفرق گرديدند . خلاصه از پهلوى گرگانج كه دارالملك سلاطين خوارزمشاهيه بود و لشكر مغول خراب كرده گذشتيم و به كهنه اورگنج نو وارد گشتيم . آتانياز محرم كه متصدى آنجاست استقبال كرده در باغى تازه منزل داد . دو سه روز توقف كرديم تا همسفران از عقب رسيدند .\r\nپنج‌شنبه بيست و سيم قصد تماشاى كهنه اورگنج و آثار قديمه و زيارت مزار قطب المحققين شيخ ابو الجناب طامة الكبرى نجم الدين احمد بن عمر الخيوقى كه از مشاهير مشايخ بوده نموديم . قاضى عبد الله خوقندى كه با من سابقهء آشنائى داشت و در اورگنج امامت مىكرد ، با محمد - شريف‌باى همراه ، به مرقد شيخ نجم الدين كبرى قدس سره رفتيم فاتحه خوانديم . ياد سلطان محمد خوارزمشاه و چنگيز نموديم و از تصاريف روزگار عبرت گرفتيم .\r\n گفتى كه كجا رفتند آن تاجوران اينك * ز ايشان شكم خاك است آبستن جاويدان \r\n\r\nذكر شيخ نجم الدين كبرى\r\nاصل او از خيوق بوده در جوانى از كثرت علم با هركس مباحثه كردى بر او فايق آمدى لهذا او را « طامة الكبرى » خواندند . بعد از آن طامه را حذف و او را فقط كبرى گفتند و به‌جهت اجتناب از دنيا ابوالجنابش نيز ناميدند . گويند اين لقب را در خواب از حضرت رسول صلى الله - عليه و آله يافته . بعد از مسافرت بسيار درك صحبت مشايخ عصر كرده تكميل شده به خوارزم آمد و دوازده‌نفر از مريدان او به درجهء ارشاد رسيده‌اند . چون به حكم سلطان محمد خوارزمشاه ، مجد الدين بغدادى را كه از مريدهاى نجم الدين بود در رود جيحون انداختند ، شيخ ، خوارزمشاه را نفرين كرد و لشكر تاتار به خوارزم آمدند و قتل و غارت مىكردند . از جمله شصت نفر به گرگانج به خانقاه شيخ ريختند و شيخ نيز جهاد كرده تا شهيد شد . از مزار شيخ گذشته به مزار خواجه على رامتينى معروف به عزيزان رسيديم . اصل خواجه از قريهء راميتن از اعمال بخارا است و از مريدان خواجه محمود نغنوى و بر طريق اكابر نقشبنديه است .\r\n\r\n","description":"","footnote":"","page_name":" 1040 ","page_number":90},
  {"content":"\r\n\r\nاز آنجا به خوارزم آمده ساكن شد . بعد از آن مزار ديگر نمودند كه به امام فخر رازى منسوب بود .\r\n\r\nذكر امام فخر رازى\r\nفخر الدين ابو عبد الله محمد بن حسن القرشى التيمى البكرى از مشاهير فضلا و حكماى عهد خود بوده ولادت او در سنهء پانصد و چهل و چهار و رحلتش در سال ششصد و شصت اتفاق افتاده است . مزارش در كهنه اورگنج صاحب تصنيفات و تأليفات معروفه و گاهى نظم فارسى نيز دارد و اين رباعى از آن جمله است :\r\n هرگز دل من ز علم محروم نشد * كم ماند ز اسرار كه مفهوم نشد \r\n هفتاد و دو سال فكر كردم شب‌وروز * معلوم شد كه هيچ معلوم نشد \r\nبعضى گويند اين قبر از فخر الدين رازى نيست . قبر ابن حاجب را نيز در آنجا نشان دادند . رغبتى به ديدن آن نشد . درآن حوالى آثار بناهاى عالى بسيار بود . از جمله منارى كه قريب شصت ذرع ارتفاع داشت و قطر آن چهل ذرع بود . گويند وقتى لشكر مغول آن منار را از دو سه منزلى ديدند راه را نزديك فرض كرده به غارت گرگانج و خوارزم تاختند . بعد از دو سه روز بدانجا رسيدند . لهذا خشمناك شده منار را خراب نمودند و آنچه هست بقيهء منار است نه تمام آن . چند مزار ديگر كه يكى شيخ شرف نام و ديگرى را قراقاپى مىخواندند ديده شد . نيز از آثار قديمه گنبدى مرتفع كاشىكارى در كمال متانت و علو صفا و استحكام ديده شد . مذكور نمودند قبر توره‌باى خانم دختر قتلق سلطان بوده است . كهنه اورگنج در اين وقت به اهتمام محمد امين خان روى به آبادانى نهاده است . بعضى از سواران قزاق و قراقلپاق با لباس غريب و كلاه عجيب در آنجا ديده شد .\r\nبالجمله درآن حدود قرى و قلاع معروف و غيرمعروف بسيار است .\r\n\r\n","description":"","footnote":"","page_name":" 1041 ","page_number":91},
  {"content":"\r\n\r\n\r\nذكر كات\r\nاز شهرهاى خوارزم و از قلاع خمسهء آن بوده . سابقا آبادى تمام داشته اكنون حد وسط است . مهتر يعقوب پسر مهتر يوسف وزير خوانين خيوق از آنجا است . محمد رحيم خان در آنجا عمارتها نموده . زمخشر قريه و قلعه‌اى بوده در قديم‌آباد . فاضل زمخشرى از اين قريه مىباشد .\r\nقنقرات شهرى و قلعه‌اى است از بلاد خوارزم و طايفهء قنقرات از طوايف ازبك در آنجا سكنى دارند و اصل خوانين خيوه از ازبكيهء قنقرات بوده و طايفهء قيات نيز در آنجا سكونت دارند . حكيم آتا نام محلى است بر لب رود جيحون كه حكيم درآن مدفون شده و او از مشايخ ترك و متعلقين سلسلهء نقشبنديه بوده است . بارى ولايت خوارزم و قراى آن اغلب بر لب رود جيحون واقع شده . تا لب جيحون سه فرسخ چهار فرسخ كمابيش فاصله است و حكيم آتا انتهاى آبادى خوارزم است . بحيرهء جند خوارزم دور آن يك صد فرسخ و قطرش سى و دو فرسخ و جيحون و خوارزم و سيحون چاچ و فرغانه دراين بحيره مىريزد .\r\n\r\nدر ذكر خوانين خيوه\r\nبعد از نادرشاه ، هرج‌ومرج در اوضاع سلطنت اغلب سلاطين روى داد . تركمانيهء يموت دست استيلا بر بقاع و قلاع خوارزم بگشادند و مدتى براين منوال بود تا از اولاد مغول طايفه ازبك كه در قنقرات سكنى داشتند لواى حكمرانى برافراشتند . اول آنها التذر بن عوض ايناق بن محمد امين ايناق بن فاضل ايناق قنقرات بن ابو الغازى بن اسفنديار بن عرب محمد سلطان معاصر صفويه ابن حاجم خان بن يونس خان كه از جانب صفويه به حكومت خراسان رسيده‌اند و سلسلهء ايشان متجدد گشته پنج نفر بوده‌اند :\r\nاول التذر خان در هزار و دويست و يازده در قنقرات خروج كرد و طايفهء يموت را از گرگانج و خوارزم بيرون نمود و در هزار و دويست و سيزده بر مسند خانى نشست و مدت ملكش دو سال بود .\r\n\r\n","description":"","footnote":"","page_name":" 1042 ","page_number":92},
  {"content":"\r\n\r\nدويم محمد رحيم خان برادر كهتر التذرخان . او كمر همت براى نظم خوارزم بست با بخارا و يموت و تكه نزاعها كرد و بر همه غالب شد .\r\nبعد از بيست و هفت سال حكمرانى در هزار و دويست و چهل درگذشت .\r\nسيم الله قلى خان بن محمد رحيم خان به جاى پدر نشست و هجده سال به عيش حكمرانى كرد و در هزار و دويست و پنجاه و هشت درگذشت .\r\nچهارم رحيم قلى خان بن الله قلى خان به خانى رسيد . و رحمن - قلى توره در مقام ايناقى يعنى مرتبه وزارت و امارت يافت . مدت ملك رحيم قلى خان پنج سال بوده . بعد از آن برادر كهتر او محمد - امين خان بن الله قلى خان منصب خانى يافت و تاكنون كه سال هزار و دويست و شصت و هشت است - شش سال مىباشد كه حكمرانى مىنمايد و از اولاد محمد رحيم خان و الله قلى خان جمعى هستند كه توره يعنى شاهزاده‌اند . از جمله پسرى است دوازده ساله به فربهى و بزرگى پهلوان سى ساله و اسب از سنگينى پيكر او به ستوه است .\r\nشنبه بيست‌وپنجم ذيقعدة الحرام از كهنه اورگنج مصمم شده خيكها از آب جيحون پر كرده تداركات ديگر ديده بعد از طى چهار فرسنگ به منزل غاتقر رسيديم . اينجا نيز باغى تازه مغروس از مستحدثات خان خيوق ديده شد . ملا مختار فرستادهء مهتر آقاى وزير خوارزم كه از خيوق با من همراه بود و مهماندار عرض راه ، او را با دلى خوش از آنجا معاودت دادم و از همان راهى كه از استراباد آمده بوديم مراجعت كرده منزل مىسپرديم . در چرشلى مسموع شد كه طايفهء يموت گرگان‌نشين استراباد بر محمد بيگلربيگى قاجار حاكم خود طغيان نموده‌اند . از اين خبر دغدغه در خاطرها رونمود . چيزى نگذشت كه آشفتگى راه گرگان محقق شد .\r\nبالجمله در خوف و رجا راه مىسپرديم تا به منزل موسوم به كسك منار و مشهد مصريان رسيديم .\r\nمخفى نماند كه از گرگانج تا گرگان آثار شهرهاى ويران بسيار است و معلوم مىشود كه غالبا در فتنهء مغول از آبادى افتاده . از جمله آثار شهر عظيمى دراين محل در كنار راه است كه عمارات و بقاع و گنبدهاى بزرگ و كوچك و متوسط از آجر و گچ درآن مشهود مىشود . در گنبدى عظيم كه نهايت مرتفع بود داخل شده آثار خطى بر گرد اطاق ديديم\r\n\r\n","description":"","footnote":"","page_name":" 1043 ","page_number":93},
  {"content":"\r\n\r\nكه به خط كوفى شبيه بود و در پهلوى آن اطاقى ديديم كه درى كوچك داشت . خواستيم داخل شويم از غرايب اتفاقات آن‌كه مارى بر درآن اطاق رفته در ميان در حلقه زده نشست . چندان كه هاىوهوى كردند نرفت . ما در او و او در ما مىنگريست . چون بسيار نزديك مىشديم سر برمىداشت و مستعد جستن مىگشت . در ميان در بود تا قدرى واپس آمديم . او هم از ميان در پشت در رفت . باز نزديك آمديم مار هم از پشت در بيرون آمده درميان راه نشست . او را به حال خود گذاشته روانه شديم و به منزل آمديم . القصه همه‌جا در راه خبر طغيان يموت مىرسيد و معلوم شد كه انتظار مرا مىكشند كه از رفتن ممانعت كنند .\r\nبارى بعد از وصول به حوالى رود اترك - كه غالب تراكمه درآن حدود سكنى دارند - شب غذائى خورده و خواب را نامناسب شمرده سوار شده رانديم . چون اندكى راه رفتيم ، نشان سم اسب‌سواران ظاهر شد كه معلوم شد عدهء كثيرى هستند و از حوالى ما گذشته . وارد رود اترك شديم . از دست چپ راه كه زمينى نمك‌زار بود عبور كرده خائفا راه طى مىنموديم . چون هنگام رفتن در لب رود گرگان به اوبهء قراخان يموت آتاباى كه اباعن جد خدمتگزار اين دولت بودند منزل كرده و نان و نمك خورده بوديم و با بعضى از ريش‌سفيدان ايلات آق و قاضى يموت آتاباى آشنا شده بوديم انسب دانستيم كه به خانهء قراخان و قلى خان يا خانهء قاضى منزل گزينيم و خبر از كار استراباد نداشتيم . دراين اثنا كه از دست راست بدان راه مىرفتيم قاصدى از برابر آمد . از او قصه پرسيدند .\r\nگفت قراخان را بيگلربيگى گرفته حبس نموده و هزار سوار ياغى اكنون در پيش روى شما به خرابى بندرود گرگان رفته‌اند . فرستادهء خان خيوه و ديگران از اين خبر به هم برآمده متحير شدند . يكى گفت از دست چپ كه راه متداول نيست رفتن اولى است . زيرا كه سواران در پيش‌رو به ما نرسند و دردى قليج خان نيز دراين طرف اوبه دارد ؛ ورود ما را مغتنم مىشمارد و اگر لازم شود در رفتن به استراباد خود با سواران همراهى كند . چند اوبه و آلاچيق از دور نمودار شد بيگانگان را آشنا گمان كرده روبه آنها همى رفتيم . بعد معلوم شد كه آلاچيقها از تراكمهء ياغى است .\r\nگفتند قانون تراكمه آن است كه هركه به هر خانهء آنها رود ايمن بود .\r\nناچار بر ايشان وارد شديم . نانى بياوردند و اظهار خدمتى كردند . از آنجا\r\n\r\n","description":"","footnote":"","page_name":" 1044 ","page_number":94},
  {"content":"\r\n\r\nبه زودى حركت كرديم آنها خبر به دشمنان ما دادند و خود با ما به راه افتادند . ناگاه غبار از دست چپ بلند و سوار متوالى در رسيد و بر بنهء ما حمله كرد و از هرجا دستشان به چيزى رسيد بردند . من خواستم اسب به جانب آنها تازم ، رفقا گفتند اين همه براى تو است . به پاى خود چرا به‌طرف هلاك روى ؟ ناچار قدرى بازپس راندم . ملازمان را به مدافعه تحريض مىكردم و خود در انجام كار متحير . آخرالامر نام مرا برده گفتند فلان را به ما بسپاريد و باقى را آسوده بگذريد . چون بزرگان ما را گرفته‌اند و گوسفندان را برده او را نگاه مىداريم تا آنها مستخلص گردند . رفقا با من همدست شده به اين معنى رضا ندادند و شتران را بخسبانيدند و زنان و پيران را درميان بداشتند و جوانان و دليران در اطراف با اسلحه مهياى مدافعه شدند . زدوخورد مىكردند و دمادم از اطراف سواران طوايف تركمان به موافقت و حمايت ايشان همى رسيدند .\r\nقدرى از ظهر گذشته بود معلوم شد كه چون شب در رسد دوست از دشمن شناخته نگردد از هر سوى بتازند و كار ما را بسازند . خلاصه در ميان آن جماعت با خوف و هراس حركت مذبوح مىكرديم .\r\n چون كه عادت كرده بود اين پاك‌جيب * در هزيمت رخت بردن سوى غيب \r\nپناه به ذات اقدس بىچون برده طريق توسل مىپيمودم كه خادم آمده گفت قاضى يموت كه هنگام رفتن با شما در خانهء قراخان بلكه تا اترك همراه بود آمده با شما ملاقات مىخواهد . دانستم كه تفضلى از خدا است . گفتم بيايد . قاضى باز آمد و سلام كرد . گفتم ايها القاضى شما هم چشم از دوستى سابق و سابقه پوشيده با تركمانان به گرفتن من آمده‌اى ؟\r\nگفت لا و الله من از اين ماجرا بىخبر و در لب رود گرگان در اوبهء خود بودم اين خبر موحش شنيده آمدم . حال هرچه اين طاغيان را نصيحت مىكنم اثر نمىكند . گفتم هرجا سخن عاقلان را وقعى نيست اجتماع جهال را اثر خواهد بود . اگر راستگويى آدمى به ايل و اوبهء خود و قراخان و قلى خان آق كه با من الفت و ميثاق داشتند بفرست و به رهايى من سواران آتاباى و آق را بخوان . قاضى فورا برادر خود را فرستاد و به او به پيامى داد . خواهر قراخان آتاباى كه در حبالهء على خان يموت بنى عم او بود ، بعد از گرفتارى قراخان و اولاد او ، در استراباد و گرگان در اوبهء برادر\r\n\r\n","description":"","footnote":"","page_name":" 1045 ","page_number":95},
  {"content":"\r\n\r\nمختار بود . چون شنيد كه من به خيال اوبهء قراخان حركت كرده‌ام جمعى را برانگيزانيده سوار شدند و نزد ما آمده گفتند در توقف مصلحت نيست و اگر شب در اينجا بمانيد صبح از كثرت تراكمه مجال رستن نيست .\r\nلهذا حركت كرديم و سواران تراكمه از همه طوايف بر گرد ما و بنهء ما همى رفتند و منتهز فرصت بودند . ولى مجال تركتازى نكردند و هر وقت نزديك مىشدند سواران آتاباى بر آنها دشنام مىدادند و نام خود را مىگفتند . آنها مىرميدند و تا فرسخى با ما به راه آمدند و حاصلى نديدند .\r\nاندك‌اندك دور شدند و متفرق گشتند . نيمى از شب گذشته به اوبهء قراخان آمديم . اهل اوبه خاصه آن زن مسطور پذيرايى و مهمانى كردند . شب چيزى خورده بخفتيم . صبح برخاسته بزرگان يموت به ديدن آمدند . بعد از دو شب و يك روز از اوبهء قراخان حركت كرديم . محمد قلى خان و قليج خان و التذر سردار و ساير خوانين آتاباى و آق و منسوبان قاضى با سوار زيادى با ما همى آمدند و چون به حوالى گرگان رسيديم ، خوانين جعفرباى و سواران ايشان استقبال كردند و سواران آتاباى را رخصت داديم رفتند .\r\n\r\nبيان بند گرگان\r\nبه تماشاى اين بند رفتيم . پنجاه شصت ذرع طول و پانزده ذرع عرض آن بود . الحق خان بيگلربيگى در مدت قليل بندى محكم بر چنان رودى بسته فوايد و منافع آن بند بسيار است . چون از بند گرگان گذشتيم سركردگان استرابادى به استقبال ما آمدند . اردوى بيگلربيگى در پهلوى جعفرآباد بود . من با همسفران در تپهء جعفرآباد در نزديكى اردو منزل كرديم . شب با محمد شريف‌باى مهمان بيگلربيگى بوديم و آنچه بايد و لازم بود در امور آن صفحات گفتيم و شنوديم . على الصباح حركت كرده به شهر استراباد آمديم . چند روزى بمانديم . بعد از رفع خستگى از راه خوارزم روز غرهء محرم از استراباد حركت كرده منازل پيموده بيست و هفتم همين ماه به اتفاق محمد شريف‌باى و سيد احمد بخارايى نقيب وارد شهر دارالخلافه شديم . پس از چند روز محمد شريف‌باى به اتفاق من بنده به حضور مهر ظهور اعليحضرت شاهنشاه جم‌جاه مشرف شده هداياى محمد امين خان را از لحاظ نظر مبارك گذراندند . خواجه سيد احمد نقيب\r\n\r\n","description":"","footnote":"","page_name":" 1046 ","page_number":96},
  {"content":"\r\n\r\nهم دوبهله قوش طرلان و قزل شكارى به حضور حضرت اقدس همايون به رسم پيشكش آورده استدعاى مرخصى زيارت مكهء معظمه زاد الله تعالى شرفا و تعظيما نمودند مخلع و مرخص شد و اين بنده به عواطف مخصوص سربلند گرديد . انتهى .\r\nهم دراين سال ، دراين دولت جاويد عدت يعنى دارالخلافهء باهره ، روزنامهء دولتى حاوى اخبار داخله و خارجه و بعضى اعلانات تجارتى و غيره ايجاد شد و اول نمرهء اين‌روزنامه كه از طبع خارج گرديد مورخ به تاريخ روز جمعه ربيع الثانى سنه هزار و دويست و شصت و هفت بود .\r\nنيز دراين سال ، به واسطهء قراولخانه كه در هر نقطه شهر دارالخلافه ساخته شده بود به نظم شهر افزود و مقرر شد كه در ساير بلاد نيز دارالخلافه‌ها بسازند .\r\nنيز دراين سال ، به واسطهء باريدن برف زياد در دارالخلافه و موجود بودن دوازده هزار خروار غله مال ديوان در انبار در دارالخلافه چيزى بر تسعير جنس نيفزود .\r\nمصطفى قلى خان قرار گوزلو نظر به خدماتى كه كرده بود منصب ميرپنجى يافت .\r\nآقا خان ماكوئى سرتيپ سوارهء قزوين گرديد .\r\nپاشا خان مكرى ( حالا مظفر الدوله است ) سرتيپ افواج سمنان و دامغان شد .\r\nسليمان خان دنبلى حكومت تربت يافت .\r\nيوسف خان افشار را منصب سرهنگى فوج جديد افشار ارومى دادند .\r\nرضا قلى خان ولد سليمان خان افشار صاين قلعه به نيابت حكومت صاين قلعه برقرار آمد .\r\nهم دراين سال مقرر شد كه ماهى دو مرتبه يكى روز غره و مرتبهء ديگر در پانزدهم ماه چاپار به آذربايجان و فارس و گيلان و مازندران و كرمان و خراسان و استراباد و كرمانشهان رفته مراجعت كند .\r\nمحمد تقى خان جوانشير حاكم شاهرود و بسطام گرديد .\r\nنواب و الا خانلر ميرزا حكمران عربستان و لرستان از بروجرد\r\n\r\n","description":"","footnote":"","page_name":" 1047 ","page_number":97},
  {"content":"\r\n\r\nبه مقر حكومت خود روانه گرديد .\r\nنيز دراين سال ، كارگزاران دولت عليه در خوبى شال كرمان اهتمام نمودند .\r\nاستاد عبد الحميد نامى شكر مازندران را طورى تصفيه نمود كه مثل شكر هندوستان شد .\r\nشفيع خان نايب اول آجودان‌باشى مأمور مصلحت‌گزارى و اقامت لندن شد .\r\nميرزا حسين خان ولد ميرزا نبى خان امير ديوان مأمور بمبئى و كارپرداز امور تجارت رعاياى ايران كه در هندوستان بودند شد ( مقصود جناب اشرف حاجى ميرزا حسين خان مشير الدوله سپهسالار اعظم وزير جنگ و وزير امور خارجه مىباشند . جناب معظم اليه از همين وقت كه ابتداى مأموريت و خدمت ايشان به دولت عليه بود همه روزه در مدارج ترقيات كامله صعود نموده آنا فآنا مراتب كفايت و كمال عقل خود را ظاهر و معلوم ساخته سفر و سفارتهاى بزرگ و وزير مختارى كرده بعد از خدمات جليله به اين دولت جاويد شوكت در خارجه و مراجعت به داخله به تفويض وزارت عدليهء عظمى نايل و از آن مقام منيع ارتقا جسته سپهسالار - اعظم و از سپهسالارى به مسند جلالت صدر اعظمى ايران قعود نمودند .\r\nهم اكنون سپهسالار اعظم وزير جنگ و وزير امور خارجه مىباشند و شرح صدارت ايشان بيايد ) .\r\nهم دراين سال ، بناى كارخانهء چينىسازى در طهران و بناى كارخانهء بلورسازى در قم نهادند .\r\nمفتول‌دوزى در لباس اهل نظام كه تا آن وقت در ايران معمول نبود ، زنى طهرانيه مسماة به خورشيد خانم نمونه‌اى از آن‌دوخته به‌نظر اولياى دولت رسانيد و حكم شد مفتول‌دوزى سردست و يقهء صاحب‌منصبان را در ايران بدوزند . شال چوخاى مازندران نيز دراين سال طورى تكميل شد كه براى لباس سرباز بسيار به كار مىخورد .\r\nزمستان اين سال خيلى سرد شد .\r\nحكومت اردبيل به محمد رضا خان قاجار تفويض آمد .\r\nمحمد حسن خان نورى به حكومت مشكين و ايلات آنجا رفت .\r\n\r\n","description":"","footnote":"","page_name":" 1048 ","page_number":98},
  {"content":"\r\n\r\nقاسم خان قاجار جارچىباشى حكومت قراجه‌داغ يافت .\r\nميرزا زين العابدين تبريزى مأمور تعديل ماليات گيلان و فومن من اعمال گيلان شد .\r\nميرزا هداية الله مستوفى به تعديل ماليات صاين قلعه و رسيدگى به مواجب سوار آنجا رفت ( جناب ميرزا هداية الله مشاراليه از آن وقت الى الان يوما فيوما در مدارج ترقيات كامله بود تا چند سال قبل وزير - لشكر شده اينك وزارت جليلهء دفتر با جناب معزى اليه است و يكى از كفات و بزرگان رجال اين دولت فيروزىمآل مىباشند ) .\r\nميرزا حسن خان وزير نظام برادر جناب ميرزا تقىخان اتابيك اعظم حكمرانى عراق يافت .\r\nمحبعلى خان ماكوئى را منصب ميرپنجگى دادند و حسن خان يوزباشى ولد مشاراليه سرهنگ و مأمور شد كه از اردبيل و مشكين يك فوج سرباز جديد بگيرد .\r\nحسنعلى خان سرهنگ از گروس يك فوج سرباز گرفت ( جناب حسنعلى خان از همان زمان به خدمات بزرگ اين دولت مأمور و چند سال از جانب دولت عليه در پايتخت فرانسه به سفارت مقيم و وزير مختار بودند و به درجات عاليه نايل شده اكنون وزير فوايد و از بزرگان رجال اين دولت جاويد شوكت‌اند ) .\r\nاز فراهان و كزاز دو فوج جديد و از مراغه نيز يك فوج به سرتيپى جعفر قلى خان قاجار و از خلخال يك فوج به سرهنگى محمد على خان و از كرمان يك فوج به سركردگى امامعلى خان گرفتند .\r\nاصلان سلطان از طايفهء افشار خرقان منصب ياورى يافت .\r\nمصطفى قلى ميرزا « 1 » به حكومت ارومى رفت .\r\nنواب و الا شاهزاده مؤيد الدوله « 2 » حكمران كرمان و بلوچستان شد .\r\n\r\n\r\n","description":"","footnote":"\r\n( 1 ) - پسر دوازدهم عباس ميرزا نايب السلطنه .\r\n( 2 ) - طهماسب ميرزا مؤيد الدوله پسر دوم محمد على ميرزا دولتشاه .\r\n","page_name":" 1049 ","page_number":99},
  {"content":"\r\n\r\nحكومت يزد به محمد حسن خان سردار و نيابت حكومت معزى اليه به شيخعلى خان ايروانى مقرر شد .\r\nكلب حسين خان آجودان‌باشى مأمور سرپرستى قشون آذربايجان گرديد .\r\nعليقلى خان شقاقى سرهنگ فوج دامغان شد .\r\nهم دراين سال مقرر شد چهارده فوج از عساكر منصوره هميشه متوقف دارالخلافه باشند و چون پيش از اين رسم بود مأمور ديوانى به هر جا مىرفت از رعيت عنفا سيورسات مىگرفتند حكم شد من‌بعد به احدى سيورسات ندهند . هركس به هرجا مأمور است وجه نقد داده هرچه مىخواهد ابتياع نمايد .\r\nآبله كوبيدن اطفال كه در ايران رسم نبود و ازاين‌جهت غالب يا تلف مىشدند يا معيوب مىگرديدند حسب الحكم در تمام بلاد معمول شد « 3 » .\r\nدر بعضى از منازل راه خراسان مثل الهاك و زيدر كه راه عبور و مرور تركمان بود و رعيت آنجا متفرق شده بود بناى قلعه گذاشتند و تفنچگى و مستحفظ قرار دادند و رعايا دوباره به جاى خود آمدند .\r\nايجاد تذكرهء عبورومرور در جميع بلاد ايران كه مترددين از بلدى به بلد ديگر بىتذكره عبورومرور ننمايند نيز دراين سال شد .\r\nهم دراين سال كاروانسراى معروف به كاروانسراى امير مشتمل بر سيصد و شش حجرهء تحتانى و فوقانى در دارالخلافه بنا شد .\r\nمحمد رحيم خان نسقچىباشى به حكومت خوى مأمور و روانه شد ( جناب محمد رحيم خان علاء الدوله هم از آن وقت به واسطهء خدمات جليلهء اين دولت ابد مدت تحصيل مراتب اعتبارات كامله روزبه‌روز به مقامى منيع و درجه‌اى رفيع رسيده تقريبا چهار سال قبل يكى از وزراى سته و بعد از آن منصب وزارت دربار يافتند . اينك نيز از بزرگان و وزراى\r\n\r\n\r\n","description":"","footnote":"\r\n( 3 ) - در خصوص آبله‌كوبى در ايران كه به سعى ميرزا تقىخان اميركبير موسوم و معمول گرديد ، رجوع شود به مقالهء شادروان عباس اقبال آشتيانى ، تحت عنوان « آبله كوبى » ( مجلهء يادگار ، سال چهارم شمارهء سوم ص 68 تا 72 ) .\r\n","page_name":" 1050 ","page_number":100},
  {"content":"\r\n\r\nجليل‌الشان دولت عليه مىباشند و شرح ترقيات و افتخارات ايشان بيايد ) .\r\nهم دراين سال فوج جديد خلخال با سه فوج ديگر در تبريز قرار شد هميشه حاضر مشق نظامى باشند .\r\nامر معدن مس قراجه‌داغ نظم گرفت .\r\nمحمد باقر خان نوئى را كه از خوانين متمرد پشت كوه فارس بود و در قلعهء صعبى متحصن ، عباسقلى خان سردار لاريجانى حاكم بهبهان به واسطهء نوكر و صاحب منصب لاريجانى او را به چنگ آورده به سزاى خود رسانيد .\r\nشال كرمانى به‌طورى خوب شد كه مشتبه به شال كشميرى گرديد .\r\nنواب ايلدرم ميرزا « 4 » برادر كوچك نواب و الا خانلر ميرزا « 5 » از جانب ايشان نايب الحكومهء لرستان شد .\r\nعبد الله خان صارم الدوله مأمور بمپور و آن حدود را نظم كلى داد .\r\nطايفهء بلوچ سيستان كه شرارت مىنمودند يار محمد خان ظهير الدوله به امر اولياى دولت عليه جمعيتى از هرات بر سر آنها فرستاده آنها را تنبيه كرد .\r\nبسيارى از اهل مملكت بر فايدهء روزنامه دولتى خبير شده مشترى آن شدند .\r\nآقا اسماعيل سرهنگ تحويلدار جيره و ملبوس و چادر كل اهل نظام شد .\r\nمطلب بيك تفنگدار سركردهء صد نفر سوار و صد نفر پياده شده به حراست راه خراسان مأمور شد .\r\nدر مشهد مقدس شروع به ساختن قراولخانه نمودند .\r\nهفتاد باب خانه در لنگرود آتش گرفته از جمله خانهء منجم‌باشى بود .\r\nقطران كه به‌جهت مصارف توپخانه از روس مىآوردند در رحمت - آباد گيلان به قدر كفايت به خوبى ساختند .\r\n\r\n\r\n","description":"","footnote":"\r\n( 4 ) - پسر بيست و دوم عباس ميرزا نايب السلطنه .\r\n( 5 ) - پسر هفدهم عباس ميرزا نايب السلطنه .\r\n","page_name":" 1051 ","page_number":101},
  {"content":"\r\n\r\nيك فوج سرباز جديد از نيشابور به سرهنگى محمود خان كركرى گرفته شد .\r\nدهم جمادى الاولى در تبريز زلزلهء سختى شد ولى چندان خرابى نكرد و بعد از آن برف و بوران شديدى كرده هوا به اعلى درجهء برودت رسيد .\r\nجواد خان بادكوبه كه در عربستان و لرستان خدمتها كرده بود سرهنگ فوج جديد بروجرد شد .\r\nنصر الله خان ولد مرحوم ميرزا نبى خان امير ديوان سرهنگ فوج گلپايگان گرديد ( اينك سرتيپ اول افواج قزوين و زنجان و ملقب به نصر الملك و داراى نشان تمثال همايون است ) .\r\nهاشم خان قراباغى سرهنگ فوج كمره شد .\r\nجبرييل خان پسر صمصام خان سرهنگى فوج جديد نصاراى ارومى و سلماس يافت .\r\nضعيفه‌اى در خانهء ميرزا محمد نايينى از بام نه ذرعى افتاده عيب نكرد .\r\nهم دراين سال ، موكب همايون عزم سياحت ولايات عراق و اصفهان فرمود . حسنعلى خان گروسى را به دارالخلافه احضار فرموده منصب سرتيپى دادند .\r\nچون اهل دارالخلافه از آب تنگى داشتند مجراى بزرگى كه از بالاى نگارستان حفر شده بود كه آب از رودخانه كرج به شهر بياورند و قريب ده سنگ آب‌گيرى دارد و دراين وقت مرمت مىخواست مبلغى ديوان اعلى خرج تعميرات كرده آن نهر لبالب از آب و ده شبانه‌روز اهالى شهر را به‌طور فراوانى سيراب كرد و آب انبارها و حوضهاى خانه‌ها از آب مملو گرديد .\r\nمحمدتقى خان جوانشير حاكم شاهرود و بسطام مرحوم و حسينعلى - خان جوانشير منسوب او به جاى او حكومت يافت .\r\nكوچه‌هاى شهر تبريز را به حكم نواب و الا حشمة الدوله سنگفرش كرده نظافت دادند .\r\nبارندگيهاى نافع در دارالخلافه و خراسان و ساير بلاد شد .\r\n\r\n","description":"","footnote":"","page_name":" 1052 ","page_number":102},
  {"content":"\r\n\r\nقانون نظام منقح و به رونق آن افزود .\r\nحكومت گلپايگان و خوانسار از عربستان و لرستان مجزى و محول به نواب و الا احمد ميرزا « 6 » شد .\r\nبهرام خان برادر كهتر حسنعلى خان سرتيپ سرهنگ فوج گروسى شد .\r\nسيصد چهارصد خانوار مشهدى و هراتى كه در ايام انقلاب آن شهر به هرات رفته به واسطهء امنيت اين بلد عود نمودند و كار زراعت خراسان نيز منسق شد .\r\nپسران امام وردى خان نيشابورى كه به اطمينان قلعه‌هاى خود حسين‌آباد و توزنده‌جان دم از خودسرى مىزدند ، اللهقلى خان حاكم نيشابور با معدودى از سپاه منصور آنها را دستگير نموده قلاع ايشان را كوبيد .\r\nصد نفر ريش‌سفيدان و كدخدايان معتبر سرخس خدمت نواب - و الا حسام السلطنه حكمران خراسان آمده متعهد خدمتگزارى و اطاعت شدند .\r\nظهير الدوله ميرزا محمد على برادر ميرزا نجف خان را از هرات با عريضه به دربار همايون فرستاد .\r\nاهالى لارستان فارس را كه به واسطهء قلاع مستحكمه و جبال شامخه راه طغيان مىسپردند نواب و الا نصرة الدوله حكمران فارس مقهور و مطيع نموده بعد از گرفتن هفت قلعه از آنها باز جمعى در قلعهء بهده كه چهار هزار ذرع دور آن است و در سر كوهى كه هشتصد ذرع ارتفاع دارد واقع متحصن بودند آن قلعه را نيز به ضرب توپ و جلادت فوج سيلاخورى مسخر كرده آن نواحى كاملا امن شد .\r\nموكب همايون اعلى روز سه‌شنبه نوزدهم جمادى الثانيه به قصر قاجار نقل مكان فرمود كه در ماه رجب تشريف‌فرماى صفحات اصفهان شوند .\r\n\r\n\r\n","description":"","footnote":"\r\n( 6 ) - پسر دهم عباس ميرزا نايب السلطنه .\r\n","page_name":" 1053 ","page_number":103},
  {"content":"\r\n\r\nمحمد حسن خان سرتيپ افواج فراهانى كه مأمور گرفتن يك فوج سرباز جديد بود آن فوج را تماما گرفت .\r\nميرزا حسن خان وزير نظام كه حاكم عراق بود به انتظام امور قشون آذربايجان رفت و بعد از انجام اين خدمت مقرر شد كه در اصفهان به ركاب اعلى پيوندد .\r\nسوار و سرباز جديد از خمسه گرفته مشغول مشق شدند .\r\nقلعه وارگى تازه به معمارى عبد الله خان معمارباشى بنا كردند .\r\nعمارات ديوانى اصفهان را براى ورود موكب همايون تعمير نمودند .\r\nشب هفتم ماه جمادىالثانيه در تبريز جزئى زلزله شد ، بعد از آن چند روز متولى بارش آمد و موافق نوشتجات اسلامبول در همين ايام در يونان چند زلزلهء سخت شد .\r\nقريب چهارصد نفر سوارهء چگنى مأمور خراسان شدند .\r\nپانصد نفر سوارهء شاهسون بغدادى و دويست و پنجاه نفر سوارهء اصانلو كه اسب همه را داغ كرده و جمعى را مواجب داده بودند در كمال خوبى سان ديدند .\r\nمحمد تقى خان برادر محمد حسن خان سرتيپ فراهانى را سرهنگى فوج جديد فراهان دادند .\r\nمحمد ولى خان حاكم نهاوند معزول و مهديقلى خان نايب آجودان - باشى به جاى او حكومت يافت .\r\nحكام و مباشرين سابق كرمان در خالصه صيفى كاشته به رعايا طرح مىكردند . اين رسم را نواب و الا مؤيد الدوله برانداخت .\r\nقلعهء اپرندگان را عبد الله خان صارم الدوله از تصرف محمد على خان بلوچ خارج كرده به مدد خان سپرد .\r\nقلعهء نه‌گنبد و حسين‌آباد در راه يزد چون دزدگاه و خراب بود شيخعلى خان نايب الحكومهء يزد آب آنجا را بيرون آورده بيست خانوار در آنجا سكنى داد كه عابرين از آنجا به سلامت بگذرند .\r\nدر يكى از قراى زنجان برق‌زده يك‌نفر آدم و يك اسب را كشته و يك نفر را هم سوزانيده ولى هلاك نشده .\r\n\r\n","description":"","footnote":"","page_name":" 1054 ","page_number":104},
  {"content":"\r\n\r\nروز شنبه غرهء شهر رجب موكب همايون از مقر خلافت عظمى روانهء يافت‌آباد شده كه تشريف‌فرماى قزوين شوند و از آنجا از راه سلطان‌آباد و بروجرد به‌سمت اصفهان نهضت فرمايند . ملتزمين ركاب اعلى از شاهزادگان : نواب عباس ميرزا « 7 » و نواب كيومرث ميرزاى ايلخانى و نواب و الا عليقلى ميرزا ( نواب معظم اليه و الا شاهزاده اعتضاد السلطنه الآن وزير علوم و معادن مىباشند و احكام ديوانخانهء عدليهء عظمى نيز موكول به صحه و صوابديد ايشان است ) و نواب محمد رضا ميرزا و نواب - بهاء الدوله و نواب امامقلى ميرزا ( اين شاهزاده ملقب به عماد الدوله شده زياده از بيست سال مستمر و مقتدر از جانب اولياى دولت عليه به حكومت كرمانشهان و سنقر و كليائى و سرحددارى عراقين مأمور بود و چند سال حكومت نهاوند و لرستان نيز ضميمهء حكومت ايشان گرديد . سالى هم در دارالخلافه به وزارت عدليهء عظمى منصوب بودند . قريب يك سال و نيم است كه به جوار رحمت الهى رفته ) و نواب صاحبقران ميرزا « 8 » . و از امراء و وزراء جناب اتابيك اعظم امير نظام و جناب اعتماد الدوله ميرزا - آقا خان و ميرزا محمد شفيع صاحب ديوان و محمد حسن خان سردار و معير الممالك و ملك الكتاب و مستوفى الممالك و بعضى از مستوفيان و فضلعلى خان ميرپنجه و محمد خان ميرپنجه و فوج گروس ابوابجمعى حسنعلى خان سرتيپ و فوج ناصريه ابوابجمع محمد آقاى سرهنگ و توپخانه با الله وردى خان سرهنگ و زنبوركخانه با نصر الله خان و از ساير خدم و حشم نيز به قدر ضرورت بودند . عزيز خان آجودان باشى مأمور توقف دارالخلافه و ارگ و نظم قشون شد .\r\nهشتصد و پنجاه و دو نفر سوارهء شاهسون دويرن كه جميع ملبوس آنها يكرنگ و نهايت خوش‌آيند بود و در مشق نظامى نيز درجهء\r\n\r\n\r\n","description":"","footnote":"\r\n( 7 ) - عباس ميرزا ملقب به نايب السلطنه پسر دوم محمد شاه . براى اطلاع بر شرح حال وى كه مورد بغض و عداوت ناصر الدين شاه و مادرش مهدعليا قرار داشت ، رجوع شود به كتابى كه وى خود در شرح حال خويش نوشته و مقدمهء بسيار ارزنده‌اى شادروان اقبال آشتيانى برآن نوشته . آن كتاب به وسيلهء نگارندهء اين سطور چاپ شده است تحت عنوان « شرح حال عباس ميرزا ملك‌آرا » .\r\n( 8 ) - صاحبقران ميرزا پسر پنجاهم فتحعلى شاه .\r\n","page_name":" 1055 ","page_number":105},
  {"content":"\r\n\r\nامتياز داشتند به سركردگى سيف الله خان مأمور خراسان گرديدند .\r\nسوارهء چهار دولى عراق ابوابجمع سليمان خان سرتيپ افشار شد .\r\nپانصد نفر سوارهء افشار ابوابجمعى سليمان خان مأمور اصفهان گرديد .\r\nمحمود خان كلانتر مواظب تنظيف شهر دارالخلافه شد .\r\nموكب همايون روز سيم رجب در كرج در منزل سليمانيه اطراق نموده روز چهارم به منزل قاسم‌آباد نزول اجلال فرمود و از اينجا منزل به منزل عازم قزوين شدند و اردو نهايت منظم واحدى از اهل اردو را جرأت تعدى به ادنى رعيتى نبود .\r\nمير علينقى خان پسر مير سعد الله خان فندرسكى را منصب سرهنگى دادند .\r\nهادى خان حاكم ساوجبلاغ و مكرى معزول و عباسقلى خان گروسى به جاى او حكومت يافت .\r\nعباسقلى خان بادكوبه سرتيپ فوج دهم خوئى به ميرپنجه‌گى فوج مزبور و چهار فوج كرمانشاه نايل گرديد .\r\nسوارهء بايروند كه سيصد نفر بودند و ابواب جمع قلى خان مامور و روانهء خراسان شدند .\r\nقشونى با جعفر قلى خان ميرپنجه مامور گرگان گرديد . فوج قراجه‌داغى ابواب جمع سرخاىخان ولد مشاراليه با چهارعراده توپ ضميمه قشون مزبور شدند . سواره سليمان خان كه مامور اصفهان بودند مجددا حكم شد سيصد نفر از آنها با جعفر قلى خان روانهء گرگان شوند .\r\nاردوى جعفر قلى خان مركب است از فوج قراجه‌داغى و فوج بيات زرند و سوارهء قراچورلوى آذربايجان و عراق كه در خوار و ورامين سكنى دارند با چهار عراده توپ در روز نوزدهم رجب روانهء گرگان شدند .\r\nروز نهم رجب وزيرمختار انگليس و سفير روم « 9 » از دارالخلافه روانهء اصفهان گرديدند و روز يازدهم وزير مختار روس نيز به همان صوب عزم كرد .\r\n\r\n\r\n","description":"","footnote":"\r\n( 9 ) - يعنى سفير عثمانى .\r\n","page_name":" 1056 ","page_number":106},
  {"content":"\r\n\r\nفرج الله خان سرهنگ يك فوج سرباز از ترشيز گرفت .\r\nاردوى مصطفى قلى خان ميرپنجه كه به دشتى رفته با كمال نظم حركت مىنمايند .\r\nروز هشتم رجب موكب همايون وارد قزوين شد و علما و اشراف و اعيان لازمهء تشريفات را به عمل آوردند .\r\nكتاب نظام ناصرى در علم نظام از مولفات نواب و الا بهرام ميرزا ( معز الدوله ) كه دراين علم فرد و ماهر مىباشند تمام و چهارصد جلد از آن در دارالخلافه طبع شده منتشر و موجب بصيرت اهل نظام گرديد .\r\nدر يازدهم رجب بعدازظهر تا عصر باد بسيار شديد در دارالخلافه وزيد .\r\nبرج و بارهء شهر دارالخلافه تعمير شد .\r\nموكب همايون اعلى روز هجدهم رجب از قزوين تشريف‌فرماى صفحات عراق شدند .\r\nحاجى على خان فراشباشى والد مؤلف را اداره و اختيار عمارات ديوانى كل ممالك محروسه دادند .\r\nآقا خان سرتيپ سوارهء قزوين هزار و پانصد نفر سوار در كمال خوبى سان داد .\r\nفوج جديد كه از افشار بركشلوى قديم گرفته بودند در قزوين سان دادند .\r\nدر شيراز ملخ‌خوارگى شده ولى مرغ سفيدى به هم رسيد كه ملخ را تلف مىكرد .\r\nعلى آقاى شكاك از اشرار ارومى را به حكم نواب مصطفى قلى ميرزا حاكم آن ولايت با اتباع گرفته به ركاب همايون فرستادند .\r\nدر مراغه سيدى عراقى صفحه‌اى از آهن ساخت كه گلوله برآن كار نمىكرد و مدعى بود كه با همين آهن زره مىسازد كه گلوله را در آن اثرى نيست . نسبت دعوى صنايع غريبه نيز به او مىدادند .\r\nموكب همايون به تاريخ پنجم شعبان در بلوك ساوه تشريف دارند .\r\nچون سيل در قزوين خرابى كرده بود ، حكم شد جلو سيل را سد سديد\r\n\r\n","description":"","footnote":"","page_name":" 1057 ","page_number":107},
  {"content":"\r\n\r\nببندند و هرچه خرج آن شد از ديوان همايون اعلى محض آسايش رعايا و اهالى داده شود .\r\nمهربليت دروازه‌هاى دارالخلافه به محمود خان نايب اول آجودانباشى سپرده شد كه نوكر و اهل نظام به تصديق آجودانباشى و كسبه و رعيت به تصديق محمود خان كلانتر تذكره از مشاراليه گرفته بروند و اين بليت مجانا داده مىشد .\r\nسربازان فوج سوادكوهى را كه نواب مهديقلى ميرزا فرستاده بود در دارالخلافه سان دادند .\r\nمحمد ولى خان بيگلربيگى استراباد به قصد تدمير تراكمه با سه هزار نفر سواره و پياده در يك‌فرسخى شهر كه قريهء تازه مىسازند رفته اقامت نمود .\r\nموكب همايون به تاريخ دوازدهم شعبان تشريف‌فرماى سلطان‌آباد است . دراين سفر در منزل آشتيان مولودى ذكور از صلب مبارك شاهنشاهى روشنىبخش ابصار گرديد .\r\nنواب و الا بهرام ميرزا در نظم دارالخلافه ساعى مىباشند .\r\nعمارات ديوانى بروجرد را با باغ شاه از براى ورود موكب اعلى تعمير كردند .\r\nدر بلاد ممالك محروسه عموما و در دارالخلافه خصوصا در داير نمودن جباخانه و ساختن اسلحه ساعى شدند . شمشير و تفنگهاى خوب ساختند .\r\nساختن مهتاب به‌جهت آتش‌دادن توپ را تكميل كردند كه در زير آب هم مىسوزد و خاموش نمىشود .\r\nبه حكم امناى دولت در جباخانهء دارالخلافه شروع به ساختن چند عراده كالسكه نمودند .\r\nهم دراين اوقات زلزلهء جزئى در مشهد مقدس و زلزلهء عظيمى در قوچان شده يك ربع از خانه‌هاى قوچان يا به كلى منهدم يا قريب الانهدام شد .\r\nموكب همايون روز نهم شعبان وارد بروجرد شده باغ شاه به ورود مسعود مزين گرديد . اهل شهر از علما و اعيان استقبال و پذيرائى كامل\r\n\r\n","description":"","footnote":"","page_name":" 1058 ","page_number":108},
  {"content":"\r\n\r\nنمودند و حكام ولايات از كرمانشاه و نهاوند و ملاير و كردستان و همدان به تقبيل آستان مقدس مشرف گرديدند .\r\nحاجى محمد حسين كاشانى پارچه از پنبه و كج « 10 » در كاشان ترتيب داده و بافته كه ضخامتش از ماهوت كمتر نيست و لطافتش بيشتر و دوامش به مراتب زيادتر است . امناى دولت اين پارچه را پسنديده زايد الوصف توصيف كرده قيمت دو هزار ثوب كليجه براى اهل نظام به رسم على الحساب به حاج مشاراليه دادند كه تمام كند . هرثوب كليجه چهار هزار و پانصد دينار تمام مىشود .\r\nدر هواى دارالخلافه به سبب كثرت و زياد شدن باغات و اشجار و انهار حوالى نسبت به سابق سلامت و اعتدالى محسوس پديد آمده .\r\nفوج جديد افشار به سرهنگى يوسف خان به قراولى ركاب ظفر - انتساب و فوج جديد خمسه حسب الامر دو ماه در سلطانيه مشغول مشق بود .\r\nميرزا ابراهيم خان سرتيپ خمسه هشتصد نفر سوارهء خمسه را سان داده مقرر شد هزار نفر سوار و دو فوج سرباز كه هر فوجى هزار و پنجاه نفر باشد از خمسه گرفته مواجب آنها را داده حاضر باشند .\r\nفوج سربندى در بروجرد مشغول مشق گرديد .\r\nسيصد نفر نوكر دودانگه را مهديقلى ميرزا مواجب و ملبوس داد .\r\nفوج جديد خواجه‌وند عبد الملكى ، تمام گرفته در سارى حاضر شد .\r\nخان كشىبيك حاكم اشرف را مهديقلى ميرزا منصب ديگر داده سلطان حسين ميرزا ولد مرحوم ملك‌آرا را به جاى او حاكم اشرف كرد .\r\nاز اتفاقات غريبهء اين سال آن كه گاوى در رشت حامله بوده و وضع حملش نمىشده صاحب گاو به توهم اين‌كه مبادا بميرد آن را ذبح نموده شكمش را شكافته گوساله‌اى بيرون آمده كه دو سر داشته يكى بزرگتر ديگرى فى الجمله كوچكتر . تا گردن كه چسبيده به شانه است دوتا بوده و دست و پا و سينه و شكم موافق قاعده يكى و دم آن باز دوتا بود . دكتر شليمر آن گوساله را گرفت كه تشريح نمايد .\r\nدر پشتهء انزلى طفلى خواب بوده مارى آمده بر روى سينه او\r\n\r\n\r\n","description":"","footnote":"\r\n( 10 ) - كج يا كژ به معناى ابريشم كم‌بها .\r\n","page_name":" 1059 ","page_number":109},
  {"content":"\r\n\r\nمىخوابد . طفل كه بيدار شده مار را مىبيند از ترس مىميرد .\r\nموكب همايون روز شنبه بيست و يكم شعبان از بروجرد به عزم اصفهان انتهاض فرمود . جعبهء جواهرى در دارالخلافه از حرمخانه گم شده دزد را كه دلاله زنى بود پيدا و جعبه را بازپس گرفتند .\r\nاهالى طهران چون تنگى از آب مىكشيدند به حكم ديوان آب از رود كرج به شهر آورده مردم را سيراب و آسوده كردند . جبرئيل خان سرهنگ فوج نصاراى ارومى مأمور گرفتن فوج مزبور شده اين خدمت را به انجام رسانيد .\r\nدر سلماس و ارومى تگرگ شديد باريد .\r\nدر مازندران امسال كمتر از سالهاى ديگر باران آمد . ايضا در مشهد مقدس و قوچان و تربت زلزله شديد شد .\r\nكربلايى نورمحمد آبله‌كوب در مازندران برحسب امر اولياى دولت سيصد چهارصد نفر طفل را آبله كوبيده همچنين ميرزا ابو القاسم آبله‌كوب در گيلان آبلهء جمعى اطفال را كوبيد .\r\nروز بيست و سيم شعبان وقت شام رعد و برق و بارش شديدى در تبريز شده يك نفر را در محلهء باغ ميشه برق زده هلاك كرد و از اين بارندگى سيلى برخاسته كه دراين سنوات نظير آن ديده نشده بود . در كردستان نيز تگرگ زياد كه موجب سيلى عظيم شد آمد .\r\nآقابابا خان يوزباشى حكومت صاين قلعه يافت .\r\nسيصد و چهل نفر سرباز جديد كسر فوج ناصريه را شاه محمد بيك گرفت .\r\nموكب همايون اوايل رمضان را تشريف‌فرماى چمن قهيز بود .\r\nدوازده هزار تومان به كرمانشاه و چهار هزار تومان به ملاير تخفيف مرحمت شد .\r\nاشرار فوج قهرمانيه كه چندى قبل به همراهى فوج ديگر طغيانى نموده بودند در تبريز هريك به اندازهء تقصير خود تنبيه شدند .\r\nمحمد ولى خان بيگلربيگى استراباد با اردوى معتبرى درميان طايفهء تركمان خواجه نفس رفته آن حدود را مصفى و تراكمه را مطيع و منقاد نمود .\r\n\r\n","description":"","footnote":"","page_name":" 1060 ","page_number":110},
  {"content":"\r\n\r\nسرهنگى فوج جديد كردستان را به امان الله خان والى كردستان مرحمت فرمودند .\r\nسوارهء شاهسون اردبيل به سركردگى شيخعلى خان روانهء گرگان شد .\r\nسركردگى سوارهء سنجابى و حكومت طايفهء مزبوره را به علاوهء منصب سرهنگى به اسد الله خان گوران دادند .\r\nدر ماه رمضان اين سال امامزاده زيد را بسته امتعه و اسباب تحفه درآن خريد و فروش نمودند .\r\nاردويى مركب از هشت فوج سرباز و سه هزار سوار در بيرون شهر مشهد تشكيل يافته مهياى روانگى به تدبير تراكمه هستند .\r\nموكب همايون اعليحضرت شاهنشاهى روز پانزدهم شهر رمضان شهر اصفهان را به قدوم بهجت لزوم مبارك مزين فرمود . اين سفر خيريت اثر زايد الوصف متضمن صلاح حال رعيت بود . زيرا كه بر نظم بلاد افزود و هرجا حسب الاستحقاق به قدر لزوم تخفيفى مرحمت فرمودند .\r\nفوج على خان سرتيپ مأمور و روانه كرمان شد .\r\nعبد الله خان صارم الدوله با سرباز ابوابجمعى خود عازم تقبيل آستان معلى گرديد .\r\nاهل مازندران كه از نيامدن باران مضطرب شده بودند نزول رحمت الهى رفع اضطراب آنها نمود .\r\nآبله‌كوبى در يزد متداول شد .\r\nزوجهء آقا بابانام شاهرودى بعد از يك سال حمل مولودى آورد كه يك چشم نداشت و جاى آن صاف بود و پاهايش به رانش چسبيده و پارچه گوشتى به اندازه يك وجب از مغز سر او بيرون آمده چشم‌هايش دريده و درشت و خون‌آلود كه رؤيت آن موجب وحشت بود . اما آن طفل نماند .\r\nموقف موكب منصور در اصفهان در عمارت سلطنتى شهر و اعيان و اركان حضرت در ابنيه‌اى نزديك دربار همايون و ساير اهل اردو از اهل نظام و غيره در عمارت هفت دست و در كنار رودخانهء زاينده‌رود چادر زده بودند . تابستان اصفهان دراين سال فوق العاده گرم بود .\r\n\r\n","description":"","footnote":"","page_name":" 1061 ","page_number":111},
  {"content":"\r\n\r\nحاجى على خان والد مؤلف در خدمات مرجوعه حسن سبك و اهتمامى منظور و مشهود نموده مورد مرحمت مخصوص گرديد .\r\nطفلى ده ساله در دارالخلافه خود را از ديوار بسيار بلندى بر زمين انداخته هيچ عيب نكرد . نيز طفلى ده ساله در چاهى سى ذرعى افتاده آن هم سلامت نمود .\r\nمطابق دستخط همايون در رمضان اين سال ميرزا محمد على - خان « 11 » به منصب وزارت دول خارجه نايل گرديد .\r\nسلام عام روز عيد صيام در اصفهان با شكوهى تمام انعقاد يافت .\r\nعمارات سلطنتى دارالخلافه را براى معاودت موكب اعلى تعمير و بعضى ابنيهء تازه بنا كردند .\r\nنواب و الا بهرام ميرزا ( معز الدوله ) دراين باب و در ساير امور دارالخلافه جهدى كامل مىنمودند .\r\nدر تبريز قراولخانه ساخته سرباز درآن گذارده مدير اين كار محمد على خان جوانشير مىبود .\r\nسرحدات طرف ارومى و سلدوز به مراقبت عسكرخان سرتيپ ارومى و افواج و سوارهء ابواب جمعى او امن و از تعرض طايفه به لباس محفوظ شد .\r\nمحمد ولى خان بيگلربيگى استراباد قلعهء خواجه‌نفس را تمام و حمزه خان انزابى را به مستحفظى آنجا گذاشت و به‌جهت ساختن بند - گرگان به سربند آمده به انجام اين مقصد مشغول شد و نواحى گرگان و استراباد نظمى كامل يافت .\r\nكتابهاى معتبرى كه تا اين سال در ايران طبع شده تفسير صافى ، شرح لمعه ، قوانين ، شرح الزياره ، تصريح ، شاهنامهء فردوسى ، قاموس ، مجمع البحرين ، معراج السعاده ، زبدة المعارف ، تاريخ پطر كبير ، جامع - التمثيل و بعضى كتب مقدماتى بود .\r\nدوازده سال قبل طايفهء بختيارى اسبابى از نواب امامقلى ميرزا به سرقت برده بودند دراين سال قاموسى را كه از جمله اسباب مسروقه بود نواب و الا خانلر ميرزا حكمران عربستان و لرستان و بختيارى به‌دست آورده و در صدد تحصيل باقى اسباب است .\r\n\r\n\r\n","description":"","footnote":"\r\n( 11 ) - ميرزا محمد على خان شيرازى خواهرزاده ميرزا ابو الحسن خان شيرازى ايلچى .\r\n","page_name":" 1062 ","page_number":112},
  {"content":"\r\n\r\nميرزا احمد كارپرداز ارزنة الروم به ركاب اعلى آمده نيابت دويم وزارت دول خارجه يافت .\r\nمحمد قلى خان ايل بيگى فارس و ابو الفيض خان برادر سام خان ايلخانى با دويست نفر سوار غلام خراسانى در اصفهان به تقبيل ركاب اعلى فايز شدند . مقرر شد سه فوج سرباز از توابع اصفهان بگيرند .\r\nبناى جبه‌خانه در اصفهان نموده كه در هر ماهى سيصد قبضه تفنگ و هزار دست فانسقه و اسباب سربازى درآن تمام مىشود . و نظر به رعايت حال صنف نساج اصفهان امر شد سالى پنجاه هزار دست ملبوس نظامى در اصفهان دوخته شود .\r\nفوج فريدنى از نظر اوليهء دولت گذشته بسيار باشكوه بودند .\r\nنظر به لياقت ميرزا احمد وكيل ديوانخانهء مباركه به منصب ناظم - ديوانى و به لقب خانى او را سرافراز فرمودند .\r\nنواب مهديقلى ميرزا از حكومت مازندران در ماه شوال معزول و جان محمد خان قاجار به جاى او حاكم گرديد .\r\nعمل زراعت حوالى دارالخلافهء طهران و غرس اشجار در باغات ترقى كرده بناى ترياك‌كارى گذاردند و تخم و نهال و قلمه از ساير بلاد آورده به زدن پيوند پرداختند و اغلب ميوه‌ها را به وفور عمل آوردند .\r\nيار محمد خان ظهير الدوله يك شبانه روز در سبزوار ناخوش شده درگذشت و پسرش صيد محمد خان به جاى او متمكن و عريضه و مطالب خود را خدمت نواب و الا حسام السلطنه فرستاد كه به عرض اولياى دولت برساند .\r\nدر نارين قلعهء يزد بناى آب انبارى بزرگ نمودند .\r\nمحمد على خان سركردهء جمازه سواران ، مستحفظ راه رباط پشت بادام يزد ، آن راه را از دست‌اندازى بلوچ و غيره امن دارد . فوج بندپيى ساخلو يزد بسيار خوب حركت مىكنند . سيف الدين خان بلوچ از روسا و حكام طايفهء بلوچ خدمت نواب و الا مؤيد الدوله حكمران كرمان و بلوچستان متعهد خدمتگزارى گرديد .\r\nپرويز خان سرتيپ سوارهء چهار دولى را در تبريز حاضر كرده اسبهاى آنها را داغ نمودند . بسيار سوارهء خوبى بودند .\r\n\r\n","description":"","footnote":"","page_name":" 1063 ","page_number":113},
  {"content":"\r\n\r\nموكب همايون از اصفهان به مقر خلافت عظمى معاودت فرموده روز هشتم ماه ذيحجه به دارالخلافهء باهره نزول اجلال فرمودند و در همين روز سلام عام در تالار تخت مرمر منعقد گرديد . اهل دارالخلافه به زيارت جمال مهر مثال مقدس شاديها نموده فىالحقيقه عيد گرفتند .\r\nچون ميل مبارك متوجه تسهيل امور و استراحت عمومى است مقرر فرمودند كه هركس براى سوارى خود بتواند كالسكه راه بيندازد مرخص است و در دارالخلافه و دارالسلطنهء اصفهان كالسكه‌ها ساختند كه به خوبى كالسكه‌هاى ممتاز فرنگ بود .\r\nمصطفى قلى ميرزا كه سابق حاكم ارومى بود به حكومت مازندران مامور شد .\r\nميرزا محمد حسين صدر ديوانخانه به ايلچىگرى مخصوص با صاحب‌منصبان و اجزاء به روس رفت .\r\nفوج قراگوزلوى همدان ابواب جمع على خان سرتيپ كه در كرمان بود مامور گرمسيرات فارس گرديد .\r\nسه فوج از افواج آذربايجان كه فوج خاصه ابواب جمع محمد على خان جوانشير سرهنگ و فوج جديد مراغه ابواب جمع حسين پاشا خان ميرپنجه باشد به دارالخلافه طلبيدند كه مشغول مشق و قراولى باشند .\r\nحاجى ميرزا على خان خوئى به منصب سرهنگى نايل و در ديوانخانهء مباركه به امور قشون رسيدگى مىنمايد .\r\nچهاردهم ذيقعده در انزلى دو ساعت به غروب مانده ، خانهء ميرزا غفار خان آجودان توپخانه كه در پشت توپخانه بوده آتش گرفته و با شش خانهء ديگر در جنب او تمام سوخت . اين غايله براى قورخانه موهم خطر بود . ولى توپچيان و قورخانه‌چيان آتش را خاموش كرده به قورخانه آسيبى نرسيد .\r\nايضا از كتابهاى طبع شده در ايران تا اين وقت ديوان خواجه ، مجالس ، حمله « 1 » ، تحفهء حكيم مومن ، معالم ، خمسهء نظامى ، مطول ، كشكول ، حديقة الشيعه ، حيات القلوب جلد سيم ، زاد المعاد ، زينه المجالس ،\r\n\r\n\r\n","description":"","footnote":"\r\n( 1 ) - ظاهرا منظور « حملهء حيدرى » است در شرح مناقب حضرت مولى الموالى على ( ع ) از ملا بمانعلى كرمانى .\r\n","page_name":" 1064 ","page_number":114},
  {"content":"\r\n\r\nفصول خوارزمى ، تحفة المجالس ، قصص الانبياست .\r\nكوچه‌هاى ارگ پادشاهى دارالخلافه را شروع به هموار كردن و سنگفرش نمودن نمودند كه راه كالسكه‌رو صاف باشد .\r\nدر سمت شرقى ميدان ارگ تذكره‌خانه ساخته و حاجى ميرزا جبار امين تذكره در آنجا نشسته تذكرهء مرور مىداد .\r\nميرزا تقى وزير سابق عراق به منصب استيفا و مباشرى كل وظايف ممالك محروسه برقرار گرديد .\r\nابراهيم آقا سرهنگ فوج نهم خويى به منصب سرتيپى فوج مزبور و فوج جديد افشار بكشلوى قزوين نايل گشت .\r\nبه محمود خان كلانتر نشان از مرتبهء اول سرهنگى و خلعت مرحمت شد .\r\nدر اواخر ذيقعده ، طوايف تركمانان دشت گرگان متفق شده با قشون دولتى بناى مجادله گذارده جعفر قلى خان ميرپنجه آنها را شكستى فاحش داده متفرق نمود .\r\nجمعى از طايفهء بلوچ متعرض زوارى كه از كرمان به مشهد مقدس مىرفتند شدند . حاجى بيك نخى با تفنگچى ابواب جمعى خود به تدمير آن جمع پرداخته بعضى را مقتول و برخى را گريزانيد .\r\nمحض اشاعهء خير كثير و نفع اهل مملكت امر همايون شرف انفاد يافته بود كه بند كنار پل شوشتر را ببندند و سدى هم در نهر مشهور به هاشم بسته شود . آن بند و سد دراين اوان نزديك به اتمام است .\r\nعربستان به اهتمام نواب و الا خانلر ميرزا خيلى منظم شد .\r\nدر نورآباد از محال خمسه تگركى باريد به درشتى تخم‌مرغ و تا دو روز در خرمنها بود . در مشميا نيز همان وقت تگرگى شديد آمده و سيل برخاست .\r\nمجار جنرال سرهنرى بطون مشهور به لنزى « 2 » صاحب كه خدمات جليله به دولت عليه كرده بود و در دولت شهريار مبرور محمد - شاه طاب الله ثراه منصب امير تومانى يافته روز چهارشنبه هفدهم ربيع‌الثانى\r\n\r\n\r\n","description":"","footnote":"\r\n( 2 ) -  MajorGener alsirHenryBetune , Lindsey \r\n","page_name":" 1065 ","page_number":115},
  {"content":"\r\n\r\n1267 درگذشته او را به عزت و احترام تمام برداشتند .\r\nهم دراين سال ، در ارگ همايون مدرسهء مباركهء دارالفنون ساخته شد . اگرچه شروع به ساختن و اقدام به بنايى اين محل منيف و مكان رفيع فى الحقيقه در سال قبل شد ، ولى دراين سال خجسته‌مآل ساخته آمد .\r\nطرح اين بنا را ميرزا رضاى مهندس‌باشى كرد و به معمارى محمد تقى خان معمارباشى بنا نمودند و سمت شرقى آن را به اتمام رسانيدند و معلمين از براى تعليم علوم جديده و انكشافات تازه و السنهء مختلفهء دول اروپا از فرنگستان طلبيدند و شرح اين جمله در وقايع اوايل سال آينده مفصلا نگاشته خواهد شد .\r\n\r\nوقايعى كه دراين سال در ممالك خارجه و اقطار عالم اتفاق افتاد\r\n\r\nاتائونى ينگىدنيا :\r\nدراين سال اين دولت با دولت انگليس به‌جهت ساختن نهر بحرى در پاناما نقطهء مركزى ينگى دنيا كه دو محيط را به‌هم وصل مىنمايد معاهده نمود .\r\nمسيو تيلور « 3 » رئيس جمهورى در اواسط تابستان اين سال درگذشت و مسيو فيلمور « 4 » به جاى او رياست يافت . كلدى نام كه يكى از وكلاى ملت بود به مجلس اظهار داشت كه نگاهداشتن سياهان به‌طور بنده و خريدوفروش آنها كه در بعضى ايالات اتائونى رسم و معمول است در همان ايالات محدود باشد و اين ظلم به ساير ايالات اتائونى سرايت نكند و دولت مانع باشد . مجلس و وكلاى دولت قبول اين تكليف ننمودند و لهذا پرورش نگاهدارى غلام و بردهء زياد در اتائونى رواج گرفت و شيوع اين عمل در ايالات جنوبى اتائونى مثل ايالت ويرژينى « 5 » و كارولين « 6 » به درجه‌اى رسيد كه تجارتى بزرگ از خريد و فروش سياهان داير گرديد .\r\n\r\n\r\n","description":"","footnote":"\r\n( 3 ) -  Taylor \r\n( 4 ) -  Fillmore \r\n( 5 ) -  Virginie , Viginia \r\n( 6 ) -  Caroline - Carolina \r\n","page_name":" 1066 ","page_number":116},
  {"content":"\r\n\r\nتقويت دولت در رواج و انتشار اين عمل قبيح به حدى بود كه احكام اكيده صادر نمودند كه اگر از بردگان و سياهان كه بنده بودند از سوء سلوك و ظلم مالكين خود فرار كرده به ايالتى كه اين رسم شنيع درآن مرسوم نيست رفته پناه بجويند حتما بايد آن ايالات آنها را به صاحبان خودشان مسترد نمايند . در ايالات شمالى اشخاصى كه برضد اين رسم و منكر خريدوفروش برده بودند بناى شورش گذاردند . جمعيت اتائونى دراين سال به چهل و شش كرور و دويست و چهل و شش هزار و سى و يك نفر رسيده كه در ظرف ده سال دوازده كرور به واسطهء مهاجرين فرنگ بر جمعيت آن مملكت افزوده و علاوه شده بود . ژنرال ارلتيستا در مكزيك به رياست برقرار شد .\r\nبعضى از مطالعه كنندگان كه چندان خبير و بصير در وقايع و حوادث عالم نيستند و تفصيلى را كه ما در باب سياهان كه در ينگى دنيا برده بودند نوشته‌ايم درست ملتفت نشده شايد از روى عدم بصيرت و اطلاع به ما ايراد كنند كه مقصود چه بود يا اين‌كه جمعى طالبان علم و اطلاع از تواريخ واقعا بخواهند بصيرتى حاصل نمايند لهذا لازم بود كه قدرى از جادهء وقايع‌نگارى تمام عالم در ضمن اين سال كه هزار و دويست و شصت و هفت هجرى است قدم بيرون گذاشته تاريخ بنده گرفتن و خريدوفروش آن را كه در تمام عالم چه وقت رسم شد و چه شد كه در اتائونى ينگى دنيا در سنهء هزار و هشتصد و شصت و پنج مسيحى مطابق هزار و دويست و هشتاد و دو هجرى بعد از خونريزى زياد اين عمل شنيع را موقوف نمودند بنگاريم اما چون اين تفصيل را موقعى بهتر از اين هست درآن موقع ذكر خواهد شد .\r\n\r\nاسپانيا :\r\nمراوده و دوستى اين دولت با انگليس بعد از آن كه چندى بود مقطوع شده مجددا دراين سال برقرار شد . ژنرال لوپز « 7 » نام جمعى رجاله و اوباش ينگى دنيا را با خود متفق نموده كه جزيره كوباى ينگى دنيا را كه در تصرف اسپانيول است تصرف نمايد . ولى كوشش او بىفايده شده و مثمرثمرى نگشت .\r\n\r\n\r\n","description":"","footnote":"\r\n( 7 ) -  Lopez \r\n","page_name":" 1067 ","page_number":117},
  {"content":"\r\n\r\n\r\nآلمان :\r\nدراين سال در مملكت اطريش ايجاد قانون جديد شد . پادشاه پروس مخالفت امپراطور اطريش را در بعضى مسايل راجعه به آلمان آشكارا جرأت اظهار نمىنمود و از آن طرف دولت اطريش از عظمت دولت پروس وحشت داشت . بيست ايالت از ايالات نمرهء دويم آلمان با پروس متحد شدند . در شهر فرانكفور مجلس پارلمان تمام ممالك آلمان به واسطهء كنت دنون مأمور اطريش مفتوح شد . در شهر ورشو لهستان مجلس گفتگويى منعقد شد كه امپراطور نيكلاى مرحوم پادشاه ممالك روس و پرنس شوارتزنبرگ « 8 » وزير اعظم اطريش و چند نفر از شاهزادگان پروس قرارى در اتحاد آلمان و دوستى بين الدول اين مملكت بدهند .\r\nدولت پروس خيال فرستادن وكيل در مجلس پارلمان كه در شهر فرانكفور منعقد است ندارد . نزاع ما بين دولتين پروس و اطريش نزديك شد كه دربگيرد . مسيو رادويز « 9 » به وزارت خارجهء پروس برقرار شد .\r\nملاقات امپراطور اطريش و پرنس شارل پروس و كونت براندوتووك وزير اول پروس و مرحوم امپراطور نيكلا در پائيز اين سال بود . استعفاى مسيو رادويز پوليتيك پروس را تغيير داده از صرافت مخاصمه با اطريش افتاد .\r\nوزراى اعظم پروس و اطريش به‌جهت انعقاد مصالحه در اولموتز « 10 » ملاقات كردند . به واسطهء نزاع ما بين دانمارك و ايالت هولستن در برلن مجلس كنفرانسى به خواهش دولت انگليس منعقد شد . ياغيان هولستن از عساكر دانمارك شكست خوردند . دول انگليس و فرانسه و اطريش واسطهء اصلاح ما بين دولت دانمارك و ياغيان هولستن شدند . دولت پروس قبول ميانجىگرى و اصلاح نمىكند .\r\nجمعيت مملكت پروس دراين سال به سى و دو كرور و سيصد هزار و يك صد و هشتاد و شش نفر رسيد .\r\nمحض قناعت در مخارج دولت ، در اطريش هشتاد هزار از قشون خود كسر نمودند .\r\n\r\nانگليس :\r\nلوردپالمرستون كه دراين سال وزارت خارجهء اين دولت را داشت\r\n\r\n\r\n","description":"","footnote":"\r\n( 8 ) -  Schwarzenberg \r\n( 9 ) -  Radowitz \r\n( 10 ) -  Olmutz \r\n","page_name":" 1068 ","page_number":118},
  {"content":"\r\n\r\nدر بعضى مسائل جزئيه به دولت يونان ايراد وارد آورد و يك دسته كشتى جنگى انگليس تا پيره بندر يونان رفت و آنجا لنگر انداخته دولت يونان را تهديد به جنگ نمود . دولت فرانسه ميانجى شده انگليس قبول وساطت او را ننمود . دولت فرانسه سفير خود را از لندن احضار كرد . ولى زياده از يك ماه نشد كه ميان فرانسه و انگليس اصلاح شد .\r\nسير روبرت‌پيل « 11 » كه از معارف انگليس بود در تابستان اين سال از اسب بر زمين خورده هلاك شد .\r\nسيم تلگراف بحرى كه فرانسه و انگليس را از كاله « 12 » به دوور « 13 » به هم اتصال مىدهند ايجاد شد . بناى عمارت بلور به‌جهت اكسپوزيسيون آينده در انگليس نيز دراين سال شد .\r\n\r\nايطاليا :\r\nدر مجلس شوراى ملتى قرار گذاردند كه در ممالك ايطاليا كه متعلق به ويكتور امانوئل است علماى دين به هيچوجه نبايد مداخله به اجراى قانون و صدور احكام نمايند . قانون همان قانون دولتى است و همه مطيع آن هستند . نيز بست در معابد و كليساها موقوف باشد . كاردينال آنتونلى صدر اعظم برضد اين قرار داد ، احكام از طرف پاپ به كشيشان صادر نمود . كشيش اعظم چون اطاعت اين احكام نكرد مغلولا در قلعهء اين شهر حبس شد . كونت كاوور كه از روزنامه‌نويسها بود جزء وزرا شد .\r\nشش هزار نفر از عساكر اطريش در ايالت تسكان « 14 » به‌جهت حفظ خانوادهء والى متوقف هستند . پاپ كه فرارا از روم مهاجرت كرده بود اوايل بهار وارد رم شد .\r\n\r\nپورتوغال :\r\nدو كشتى جنگى وارد دهنهء رودخانه تاج كه از وسط ليزبون پايتخت مىگذرد شده دولت را تهديد كرد كه قرارى در چند مسئله كه از قديم درميان اتائونى و پورتوغال ما به النزاع بود بگذارد . پادشاه سود « 15 » و نروژ بين دولتين حكم شد .\r\n\r\n\r\n","description":"","footnote":"\r\n( 11 ) -  SirRobertPeel \r\n( 12 ) -  Calais \r\n( 13 ) -  Douvre \r\n( 14 ) -  Toscane \r\n( 15 ) -  Suede \r\n","page_name":" 1069 ","page_number":119},
  {"content":"\r\n\r\n\r\nچين :\r\nدراين سال امپراطور چين طااوكوانك درحيدى ( ؟ ) درگذشت و پسر چهارم او ايشنك كه نوزده ساله بود به جاى پدر بر سرير سلطنت چين جلوس نمود .\r\n\r\nدانمارك :\r\nباوجود وساطت فرانسه و انگليس و اطريش و سوئد و نروژ و حضور سفاين جنگى روس در سواحل دانمارك به‌جهت كمك اين دولت و اثبات حقوق او در دو ايالت اسلشويك و هولستن كه با او ياغى هستند ، باز ياغيگرى برجا و اهالى آلمان على الخصوص پروس محرك ياغيان است و از فرستادن قشون و آنچه لازمهء تقويت است براى ياغيان كوتاهى ندارد .\r\n\r\nروس :\r\nدراين سال دولت روس با طايفهء چركس و لگزى كه رئيس ايشان شاميل است منازعهء سختى نمود و اول وهله شاميل بر عساكر روس غلبه كرد . اما بعد مغلوب و به كوههاى داغستان فرارى شد . شورش رعايا به ارباب خود در بعضى ايالات دراين سال بود .\r\n\r\nسوئز : « 16 »\r\nاول بروز و با دراين مملكت دراين سال بود .\r\n\r\nسويس :\r\nدراين سال بعضى آزادىطلبان آلمان و فرانسه دراين مملكت پناه يافتند .\r\nاول صعود به كوه يزينان « 17 » كه چهار هزار و پنجاه و دو ذرع از سطح دريا ارتفاع دارد دراين سال بود .\r\nتمام جمعيت سويس دراين سال چهار كرور و سيصد و نود و سه هزار و نهصد و سى و يك نفر است .\r\n\r\nعثمانى :\r\nدراين سال وباى شديدى در تونيس و طرابليس بروز كرد .\r\n\r\n\r\n","description":"","footnote":"\r\n( 16 ) -  Suez \r\n( 17 ) -  Mont - Blane  ( در متن : يزنيان ؟ )\r\n","page_name":" 1070 ","page_number":120},
  {"content":"\r\n\r\n\r\nفرانسه :\r\nايجاد قانون در تعليم و تعلم كه در هر ايالت بايد يك مجمع - العلوم « 18 » باشد دراين سال بود .\r\nپرنس لوئى ناپليون رئيس جمهورى فرانسه به ايالات شرقى و نورماندى مسافرت كرد .\r\nلوئى فيليپ پادشاه سابق فرانسه در سن هفتاد و هفت سالگى در قصر كلارسون در انگليس درگذشت .\r\nبالزاك كه از نويسندگان معروف بود درگذشت .\r\nژروم بوناپارت كه عموى پرنس لوئى ناپليون بود به منصب مارشالى فرانسه مامور آمد .\r\nو دراين سال مواجب رئيس جمهورى در سال به مبلغ دويست و شانزده هزار تومان معين گرديد .\r\nورود اول كشتى بخار مستقيما از نويرك « 19 » ينگى دنيا به بندر هاور « 20 » فرانسه در پائيز اين سال بود .\r\n\r\nمكزيك :\r\nژنرال اريستا دراين سال به رياست جمهور تعيين و منتخب شد .\r\nوباى شديد در مكزيك بروز كرد .\r\n\r\nمصر :\r\nبروز وباى شديد دراين مملكت دراين سال شد .\r\n\r\n\r\n","description":"","footnote":"\r\n( 18 ) - يعنى دانشگاه .\r\n( 19 ) -  Newyork \r\n( 20 ) -  Havre \r\n","page_name":" 1071 ","page_number":121},
  {"content":"\r\n\r\n\r\nشرح سال پنجم سلطنت اعليحضرت اقدس شاهنشاه جم‌جاه روحنا فداه مطابق با سال هزار و دويست و شصت و هشت هجرى تنگوزئيل تركى\r\nذات ملكوتى صفات مقدس دام ملكه از به دو اين سال خيرمآل مزيد آسايش رعيت ممالك محروسه و نظم بلاد و تربيت و ترقى عمومى را وجههء همت ملوكانه فرموده به عدل و نصفت متمسك و متقلد اعمال سلطنتى بودند .\r\nشفيع خان چپرچىباشى التزام داد كه مكتوبات بلاد به نظم به صاحبان برسد و چاپاران زياده از حق خود مطالبه نكنند .\r\nميرزا مصطفى مستوفى ملقب به امين الملك شد .\r\nخبر تنبيه و مخذول كردن سپاه منصور ، طوايف تراكمهء ياغيه را در صحراى گرگان و استراباد به دارالخلافه رسيد .\r\nدر سمنان زنى مولود ذكور آورد كه دو دهان و دو دماغ و دو گوش و سه چشم داشت . ولى آن مولود نماند .\r\nدر كرمانشاه ناخوشى و با بروز كرد و بعد از چندى باران آمده پس از نزول رحمت ناخوشى به كلى تمام شد .\r\nميرزا غفار خان به نيابت دويم وزارت جليهء خارجه برقرار شد .\r\nميرزا سعيد خان به لقب مؤتمن الملك نايل و به مراحم مخصوصه سربلند شد .\r\n\r\n","description":"","footnote":"","page_name":" 1072 ","page_number":122},
  {"content":"\r\n\r\nفوج زنگنهء كرمانشاه كه تازه گرفته شده وارد دارالخلافه شد .\r\nنور الله خان شاطرانلو نايب آجودان‌باشى را سرهنگ فوج خواجه‌وند عبد الملكى فرمودند .\r\nصيد محمد خان حاكم هرات پسر ظهير الدوله كه ميرزا بزرگ را با پيشكش به دربار معدلت مدار فرستاده بود محض بذل عاطفت و تسليت او در فوت ظهير الدوله ميرزا احمد ناظم ديوان را روانهء هرات و اسبى يراق طلا و كاردى مكلل و خلعتى فاخر براى صيد محمد خان عنايت و ارسال فرمودند .\r\nاز خراسان خبر رسيد كه پنج شش هزار سوار تركمان سرخسى به نهب تربت حيدريه آمده نواب و الا حسام السلطنه خبر شده جمعى را بر سر آنها فرستاده جنگى عظيم درگرفته تراكمه را مقهور و بسيارى از ايشان را مقتول زياده از دويست و پنجاه نفر اسير و سر به‌دست قشون ظفرنمون افتاده باقى فرار كردند .\r\nنواب و الا نصرة الدوله حكمران فارس با محمد قلى خان ايل بيگى براى نظم و سركشى به‌طرف كوه گيلويه و بهبهان رفتند .\r\nميرزا باقر خان امير طبس به يزد آمد .\r\nيكى از كشيشهاى ينگى دنيائى ساكن ارومى تخم پنبهء ينگى دنيايى در ارومى كاشته حاصل آن بسيار خوب شد . لهذا قرار دادند كه از اين تخم بسيار بكارند و اين زراعت را رواج دهند .\r\nبراى اين‌كه مردم بىسررشته خود را طبيب قلم ندهند و به طبابت فوج داخل نشوند مقرر شد اطباى فوج در ادارهء دكتر كازولانى حكيم - باشى نظام باشند و به تصديق مشاراليه طبيب هر فوج مشخص شود .\r\nمحمد خان كه نايب الحكومهء مازندران بود به حكومت ارومى برقرار گرديد .\r\nريش‌سفيدان تراكمهء سرخس در خدمت نواب و الا حسام السلطنه متقبل انقياد و خدمتگزارى شده با عباسقلى خان بيگلربيگى شهر مشهد كه مأمور حكومت سرخس گرديده بود روانهء آن محل گرديدند .\r\nشب چهارشنبه چهارم محرم در تبريز دو ساعت از شب گذشته زلزله شديد شده نزديك صبح نيز مجددا زلزله مىشود . قبل از زلزله\r\n\r\n","description":"","footnote":"","page_name":" 1073 ","page_number":123},
  {"content":"\r\n\r\nسه چهار روز برف زياد آمده و بعد باران بسيار باريد .\r\nاز وقايع اين سال آن كه روز بيست‌وپنجم ماه محرم به اقتضاى راى صواب‌نماى همايون و نظر به مصالح ملكى ميرزا تقى خان اتابيك اعظم از منصب امارت نظام و وزارت عظمى و لقب اتابيكى و ساير مشاغل و مناصب به كلى خلع و معزول شده و ميرزا آقا خان اعتماد الدوله به جاى او به تفويض منصب صدارت عظمى انتخاب و مفتخر گرديد .\r\nمساعى جميله براى نظم راه خراسان و آسايش زوار نمودند .\r\nاين اوقات يك شب سيلى عظيم در تبريز آمد ولى خرابى به شهر وارد نياورد .\r\nو چون اكثر اوقات فىمابين جديد الاسلام ارامنه و يهود و گبرها در باب اموال متوفى گفتگو بود حكم شد رسيدگى به اين مرافعه مخصوص به دارالخلافه و ديوانخانهء بزرگ پادشاهى باشد و احدى از حكام شرع و عرف ولايات مداخله دراين كار نكنند .\r\nچاپارخانه‌ها خوب منظم شد .\r\nسيصد نفر ملازم از اهل اشرف و توابع مامور مستحفظى دروازه‌هاى شهر دارالخلافه شدند .\r\nقراولخانه براى مستحفظين در راه و معابر تراكمهء دشت گرگان و استراباد ساخته شد .\r\nاعتماد الدوله صدر اعظم به عصائى مكلل به الماس و يك ثوب جبهء ترمهء شمسهء مرصع و بند كاغذ شرابهء مرواريد نشانه صدارت عظمى نايل گرديد .\r\nمحمد حسن خان سردار به اعطاى يك قطعه نشان تمثال همايون سرافراز گشت .\r\nحاجى بيجن خان را به منصب پيشخدمت‌باشىگرى و ريش‌سفيدى عمله خلوت و تفنگدارباشىگرى مفتخر فرمودند .\r\nنواب و الا خانلر ميرزا كه در حكمرانى عربستان و لرستان و بروجرد و بختيارى و تعمير پل شوشتر و بستن بند نهرها و ساير خدمات ، مساعى جميله مبذول داشته بود ملقب به احتشام الدوله شد .\r\nمنصب امير نظامى حسب الامر متروك شد .\r\n\r\n","description":"","footnote":"","page_name":" 1074 ","page_number":124},
  {"content":"\r\n\r\nعزيز خان آجودان باشى در خدمات مرجوعه مستقل و يك قبضه شمشير به او عطا فرمودند .\r\nخانه نزول كه در لرستان رسم بود حسب الامر منسوخ و حكم شد براى حاكم و نوكر عمارت ديوانى بسازند و نهر آبى از سمت بالاى شهر به شهر بياورند و به‌جهت آسايش قوافل از دزفول تا خاك بروجرد در هر منزل قلعه بسازند .\r\nبراى تنظيف شهر دارالخلافه قرارى مجددا گذاردند .\r\nساختن تفنگ و چخماق در اصفهان ترقى كرد .\r\nدر باب آبله‌كوبى اطفال قدغن اكيد شد .\r\nنارين قلعه حسب الامر در شيراز بنا نمودند .\r\nاسد الله خان امير آخور به اعطاى يك قبضه شمشير نايل و مورد مراحم مخصوصه شد .\r\nميرزا فتح الله برادرزادهء جناب صدر اعظم را لشكرنويس‌باشى فرمودند .\r\nو حاجى على خان والد مؤلف كه از اول دولت به منصب فراشباشى - گرى برقرار و بعد مهام خيامخانه و تعمير و بنائى باغات و عمارات ديوانى دارالخلافه و ساير ممالك محروسه و عزل‌ونصب فراش‌باشيان عموم ولايات و انتظام امر مهمانخانهء دولتى به عهدهء مشاراليه محول شده در جميع اين خدمات نيز در ساختن سربازخانه‌ها و قراولخانه‌هاى شهر كمال كفايت را به كار برده ملقب به حاجب الدوله شد و يك قبضه قمهء مرصع به او مرحمت فرمودند .\r\nبسيارى از افواج و سوارهء مامور خراسان احضار به دارالخلافه شده به همه مواجب داده و بذل مراحم نموده مرخص شدند كه چندى آسوده باشند .\r\nمبلغى وجه نقد به‌جهت قشون استراباد فرستاده شد . براى قشون مأمور و متوقف خراسان نيز وجهى فرستاده شد .\r\nرودخانهء كرخه كه سابق به ولايت حويزه مىرفت و چند سال است به مسير ديگر افتاده مقرر فرمودند آن را به واسطهء سدى در مجراى اول جارى كنند .\r\nعمارت ملكى محمد خان مصلحت‌گذار اسلامبول واقع در شهر\r\n\r\n","description":"","footnote":"","page_name":" 1075 ","page_number":125},
  {"content":"\r\n\r\nمزبور را مشاراليه به دولت عليه به ده هزار تومان فروخته و قرار دادند سفارتخانه براى سفراى ايران كه مامور آن پايتخت مىشوند باشد .\r\nبندگان اعليحضرت همايون محض بذل عاطفتى خاص دربارهء جناب صدر اعظم به خانهء معظم اليه تشريف‌فرما شده جناب صدر اعظم حد تشريفات و احترامات را به عمل آوردند .\r\nسرتيپى افواج جديد اصفهان را به مصطفى قلى خان قاجار تفويض فرمودند .\r\nبعضى قلاع صعبهء لارستان و گرمسيرات فارس كه مسكن طاغيان بود به اهتمام نواب و الا نصرة الدوله مفتوح و خراب شد و از آن جمله قلعهء سفيد معروف بود و قلعهء شهريارى كه از دروازهء آن تا بالاى كوه تقريبا ربع فرسخ بود و جميع آن را با سنگ و گچ ساخته بودند و چند برج و هر برجى موسوم به اسمى چنان كه برج سمت شرقى موسوم به غراب و برج سمت غربى موسوم به دولاب و برجى در سمت شمال از ساروج موسوم به ليلىومجنون و برجى در وسط كوه موسوم به برج حاكم گير .\r\nشيخ حسين عرب كه با ميرزا حسنعلى خان حاكم بندر بوشهر از در تمرد برآمده به جزيرهء خارك رفته بود ميرزا حسنعلى خان جزيره را متصرف و شيخ حسين فرار به كسبا كه جزء محمره است نمود .\r\nاستاد حسن نام تبريزى دو صندوق خزينهء بسيار خوب ساخت كه مثل صندوقهاى خوب فرنگى بود و يكى يك خروار وزن داشت .\r\nعيد مولود مسعود همايون را در تمام بلاد ممالك محروسه با كمال شادى و شكوه گرفتند .\r\nبناى افتتاح مدرسهء مباركه دارالفنون شد .\r\n\r\nتشبيب در بناى مدرسهء مباركهء دارالفنون و داير شدن آن\r\nپوشيده نيست كه در قرون و اعصار قديمه ، بلاد و ممالك محروسهء ايران مجمع علوم عاليه و گنجينهء صنايع شريفه و مسكن حكماى بزرگوار و موطن فضلاى فرخنده آثار و ملت آن مقدم ملل و دولت آن را بر ساير دول برترى بوده . علاوه براين‌كه متون تواريخ و سير شاهد اين مدعا\r\n\r\n","description":"","footnote":"","page_name":" 1076 ","page_number":126},
  {"content":"\r\n\r\nاست كتب حكم و نصايح بعضى سلاطين و بزرگان قديم اين مملكت از قبيل جاماسب و هوشنگ و غيره هنوز باقى و به السنهء مختلفه ترجمه شده محل تمجيد و توصيف اكابر و دانشمندان زمان مىباشد و آثار باقيهء تخت جمشيد نيز اقوى دليل است كه در عهد قديم محترفهء عجم داراى صنعت حجارى و نقارى و علم هندسه و جراثقال و مناظر و مرايا و بعض علوم و صنايع ديگر را به كمال داشته‌اند . و اگر از علماى آن قرون كتب و نسخ عديده به‌دست نيست - بر خلاف مصنفين لاتين و يونان و مولفين هنود و برهمنان و غيرهم كه نتايج افكار آنها باقى و دفاتر مؤلفهء ايشان موجود است - اين معنى را حمل بر خالى بودن ايران از حكما و فضلا و اطبا و شعرا نمىتوان كرد بلكه اسباب و علل اين امر بر مطالعه‌كنندگان اخبار سلف معلوم و جهت معين است . يكى آن كه قبل از اسكندر يونانى ، روساى مذهب عجم مقتدر و در كليهء امور مداخله داشتند و حتم بود كه ارباب مناصب از اين طبقه باشند . چنان كه اطباى سلاطين از مغان و اين معنى سبب اختلاط علوم عقليه و نقليه گرديده هر دو در يك مدرسه تحصيل مىكردند . مدارس متعدد نبود و جاى كتب جز در معابد نه . چون اسكندر بر دارا غالب آمد ، معبد چهل منارهء اصطخر را بسوخت و تمام كتب علميه آتش گرفته بر باد فنا رفت و كتابها كه در امتداد زمان سلطنت كيان درآن معبد جمع شده و از عدم اسباب انتشار از قبيل كاغذ محرر تا چه رسد به دارالطباعه و طبع‌كننده ، هر نسخه منحصربه‌فرد بود نابود شد و پس از اسكندر كار به ملوك الطوايف مىگذشت و سلطانى مستقل نبود كه مشوق اهل علم شود و فضل و هنر قوت و رواج گيرد و علوم طامسه احيا گردد . سلاطين اشكانى اگرچه اقتدارى داشتند و غالبا با قياصرهء رومة الكبرى مقابلى كرده بر آنها غلبه مىنمودند ، اما تمام همت آنها حصر در حفظ ثغور و حدود خود بود و مجال توجه و اقدام به تربيت علما و نشر علوم و فضايل نكرده ناچار از اين مرحله بر كنار به راه ضرورات ديگر مىرفتند . چون دور سلطنت به ساسانيان رسيد ، مملكت را از سمت عراق عرب و آن نواحى بسطى حاصل و اعراب حيره و شامات را به تدريج استعدادى مهيا شد و پايتخت قياصره از رومة الكبرى منتقل به قسطنطنيه و قرب جوار مورث زحمت بسيار گرديده اين طبقه سلاطين نيز دايما در سرحدات آناتولى با قياصره در جدال بودند و بنابر مصلحت وقت پايتخت\r\n\r\n","description":"","footnote":"","page_name":" 1077 ","page_number":127},
  {"content":"\r\n\r\nو مركز سلطنت را تغيير داده تارك عراق عجم [ شدند 
  ] و عراق عرب را دارالملك خود قرار دادند و شهر طيسفون را بنا كردند . اين اتفاق نيز سبب تغيير وضع و تربيت علوم عجم و تفاوتى كلى دراين كار پديد آمد .\r\nيعنى بقيهء علم اين ملت با معلومات جديد عرب ، نيز با علوم يونانى و رومى مختلط و مركب گرديد . طرح و سبك حجارى طاق بستان ( وستام ) و تباين آن با وضع تخت جمشيد مىنمايد كه استادان اين دو صنعت اهل يك مملكت نبوده و كارى كه در طاق بستان شده به صنايع كاركنان يونان بيشتر شبيه است و مويد اين قول روايت ياقوت حموى است كه در معجم البلدان گويد حجار طاق بستان قطوس بن سنمار بوده . همچنين اسامى معماران معروف معاصر سلاطين ساسانى از قبيل سنمار و شيد كه خورنق و سدير را بنا كردند و بنابر عقيدهء آنها كه ايرن معروف به شيرين زوجهء خسروپرويز را دختر امپراطور روم مريس « 1 » دانند ، نكيسا و باربد دو نفر معلم علم موسيقى بودند كه با شيرين به ايران آمده در رواج اين علم كوشيدند .\r\nبه هر تقدير در اختلاط علم عجم با عرب و روم و يونان ريبى نيست و آن را نيز در استيلاى عرب بر عجم حسبنا كلام الله گفته سوزانيدند و اين عمل شنيع مكرر شد . چنان‌كه طاهر ذواليمينين نيز در حرق كتب ابرامى داشت . اما با عروض اين سوانح و آفات ، بعضى از خلفاى بنى اميه خاصه عمر بن عبد العزيز مهيا و مجد در تجديد مراسم علوم گرديد و چون دور بنى عباس شد به تخصيص هارون الرشيد و مأمون جهدى كردند و به نشر علوم و فضايل پرداختند . كتب علميهء يونانى به عربى ترجمه شد و مدارس و كتابخانه‌ها در بغداد ساخته و به سعى اين دو خليفه و ساير در عراق عرب بيشتر و در ممالك عجم كمتر مجددا علم را رونقى حاصل آمد . ولى تدوين آن مخصوص به زبان عرب شد و از آن وقت علماى نامى و حكماى بزرگ و شعراى ناقد مثل معلم ثانى حكيم فارابى و رئيس - الحكماء شيخ ابو على و ابو على مسكويه و خواجه نصير الدين و قطب الدين و اسحق بن حنين و قرشى ( ؟ ) و فردوسى و مسعود سعد سلمان و انورى و شيخ سعدى و امثالهم به درجهء كمال رسيدند . ولى فقط دو چيز مانع كلى و سبب نقصان بود : يكى سرعت زوال ملك طبقه‌اى به سبب غلبه و اقتدار\r\n\r\n\r\n","description":"","footnote":"\r\n( 1 ) -  Maurice \r\n","page_name":" 1078 ","page_number":128},
  {"content":"\r\n\r\nطايفهء ديگر و قلت دوام و بقاى سلطنت در يك خاندان . ثانى ضيق مجال و وقت براى مقارنت علم و عمل . و فى الحقيقه اين منقصت نيز راجع به علت اولى بود و غرض از علوم كه فوز به منافع و دفع مضار و فوايد عمومى است در حجاب توارى مستور بود و چون اين مأمول قرين حصول نمىشد ، غالبا اهل مملكت محتاج به عالمان و صنعتگران ممالك خارجه مىشدند .\r\nچنان كه در زمان صفويه معماران ابنيهء ايران و نقاشها فرنگى بودند بلكه بيشتر نقاشى عمارات اصفهان و مازندران را كه درآن اوان بنا شده نقاشان هندى و كشميرى كرده‌اند . راه شوسه كه در مازندران صفويه ساخته‌اند مباشر يك نفر مهندس هلاندى بوده . پلها كه در راه مشهور مازندران ساخته بودند از طرز آنها مىتوان دانست كه كار معماران ايران نيست .\r\nبالجمله زمان درك اين سعادت و مساعدت اسباب و اقتران نتايج با مقدمات بنابر حكمت و مشيت حضرت واهب العطايا مخصوص به اوان شهريارى اين خسرو عادل صاحبقران بود كه به يمن همت شاهانه آب رفته به جوى آرد و رسوم منطمسه را مجدد نمايد . اگرچه اجداد امجاد پادشاهى - كه تربت ريحان نكهتشان به آب رضوان و مغفرت سيرآب باد - نهال اين ثمر نشانده و تخم اين امل افشانده‌اند ، اما خواست خداوندى جمع اين حاصل و ضبط اين محصول را مخصوص ذات ملكوتى صفات مقدس خواست و اين صحيفه به نام همايون او آراست . كارى كه خدا كرد يقين مصلحتى راست .\r\nنتيجه اين‌كه از اول جلوس ابد مأنوس محض استيفا و بهرهء كامل علوم اهالى ممالك محروسه از فوايد و منافع علم و تربيت ، هم همايون بر نشر علوم جديدهء رياضى و طبيعى و شيمى و قواعد متعلقه به نظام سواره و پياده و توپخانه و ساير انكشافات علماى فرنگ مقصور آمد و چنان‌كه در شرح سال قبل ذكر شد بناى مدرسه مباركه دارالفنون در ارگ پادشاهى در محلى كه اكنون واقع درميان خيابان ناصريه و خيابان الماسيه است نهاده و معلمين براى هر علمى از دولت استريه طلبيده و مسيو جان داود مترجم اول دولت عليه كه به اين ماموريت به وينه رفته بود اعليحضرت امپراطور استريه او را با نيل مرام معاودت داده چند نفر معلم با او همراه نمودند و او را به ازاى اين خدمت به عطاى يك رشته حمايل سرخ\r\n\r\n","description":"","footnote":"","page_name":" 1079 ","page_number":129},
  {"content":"\r\n\r\nسرتيپى سربلند فرموده . اسامى معلمين از اين قرار است « 1 » :\r\nمسيو بارون گومونس « 2 » معلم پياده ، مسيو اوكشت كىژير « 3 » معلم توپخانه ، مسيو كولوسطى « 4 » معلم مهندس ، مسيو مرو معلم « 5 » سواره - نظام ، دكتر پولاك معلم طب « 6 » و جراحى ، مسيو چارتوطا معلم علم - معدن « 7 » ، مسيو كوكاتى معلم علم دواسازى « 8 » .\r\nبعد از آن كه معلمين مزبور به دارالخلافه رسيدند و طرف شرقى مدرسهء مباركه نيز تمام شد ، روز يك‌شنبه پنجم ماه ربيع الاول اين سال يك صد نفر از اولاد شاهزادگان عظام و امرا و اعيان و رجال دولت كه براى تحصيل دراين مدرسه منتخب شده بودند ، به توسط ميرزا محمد على خان وزير دول خارجه ، شرف‌اندوز خاك‌پاى مبارك شده بعد از آن به مدرسهء مباركه آمده به ميمنت شروع به تحصيل كردند و دراين‌روز دارالفنون افتتاح يافت و حسب الرسم تشريفات معمول عمل آمد . و ابتدا علمى كه شروع شد مشق پياده‌نظام و مشق توپخانه و مشق سواره‌نظام و هندسه و طب و جراحى و علم دواسازى و علم معدن بود و مقرر شد هر دسته لباس على حده بپوشند كه فقط از وضع لباس شغل هريك معلوم شود و قرار دادند مترجمين از براى مدرسه تعيين كنند و از آن روز علوم جديده و انكشافات نافعهء ملل فرنگ كه در چند مائه به زحمت بسيار و مشقت بىشمار معلوم شده بود دراين مملكت شروع به انتشار نمود . و از آنجا كه نگارندهء اوراق خود دراين مدرسهء فردوس رواق سالها به شرف تحصيل مشرف بوده بر ذمت خود لازم نمود كه اسامى اشخاص معروفى كه دراين مدرسهء\r\n\r\n\r\n","description":"","footnote":"\r\n( 1 ) - نام اين معلمين به صورتهاى مختلف و همه مغلوط در كتابها آمده . صورت درست اين نامها براساس كتاب دكتر پولاك چنين است :\r\n( 2 ) -  Gumonos \r\n( 3 ) -  Kreziz  ( كرزيز )\r\n( 4 ) -  Zattie  ( زاتى )\r\n( 5 ) -  Remiro  ( رميرو )\r\n( 6 ) -  Polak  ( پولاك )\r\n( 7 ) -  Czarnotta  ( چارنوطا )\r\n( 8 ) - اين كلمه نيز تصحيفى است از نام فوكتى . درين خصوص رجوع شود به كتاب « امير كبير و ايران » تأليف فريدون آدميت فصل 17 قسمت اول ( دارالفنون ) .\r\n","page_name":" 1080 ","page_number":130},
  {"content":"\r\n\r\nمباركه تحصيل نموده و تربيت شده و به خدمات بزرگ دولت نايل و به مناصب عاليه فايز شده‌اند در ذيل ثبت نمايد تا بر مطالعه‌كنندگان معلوم شود كه ايجاد اين بنا چه مايه سودمند و مثمرثمر و منتج اثر بوده و خواهد بود .\r\nنواب مستطاب و الا شاهزادهء آزاده عليقلى ميرزا اعتضاد السلطنه بن خاقان مغفور فتحعلى شاه طاب الله ثراه كه عالمى يگانه و جامع جميع مراتب علميه مىباشند ، اگرچه در سنهء هزار و دويست و هفتاد و دو رسما به وزارت علوم و صنايع برقرار شدند ، و ليكن از ابتداى ايجاد مدرسه هركس رئيس بود در حل و عقد امور به دستور العمل نواب معظم اليه رفتار مىكرد .\r\nرضا قلى خان امير الشعراء متخلص به هدايت هزار جريبى مازندرانى كه از امراى زمان شهريار مبرور ماضى محمد شاه طاب الله ثراه بود و شرح مسافرت و سفارت ايشان به خوارزم در ضمن نگارش سال قبل مسطور شد بعد از مراجعت از خوارزم ، به نيابت وزارت علوم و رياست مدرسهء مباركهء دارالفنون نايل و مدت هجده سال با كفايتى تمام و درايتى عالى به مزاولت اين عمل برقرار بود . بعد از آن ، نظر به كمال اعتماد و اطمينان به مراتب عقل و ديانت و خصال حميدهء معزى اليه ، منصب لله‌باشىگرى حضرت شاهنشاه - زادهء اعظم وليعهد گردون مهد دولت عليهء ايران مظفر الدين ميرزا ادام الله تعالى اقباله العالى را به ايشان تفويض فرموده كه در ادب نفس و درس حضرت مستطاب معظم اليه مراقب و ساعى باشند . لهذا به آذربايجان رفته چند سال در آنجا به اين خدمت مشغول و بعد به دارالخلافه مراجعت كرده در سال هزار و دويست و هشتاد و هشت به رحمت ايزدى پيوست .\r\nمرحوم مشاراليه روح الله روحه دايم به تصنيف كتابى و تأليف دفترى مشغول و مصنفات ايشان بسيار و اسامى آن كتب نفيسه از اين قرار است :\r\nانوار الولايه به وزن مخزن الاسرار ، گلستان ارم معروف به بكتاش‌نامه ، بحر الحقايق بر وزن حديقه ، انيس العاشقين ، خرم بهشت به وزن تقارب ، هدايت‌نامه به وزن رمل ، منهج الهدايه ، رسالهء مدارج البلاغه ، مظاهر - الانوار ، مفتاح الكنوز ، لطايف المعارف ، فهرست التواريخ ، اجمل التواريخ ، تذكرهء رياض العارفين ، نژادنامه ، تذكرهء مجمع الفصحا ، اصول الفصول فى حصول الاصول ، فرهنگ انجمن آراى ناصرى ، سه جلد روضة الصفاى\r\n\r\n","description":"","footnote":"","page_name":" 1081 ","page_number":131},
  {"content":"\r\n\r\nناصرى . از مرحوم رضا قلى خان طابت تربته دو پسر ماند : يكى عليقلى خان ملقب به مخبر الدوله كه از معلمين اول اين مدرسهء مباركه و متدرجا به شغل كتابدارى و بعد به منصب آجودانى رسيده در سنهء هزار و دويست و هفتاد و دو ، كه شروع به امتداد سيم تلگراف از طهران به سلطانيه مىشد ، رياست مأمورين اين كار به ايشان مفوض و از فرط كفايت در مدارج ترقى بودند تا اكنون كه وزير تلگرافخانه‌هاى كل ممالك محروسهء ايران گرديدند ، در عساكر منصوره سرتيپ اول و در مجمع وزرا وزير تلگراف و به خطاب جنابى مفتخر و داراى تمثال بىمثال همايون هستند . و در سال هزار و دويست و نود كه موكب همايون به فرنگستان تشريف‌فرما شد ملتزم ركاب اعلى و چندين نشان از دول فرنگ به ايشان داده شد .\r\nپسر دويم جعفر قلى خان نيز از شاگردهاى اول مدرسه و از متعلمين علم هندسه و رياضى و در فنون مزبوره تحصيل كامل نموده و در زبان فرانسه به درجه‌اى رسيدند كه در لسان مذكور تحريرات ايشان را درجه‌اى لايق و خالى از اغلاط املائى و غيره است . معزى اليه نيز پيوسته در طريق ترقى و از روى امتحان و قابليت ارتقاء جسته حالا رئيس مدرسهء دارالفنون و در نظام رتبهء سرتيپى اول و حمايل و نشان اين رتبه را دارا مىباشند .\r\nمحمد حسين خان ولد محمد حسن خان اصفهانى كه از اعاظم نجبا و از بزرگان آن سامان مىباشند بدوا از متعلمين علم توپخانه بودند . پس از مدتى تحصيل و دريافت بهرهء وافى از مراتب علميه چون شخصى كافى و مجرب و مردى قابل و مهذب است به مرتبهء آجودانى رسيده و از اين مرتبه نيز بعد از چهار سال ارتقاء جسته ناظم مدرسهء مباركهء دارالفنون و تاكنون به اين مرتبه و به منصب سرتيپى سيم سرافراز است .\r\nمحمد تقى ميرزا ولد شاهزاده شيردل ميرزا معروف به شاهزاده آخوند كه از متعلمين علم نظام بود ، چون فرط ذكا و فطانت و سياق اطوار پسنديده و رفتار درست او در زمان تحصيل معلوم و مشهود گرديد پس از فراغ از تحصيل به منصب سرهنگى و آجودانى مدرسهء مباركه نايل و برقرار آمد .\r\nمؤلف گويد پس از اين تشبيب ، به‌جهت بسط و اطلاع ناظرين دراين فصول ، جميع طبقات اهل مدرسهء مباركه را از معلم و متعلم به ترتيبى كه بايد در ذيل مىنگاريم و محض تسهيل عمل مطالعه‌كنندگان در نگارش اسامى هر طبقه رعايت حروف تهجى را نمودم ، ملاحظهءشان را نكرده و\r\n\r\n","description":"","footnote":"","page_name":" 1082 ","page_number":132},
  {"content":"\r\n\r\nآن خود در ضمن به اعتبار علم و منصب و مقام و ماموريت و حكومت و غيره مفهوم مىشود .\r\nو پوشيده نباشد كه در افتتاح مدرسهء مباركه ، مرحوم عزيزخان سردار كل به رياست مدرسه برقرار و كفايت اين امر مهم مىنمود و عبد الحسين خان ولد علينقى خان آجودان از جانب سردار كل نيابت داشت و جناب مخبر الدوله آجودان و كتابدار مدرسه بودند و بعد از مرحوم عزيز خان ، مرحوم محمد خان امير تومان چندى اين منصب جليل را دارا بود و دراين امتداد مدت نواب مستطاب اشرف و الا اعتضاد السلطنه وزير علوم به اتفاق فحل فاضل عالم اوحد مرحوم آخوند ملا على محمد اصفهانى كه در حساب و رياضى و علوم غريبه و ساير مراتب علميه مردى فريد و ثانى اثنين غياث الدين جمشيد بود و در حضرت وزارت علوم محلى منيع داشت غالبا براى امتحان به مدرسهء مباركه آمده عيار و معيار كار را سنجيده و ديده و به جزئى و كلى امور رسيده دستور العملى لازم مىدادند و تشييد قواعد را بنيانى نيكو مىنهادند تا در سال هزار و دويست و هفتاد و دو از جانب سنى الجوانب همايون يكباره كفايت مهام مدرسهء مباركه بر عهدهء نواب مستطاب معظم اليه موكول آمد و از آن زمان الى الان به خوبترين قانون و اسلوبى مهمات اين عمل را كفايت كرده‌اند .\r\n\r\nمعلمين قديم و جديد فرنگى\r\nمسيو اندرنى « 1 » معلم پياده‌نظام - اواسط .\r\nبارون صاحب از اهل سويس كه در خدمت دولت اطريش بود ، معلم پياده‌نظام - قديم .\r\nدكتر پولاك نمساوى معلم علم طب - قديم .\r\nمسيو بهلر « 2 » فرانسوى معلم علم رياضى - قديم .\r\nمسيو بنزك فرانسوى معلم علم هندسه - اواسط .\r\nمسيو پشه « 3 » ايطاليائى معلم پياده نظام - قديم .\r\nمسيو پتى « 4 » فرانسوى معلم پياده‌نظام - قديم .\r\n\r\n\r\n","description":"","footnote":"\r\n( 1 ) -  Andreini \r\n( 2 ) -  Buhler \r\n( 3 ) -  LuigiPesce \r\n( 4 ) -  Petit \r\n","page_name":" 1083 ","page_number":133},
  {"content":"\r\n\r\nمسيو پروسكى « 5 » كه به منصب آجودانى وزارت عسكريه رسيده حالا داراى منصب سرتيپى است معلم زبان فرانسه و جغرافى و شرح خدمات والد او مسيو بروسكى امير تومان كه از بزرگ‌زادگان « له » بود بيايد .\r\nمسيو چارنتا نمساوى معلم علم معدن .\r\nمسيو ريشار خان فرانسوى سرتيپ معلم زبان فرانسه از فضلاى معلمين و از قديم تا به حال به معلمى و تاليفات رايقه مشغول و مردى از همه‌جا آگاه است .\r\nمسيو ساتى ايطاليايى معلم علم هندسه - قديم .\r\nدكتر شليمر « 6 » از فضلاى اطبا و حكيمى مجرب صاحب تصنيفات عالمانه - قديم .\r\nمسيو طيلر « 7 » معلم زبان انگليسى - حال .\r\nمسيو غراف غراچاى « 8 » اطريشى معلم علم تاكتيك - قديم .\r\nمسيو فوكتى « 9 » ايطاليايى معلم علم طبيعى - قديم .\r\nمسيو كرشيش نمساوى معلم علم توپخانه - قديم .\r\nمسيو گاژرپلو ايطاليائى معلم نقاشى - قديم .\r\nمسيو كنستان « 10 » معلم نقاشى - اواسط .\r\nمسيو لمر « 11 » معلم علم موزيك - حال .\r\nكلنل ماتلانسو « 12 » معلم پياده نظام - قديم .\r\nمسيو پش فرانسوى معلم زبان فرانسه - قديم .\r\nميرزا ملكم خان اصفهانى معلم علم حساب و هندسه قديم حالا ملقب به ناظم الملك و در لندن وزير مختار دولت عليه ايران است .\r\nميرزا مادروس خان از اهل جلفاى اصفهان در طفوليت به مسكو رفته چند سال تحصيل زبان روسى و فرانسه نموده اينك در مترجمى اين دو زبان حد مهارت و فرط ذكاوت دارد و در مدرسهء مباركه به معلمى زبان روسى مشغول است .\r\nمسيو نميرونمساوى معلم سواره‌نظام - قديم .\r\nمسيو نيكلاى « 13 » فرانسوى معلم توپخانه .\r\n\r\n\r\n","description":"","footnote":"\r\n( 5 ) -  Borousky \r\n( 6 ) -  Schlimmer \r\n( 7 ) -  Tailor \r\n( 8 ) -  Karaczay \r\n( 9 ) -  Foquetti \r\n( 10 ) -  Constant \r\n( 11 ) -  Lemaire \r\n( 12 ) -  Matrazzo \r\n( 13 ) -  Nicolas \r\n","page_name":" 1084 ","page_number":134},
  {"content":"\r\n\r\nنظر آقا اهل ارومى معلم جغرافيا ، حالا در پاريس وزير مختار دولت عليهء ايران است .\r\nمسيو وويليه « 14 » معلم علم معدن - حالا .\r\nمسيو هورى بلژيكى معلم زبان فرانسه - قديم .\r\n\r\nمعلمين قديم و جديد ايرانى\r\nميرزا احمد حكيم‌باشى كاشانى معلم علم طب - قديم .\r\nميرزا ابو القاسم حكيم‌باشى از فحول علماى طب معلم علم طب - حالا .\r\nميرزا اسد الله مردى فاضل و معلم فارسى و عربى و پيش‌نماز مدرسه - حالا .\r\nملا حسين معلم فارسى و عربى - اواسط .\r\nمرحوم ميرزارضاى دكتر كه در علم طب فرنگى عالمى يگانه و دكترى بىنظير بود و در فرنگستان تحصيل كرده معلم علم طب .\r\nشيخ صالح معلم فارسى و عربى و پيش‌نماز - قديم .\r\nميرزا عبد الغفار نجم الملك ولد مرحوم آخوند ملا على محمد اصفهانى داراى فضايل و علوم عاليه و رتبهء منجم‌باشىگرى اعليحضرت اقدس همايون و منصب سرتيپى معلم كل علوم رياضى - اواسط تا حال .\r\nميرزا على اكبر خان « 15 » نقاش‌باشى اعليحضرت اقدس همايون كه مدتى در فرنگستان به تحصيل و تكميل علم و عمل نقاشى پرداخته و فى الحقيقه اين صنعت بزرگ را به حد كمال دارا است و در علم زبان فرانسه نيز كامل معلم مشق نقاشى و زبان فرانسه - حال .\r\nميرزا على دكتر همدانى كه پس از تحصيل كلى حكيم‌باشىگرى حضرت اشرف امجد شاهنشاه‌زادهء و الا نايب السلطنه امير كبير را داشت به فرنگستان رفته تكميل علوم خود نموده تصديق مرتبه دكترى از علماى\r\n\r\n\r\n","description":"","footnote":"\r\n( 14 ) -  Vauvilier \r\n( 15 ) - بعدها لقب مزين الدوله گرفت .\r\n","page_name":" 1085 ","page_number":135},
  {"content":"\r\n\r\nپاريس گرفته بعد از مراجعت در سلك اطباى حضور همايون منسلك معلم علم طب فرنگى - حال .\r\nعلى خان نوادهء مرحوم رضا قلى خان روح الله روحه كه در فنون علم هندسه و غيره متبحر و چندى در فرنگستان به تكميل مراتب علميهء خود مشغول و بر درجهء تحصيل افزوده معلم توپخانه - حال .\r\nميرزا محمد كاظم محلاتى كه در علم طبيعى و شيمى و غيره خلاصهء اعصار و يگانهء ادوار است و با جدى موفور مدتى در فرنگستان به تكميل معلومات مجربه خود پرداخته و به رتبهء عالى رسيده معلم فيزيك و شيمى - اواسط تا حال .\r\nميرزا محمد خليفه - قديم تا اواسط .\r\n\r\nمترجمين مدرسهء مباركهء دارالفنون\r\nميرزا آقا .\r\nميرزا جعفر .\r\nمحمد حسين خان قاجار .\r\nميرزا رضا .\r\nميرزا زكى خان .\r\nحاجى شيخ محسن خان كه الآن ملقب به لقب معين الملكى و از كفاة رجال دولت عليه و مامور سفارت اسلامبول و درآن پايتخت مقيم است .\r\n\r\nمباشرين مدرسهء مباركه\r\nميرزا اسحق ، ميرزا تقى ، ميرزا . . . . « 1 » رئيس الكتاب .\r\nميرزا يوسف لشكرنويس .\r\nاسد الله خان كتابدار .\r\n\r\n\r\n","description":"","footnote":"\r\n( 1 ) - در متن نانوشته مانده .\r\n","page_name":" 1086 ","page_number":136},
  {"content":"\r\n\r\n\r\nشاگردان مرتبهء اول علم هندسهء قديم\r\nميرزا اسماعيل نورى مدتى در مدرسه تحصيل كرده بعد خارج شد .\r\nميرزا ابو تراب منسوب مهندس‌باشى مدتى در مدرسه تحصيل نموده بعد خارج شد .\r\nميرزا باقر تبريزى پس از مأموريت هرات همانجا مرحوم شد .\r\nميرزا باقر ولد ميرزا احمد مهندس .\r\nجعفر قلى خان ولد مرحوم رضا قلى خان كه شرح حالش ذكر شد .\r\nحالا سرتيپ اول و رئيس مدرسهء مباركه مىباشند .\r\nميرزا جبار ولد ميرزا رضاى ميزان آقاسى مشغول خدمات ديوانى است .\r\nميرزا جواد ولد ميرزا كاظم پس از مدتى تحصيل از مدرسه خارج شد .\r\nذوالفقار خان ولد رمضان خان به منصب سرهنگى فوج مهندس برقرار و مدتها مأمور سيستان و بلوچستان بود . حالا نيز مشغول خدمات ديوانى است .\r\nرضا خان ولد شاهرخ بيك به منصب سرهنگى نايل و مأمور خدمت تلگراف است .\r\nزردشت خان ولد عباسقلى خان مأمور تبريز و در آنجا مرحوم شد .\r\nشريف ميرزا ولد فتح الله ميرزا بعد از مدتى تحصيل در مدرسه خارج شد .\r\nعبد الرسول خان ولد عبد الحسين خان اصفهانى به منصب سرتيپى اول و حمايل و نشان از اين درجه رسيد . مشاراليه در زبان فرانسه و علم رياضى كامل و به رياست چهل نفر از جوانان معتبر ايران كه مأمور به تحصيل فرنگستان بودند روانهء فرنگ شد و هشت سال توقف نموده مراجعت كرد و بعد از مأموريتها و حكومت ملاير و نيابت حكومت گيلان در سال هزار و دويست و نود و يك مرحوم شد .\r\nميرزا عباس خان ولد ميرزا رضاى مهندس‌باشى بعد از تحصيل مقدمات در مدرسه مدت هشت سال تمام در پاريس در مدرسهء پلى تكنيك\r\n\r\n","description":"","footnote":"","page_name":" 1087 ","page_number":137},
  {"content":"\r\n\r\nتحصيل علوم رياضى نموده بعد از مراجعت از فرنگستان به بعضى خدمات سرحدى مأمور و به منصب سرتيپى دويم برقرار و حالا به‌سمت تشريفاتچى نظام و سفرا و مخاطب به مهندس مخصوص حضور است .\r\nميرزا على محمد برادر ميرزا زين العابدين مستوفى مدتى در مدرسه تحصيل نموده بعد خارج شد .\r\nعلى خان قاجار مرحوم شد .\r\nميرزا على اكبر شيرازى مرحوم شد .\r\nميرزا محمد على شيرازى به منصب سرهنگى سرافراز و حاضر خدمت ديوان است .\r\nعباسقلى خان ولد اسفنديار بيك بعد از تحصيل مدرسه شش سال هم در پاريس تحصيل مىكرد و حال در خدمت حضرت اجل اعظم و الا نايب السلطنه امير كبير است .\r\nميرزا فرج الله ولد آقا غلامعلى مهندس مازندران و به خدمات آن صفحات مشغول است .\r\nميرزا محمود ولد ميرزا احمد قمى بعد از تحصيل كامل در مدرسه مأمور فرنگستان شده علم نجوم را كاملا معلوم نموده بعد از مراجعت از فرنگ به لقب خانى و منصب سرهنگى سرافراز و پس از چندى به نيابت در تلگرافخانهء مباركه حالا جنرال قونسول طرابوزان و مقيم آنجا است .\r\nميرزا مهدى قاينى در علم هندسه تحصيل كامل نموده مأمور كرمان و سالها در آنجا مشغول خدمت بود داراى منصب سرهنگى و حالا در دارالخلافه است .\r\nميرزا مهدى ولد محمود ميرزا در علم رياضى ماهر و در نقشه‌كشى بر اقران فايق و به منصب سرهنگى سرافراز و حاضر خدمت ديوان است .\r\nميرزا منصور ولد ميرزا كاظم پس از مدتى تحصيل از مدرسه خارج شد .\r\nميرزا نصر الله ولد ميرزا مهدى مستوفى به لقب خانى و منصب سرتيپى سيم برقرار و حاضر خدمت ديوان است .\r\nنجفقلى خان برادر زردشت خان جزء صاحب‌منصبان مهاجر است .\r\nميرزا نصر الله نورى در مأموريت خراسان مرحوم شد .\r\n\r\n","description":"","footnote":"","page_name":" 1088 ","page_number":138},
  {"content":"\r\n\r\n\r\nشاگردان درجهء اول مهندس كه بعد از طبقهء اول بودند\r\nاحمد خان ولد محمد على خان قاجار مأمور خدمات ديوان است .\r\nاحمد خان ولد محمود خان ملك الشعراء مشغول خدمات ديوان است .\r\nاسكندر خان ولد ميرزا يعقوب خان پس از مدتى تحصيل مشغول خدمات خارج مدرسه شد .\r\nميرزا باقر نورى مرحوم شد .\r\nمحمد تقى خان ولد رضا قلى خان بعد از مدتى تحصيل از مدرسه خارج شده غالبا به خدمت نواب و الا حسام السلطنه مشغول است .\r\nميرزا جواد خان ولد حاجى ميرزا جبار ناظم المهام شخصى زيرك و با درايت و سالها به رياست تلگرافخانهء آذربايجان برقرار و الحال داراى منصب سرتيپى دويم و رئيس مدرسهء نظام آذربايجان و دراين سال كه هزار و دويست و نود و چهار مىباشد به مأموريت كميسر جنرالى دولت عليه در اكسپوزيسيون پاريس است .\r\nمحمد حسن ميرزا ولد كيخسرو ميرزا به منصب سرهنگى سرافراز و مشغول خدمات دولت است .\r\nمحمد حسين ميرزاى شاهرخ شاهى در خدمت شاهنشاه‌زادهء اجل اعظم نايب السلطنه مامور خدمات شهر طهران است .\r\nحسينقلى خان زند ولد محمد على خان قاجار حاضر خدمت ديوان است .\r\nميرزا حسين قمى ولد ميرزا اسماعيل مشغول خدمت تلگراف است .\r\nميرزا حسن اصفهانى .\r\nمحمد حسن خان ولد محمد رضا خان .\r\nمحمد حسن خان ولد محمد باقر خان قاجار حاضر خدمت ديوان است .\r\nسليمان‌خان مسيحى ولد ميرزا داود خان حكيم فارغ التحصيل و به منصب سرهنگى سرافراز و حاضر خدمات ديوان همايون است .\r\n\r\n","description":"","footnote":"","page_name":" 1089 ","page_number":139},
  {"content":"\r\n\r\nميرزا سليمان ولد وقايع‌نگار در خدمت حضرت مستطاب امجد شاهنشاه‌زادهء اعظم وليعهد گردون مهد دولت عليه مشغول خدمتگزارى است .\r\nسليمان قلى خان ولد حاجى محمد جعفر خان به منصب سرهنگى سرافراز و حاضر خدمت ديوان است .\r\nشاه مراد ميرزا ولد حاجى عباسقلى ميرزا مشغول خدمت تلگراف است .\r\nميرزا عباس خان ولد حاجى ميرزا جبار ناظم المهام به لقب خانى و منصب سرهنگى و رياست تلگرافخانهء آذربايجان برقرار است .\r\nعلى خان ولد قاسم خان بعد از تحصيل مدرسه به‌جهت تكميل علم و عمل توپخانه در ركاب قدوسى انتساب مبارك به پاريس رفته از آنجا چون مراجعت نمود به معلمى توپخانه سرافراز گرديد .\r\nميرزا على اشرف خان تبريزى به منصب سرهنگى سرافراز و حاضر خدمت ديوان است .\r\nعلى خان ولد محمود خان ملك الشعراء جزء مهندسين فارغ التحصيل در مدرسه و حاضر خدمت ديوان است .\r\nعباسقلى خان ولد حاجى نجفقلى خان به منصب سرهنگى سرافراز و حاضر خدمت است .\r\nميرزا على اكبر ولد ميرزا على حاضر خدمت ديوان است .\r\nعباسقلى ميرزا ولد محمد رضا ميرزا مشغول خدمت تلگراف است .\r\nتكه محمد خان ولد نواب ملك ايرج ميرزا مأمور معلمى مدرسه تبريز است .\r\nميرزا مهدى ولد ميرزا جعفر خان كاشانى حاضر خدمت ديوان است .\r\nميرزا محمد اصفهانى و ميرزا محمد نائينى و ميرزا محمد و چند نفر ديگر هم بودند . اينك داخل در مرحومين‌اند .\r\n\r\n","description":"","footnote":"","page_name":" 1090 ","page_number":140},
  {"content":"\r\n\r\n\r\nشاگردان مهندس كه مشغول تحصيل‌اند\r\nاسد الله خان ولد محمد حسن خان مقدم خليفهء درس رياضى است .\r\nآقا خان ولد شيرزاد ميرزا خليفهء درس رياضى است .\r\nميرزا احمد ولد ميرزا حسن خليفهء درس رياضى است .\r\nامان الله ميرزا ولد شكر الله ميرزا .\r\nاحمد ميرزا ولد حاجى محمد ميرزا .\r\nاسد الله خان ولد محمد خان .\r\nميرزا اسماعيل ولد ميرزا موسى .\r\nحاجى آقا ولد حاجى نوروز .\r\nمحمد آقا ولد حاجى نجفقلى خان .\r\nمحمد باقر خان ولد ميرزا احمد .\r\nميرزا تقى ولد ميرزا محمود .\r\nمحمد حسين ميرزا ولد كيوان ميرزا .\r\nسيف الله خان ولد ذوالفقار خان .\r\nعبد الله خان ولد حاجى محمد جعفر خان .\r\nعلى خان ولد محمود خان .\r\nميرزا على اكبر ولد ميرزا صادق .\r\nعبد الرشيد ميرزا ولد امير تيمور ميرزا .\r\nعبد الحسين ميرزا ولد ايضا .\r\nعزيز الدين ميرزا ولد مرحوم جلال الدين ميرزا پس از مدتى تحصيل ، در خدمت نواب و الا نصرة الدوله فرمانفرما مامور عراق شد .\r\nميرزا غلامعلى ولد ميرزا محمود وزير دارالخلافه بعد از تحصيل چند ماه به دفترخانهء مباركه رفت .\r\nغلامحسين خان ولد شاهرخ بيك به‌جهت تكميل تحصيل به فرنگستان رفت .\r\nكاظم خان ولد محمد تقى ميرزا سرهنگ و آجودان مدرسه .\r\nمهديقلى خان ولد حاجى محمد بيك ياور توپخانه .\r\nميرزا موسى ولد ميرزا اسد الله .\r\n\r\n","description":"","footnote":"","page_name":" 1091 ","page_number":141},
  {"content":"\r\n\r\nميرزا محمد خان ولد رستم خان .\r\nميرزا ولى ولد ميرزا جبار .\r\nميرزا يوسف خان ولد محمد حسن خان .\r\nميرزا يعقوب ولد ميرزا تقى روزنامه‌نگار .\r\n\r\nشاگردان توپخانه مرتبهء اول كه قديمى و همه فارغ‌التحصيل‌اند\r\nابو طالب خان ولد صارم الملك به منصب سرتيپى مفتخر و در توپخانهء مباركه مشغول خدمت ديوان است .\r\nابو القاسم خان ولد ابو الفتح خان به منصب سلطانى مفتخر و در توپخانه مشغول خدمت است .\r\nاسد الله خان ولد محمد طاهر خان جزء مهندسين وزارت خارجه است .\r\nاكبر خان ولد هادى خان پس از مدتى تحصيل جزء صاحب منصبان تلگرافى و بعد فوت شد .\r\nمحمد باقر خان ولد ابراهيم خان بيگلربيگى سابق اصفهان در اصفهان مشغول خدمات حضرت اجل اعظم شاهنشاه‌زاده ظل السلطان است .\r\nمحمد تقى خان ولد محمد حسن خان پس از تكميل تحصيل در پاريس به منصب سرهنگى سرافراز و در قورخانه مشغول خدمت است .\r\nمحمد تقى خان ولد هادى خان پس از مدتى تحصيل جزء صاحب - منصبان تلگرافى مقرر و مشغول خدمت است .\r\nحسن خان ولد سپهدار بعد از منصب سرهنگى توپخانه از نوكرى استعفا كرده مجاور عتبات عاليات شد .\r\nمحمد حسين خان ولد محمد حسن خان بعد از چند سال تحصيل و حصول مراتب ترقى به منصب سرتيپى سيم مفتخر و ناظم مدرسهء مباركهء دارالفنون است .\r\nمحمد حسن خان مقدم به منصب سرهنگى توپخانه سرافراز و پس از مدتى مرحوم شد .\r\n\r\n","description":"","footnote":"","page_name":" 1092 ","page_number":142},
  {"content":"\r\n\r\nحسن خان ولد قاسم خان به منصب نايب آجودانى سرافراز و پس از چندى مرحوم شد .\r\nذوالفقار خان محلاتى به منصب سرهنگى مفتخر و مدتها مأمور خدمت سيستان و بلوچستان و الحال جزء مهندسين حاضر و مشغول خدمات ديوان است .\r\nمحمد رضا خان ولد بهرام خان پس از تحصيل به منصب نايب ايشيك آقاسى باشيگرى سرافراز و پس از مدتى مرحوم شد .\r\nرضا قلى خان ولد محمد ولى خان قاجار پس از چندى تحصيل از مدرسه خارج و مرحوم شد .\r\nرحيم خان ولد آقا رضا خان آجودان‌باشى در اوقات تحصيل مرحوم شد .\r\nمحمد صادق خان ولد محمد حسين خان قاجار سرتيپ به منصب سرتيپى برقرار و ملقب به امين نظام و مشغول خدمات عمدهء ديوان است .\r\nعباس ميرزا ولد اسماعيل ميرزا بعد از مدتى تحصيل در توپخانه به منصب ياورى سرافراز شد .\r\nعباسقلى خان ولد سليمان خان دنبلى در اوقات تحصيل مرحوم شد .\r\nميرزا عبد الرحيم خان ولد ميرزا غفار خان صديق الملك پس از مدتى تحصيل به مهندس باشيگرى خطوط تلگرافى برقرار شد و اين اوقات در ادارهء وزارت جليلهء خارجه است .\r\nعلى اصغر خان برادر قاسم خان صاحب جمع مشغول خدمت تلگراف است .\r\nميرزا فضل الله ولد ميرزا محمد حسين دامغانى به لقب خانى و منصب سرتيپى سيم مفتخر و مأمور خدمت تلگراف است .\r\nميرزا فتح الله خان ولد نصير الملك سرتيپ سيم و در توپخانهء مباركه مشغول خدمت است .\r\nمصطفى قلى خان ولد مرتضى خان سرهنگ و معلم توپخانه شد و بعدها مرحوم گشت .\r\nمحمد خان ولد مرحوم قاسم خان والى بعد از چندى تحصيل در مدرسهء مباركهء دارالفنون و در پاريس به منصب سرتيپى اول برقرار و\r\n\r\n","description":"","footnote":"","page_name":" 1093 ","page_number":143},
  {"content":"\r\n\r\nالحال ملقب به والى و به حكومت يزد برقرار و داراى شئونات و درجات عاليه است .\r\nمحمد مهدى ميرزا ولد اردشير ميرزا مشغول خدمت تلگراف است .\r\nمحمد آقا ولد محمد حسين بيك قاپوچىباشى پس از مدتى تحصيل در مدرسه جزء آجودانهاى سپهسالار مرحوم شد و بعد از فوت پدر حالا به منصب قاپوچىباشيگرى دربار همايون سرافراز است .\r\nنصر الله خان ولد خداداد خان سرهنگ و مامور خدمت تلگراف است .\r\nنجفقلى خان ولد شاهرخ بيك ياور و به معلمى مدرسهء تبريز مامور است .\r\nهادى خان مشغول خدمت تلگراف است .\r\n\r\nشاگردان مرتبهء دوم\r\nتهمتن ميرزا ولد محمود ميرزا در اوقات تحصيل مرحوم شد .\r\nچنگيز ميرزا ولد حاجى سيف الدوله ميرزا به منصب آجودانى سرافراز و پس از مدتى مرحوم شد .\r\nمحمد جعفر خان ولد محمد ولى خان بيگلربيگى استراباد مشغول خدمات ديوان است .\r\nجليل ميرزا ولد بديع الزمان ميرزا جزء صاحب‌منصبان تلگرافى مشغول خدمت است .\r\nميرزا حبيب الله ولد كريم خان مأمور آذربايجان گرديده ، پس از مدتى فوت شد .\r\nحسين خان ولد قاسم خان پس از مدتى تحصيل به فرنگستان مأمور شده چودن [ - چدن 
  ] ريزى آموخت حال به خدمات ديوانى مشغول است .\r\nخليل ميرزا ولد بديع الزمان ميرزا جزء صاحب‌منصبان تلگرافى مشغول خدمت است .\r\nخليل خان ولد محمد رحيم خان قاجار پس از مدتى تحصيل از مدرسه خارج شد .\r\n\r\n","description":"","footnote":"","page_name":" 1094 ","page_number":144},
  {"content":"\r\n\r\nداود ميرزا ولد اسماعيل ميرزا در تلگرافخانهء مباركه مشغول خدمت است .\r\nذوالفقار ميرزا ولد كيكاوس ميرزا از مدرسه خارج شد .\r\nرستم خان ولد ميرزا گرگين خان حال نايب آجودان است .\r\nزين العابدين ميرزا ولد شيردل ميرزا معروف به شاهزاده آخوند مأمور خراسان است .\r\nميرزا عبد الله برادر ميرزا يوسف لشكرنويس در مدرسه خليفهء درس زبان فرانسه شده بعد از چندى فوت شد .\r\nعباسقلى خان ولد محمد حسن خان پس از مدتى تحصيل از مدرسه خارج شد .\r\nميرزا على برادر ميرزا صادق خان حكيم پس از مدتى تحصيل از مدرسه خارج شد .\r\nميرزا عباس قمى ولد ميرزا حسين پس از مدتى تحصيل مأمور خدمت تلگرافخانه شد .\r\nمحمد بيك قراجه‌داغى در تلگرافخانهء مباركه مشغول خدمت است .\r\nمهدى خان ولد محمد حسن بيك يوزباشى بعد از مدتى تحصيل از مدرسه خارج شد .\r\nمطلب آقا برادرزادهء فضان آقا در اوقات تحصيل مرحوم شد .\r\nنصر الله خان ولد قاسم آقاى قاجار اوقات تحصيل مرحوم شد .\r\n\r\nشاگردان پياده‌نظام مرتبهء اول\r\nاحمد خان ولد ابراهيم خان از خدام صندوقخانهء مباركه است .\r\nاسد الله خان ولد محمد تقى خان قاجار پس از فراغت از تحصيل مامور مشاقى افواج ساخلو خراسان و در آنجا مرحوم شد .\r\nآقا خان ولد سليمان خان پس از مدتى تحصيل از مدرسه خارج و حالا به منصب نايب آجودانى سرافراز است .\r\nاسماعيل ميرزا ولد محمد رضا ميرزا پس از مدتى تحصيل به منصب نايب آجودانى سرافراز و بعد فوت شد .\r\nاحمد خان خمسه .\r\n\r\n","description":"","footnote":"","page_name":" 1095 ","page_number":145},
  {"content":"\r\n\r\nميرزا آقاى كاشانى به منصب نايب آجودانى سرافراز و مشغول خدمت است .\r\nمحمد باقر خان ولد مرحوم محمد خان امير تومان به لقب شجاع - السلطنه ملقب و به منصب سرتيپى اول مفتخر و صاحب فوج است .\r\nبيوك خان ولد مرحوم محمد خان امير تومان بعد از فوت امير تومان از مدرسه خارج شده در سلك صاحب‌منصبان نظامى مشغول خدمت است .\r\nمحمد تقى ميرزا ولد شاهزاده شيردل ميرزا معروف به شاهزاده آخوند بعد از فراغت از تحصيل بنابر لياقت به منصب سرهنگى و آجودانى مدرسه سرافراز و برقرار است .\r\nمحمد تقى خان ولد على رضا خان كرمانى آجودان و مشغول خدمات نظامى است .\r\nمحمد حسن خان ولد مرحوم اعتماد السلطنه كه بندهء مولف باشد و از يمن تحصيل اين مدرسه مباركه الان به نگارش اين كتاب نايل است گزارش حالم مطابق نگاشتهء نواب مستطاب اشرف و الا اعتضاد السلطنه وزير علوم و معادن از قرار ذيل است :\r\n\r\nشرح حال مؤلف\r\nمحمد حسن خان صنيع الدوله ولد مرحوم حاجى على خان اعتماد - السلطنه كه اما نواده مرحوم مصطفى خان قاجار قوانلو برادر شاه شهيد آقا محمد شاه قاجار طاب الله ثراه است در اوايل سلطنت همايون به‌سمت فراش‌باشىگرى مرحوم سلطان محمود ميرزا وليعهد دولت عليه سرافراز بود بعد از ايجاد مدرسهء دارالفنون جزء متعلمين گرديد . مدت دوازده سال در مدرسه تحصيل زبان فرانسه و علم پياده‌نظام نمود . چهار امتحان كه در ظرف اين دوازده سال رو داد ، در هريك از آنها علما و عملا مرتبهء اول بود ، از مدال مس كه در اول امتحان دادند و مدال نقره و مطلا و طلا كه در آخر امتحان داده [ مى 
  ] شد در هر امتحان به او داده شد . بعد از فراغت از تحصيل در مدرسه كه از درجهء وكيلى متدرجا ترقى نموده بود به منصب سرهنگى برقرار و در جزء ملتزمين محمد قاسم خان مرحوم\r\n\r\n","description":"","footnote":"","page_name":" 1096 ","page_number":146},
  {"content":"\r\n\r\nوليعهد گردون‌مهد دولت عليهء ايران سمت آجودانى مخصوص يافت .\r\nبعد از فوت وليعهد مرحوم ، در سفر سلطانيه سنهء 1285 جزء صاحب - منصبان با اردوى ميرزا محمد خان سپهسالار مرحوم به سلطانيه رفت .\r\nمرحوم اعتماد السلطنه « 1 » كه به حكمرانى عربستان و لرستان برقرار شدند از طرف وزارت جنگ ، مشق و نظم عساكر منصوره متوقف آن سرحد به عهده صنيع الدوله گرديد . بعد از سه سال توقف درآن سرحد كه غالبا به‌سمت نيابت حكومت عربستان و يك سال به‌سمت نيابت حكومت لرستان برقرار بود با والد خود كه احضار به دارالخلافه شده بود به طهران آمد . در ازاى خدمات عربستان و لرستان به منصب جنرال آجودان حضور همايون سرافراز و حمايل و نشان سرهنگى يافت . در سنه 1280 به‌سمت نيابت دويم سفارت ايران مقيم پاريس مأمور فرنگستان شد . مدت سه سال و نيم در پاريس مشغول خدمت ديوان و تكميل زبان فرانسه بود . در مراجعت از فرنگستان جزء خدام خلوت همايونى به‌سمت پيشخدمتى سرافراز شده در سفر خراسان ملتزم ركاب بود . بعد از چندى علاوه بر پيشخدمتى سمت مترجمى حضور مبارك را يافته سفرا حضرا ملتزم ركاب مبارك است . بعد از مراجعت از فرنگستان به رياست دارالطباعه و دارالترجمهء دولتى برقرار و نشان از درجهء دويم شير و خورشيد به او مرحمت شد .\r\nدر صدارت جناب اشرف امجد حاجى ميرزا حسين خان سپهسالار اعظم ، به ميل ايشان و اجازهء وزارت علوم ، ايجاد مدرسهء مشيريه در دارالترجمه نمود كه اغلب از بزرگ‌زادگان و اولاد رجال دولت و شاهزادگان در آن مدرسه به تحصيل زبان فرانسه و انگليس و هندسه و جغرافى مشغول بودند . اين مدرسه تا زمان صدارت جناب سپهسالار اعظم برقرار بود و دو سه امتحان شاگردان اين مدرسه دادند كه از طرف دولت قوىشوكت به آنها مدال و امتيازات ديگر عطا شد . بعد از استعفاى سپهسالار اعظم از صدارت عظمى ، متعلمين اين مدرسه كه مقدمات را كاملا تحصيل نموده بودند تكميل تحصيل را در مدرسهء دارالفنون نمودند .\r\nدر سفر فرنگستان ملتزم ركاب ظفر انتساب همايون بوده دراين سفر به نيابت ايشيك آقاسى باشيگرى در دربار دول فرنگ معرفى شد و از اغلب دول فرنگ موافق تفصيل ذيل داراى نشان است :\r\n\r\n\r\n","description":"","footnote":"\r\n( 1 ) - يعنى حاجى على خان مراغه‌اى پدر محمد حسن خان .\r\n","page_name":" 1097 ","page_number":147},
  {"content":"\r\n\r\nدولت پروس نشان سنت آنا از درجهء سيم .\r\nدولت آلمان نشان كورن از درجهء دويم .\r\nدولت اتريش نشان كودن دفر از درجهء دويم .\r\nدولت فرانسه نشان لژيون دنور از درجهء چهارم .\r\nدولت عثمانى نشان مجيديه از درجهء دويم .\r\nدولت بلژيك درجهء سيم .\r\nدولت ايطاليا سنت مريس دلازار از درجهء سيم .\r\nجمهورى و نه زوئلا ينگى دنيا از درجهء دويم .\r\nدولت اسپانيول درجهء سيم .\r\nتونيس درجهء دويم .\r\n[ در 
  ] مراجعت از فرنگستان مدير باغات و عمارات ديوانى دارالخلافه گرديده احتساب شهر و معابر عمدهء دارالخلافه به او سپرده شد و در ديوانخانهء عدليه به‌سمت معاونى و وكالت الى اواسط سنهء هزار و دويست و نود و چهار برقرار بود نشان و حمايل سرخ از درجهء سرتيپى دويم به او مرحمت شد .\r\n\r\nكتبى كه تاليف و ترجمه نموده\r\nانكشاف ينگى دنيا كه به طبع رسيده .\r\nگرامر فرانسه كه به‌جهت تحصيل متعلمين مدرسهء دارالفنون ترجمه نموده به طبع رسيده .\r\nمكالمه از فرانسه به فارسى كه به حكم دولت جهت مسافرين و سياحان كه به فرنگستان مىروند .\r\nمختصر ژغرافياى عمومى دنيا كه به طبع نرسيده .\r\nترجمهء مسافرت كاپيتن اطراس به قطب شمال كه در روزنامه به طبع رسيده .\r\nترجمهء شرح حال روبن سون در روزنامه به طبع رسيده .\r\nتاريخ ايران از ابتداى وضع سلطنت تاكنون تاليف نموده از قرار تحرير مورخين فرنگ و ايران در سالنامهء سنهء 1292 به طبع رسيده .\r\nكتاب مرآة البلدان ناصرى كه جلد اول در سال گذشته منتشر شده\r\n\r\n","description":"","footnote":"","page_name":" 1098 ","page_number":148},
  {"content":"\r\n\r\nو جلد دويم اين است كه طبع مىشود .\r\nحسنعلى خان قراجه‌داغى مشغول خدمات سرحديهء آذربايجان است .\r\nحسينعلى بيك ولد محمود خان قراگوزلو .\r\nمحمد حسن ميرزا ولد شاهزاده شيردل ميرزا معروف به شاهزاده آخوند پس از فراغ از تحصيل به خليفگى و معلمى شاگردان پياده‌نظام مدرسه برقرار و به منصب سرهنگى سرافراز آمده مامور خراسان شد .\r\nميرزا حسين ولد ميرزا عباس مشغول خدمت تلگراف است .\r\nمحمد حسن خان ولد جناب جلالت مآب علاء الدوله بعد از چندى تحصيل به منصب نسقچى باشيگرى و فراش باشيگرى سرافراز و برقرار است .\r\nمحمد حسين ميرزا ولد نصر الله ميرزا پس از مدتى تحصيل از مدرسه خارج شد .\r\nحسين خان برادر حسن خان نيز كذلك .\r\nخان بابا خان ولد سيد على خان فيروزكوهى از مدرسه خارج شده اكنون در خدمت شاهنشاه‌زادهء اجل اعظم وليعهد دولت عليهء ايران مشغول خدمت است .\r\nحاجى خان ولد اسكندر خان قاجار پس از مدتى تحصيل حالا خليفهء زبان فرانسه و مواظب متعلمين مبتدى است .\r\nميرزا رضى خان برادر ميرزا جعفر خان كردستانى به منصب سرهنگى نايل و در محاصرهء هرات كشته شد .\r\nمحمد ميرزا ولد اردشير ميرزا از مدرسه خارج و مشغول خدمت تلگراف است .\r\nرحيم خان برادر محمد تقى خان حاجب الدوله پس از مدتى تحصيل از مدرسه خارج شد .\r\nسنجر ميرزا ولد نواب مستطاب اشرف و الا اعتضاد السلطنه وزير علوم و معادن در اوقات تحصيل مرحوم شد .\r\nسلطان مجيد ميرزا ولد نواب و الا عضد الدوله پس از مدتى تحصيل از مدرسه خارج و حالا در آذربايجان است .\r\nسليم خان .\r\n\r\n","description":"","footnote":"","page_name":" 1099 ","page_number":149},
  {"content":"\r\n\r\nميرزا سليمان ولد ميرزا غلامرضا از مدرسه خارج و مشغول خدمت تلگراف است .\r\nميرزا شكر الله ولد ميرزا محمد قلى در طهران مشغول خدمات نظام است .\r\nطهماسبقلى خان ولد مصطفى قلى خان سمنانى به منصب نايب آجودانى سرافراز و پس از چندى خدمت در خدمت سپهسالار مرحوم به‌دست تراكمه مقتول شد .\r\nعبد الحسين خان ولد مرحوم اعتماد السلطنه « 1 » ، پس از مدتى تحصيل ، به مترجمى معلم پياده‌نظام كه كلنل ماتراتسو بود برقرار شد .\r\nمدتى بعد از مرخصى معلم مزبور ، خود بشخصه معلم علم پياده‌نظام و در ميدان مشق معلم كل افواج قاهره بود . بعد به سرتيپى فوج خلخال سرافراز و پنج سال قبل مرحوم شد .\r\nعليقلى خان برادر محمد حسن خان سردار به سرهنگى فوج سمنان سرافراز و پس از مدتى خدمت مرحوم شد .\r\nعلى محمد خان ولد ابراهيم خان قاجار مشغول مشاقى افواج قاهره است .\r\nميرزا على اصغر برادر حاجى ميرزا رضاى وكيل الرعايا به منصب نايب آجودانى سرافراز و مشغول تعليم افواج قاهره است .\r\nعلى آقا ولد حاجى محمد آقا پس از مدتى تحصيل به‌جهت تكميل مأمور به فرنگستان شده بعد از مراجعت به منصب سرهنگى سرافراز و مامور كرمان گشته دراين سال مرحوم شد .\r\nمحمد على آقا كه حال محمد على خان است پس از ماموريت فرنگستان به منصب سرتيپى سرافراز و مشغول خدمت ديوان است .\r\nعسكر خان شقاقى به منصب سرهنگى سرافراز و مشغول خدمت ديوان است .\r\nعيسى خان ولد مرحوم ميرزا آقا خان اعتماد الدوله صدر اعظم بعد از چندى تحصيل مرحوم شد .\r\nعبد الله خان ولد جناب جلالت‌مآب علاء الدوله پس از چندى\r\n\r\n\r\n","description":"","footnote":"\r\n( 1 ) - اعتماد السلطنه يعنى حاجى على خان پدر محمد حسن خان اعتماد السلطنه . عبد الحسين - خان برادر محمد حسن خان بود .\r\n","page_name":" 1100 ","page_number":150},
  {"content":"\r\n\r\nتحصيل ، الحال به منصب قوللر آقاسى باشيگرى سرافراز و غلامان خاصهء همايون سپرده به ايشان است .\r\nعبد الرشيد ميرزاى ملايرى ولد شيخ على ميرزاى شيخ الملوك پس از مدتى تحصيل از مدرسه خارج و فوت شد .\r\nعسكر خان ولد محبعلى خان بعد از چندى تحصيل از مدرسه خارج شد .\r\nكريم خان ولد محمد حسين خان فيروزكوهى پس از مدتى تحصيل از مدرسه خارج و حالا به منصب سرتيپى سرافراز و فوج فيروزكوهى سپرده به ايشان است .\r\nلطفعلى خان ولد فضلعلى خان امير تومان بعد از مدتى تحصيل از مدرسه خارج شد .\r\nمرتضى قلى خان ولد مرحوم محمد اسماعيل خان وكيل الملك حالا به لقب وكيل الملكى سرافراز و حكمران كرمان و بلوچستان و داراى شئون عاليه است .\r\nمحمد آقا ولد حاجى شيخ كاظم نايب اول جناب وزير فوايد و سرتيپ فوج طهران است .\r\nمرتضى قلى آقا ولد بهاء الدين آقا به منصب سرهنگى سرافراز و مشغول خدمت است .\r\nمرتضى قلى خان ولد مصطفى قلى خان سمنانى به منصب سرهنگى سرافراز و مشغول خدمت ديوان است .\r\nمحمد خان ولد مرحوم حاجى سعد الدوله به منصب نايب آجودانى سرافراز و پس از مدتى مرحوم شد .\r\nمصطفى قلى خان ولد حاجى حسن خان قاجار پس از فراغت از تحصيل به مشاقى افواج مشغول است .\r\nمحمود آقا ولد حاجى محمد آقا پس از مدتى تحصيل به‌جهت تكميل به فرنگستان رفته بعد از مراجعت به معلمى پياده‌نظام مدرسه سرافراز و پس از دو سال به سرهنگى فوج خلج مفتخر و بعد مرحوم شد .\r\nآقا سيد ميرزاى كاشانى كه ابتدا به منصب پيشخدمتى سرافراز بود پس از مدتى تحصيل و تكميل به سرهنگى يكى از افواج قاهره منصوب و چندى در خراسان مشغول خدمت بود . حال در طهران جزء عساكر\r\n\r\n","description":"","footnote":"","page_name":" 1101 ","page_number":151},
  {"content":"\r\n\r\nمنصوره مشغول خدمت است .\r\nمحمد خان قاجار ولد محمد زمان خان در تبريز مشغول خدمت است .\r\nمصطفى خان ولد شريف خان بعد از مدتى تحصيل از مدرسه خارج و بعد فوت شد .\r\nمسعود ميرزا ولد نواب حاجى محمد ولى ميرزا پس از مدتى تحصيل از مدرسه خارج شد .\r\nنجفقلى خان ولد محمد باقر خان جزء وزارت جليلهء امور خارجه است .\r\nنصر الله ميرزا ولد هرمز ميرزا در اوقات تحصيل وفات كرد .\r\nنصير خان ولد قاسم خان پس از چندى تحصيل از مدرسه خارج و به مشاقى افواج قاهره مشغول مىباشد .\r\nولى خان ولد امير آخور .\r\n\r\nشاگردان مرتبهء دويم كه حاضر مدرسه و مشغول تحصيل‌اند\r\nآقا سردار ولد محمد خان سرتيپ .\r\nميرزا ابو تراب ولد ميرزا كلبعلى .\r\nابو الخير ميرزا ولد حاجى اسماعيل ميرزا .\r\nميرزا ابراهيم خان ولد ميرزا احمد خان .\r\nميرزا احمد خان ولد ابو القاسم خان جزو متعلمين اتاماژر شد .\r\nمير ابو القاسم خان ولد مير حسين خان .\r\nميرزا احمد على ولد حاجى ميرزا جعفر .\r\nميرزا باقر ولد حاجى ميرزا حسين .\r\nتقى خان ولد شيخ على خان .\r\nحسن خان ولد حاجى كريم خان به دستور العمل مسيو لسو مواظب مشق توپچيان حاضر دارالخلافه است .\r\nحسينقلى آقا ولد حسن بيك در مدرسه مواظب مشق شاگردان جديد و در ميدان مشق نيز مشاق است .\r\nميرزا حسنعلى ولد حاجى ميرزا جعفر .\r\nحسن خان ولد حاجى رئيس .\r\nميرزا حسن ولد ميرزا حسين محلاتى .\r\n\r\n","description":"","footnote":"","page_name":" 1102 ","page_number":152},
  {"content":"\r\n\r\nاميرزاده محمد حسن ميرزا ولد نواب مستطاب اشرف و الا اعتضاد - السلطنه وزير علوم و معادن .\r\nحسن خان ولد محمد جعفر بيك .\r\nميرزا حسين ولد ميرزا يعقوب .\r\nحسينقلى خان ولد رضا قلى خان .\r\nميرزا حسين ولد ميرزا عباس .\r\nحسن خان ولد حاجى اسماعيل از مدرسه خارج شد .\r\nمحمد حسن خان ولد مصطفى خان جزء شاگردان اتاماژر شد .\r\nخداداد خان ولد حاجى مهدى خان .\r\nرحمة الله خان ولد امان الله خان بعد از فوت سيف الملك از مدرسه خارج و به منصب نايب آجودانى سرافراز است .\r\nسهراب خان ولد على اكبر خان .\r\nشريف خان ولد محمد خان قاجار چون بايد در ركاب مبارك سوار شود از مدرسه خارج شد .\r\nطهماسب خان ولد ميرزا يوسف خان .\r\nميرزا على اكبر ولد حاجى آقا بيك در مدرسهء مباركه مواظب يك طبقه از شاگردان جديد و در ميدان مشق نيز مشاق است .\r\nعيسى خان ولد ميرزا محمد على خان نواب .\r\nميرزا محمد على ولد حاجى آقا بيك مشغول تحصيل و در ميدان مشق نيز مشاق است .\r\nميرزا عبد الله ولد حاجى نوروز .\r\nعبد الحسين خان ولد عليقلى خان .\r\nميرزا على اصغر ولد حبيب الله بيك .\r\nمحمد على خان ولد حاجى نجفقلى خان .\r\nميرزا على اكبر ولد ميرزا على اصغر .\r\nعلى خان ولد على اكبر خان .\r\nميرزا على ولد جعفر قلى خان .\r\nميرزا عبد الكريم ولد ميرزا محمود .\r\nعبد الحسين خان ولد آقا خان .\r\nميرزا عبد الرحيم ولد ميرزا تقى روزنامه‌نگار .\r\n\r\n","description":"","footnote":"","page_name":" 1103 ","page_number":153},
  {"content":"\r\n\r\nميرزا محمد على ولد ميرزا حبيب الله .\r\nعليرضا خان ولد محمد تقى خان جزء متعلمين اتاماژر شد .\r\nغلامحسين خان ولد على خان قاجار در مدرسهء مباركه مشغول تحصيل و در ميدان مشق نيز مشاق است .\r\nغلامحسين خان ولد صادق خان .\r\nغفار خان ولد اسد الله خان به منصب ياورى سرافراز و به معلمى پياده نظام مدرسهء تبريز برقرار است .\r\nفضل الله ميرزا ولد شكر الله ميرزا .\r\nقزل ارسلان ميرزا ولد سنجر ميرزا .\r\nكريم خان ولد آقا خان در مدرسهء مباركه خليفهء متعلمين پياده نظام و مشغول خدمات مدرسهء اتاماژر و در ميدان مشق نيز مشاق افواج قاهره است .\r\nكريم خان ولد شاهزاده شيردل ميرزا معروف به شاهزاده آخوند .\r\nلطفعلى خان ولد محمد خان امير تومان .\r\nمصطفى خان ولد مرتضى قلى ميرزا مشغول تحصيل و در ميدان مشق نيز مشاق است .\r\nمحمد خان ولد ابو القاسم خان .\r\nمصطفى خان ولد ابو القاسم خان .\r\nمحمد آقا ولد محمود آقا .\r\nمير محمد خان ولد ميرزا صادق خان چون پدرش مأمور تبريز بود مرخصى او را گرفته همراه برد .\r\nميرزا مسعود خان ولد سيف الملك از مدرسه خارج و به منصب نايب آجودانى سرافراز است .\r\nنصر الله خان ولد عليرضا خان .\r\nنقى خان ولد شيخ على خان .\r\nيدالله ميرزا ولد شكر الله ميرزا .\r\nيحيى خان ولد شريف خان مشغول تحصيل و در ميدان مشق نيز مشاق است .\r\n\r\n","description":"","footnote":"","page_name":" 1104 ","page_number":154},
  {"content":"\r\n\r\n\r\nاطباء\r\nميرزا آقا بزرگ ولد آقا مهدى نواب پس از مدتى تحصيل در مدرسه به‌جهت تكميل مأمور فرنگستان شد و بعد از مراجعت مامور كرمان گشت .\r\nاكنون در همانجا مشغول معالجه است .\r\nاسكندر ميرزا ولد نواب حاجى محمد ولى ميرزا پس از فراغت از تحصيل به طبابت عامهء مردم پرداخت . حالا در اصفهان است .\r\nميرزا اسماعيل كاشانى مدتى تحصيل كرده بعد از مدرسه خارج و جزء محاسبين و نويسندگان تلگراف شد .\r\nميرزا احمد ولد ميرزا على ، پس از مدتى تحصيل علم طب ، شوقش به علوم طبيعى زياد شد و تحصيل عمده دراين علوم نموده و صنعت عكاسى را بدون اين‌كه معلمى ديده باشد كامل كرده اكنون به همان صنعت اشتغال دارد .\r\nميرزا ابو القاسم ولد ميرزا محمد على پس از چندى تحصيل از مدرسه خارج شد .\r\nامان الله خان ولد اسد الله مشغول تحصيل است .\r\nميرزا ابراهيم ولد حاجى خان پس از فراغت از تحصيل به طبابت مشغول گرديده و حالا خليفهء درس طب مدرسه است .\r\nميرزا ابو الحسن ولد ميرزا عبد الوهاب ، پس از فراغت از تحصيل ، همواره مأمور خدمات ديوان همايون و حكيم‌باشى كشيكخانهء مباركه است .\r\nميرزا اسد الله ولد ميرزا محمد تنكابنى بعد از چندى تحصيل از مدرسه خارج شد .\r\nميرزا ابو القاسم ولد ميرزا احمد مشغول تحصيل است .\r\nميرزا ابو الحسن ولد آقا يوسف مشغول تحصيل است .\r\nميرزا ابو القاسم ولد جناب پس از چندى تحصيل مقدمات به مدرسهء اتاماژر رفت .\r\nميرزا ابو القاسم ولد سيد تقى ، چون پدرش با اهل و عيال به مشهد مقدس رفت نتوانست تحصيل خود را تمام نمايد .\r\nميرزا احمد ولد شريف الحكماء مشغول تحصيل مقدمات است .\r\n\r\n","description":"","footnote":"","page_name":" 1105 ","page_number":155},
  {"content":"\r\n\r\nميرزا احمد ولد ميرزا كاظم در تحصيل مقدمات است .\r\nميرزا احمد ولد حاجى محمد حسين در تحصيل مقدمات است .\r\nميرزا ابو الحسن عرب مشغول تحصيل است .\r\nميرزا سيد احمد كاشانى مشغول تحصيل است .\r\nمحمد باقر خان ولد محمد حسين خان قاجار پس از فراغت از تحصيل به طبابت عامهء مردم پرداخت و اكنون در دارالخلافه مشغول معالجه و حاضر خدمت ديوان است .\r\nميرزا باقر ولد آقا يوسف پس از چندى تحصيل فوت شد .\r\nميرزا سيد باقر ولد ميرزا اسد الله در تحصيل مقدمات است .\r\nميرزا بزرگ ولد ميرزا سيد محمد در تحصيل مقدمات است .\r\nميرزا تقى ولد ميرزا هاشم پس از فراغت از تحصيل چند نوبت به ولايات خارج و داخل مامور خدمت شده حال به لقب خانى و نشان و حمايل سرهنگى و حكيمباشىگرى حضرت اشرف امجد و الا ظل السلطان سرافراز است .\r\nميرزا تقى ولد ميرزا محمد .\r\nشيخ جليل پس از فراغت از تحصيل و سفر فرنگستان در خدمت وزارت جليلهء علوم مامور طبابت صاحب‌منصبان و عمله‌جات تلگرافخانه بود . بعد جزء اطباى دربارى برقرار و در ركاب همايون به جاجرود رفته در آب رودخانه غرق شد .\r\nمحمد جعفر ميرزا ولد اردشير ميرزا پس از تحصيل به طبابت عامهء مردم پرداخت و اكنون در دارالخلافه مشغول معالجات است .\r\nمحمد جعفر خان ولد محمود خان ملك الشعراء پس از فراغت از تحصيل به طبابت عامهء مردم پرداخت و چند نوبت مامور ولايات گرديد .\r\nحال به معلمى طب و طبيعى مدرسهء تبريز برقرار است .\r\nميرزا جعفر ولد محمد صادق بيك پس از چندى تحصيل از مدرسه خارج و جزء اجزاى تلگراف شد .\r\nميرزا حسين ولد ميرزا احمد افشار پس از مدتى تحصيل در مدرسه به‌جهت تكميل به فرنگستان مأمور شده بعد از حصول اجازهء دكترى و مراجعت به حكيمباشىگرى حضور مبارك مفتخر و بعد از چندى فوت شد .\r\n\r\n","description":"","footnote":"","page_name":" 1106 ","page_number":156},
  {"content":"\r\n\r\nميرزا حسين ولد ميرزا آقا بزرگ از شاگردان مرتبهء اول طب و پس از فراغ از تحصيل در اسفار قشونى مأمور خدمت بود و حال در خدمت نواب و الا معتمد الدوله است .\r\nميرزا حسين ولد ميرزا احمد تنكابنى از شاگردان مرتبهء اول طب و در طب ايرانى كمال مهارت را داشت پس از فراغت از تحصيل چند سال مشغول خدمات ديوانى بود تا فوت شد .\r\nميرزا حسين ولد ميرزا نوروز على پس از فراغت از تحصيل به طبابت فوج سوادكوهى مامور و بعد از مدتى فوت كرد .\r\nميرزا حبيب الله ولد ميرزا احمد حكيمباشى پس از فراغت از تحصيل به حكيمباشىگرى همدان مامور و مدتى در آنجا مشغول معالجهء مردم بود .\r\nحال احضار به دارالخلافه شده است .\r\nميرزا حسين جراح پس از مدتى تحصيل از مدرسه خارج و مشغول جراحى است .\r\nميرزا محمد حسين ولد ميرزا باقر اصفهانى پس از فراغت از تحصيل همواره مأمور خدمات مرجوعهء ديوانى بوده و حال مامور عربستان است .\r\nمحمد حسن خان ولد اسد الله خان پس از فراغت از تحصيل به طبابت عامهء مردم پرداخت پس از آن به طبابت مريضخانهء مباركه مخصوص و حال مشغول خدمت است .\r\nميرزا حسنعلى شيخ الاطباء در طب ايرانى كمال مهارت را دارد مدتها نيز در مدرسه تحصيل طب فرنگى نموده الحال در جرگهء اطباى خاص حضور همايون است .\r\nميرزا حسن ولد ميرزا ابو الحسن پس از فراغت از تحصيل به طبابت فوج همدان جمعى احمد خان سرهنگ منتخب و مشغول خدمت است .\r\nميرزا حسين ولد ميرزا محمد على از عهدهء درس طب برنيامده به مشق نقاشى پرداخت .\r\nميرزا حسنعلى ولد ميرزا عباس پس از فراغت از تحصيل و چند فقره مأموريت ولايات فوت نمود .\r\n\r\n","description":"","footnote":"","page_name":" 1107 ","page_number":157},
  {"content":"\r\n\r\nحيدر ميرزاى شاهرخ‌شاهى مشغول تحصيل است .\r\nحبيب الله خان ولد ميرزا رضا خان .\r\nميرزا حسين ولد جناب پس از چندى تحصيل به مدرسهء اتاماژر رفت .\r\nميرزا محمد حسين ولد حاجى ميرزا تقى كلانتر پس از مدتى تحصيل بر حسب امر حضرت اشرف امجد اعظم و الا نايب السلطنه از مدرسه خارج و به منصب كدخدائى محلهء عودلاجان سرافراز گرديد .\r\nميرزا سيد حسن هندى مشغول تحصيل است .\r\nميرزا حسين ولد آقا محمد نبى مشغول تحصيل است .\r\nميرزا حسن ولد ميرزا ابراهيم در تحصيل مقدمات است .\r\nميرزا حسين ولد ميرزا بزرگ تفرشى در تحصيل مقدمات است .\r\nسيد حسن ولد ميرزا اسماعيل در تحصيل مقدمات است .\r\nميرزا خليل ولد ميرزا على قمى مشغول تحصيل است .\r\nميرزا رضاى دكتر ولد حاجى ميرزا مقيم احوالش جزء معلمين نگاشته شد .\r\nميرزا رضاى مازندرانى پس از فراغ از تحصيل در خدمت جناب جلالت‌مآب علاء الدوله مأمور اسلامبول شد و بعد از مراجعت به حكيمباشىگرى زنجان و خمسه برقرار است .\r\nرضا خان ولد محمد حسين قاجار مشغول تحصيل است .\r\nميرزا زين العابدين ولد ميرزا محمد كاشانى پس از فراغت از تحصيل مدتى مشغول خدمات محوله بود بر حسب خواهش مرحوم عماد - الدوله مأمور كرمانشهان گرديد . بعد از چند سال احضار به دارالخلافه شده در سلك اطباى حضور همايون منسلك و جزء اجزاى حافظ الصحه و به تصديق جناب دكتر طولوزان حكيمباشى مخصوص اعليحضرت اقدس شاهنشاهى دام ملكه در علم و عمل جراحى اول شخص است .\r\nميرزا زين العابدين ولد ميرزا محمد فخر الاطباء پس از مدتى تحصيل به تبريز رفته جزء عمله‌جات حضرت اجل اعظم وليعهد دولت عليه گرديد .\r\n\r\n","description":"","footnote":"","page_name":" 1108 ","page_number":158},
  {"content":"\r\n\r\nشهباز خان ولد محمد تقى ميرزا در تحصيل مقدمات است .\r\nشاه صفى هراتى مدتى در مدرسه تحصيل كرده مراجعت كرد .\r\nميرزا صادق ولد آقا يوسف همدانى در تحصيل مقدمات است .\r\nميرزا ضياء ولد ميرزا يحيى نديم‌باشى در تحصيل مقدمات است .\r\nميرزا طالع پس از چندى تحصيل از مدرسه خارج شد .\r\nميرزا علينقى حكيم الممالك ولد حاجى آقا اسماعيل پيشخدمت - باشى سلام از متعلمين اول مدرسه است . بعد از چند سال تحصيل علم طب در مدرسهء دارالفنون ، در سفارت كبراى مرحوم فرخ خان امين الدوله به‌سمت نيابت دويم مامور پاريس گرديد . بعد از ورود پاريس كارهاى رسمى خود را كنار گذاشته به تحصيل علم طب پرداخت و بعد از هفت سال اقامت درآن مملكت و دادن امتحانهاى متعدد و گرفتن تصديق از جميع اطباى فرانسه كه دكتر و دانشمند در علم طب است به ايران مراجعت كرده به نيابت مرحوم والد خود سالها برقرار بود و از اطباى خاصهء همايونى محسوب مىشد . كتاب سفرنامهء خراسان از تأليفات اوست . در جزء وزراى دارالشورى منسلك و بعد از فوت مرحوم حاجى - آقا اسماعيل به پيشخدمت باشيگرى سلام مفتخر و داراى شئونات و امتيازات مخصوص است چنان‌كه در ذيل شرح سلطنت سى ساله خواهد آمد .\r\nميرزا عبد الوهاب ولد مرحوم محمود خان احتساب الملك پس از چندى تحصيل در مدرسه به‌جهت تكميل به فرنگستان مامور شد و بعد از گرفتن اجازهء دكترى و مراجعت به حكيمباشىگرى حضرت اشرف اعظم ظل السلطان مفتخر و بعد از مدتى فوت شد .\r\nميرزا سيد على در طب ايرانى كمال مهارت را داشت و به‌جهت تحصيل طب فرنگى مدتى در مدرسه تحصيل نمود و بعد به معلمى طب ايرانى در مدرسه برقرار و پس از مدتى مامور بندر بوشهر گرديد .\r\nاكنون طبيب حافظ الصحهء فارس و صاحب نشان سرتيپى است .\r\nميرزا عبد العلى ولد ميرزا محمد حسين دامغانى پس از فراغ از تحصيل مشغول خدمات ديوان شده ، اكنون در تبريز است .\r\nميرزا عبد الكريم ولد ميرزا اسماعيل در طب ايرانى مهارت داشت .\r\n\r\n","description":"","footnote":"","page_name":" 1109 ","page_number":159},
  {"content":"\r\n\r\nطب فرنگى را نيز در مدرسه تحصيل و تكميل نمود بعد از فراغت مشغول طبابت و از حذاق اطبا است .\r\nميرزا عبد الجواد ولد ميرزا حسين حكيم‌باشى پس از فراغت از تحصيل به طبابت عامهء مردم پرداخت و بعد از چندى فوت شد .\r\nميرزا على دكتر داخل معلمين نگاشته شد .\r\nميرزا محمد على ولد حاجى محمد رضاى خراسانى پس از مدتى تحصيل به خراسان رفت .\r\nميرزا عبد الله ولد ميرزا محمد على سركارات پس از فراغ از تحصيل مشغول خدمات مرجوعهء ديوان بوده و به طبابت اجزاى وزارت امور خارجه اختصاص دارد . اكنون به‌جهت معالجهء يكى از علماى اعلام مأمور عتبات عاليات .\r\nميرزا على اكبر ولد حاجى ميرزا حسن كرمانى پس از فراغت از تحصيل مدتى خليفهء علم طب در مدرسهء مباركه بود بعد به حكيمباشىگرى مريضخانهء مباركه سرافراز شد .\r\nميرزا عزيز الله ولد ميرزا على اكبر به علت ضعف بصر از عهدهء درس طب برنيامده مخصوص درس زبان شد .\r\nميرزا عبد الحسين ولد حاجى لطفعلى پس از مدتى تحصيل از مدرسه خارج شد .\r\nميرزا عبد الحسين ولد حاجى لطفعلى پس از مدتى تحصيل از مدرسه خارج شد .\r\nميرزا محمد على ولد محمد حسن بيك پس از چندى تحصيل از مدرسه خارج شد .\r\nميرزا على خان ولد مهدى خان پس از فراغت از تحصيل مشغول خدمات ديوان بود حالا در مدرسهء مباركه معلم افواج و غيره است .\r\nميرزا عبد المناف دامغانى پس از مدتى تحصيل از مدرسه خارج شد .\r\nميرزا عباس ولد ميرزا نصر الله .\r\nعلى آقا ولد كاظم بيك يوزباشى پس از مدتى تحصيل از مدرسه خارج شد .\r\nميرزا عبد الحسين ولد آقا سيد عيسى .\r\nميرزا عبد الكريم ولد ميرزا يحيى نورى .\r\n\r\n","description":"","footnote":"","page_name":" 1110 ","page_number":160},
  {"content":"\r\n\r\nميرزا محمد على ولد حاجى ميرزا تقى كلانتر پس از مدتى تحصيل از مدرسه خارج شد .\r\nميرزا على اكبر ولد صدر شيرازى در تحصيل است .\r\nميرزا على اصغر ولد حاجى ميرزا حسين كرمانشهانى در تحصيل است .\r\nميرزا سيد علينقى ولد ميرزا احمد در تحصيل مقدمات است .\r\nميرزا غفور ولد ميرزا يوسف جراح پس از مدتى تحصيل جزء عمله‌جات تلگرافخانه شد .\r\nميرزا كاظم ولد ميرزا ابو الحسن مشغول تحصيل است .\r\nمهدى خان منسوب قاسم خان از شاگردان مرتبه اول طب بود و در اوقات تحصيل وفات كرد .\r\nميرزا موسى ولد ميرزا عقيل اصفهانى از شاگردان اول و پس از فراغت از تحصيل مشغول خدمات ديوان و چند سال مأمور كرمان بود اكنون در اصفهان است .\r\nميرزا سيد محمد تنكابنى پس از فراغت از تحصيل به طبابت افواج قاهره مامور گشت . اكنون نيز مشغول خدمت است .\r\nميرزا مصطفى ولد ميرزا عقيل پس از فراغ از تحصيل به حكيمباشى - گرى مرحوم جلال الدوله مفتخر و حال به حكيمباشىگرى شهر مشهد مقدس برقرار و مشغول معالجهء مردم است .\r\nميرزا مسيح ولد ميرزا على پس از فراغت از تحصيل مشغول خدمات ديوان و چند سال حكيمباشى نواب مهد عليا طاب الله ثراها بود . بعد از چندى فوت كرد .\r\nميرزا محمد ولد حاجى ميرزا محمود طبيب پس از مدتى تحصيل از مدرسه خارج شده به معالجهء مردم پرداخت و از حذاق اطبا است .\r\nميرزا مصطفى ولد ميرزا احمد مشغول تحصيل است .\r\nميرزا محمد كرمانشهانى پس از چندى تحصيل مأمور كرمانشهان شد .\r\nميرزا محمد ولد ميرزا محمود پس از چندى تحصيل فوت شد .\r\nميرزا مجيد ولد ميرزا حسن پس از چندى تحصيل از مدرسه خارج شد .\r\n\r\n","description":"","footnote":"","page_name":" 1111 ","page_number":161},
  {"content":"\r\n\r\nميرزا مومن ولد ميرزا محمود پس از فراغت از تحصيل غالبا مامور خدمات مرجوعهء ديوان و اكنون مأمور كردستان است .\r\nميرزا شيخ محمد ولد ميرزا على محمد مشغول تحصيل است .\r\nميرزا محمد ولد ملا محمد على شميرانى پس از مدتى تحصيل از مدرسه خارج شد .\r\nميرزا محمد ولد ميرزا كاظم از مدرسه خارج شد .\r\nميرزا محمد ولد ميرزا محمد حسين تفرشى مشغول تحصيل است .\r\nميرزا سيد مهدى ولد آقا سيد حسين مشغول تحصيل است .\r\nميرزا مرتضى ولد ميرزا محمد مشغول تحصيل است .\r\nميرزا محسن ولد مولا بيك در تحصيل است .\r\nميرزا محمد ولد ميرزا غلامعلى در تحصيل مقدمات است .\r\nنصر الله ميرزا ولد نواب حاجى سيف الدوله ميرزا از شاگردان مرتبهء اول طب و پس از فراغت از تحصيل به نيابت وزارت علوم مقرر و همواره مشغول خدمات مرجوعه مىباشد .\r\nميرزا نصر الله ولد ميرزا احمد تنكابنى حكيمباشى پس از فراغت از تحصيل همواره حاضر خدمات مرجوعهء ديوان بوده بعد به حكيمباشى - گرى قم مامور و بعد از چندى توقف احضار شده به ولايات متفرقه نيز ماموريت حاصل كرده اكنون در طهران مشغول معالجهء عامهء مردم و از اطباى حاذق عالم و به خدمات محوله مشغول است .\r\nميرزا نصر الله ولد حكيم الهى پس از فراغت از تحصيل مدتى به طبابت عامه مردم پرداخته بعد مامور تبريز گشت و در همانجا درگذشت .\r\nميرزا نصرت ولد محمد صادق بيك پس از فراغت از تحصيل به طبابت مريضخانه مقرر و طبيب مخصوص مدرسهء مباركهء دارالفنون و در جنب مدرسه با حذاقت تمام به معالجهء عموم مردم مىپردازد .\r\nميرزا هدايت اصفهانى پس از فراغت از تحصيل غالبا مامور خدمات مرجوعهء ديوان اعلى و صاحب‌نشان و حمايل سرهنگى و بعد از چندى فوت نمود .\r\nميرزا يوسف ولد ميرزا محمود در تحصيل است . انتهى .\r\nهم دراين سال ميرزا احمد نايب دويم وزارت خارجه به لقب خانى و نشان شيروخورشيد از مرتبه اول سرهنگى با حمايل سفيد نايل گرديد .\r\n\r\n","description":"","footnote":"","page_name":" 1112 ","page_number":162},
  {"content":"\r\n\r\nميرزا فضل الله برادر جناب صدر اعظم به منصب جليل وزارت كل نظام سرافراز و روانهء آذربايجان گرديد .\r\nفوج اول خاصه كه احضار به دارالخلافه شده بود با محمد على خان سرتيپ و ساير صاحب منصبان وارد طهران شدند .\r\nفوج جديد خلخال به سرهنگى محمد قلى خان جوانشير نيز وارد دارالخلافه گرديدند .\r\nسوارهء افشار قزوين كه از خراسان مراجعت كرده بودند مواجب گرفتند .\r\nدو دسته غلام چلبيانلو ابواب جمعى جواد خان و محمود خان مامور نظم طرق شاهرود و بسطام شدند .\r\nعباسقلى خان سرتيپ افواج قزوين و ساير سركردگان كه در خراسان خدمت كرده بودند هريك به انعام و خلعت همايون مفتخر گرديدند .\r\nاسكندر خان قراپاپاق به نيابت اول آجودانباشىگرى برقرار آمد .\r\nعبد الحسين خان و ميرزا محمد خان و آقا رضا خان و نريمان خان و لطفعلى خان كه مدتى مشغول مشق نظام بودند هريك به منصب نايب آجودانباشى گرى نايل شدند .\r\nكاظم خان قراپاپاق به سرتيپى سوارهء قراپاپاق سرافراز و به سيصد تومان اضافه مواجب سرافراز شد .\r\nحسن خان قراپاپاق نيز سركردگى سوارهء قراپاپاق يافت .\r\nهم دراين سال ، به حكم نواب و الا نصرة الدوله حكمران فارس ، پانزده باب چاپارخانه در عرض راه اين مملكت ساختند و دزدان بختيارى كه در راه شولكستان شرارت مىكردند تنبيه شدند .\r\nدويست فروند كشتى تجارتى در شط محمره لنگر انداخت .\r\nميرزا نصر الله به لشكرنويسى آذربايجان و ميرزا عبد اللّه براى ضبط و ربط حساب گمرك آنجا و فتحعلى بيك نيابت آجودانباشيگرى گرفتند .\r\nحكيم كازولانى به حكيمباشيگرى كل افواج قاهره سرافراز شد .\r\nحكيم داود خان مسيحى كه خدمات به دولت عليه كرده بود در ماه ربيع الاول اين سال وفات نموده به احترام او را به خاك سپردند .\r\n\r\n","description":"","footnote":"","page_name":" 1113 ","page_number":163},
  {"content":"\r\n\r\nسوارهء مقدم به سركردگى على خان مرخص خانه شدند .\r\nنواب و الا نصرة الدوله حكمران فارس به يك ثوب جبهء ترمهء شمسهء الماس خلعت همايون مفتخر گرديد .\r\nنظم سرخس به اهتمام عباسقلى خان بيگلربيگى دره جزى درجهء كمال يافت .\r\nدر بلوك ناييج مازندران تصفيهء آهن را به درجهء كمال رسانيدند كه از آهن حاجى ترخان نرمتر و به استعمال نزديكتر و مثل آهن حاجى - ترخان تخته كرده به دارالخلافه آوردند و امر به تشويق و تكميل اين عمل و عاملين شد . نيز در مازندران به اهتمام مصطفى قلى ميرزا حكمران مازندران و به مباشرى استاد عبد الحميد قنادى كه استادى قابل است شكر مازندران را در كمال خوبى سفيد كردند .\r\nراه استراباد به واسطه قراولخانه‌ها كه ساخته‌اند و مواظبت مستحفظين كمال امنيت يافت .\r\nروز هفدهم ربيع الاول كه عيد مولود مسعود حضرت رسالت‌پناهى صلى الله عليه و آله مىباشد شرايط احترامات اين‌روز كاملا به عمل آمد .\r\nشاهزاده مصطفى قلى ميرزا حكمران مازندران به اعطاى يك ثوب جبهء ترمهء خلعت همايون مفتخر گرديد .\r\nنجفقلى خان پسر محمد طاهر خان وكيل چون خط و ربطى داشت در سلك ارباب قلم منسلك گرديد .\r\nمسيو جان داود مسيحى مترجم اول دولت عليه جزء اجزاى سفارت پطرزبورغ گرديد .\r\nپيش از اين افواج كه مرخص‌خانه مىشدند سرتيپان و سرهنگان آنها گاهى در دارالخلافه توقف مىكردند . اين اوقات حكم همايون شد كه سرهنگ و سرتيپ هر فوج مرخص شده تا محل موطن حتما بافوج همراه باشند كه مايهء بىنظمى نشود .\r\nعليقلى ولد محمد طاهر خان وكيل نايب آجودانباشى شد .\r\nفوج ششم تبريز كه دو سال در خراسان مأمور و مشغول خدمت بودند مراجعت به دارالخلافه كرده مواجب گرفته مرخص‌خانه شدند .\r\nراهزنان ايلات لرستان و پشتكوه به اهتمام نواب و الا خانلر ميرزا حكمران عربستان و لرستان تنبيه شدند و مخصوصا نصير خان جودكى\r\n\r\n","description":"","footnote":"","page_name":" 1114 ","page_number":164},
  {"content":"\r\n\r\nكه متعرض قوافل و عابرين دزفول و عربستان مىشد به سزاى خود رسيد و از دزفول تا خرم‌آباد رباطات ساختند .\r\nخدمات نواب حشمة الدوله حكمران آذربايجان منظور نظر مهر اثر شده يك ثوب جبهء ترمه شمسهء مرصع مصحوب نواب شاهزاده ملك قاسم ميرزا به افتخار معظم اليه انفاذ تبريز شد .\r\nحكومت سمنان و دامغان را به ميرزا محمد خان كشيكچىباشى واگذار فرمودند و امامقلى خان از جانب معزى اليه نيابت يافت و على خان قيراط را حكومت جوين دادند و محمد ولى خان قاجار به حكومت نهاوند برقرار شد .\r\nشفيع خان چپرچىباشى ملتزم حسن رفتار چاپاران گرديد .\r\nعباسقلى خان سرتيپ به ازاى خدمات كه در خراسان كرده بود به اعطاى يك رشته حمايل سرتيپى سرافراز شد .\r\nعبد القادر خان شكى مامور بجنورد با سوارهء ابواب جمعى خود حاضر ركاب اعلى گرديد .\r\nميرزا كوچك دماوندى ياور به لقب خانى و منصب سرهنگى نايل آمد .\r\nقليچ خان ما فى كه مامور خراسان بود با سوارهء ابواب جمعى خود به دارالخلافه معاودت كرده مواجب گرفته مرخص‌خانه شدند .\r\nاين اوقات ماهى هزار قبضهء تفنگ در جبهه خانهء دارالخلافه مىسازند .\r\nپنبهء ينگى دنيا كه در ارومى كاشته بودند خوب به عمل آمد .\r\nكلوكه صاحب حكيم‌باشى جمعى را در خانهء خود درس جراحى داده و مقدمهء تكميل اين علم مىباشد .\r\nهم دراين سال ، كه هزار و دويست و شصت و هشت است ، در هجدهم ماه ربيع الاول ميرزا تقى خان كه سابقا امير نظام و شخص اول اين دولت ابد انتظام بود در كاشان وفات كرد .\r\nمير هاشم خان حاكم ملاير و تويسركان به جبهء ترمهء خلعت همايون سرافراز گرديد .\r\nمحمد تقى خان قاجار - كه سابق سركرده سوارهء خزل بود - مجددا به اين منصب برقرار آمد .\r\nافواج قديم و جديد گروس در تعليمات نظامى مهارت كامل به هم رسانيدند .\r\n\r\n","description":"","footnote":"","page_name":" 1115 ","page_number":165},
  {"content":"\r\n\r\nدر خبوشان برق‌زده چند باب دكان را سوزانيده بعد زلزلهء شديد شده خرابى زياد كرد .\r\nخوانسار از شر اشرار به اهتمام نواب و الا احمد ميرزا آسوده شد .\r\nشوارع كرمان به خراسان از اهتمام اولياى دولت امنيت يافت .\r\nجناب اعتماد الدوله صدر اعظم را به يك ثوب جبهء ترمه قرين مفاخرت فرمودند .\r\nميرزا محمد على خان وزير دول خارجه نيز به اعطاى يك ثوب جبهء ترمهء كرمانى مفتخر گرديد .\r\nجناب صدر اعظم به بازديد مدرسهء مباركهء دارالفنون رفته بعد از امتحان متعلمين و حصول اطمينان به ترقى آنها هريك را تشويق نمودند .\r\nيك ثوب جبهء ترمه به رسم خلعت براى نواب و الا حسام السلطنه حكمران خراسان فرستادند .\r\nعزيز خان آجودان‌باشى كه در تعليم و نظام و مشق افواج اهتمامات نموده بود به يك ثوب قباى نظامى زردوز از ملابس خاصه مخلع گرديد .\r\nنبى بيك نايب سركردهء سوارهء مقدم لقب خانى يافت .\r\nنصر الله خان پسر ميرزا اسمعيل خان بندپيى به سرهنگى فوج بندپيى سرافراز شد .\r\nجواد خان ولد اسكندر خان قاجار حاكم كرمانشهان را سرهنگ فوج سيم مراغه فرمودند .\r\nچرخ منگنه كه خارا و اقمشهء ابريشمى را موج مىدهد در يزد متداول نبود و منسوجات ابريشمى يزد را به كاشان برده منگنه مىكردند و اسباب تعويق بلكه تضييع بود . ميرزا عباس نايب الحكومهء يزد چرخ منگنه‌اى تمام نموده در كمال خوبى و اقمشه را به آن موج مىدهند كه از قماش فرنگى فرق نمىتوان كرد .\r\nدراين سال خبر دادند كه در بلوك رفسنجان كرمان جوانى است نوزده ساله كه بر روى سينه و شكم او به شكل آدم طفلى مستوى الخلقه آفريده شده كه دو پاى آن در شكم آن جوان و ساير اعضاى او بر روى شكم جوان مىباشد .\r\nدر هفدهم ربيع الثانى اين سال ولدى ذكور از صلب مقدس شاهنشاهى فروغ‌بخش ابصار گرديده موسوم به معين الدين ميرزا شد .\r\n\r\n","description":"","footnote":"","page_name":" 1116 ","page_number":166},
  {"content":"\r\n\r\nميرزا محمد خان كشيچكىباشى به اعطاى يك قبضه شمشير مرصع مفتخر گرديد .\r\nروز دوشنبه هجدهم ربيع الثانى ميرزا محمد على خان وزير دول خارجه مرحوم شد .\r\nمحمد يوسف خان به منصب سرتيپى و يك ثوب جبهء ترمهء اعلى سرافراز شد . سيد احمد نانكلى كرمانشهان با سوارهء ابواب جمعى خود از سان حضور همايون گذشته سيصد نفر از سوارهء او منتخب و داخل قشون ظفرنمون برقرار شدند .\r\nقليچ خان سرتيپ سوارهء ما فى كه از خدمت خراسان برگشته بود يك ثوب جبهء ترمه به او مرحمت فرمودند . فضلعلى خان سركردهء سوارهء شاهسوارى نيز از خدمت خراسان معاودت كرده به اعطاى يك طاقه شال سرافراز شد .\r\nميرزا على اكبر سرهنگ قورخانه استاد فتح الله آهنگرباشى قورخانه را به ماسوله براى ساختن آهن تخته فرستاده ده خروار آهن ساخته به قورخانه آورد و از آهن مزبور لولهء تفنگ ساختند و بسيار نرم و خوب به عمل آمده حكم شد در معدن مزبور كار كنند .\r\nحاجى خان و شيرخان را كه دو نفر از اشرار دهخوارقان بودند نواب و الا حشمة الدوله حكمران آذربايجان به سزاى خود رسانيدند . نيز به حكم نواب معظم اليه چند باب قراولخانه علاوه بر قراولخانه‌هاى سابق ساختند .\r\nموكب اقدس همايون پنج‌شنبه بيست و يكم ربيع الثانى تشريف‌فرماى شكار جاجرود گرديدند .\r\nهم دراين سال چون بعضى حاصل كرمان مورد آفات شده بود محض رعايت رعيت آن ولايات تقريبا شش هزار تومان نقد و سه هزار خروار جنس به آنها تخفيف مرحمت فرمودند .\r\nعبد القادر خان شكى كه از خدمت خراسان معاودت نموده به منصب سرتيپى سرافراز و مخلع گرديد .\r\nجعفر قلى خان سرتيپ افواج مراغه كه يك سال در ركاب اعلى بود مرخص آذربايجان شد .\r\nابراهيم آقاى سرتيپ ماكوئى كه به منصب سرتيپى فوج شانزدهم\r\n\r\n","description":"","footnote":"","page_name":" 1117 ","page_number":167},
  {"content":"\r\n\r\nشقاقى سرافراز شده بود به‌جهت نظم فوج مزبور روانهء آذربايجان گرديد .\r\nرحمت الله خان نايب آجودان‌باشى سرهنگ فوج شانزدهم مخلع و مأمور آذربايجان شد كه عمل فوج مزبور را صورت دهد .\r\nسوارهء شاهسون افشار مواجب شش ماهه گرفته كه روانهء خراسان شوند .\r\nاستاد على اكبر تفنگ‌ساز كه حسب الامر به خراسان رفته بود كه تفنگ سربازى بسازد اين اوقات پانصد ششصد قبضه تفنگ ممتاز ساخته كه همه كس پسند نموده و تشويق او كردند .\r\nدر حوالى شهر كرمان قناتى احداث كردند كه اهل شهر از آب رفاهيت داشته باشند .\r\nدر بلوك شوشتر موسوم به عقيلى نيشكر به عمل آوردند كه قد آن سه ذرع و نيم ذرع از نيشكرهاى مازندران بلندتر بود .\r\nروز غرهء جمادى الاولى بندگان سركار اعليحضرت شاهنشاهى به مدرسهء مباركهء دارالفنون تشريف‌فرما شده متعلمين را كه در اندك وقت زياد ترقى كرده‌اند سركشى و تشويق فرمودند .\r\nميرزا كاظم خان مستوفى ولد جناب صدر اعظم را به لقب جليل نظام الملكى و خلعتى خاص قرين اختصاص فرمودند .\r\nمحمد ناصر خان ظهير الدوله را به منصب ايشيك آقاسى باشيگرى دربار همايون كه از مناصب جليله است و به اعطاى عصاى مرصع كه مخصوص اين منصب است مفتخر فرمودند .\r\nميرزا محمد سعيد مؤتمن الملك به لقب خانى و منصب دبيرى مهام خارجه كه قايم مقام وزارت دول خارجه است سرافراز و مخلع گرديد .\r\nحاجى ميرزا جبار رئيس تذكره به لقب ناظم المهامى و خدمت رسيدگى به امور معادن و كارخانه‌هاى بلورسازى و چينىسازى دارالخلافه و غيرها را به او محول داشتند و به خلعت همايون سرافراز شد .\r\nرجبعلى بيك ياور توپخانه به منصب سرهنگى و لقب خانى و خلعت همايون نايل شد .\r\nاين اوقات ماهى يك دستگاه كالسكه به اهتمام معير الممالك و مراقبت محمد قلى بيك كالسكه‌چى ساخته مىشود كه كمال امتياز را دارد .\r\nآقا مهدى ملك التجار به يك ثوب جبهء ترمه مخلع گرديد .\r\n\r\n","description":"","footnote":"","page_name":" 1118 ","page_number":168},
  {"content":"\r\n\r\nاسد الله خان امير قاين به يك ثوب جبهء ترمه خلعت همايون مفتخر و روانهء خراسان شد .\r\nجعفر قلى خان ميرپنجه كه در استراباد و گرگان مامور تنبيه اشرار تراكمه بود رؤسا و ريش سفيدان طايفه مزبوره را به راه انقياد درآورده و به اجازهء امناى دولت آنها را با خود به دربار همايون مىآورد به عطاى يك ثوب جبهء ترمه مفتخر و مخلع گرديد .\r\nمرتضى قلى خان حاكم شاهرود و بسطام مجددا به حكومت بسطام و به يك ثوب جبهء ترمه مخلع و سرافراز گرديد .\r\nروز چهارشنبه چهاردهم جمادى الاولى محض اظهار عبوديت اشخاص مسطوره در ذيل با عريضه و پيشكش به تقبيل عتبهء عليه سرافراز گرديدند : محمد حسين خان برادر كريم دادخان بيگلربيگى هزاره با عريضهء كريم دادخان ، سيد على خواجه فرستادهء حكومت خان والى ميمنه با عريضهء والى ، محمد ولى خان پسر مرحوم ابراهيم خان بيگلر - بيگى سابق هزاره ، اللهيار خان برادرزادهء او ، عبد الحميد بهادر فرستادهء حسن سردار هزارهء پساكوهى با عريضهء او ، عبد الكريم بيك فرستادهء ابراهيم خان سردار تايمنى با عريضه ، خان ميرزا بيك فرستادهء ابراهيم - خان و اكرم خان فيروزكوهى با عريضه ، شادمان بيك فرستادهء نصير خان جمشيدى با عريضه ، رضا بهادر ( ؟ ) ، ارباب خالق ريش سفيد طايفه ايجكه ، على بهادر ريش سفيد طايفهء قيرستان ، عظيم بيك ريش سفيد طايفهء قهقهه ، ملا حسين ريش سفيد طايفهء دهه زنگى .\r\nحكيم كازولانى « 1 » حكيمباشى نظام صاحب‌نشان دويم شير و خورشيد دولت عليه و صاحب نشان دويم سنت استانيس لاس دولت روس روز بيست و سيم ربيع الثانى وفات كرد . او را با احترام تمام دفن و كفن كردند .\r\nجبه‌خانهء اصفهان ترقى نموده آلات حرب بسيار ممتاز از قبيل لوله تفنگ و چقماق و سرنيزه و شيپور و غيره مىسازند .\r\nاز قوت صيد محمد خان حاكم هرات كاسته امير افضل خان پسر كهندل خان قندهارى با جمعى افاغنه بر سر فراه و سبزار آمده اين دو\r\n\r\n\r\n","description":"","footnote":"\r\n( 1 ) - متن : « كاضولانى » .\r\n","page_name":" 1119 ","page_number":169},
  {"content":"\r\n\r\nشهر را گرفتند و در حوالى هرات امنيتى نيست .\r\nدر عقيلى بلوك شوشتر تگرگ به قدر گلولهء توپ آمده چرخها كه در صحرا براى مرمت و تنقيه قنوات بوده به كلى خرد كرده است .\r\nنواب شاهزاده بهرام ميرزا كه در تشريف‌فرمائى موكب همايون به سفر اصفهان از جانب سنى الجوانب پادشاهى نيابت داشتند و خدمات نمايان نموده به نشان تمثال بىمثال مبارك قرين افتخار گرديدند .\r\nجناب صدر اعظم به سركشى كارخانهء بلورسازى رفته عمله‌جات را انعام داده تشويق كردند و از طرف قرين الشرف ملوكانه نيز به استادان كارخانه بذل مراحم شد .\r\nميرزا عبد الوهاب پسر مرحوم ميرزا محمد على خان وزير دول خارجه به منصب نيابت دويم وزارت دول خارجه و يك ثوب جبهء ترمه مخلع و نايل گرديد .\r\nاز اصفهان تا منزل مقصود بيك در راه فارس همچنين از اصفهان الى كاشان حسب الامر قراولخانه‌ها در راه ساخته مايهء مزيد امنيت گرديد .\r\nبه طايفهء ككلان در استراباد كه به قشون مأمور آن نواحى خدمت كرده بودند دو هزار تومان تخفيف مرحمت شد .\r\nميرزا محمد ولى طبيب حكيمباشى كل افواج قاهره گرديد .\r\nاسماعيل ميرزا ولد نواب شاهزاده بهرام ميرزا منصب سرهنگى يافت .\r\nفوج پانزدهم شقاقى كه از خدمت خراسان برگشته بود از وجوه خزانه مواجب آنها را داده و مرخص‌خانه فرمودند كه چندى آسوده باشند .\r\nمحمد خان ميرپنجه و بيگلربيگى آذربايجان به دارالخلافه آمده شرفياب حضور مبارك گرديدند .\r\nوزير نظام در آذربايجان در خدمات مرجوعه مساعى جميله دارد .\r\nنواب و الا نصرة الدوله حكمران فارس با سه عراده توپ و چهارصد سوار و دويست نفر سرباز همدانى به نظم گرمسيرات رفتند و پيش از اين كه خود عازم شوند سه عراده توپ و پانصد نفر سرباز و سه هزار سوار\r\n\r\n","description":"","footnote":"","page_name":" 1120 ","page_number":170},
  {"content":"\r\n\r\nبا فضل الله خان ميرپنجه و جعفر قلى بيك ياور اول توپخانه به گرمسيرات فرستادند . اين اوقات قلعه سفيد را گرفته ساكنين را در ربقهء اطاعت درآورده به ازاى اين خدمت جعفر قلى بيك به لقب خانى ملقب گرديد .\r\nعبد الله خان صارم الدوله كه در كرمان و بلوچستان خدمات كرده بود مورد مرحمت شد . فوج خدابنده‌لو را ابواب جمع او فرمودند و به يك قبضه شمشير مرصع سرافراز گرديده مأمور شد كه كسرى فوج ملاير و تويسركان و قراگوزلو را بگيرد .\r\nسيد احمد و سيد اياز خان نانكلى كرمانشهان مخلع گشتند .\r\nچون آخر سال تنگوزئيل است حسب الامر سان قشون حاضر ركاب را ديدند .\r\nاين اوقات مبلغى از وجوهى كه در هرات به اسم همايون سكه زده بودند و عريضهء صيد محمد خان با جمعى از معارف هرات به دربار همايون رسيد .\r\nاز قرارى كه ذكر نموديم چون اين اوقات سيد محمد ولى خان قندهارى و خوشدل خان و غلام محيى الدين پسر كهندل خان با جمعى مشاهير ديگر و دو هزار سوار و دو هزار نفر پياده و هفت عراده توپ و يك لوله زنبورك به فراه آمده آنجا را تصرف كردند و محمد صديق خان پسر كهندل خان نيز در تعاقب آنها با جمعى كثير و توپخانه ارادهء اسفزار دارد و بر سر اسفزار آمده و قريب الوصول است و از قرار مسطور خود كهندل خان نيز به خاك هرات خواهد آمد ، لهذا اوضاع هرات قدرى مغشوش است و ايلات و عشاير حول‌وحوش هرات كه اين بىنظمى را ديده بناى تاخت‌وتاز گذاشته‌اند و به اتفاق بعضى تراكمه نهبندان را چاپيده‌اند . در كرمانشهان بارندگى زياد شده در منزل قهرود پنج روز على التوالى طورى برف آمده كه راه عبور و مرور مسدود مىبود .\r\nاين ايام در رحمت‌آباد گيلان به اهتمام ميرزا على اكبر سرهنگ قورخانه قطران زياد مىسازند .\r\nفوج جديد مراغه ابواب جمعى اسكندر خان سرهنگ و فوج خلج ساوه جيره و عليق گرفته با هزار نفر سوارهء شاهسون افشار و ايلات قزوين\r\n\r\n","description":"","footnote":"","page_name":" 1121 ","page_number":171},
  {"content":"\r\n\r\nمامور خراسان شدند .\r\nدو هزار و پانصد دست فانسقه كه در قورخانه ساخته شده و دو هزار قبضه تفنگ طرح انگليسى كه در جبه‌خانهء دارالخلافه ساخته‌اند بار بسته كه به خراسان ببرند .\r\nهريك از افواج كه كسرى دارند حسب الامر كسرى آنها گرفته مىشود .\r\nنواب و الا حسام السلطنه والى خراسان عباسقلى خان ميرپنجه را با سه فوج سرباز و سواره و توپخانه روانهء تربت جام نمودند كه مشغول حراست ثغور و نظم آن صفحات باشند .\r\nفتحعلى بيك نايب آجودانباشى را نواب و الا حشمة الدوله حكمران آذربايجان مأمور نظم امور نظام مراغه نمودند .\r\nكتاب قاموس و تاريخ پطر كبير طبع شده و مىفروشند .\r\nروز شنبه بيست و هشتم جمادى الاولى هفت ساعت و سى و شش دقيقه از روز گذشته آفتاب عالمتاب از برج حوت به حمل تحويل نمود و سلام عام در تالار تخت مرمر باشكوهى وافر منعقد گرديد و قريب سى نفر از اعيان و ريش سفيدان هزاره و تفرشى و جمشيدى دراين سلام مخلع گرديدند .\r\nشب عيد جناب صدر اعظم به يك قطعه نشان تمثال بىمثال همايون مكلل به الماس برليان مفتخر شدند و يك ثوب جبهء ترمهء دوره مرواريد روزى كه ذات ملك صفات همايون به عمارت جديد تشريف‌فرما مىشدند به جناب معظم اليه مرحمت فرمودند .\r\nدراين ايام ، نواب شاهزاده امامقلى ميرزا به حكومت كرمانشهان و خلعت همايون سرافراز گرديد .\r\nخسرو خان والى را خلعت و حكومت قزوين دادند .\r\nبعد از آمدن جعفر قلى خان ميرپنجه با افواج و قشونى كه مأمور صفحات گرگان و استراباد بودند به دارالخلافه معدودى از اشرار تكه آن صفحات را خالى از قشون فرض كرده قصد تاخت‌وتاز كرده بودند ولى قراولان آن نواحى ايشان را به سزاى خود رسانيدند .\r\nاز غرايب كه در كرمان اتفاق افتاده اين‌كه در ارزويه بزى چهل روز ديوانه شده و سه بچه زائيده كه يكى از آنها شباهت به سگ داشته\r\n\r\n","description":"","footnote":"","page_name":" 1122 ","page_number":172},
  {"content":"\r\n\r\nبخصوص دست و پاى او كه خيلى شبيه به سگ بوده است .\r\nاين اوقات بارندگى زياد در كرمان شده بعد از بارندگى وقت عصرى صاعقه در سراى گلشن فرود آمده است .\r\nدر خمسه باران زيادى آمد .\r\nقشونى كه از استراباد آمده مواجب ساليانهء آنها را داده مرخص خانه شدند .\r\nفوج بكشلوى افشار را ابواب جمع عباسقلى خان سرتيپ افواج قديم و جديد قزوين فرمودند .\r\nجمعى از تراكمه كه در خراسان به تاخت آمده دچار محمد رحيم - خان شده سه نفر سردار به اسم و بيست نفر ديگر از ايشان را قشون ظفرنمون مقتول نمودند .\r\nنواب و الا مويد الدوله با بزرگان سيستان گفتگو نموده كه در ترش‌آب و در دهنهء نهبندان قرار قراولخانه و مستحفظ بگذارند كه طرق و شوارع از دست‌اندازى بلوچها محفوظ ماند .\r\nقراولخانه‌هاى شهر اصفهان تمام شده و سرباز درآن قرار گرفته و اين فقره موجب مزيد نظم و انتظام است .\r\nبارندگى زياد در اصفهان شده روز پنج‌شنبه دهم جمادىالثانيه كه روز سيزده عيد بود موكب همايون به عزم توقف چند شبه تشريف - فرماى قصر قاجار گرديدند .\r\nدر دارالخلافه بارانهاى به موقع آمد .\r\nحكومت ساوجبلاغ آذربايجان را به كريم خان مكرى محول فرمودند .\r\nنواب و الا حشمة الدوله به اجازهء اولياى دولت نجفقلى خان پسر مهدىخان قراپاپاق را مأمور سرپرستى قراپاپاق نمودند .\r\nاين اوقات حكم شد هركس معدنى در ممالك محروسه پيدا كند و به واسطهء حاجى ميرزا جبار ناظم المهام به عرض اولياى دولت برساند اذن كار كردن درآن معدن را به او خواهند داد و تا پنج سال هرچه آن منفعت حاصل نمايد مال خود او است و هركس بىاذن در معدنى كار كند منافع آن ضبط ديوان مىشود .\r\nكسر سواره را حسب الامر مىگيرند كه به دفعات دوازده هزار و پانصد نفر سواره حاضر ركاب اعلى شوند .\r\nدر شوشتر و دزفول و آن صفحات بارندگى كامل شده نصير خان\r\n\r\n","description":"","footnote":"","page_name":" 1123 ","page_number":173},
  {"content":"\r\n\r\nاز طايفهء جودكى لرستان را كه از اشرار و راهزنان بود نواب و الا احتشام الدوله گرفته به سزاى خود رسانيدند .\r\nدر قزوين هفت شبانه روز مستمر باران آمد .\r\nسوارهء ايلات قزوين به دارالخلافه احضار شدند .\r\nكتاب فصول خوارزمى و الف ليلة و حديقه حكيم سنايى طبع شده مىفروشند .\r\nچون جمعيت دارالخلافه زياد شده حكم شد هركه بخواهد بيرون دروازه‌خانه بنا نمايد . بنابراين دويست باب خانه تاكنون بنا نموده‌اند .\r\nاين اوقات بارندگى كه در دارالخلافه شده رعدوبرق نمودار و صاعقه فرود آمده به بادگير خانهء حاجى محمد حسين طهرانى گرفته به قدر گلولهء شمخال سوراخ كرده و فرو رفته .\r\nافواج و سواره كه در آذربايجان بودند احضار به دارالخلافه شدند .\r\nكرمى مار مانند در شكم مرغها در صفحات كرمانشهان و عربستان پيدا شده مرغ ديوانه مىشود و خوردن گوشت او نيز مضر است .\r\nنواب و الا مؤيد الدوله حكمران كرمان و بلوچستان كه به سفر بلوچستان رفته بودند خوانين و اعيان بلوچستان از قبيل رشيد خان و سيف الدين خان و سالار مهدى خان و اعظم خان و غيرهم از روى انقياد خدمات به نواب معظم نموده‌اند و مدد على خان سرحدى نيز مخلع و مأمور شد كه ساير بزرگان بلوچ را به خدمت نواب مويد الدوله بياورد .\r\nميرزا محمد على خان ناظم الملك از جانب نواب و الا نصرة الدوله حكمران فارس به گرمسيرات رفته سه قلعهء محكم بلوك اهرم را كه يكى در صحرا و دو در كوه بود گرفته و خراب كرده حاجى ابو الحسن اهرمى را نيز كه به واسطهء استظهار بر قلاع مزبوره شرارت مىنمود به سزاى خود رسانيد . دو سه قلعهء ديگر نيز كه در بلوك جويم و بيدشهر و در تصرف اشرار بود مستخلص شده آن حدود نظم يافت .\r\nطرح اجناس غيرمرغوب از حكام جهرم و قير و كارزين و داراب و ابكاء و غيره به رعيت معمول بود حسب الامر موقوف شد .\r\nنصر الله خان بيگلربيگى سابق لار و قباد خان شقائى و احمد خان بهارلو كه از حكام سابق روگردان بودند استمالت شده به خدمت گرويدند .\r\nدر گرمسيرات فارس بارندگى شده .\r\n\r\n","description":"","footnote":"","page_name":" 1124 ","page_number":174},
  {"content":"\r\n\r\nتاريخ جهانگشاى نادرى و كتاب جامى طبع شده مىفروشند .\r\nحكومت خوى را به شاهزاده محمد رحيم ميرزا مرحمت فرمودند .\r\nحكومت ولايت خلخال را به نواب شاهرخ ميرزا مرحمت فرمودند .\r\nچون اختيار حكومت عراق را در هذه السنه سيچقان‌ئيل به جناب مستوفى الممالك واگذار فرموده‌اند لطفعلى خان نايب آجودانباشى حسب الامر از جانب معظم اليه به نيابت حكومت عراق معين و روانه گرديد .\r\nعباسقلى خان سرتيپ نورى كه در خراسان خدمات كرده بود به يك رشته حمايل سرخ از مرتبهء سرتيپى اول نايل گرديد . سكهء قديم در شوش مسكوك به نقش كلمهء طيبهء لا إله الا الله و آيات شريفهء قرانى پيدا كرده به دارالخلافه آوردند و شرحى ميرزا جعفر خان مشير الدوله همراه مسكوكات نوشته و ارسال داشته كه صورت آن از قرار ذيل است :\r\nدر شهر قديم شوش واقع در چهار فرسخى شوشتر آثار عمارات عاليه از زير خاك نمودارشده از جمله عمارت اردشير درازدست است كه آن عبارت از سى و شش ستون سنگ يك‌پارچه و فاصلهء هر ستون هفت ذرع و بلندى ستونها به علت افتادن و شكستن معلوم نيست . لكن از زير ستون و سرستون كه اكثر صورت گوساله و غيره دارد معلوم مىشود كه ستونها بسيار بلند بوده باوجود اين‌كه در صحراى عربستان يك پارچه - سنگ پيدا نمىشود ، سى و شش زير ستون هم در پيش روى همين عمارت رو به شمال او پيدا شده و دليل است كه اينجا جاى سلام بوده . اين عمارت در طرح و وضع مثل تخت جمشيد است . در بعضى از ستونها عبارات به خط سريانى و كلدانى منقور است . آجرها به وزن شصت و هشت من در اينجا كار كرده‌اند . در بالاى يك عمارت قدرى پول سفيد مسكوك به خط كوفى بيرون آمده معلوم مىشود بعد از غلبهء عرب اين پولها را دفن كرده‌اند و اين پولها سكهء بصره و دمشق و واسط و مرو و هرات و نيشابور و دارابجرد و اصطخر بوده . تاريخ سكه پول يك صد و پنج هجرى است و تعجب است كه چگونه دراين مدت مديد پولها به اين صفا و تازگى مانده .\r\nشهر خرم‌آباد كه آب جارى نداشت و مردم از آب تنگى مىكشيدند و در يك فرسخى شهر آثار نهرى بود ، به حكم نواب و الا احتشام الدوله\r\n\r\n","description":"","footnote":"","page_name":" 1125 ","page_number":175},
  {"content":"\r\n\r\nنهر را حفر و مرمت نموده به واسطهء آن شهر خرم‌آباد را داراى آب جارى كردند .\r\nبلوك عقيلى شوشتر كه خرابى داشت به قدر لزوم به رعاياى آن تخفيف مرحمت شد . پل شوشتر را مىسازند . ضرابخانهء شوشتر كه چندى بود سكه نمىزدند حكم شد داير كنند .\r\nنواب بهادر ميرزا « 1 » مرحوم شد .\r\nنظر به لياقت ميرزا محمد مستوفى او را به لقب قوام الدوله ملقب فرمودند .\r\nاز دربار دولت روس نشان سنت آنا از مرتبهء دويم دوره الماس به حكيم كلوكه حكيمباشى مرحمت شد .\r\nقلعهء نسكن و قلعهء سرباز بلوچستان مفتوح و صاحب‌منصبان و افراد قشون به قدر لياقت مورد مرحمت شدند .\r\nيك صد نفر سرباز افشار ابواب جمع سليمان خان افشار را داخل سواره نمودند .\r\nششصد نفر سوارهء افشار شاهسون و سيصد نفر سوار ايلات قزوين مواجب گرفته مأمور خراسان شدند .\r\nفوج دماوند احضار دارالخلافه شده مواجب گرفته مأمور اصفهان شدند .\r\nهزار و يك صد نفر توپچيان آذربايجان احضار شده كه به سرحدات روانه شوند و توپچيان سابق سرحدات را مرخص كردند .\r\nكهندل خان كه لشكر به هرات كشيده بود منهزم شده به هرات و اسفزار رفته كمك از كابل و قندهار طلبيده است .\r\nدر چمن قهقهه سه فرسخى شهر مشهد مقدس شش مرغ به هم رسيده كه هريكى از گوسفندى بزرگتر مىباشند .\r\nبه اهتمام شاهزاده مصطفى قلى ميرزا شكر مازندران را طورى سفيد كرده‌اند كه مثل شكر لاهور شده .\r\nدر مازندران باران كامل آمده .\r\nعمارات جديد سلطانى در دارالخلافه ساخته مزيد بر عمارات قديم نمودند و حكم شد مريضخانه ما بين قراولخانه‌هاى دروازه دولت\r\n\r\n\r\n","description":"","footnote":"\r\n( 1 ) - پسر هجدهم نايب السلطنه عباس ميرزا .\r\n","page_name":" 1126 ","page_number":176},
  {"content":"\r\n\r\nو دروازه قزوين كه جاى چهارصد نفر مريض و منزل اطبا و مطبخ و غيره داشته باشد بسازند و عدهء توپها چون زياد شده انبارى جديد نيز پهلوى انبار قديم ساخته شد و باغات و عمارات بيرون شهر را از قبيل لاله‌زار و نگارستان و قصر قاجار در كمال خوبى تعمير كنند . و عمارات جديد سلطانى در قصبهء نياوران بنا نمايند و بازارى مشتمل بر يك صد باب دكان در نياوران نيز بسازند .\r\nشفيع‌خان مصلحت‌گذار دولت عليه ايران مقيم لندن اين اوقات با اجزاى خود به حضور اعليحضرت پادشاه انگلستان مشرف شد .\r\nنواب شاهزاده نصرة الدوله حكمران فارس به نشان مرتبهء اول ميرپنجگى و حمايل سرخ و سفيد مخصوص اين رتبه مفتخر گرديد و اشخاصى كه به همراهى نواب معظم اليه در گرمسير خدمت كرده بودند هريك مورد مرحمتى لايق گرديدند .\r\nفوج بهادران به سرهنگى آقاجان خان كه قديمى و نظام‌دان است در كمال انتظام و آراستگى از آذربايجان به دارالخلافه آمدند .\r\nعباسقلى خان سرتيپ افواج قزوين به‌جهت گرفتن كسرى افواج قزوين و فوج جديد افشار بكشلو روانهء قزوين شد .\r\nيوسف خان سرتيپ افواج خواجه‌وند و عبد الملكى مامور گرفتن و نظم افواج مزبوره شد .\r\nخان باباخان پسر عباسقلى خان سرتيپ افواج قزوين به منصب سرهنگى فوج قديم قزوين و خلعت همايون سرافراز شد .\r\nآقا خان سرتيپ نيز به گرفتن كسرى افواج ايلات قزوين و ساير امور متعلقه به افواج مزبوره و سوارهء ايلات ابواب جمعى خود به قزوين رفت .\r\nدر اكثر ولايات ممالك محروسه بارندگى شده .\r\nبه رعاياى اصفهان يازده هزار تومان تخفيف مرحمت فرمودند و صنف علاف و خباز اصفهان كه از ماليات معاف بودند - اما حكام به آنها تعدى مىكردند - قدغن بليغ شد كه كسى متعرض اين دو صنف نشود .\r\nشب پنجم ماه رجب ، زلزلهء شديدى در شاهرود شد .\r\nمرتضى قلى خان در تنقيهء قنوات شاهرود و تعمير قلعه و قنات رحمت‌آباد اهتمام مىنمايد .\r\n\r\n","description":"","footnote":"","page_name":" 1127 ","page_number":177},
  {"content":"\r\n\r\nابراهيم خان پسر عبد الرزاق خان يزدى به حكومت كاشان و خلعت همايون سرافراز گرديد .\r\nخسرو خان كرمانى حكومت قراجه‌داغ يافته مخلع شد .\r\nميرزا عبد الرحيم پسر مرحوم ميرزا محمد تبريزى آجودان وزارت امور خارجه شد .\r\nريش‌سفيدان تركمان كوكلان و يموت كه محض سبقت در انقياد به دربار همايون آمده بودند مخلع و مرخص شدند و براى ساير ريش - سفيدان تركمان كه در اماكن خود بودند خلعت مبذول و انفاذ شد .\r\nفوج جديد فيروزكوهى ابواب جمعى مصطفى قلى خان ميرپنجه به سرهنگى عليرضا خان وارد دارالخلافه شدند و حكم همايون شد كه كل صاحب‌منصبان قشون كليجهء نظامى و شلوار تنگ بپوشند كه در وقت مشق چابك باشند .\r\nپيران فوج فدوى از خدمت معاف شدند .\r\nروز عيد نوروز ، در شيراز تگرگ غريبى باريده كه دانه‌هاى آن به درشتى نارنج بوده و يك دانه از آنها به سر يك نفر خورده چشمهاى او از حدقه بيرون افتاده و مغز او از هم پاشيده ، گوسفند و مال و مواشى زياد در صحراها تلف كرده و بعضى از درشتى دانه‌هاى تگرگ چيزها مىگويند كه به اغراق شبيه است .\r\nدو رشته قنات در بم و نرماشير احداث كرده‌اند كه باغستان به عمل آرند . بعضى ايلات رودبارى و غيرهء كرمان كه متفرق شده بودند استمالت شده قرار دادند به اماكن خود برگردند و تا چهار سال از ماليات معاف باشند .\r\nآب زاينده‌رود اصفهان زياد شده و مايهء مسرت زارعين است .\r\nسه فوج سرباز جديد اصفهان عازم دارالخلافه مىباشند .\r\nروز پنجشنبه هفتم شعبان بندگان اعليحضرت شاهنشاهى دام ملكه ابتدا سوار شده به سركشى و بازديد مشق افواج قاهره تشريف‌فرما شدند .\r\nبعد از آن عزيمت نياوران نموده پس از تماشاى آن اماكن ، عمارت سلطنتى ارگ را مزين داشتند .\r\nخدمات ميرزا فضل الله وزير نظام منظور نظر اقدس شده يك قطعه\r\n\r\n","description":"","footnote":"","page_name":" 1128 ","page_number":178},
  {"content":"\r\n\r\nنشان مرتبه اول سرتيپى و يك رشته حمايل سرخ مخصوص اين مرتبه مصحوب ميرزا مصطفى قلى ولد معزى اليه به افتخار ايشان انفاذ تبريز شد .\r\nميرزا ابراهيم مسيحى اصفهانى مترجم سفارت دولت عليهء ايران مقيم لندن به لقب خانى سرافراز شد .\r\nهشت فوج از افواج قاهره را ابواب جمع محمد حسن خان سردار فرمودند و عبد اللّه خان ولد مشاراليه به منصب ميرپنجگى سرافراز شد .\r\nبيگلر خان سرهنگ بزچلو كه پيرمرد و عازم مكه معظمه بود حسب الاستدعاى او منصب سرهنگى او را به عباسقلى خان پسر او مرحمت فرمودند .\r\nفوج مخبران شقاقى ابواب جمعى قاسم خان سرتيپ قراباغى وارد دارالخلافه شدند .\r\nفوج شانزدهم شقاقى كه از آذربايجان احضار دارالخلافه شده بود نيز وارد گرديد .\r\nدر بلدهء دزفول يك روز مقارن غروب انقلاب غريبى در هوا نمودار شده تگرگى شديد باريد و طورى سيل برخاست كه اكثر گاو و الاغ كه مردم از صحرا به خانه مىآوردند سيل برد و بسيارى از خانه‌ها نيز از لطمهء رعدوبرق و سيل خراب شد .\r\nسد بند شهر قزوين را كه سال گذشته خراب شده بود خسرو خان والى حاكم قزوين مىسازد .\r\nدر ماه رجب ، بيست دقيقه تگرگ شديدى در قزوين باريده كه سه روز در زمين باقى بود .\r\nروز پنج‌شنبه چهاردهم شعبان ، ذات ملكوتى صفات مقدس در قريهء دربند شميران ميهمان ميرزا محمد خان كشيكچى باشى بودند و مشاراليه لوازم پذيرائى مقدم مبارك را كاملا به عمل آورده شب پانزدهم كه شب عيد ولادت با سعادت حضرت صاحب الامر عجل الله تعالى فرجه بود در قصر قاجار توقف فرمودند و آتشبازى كاملى شد . نواب محسن - ميرزا را به يك ثوب جبهء ترمهء لاكى مخلع فرمودند .\r\nكارخانهء بلورسازى در دارالخلافه ترقى كرده است .\r\nمشهدى حسن نام صندوق‌ساز تبريزى دو صندوق آهنى ساخته كه و زنا دو خروار و در بستن و گشادن آن صنايع غريبه به كار برده و از\r\n\r\n","description":"","footnote":"","page_name":" 1129 ","page_number":179},
  {"content":"\r\n\r\nقرار تصديق تجار جز در دو سه كارخانه از كارخانه‌هاى فرنگ نظير آن ساخته نمىشود مورد توجه شده سيصد تومان و يك طاقه شال به او مرحمت فرمودند .\r\nفوج مخبران شقاقى به سرتيپى قاسم خان مامور فارس شد .\r\nفوج هفتم و هشتم افشار ابواب جمع عسكر خان سرتيپ از آذربايجان به ركاب اعلى احضار شدند .\r\nسواران ميرزا ابراهيم خان سرتيپ كه احضار ركاب اعلى شده بودند نهصد و پنجاه نفر در كمال آراستگى مىباشند .\r\nسربازان فوج خرقان مأمور ساخلو يزد شدند كه فوج بندپيى ، عوض آنها مراجعت كنند .\r\nفوج شانزدهم شقاقى به سرهنگى رحمت الله خان وارد دارالخلافه شده مامور خراسان شدند .\r\nنواب امامقلى ميرزا حكمران كرمانشهان پنجاه سوار به حراست طرق و شوارع آن صفحات برقرار نمودند .\r\nدر خراسان بارندگى كامل شده است . در نيشابور يك نفر در بام بوده برق به سر او زده او را هلاك و سقف را شكافته يك نفر را هم در اطاق كشته .\r\nدر قريهء جز ، در كنار درياى استراباد ، بادى آمده كه اغلب خانه - هاى آنجا را خراب نموده .\r\nموكب همايون روز يك‌شنبه بيست‌وچهارم شعبان باشكوهى تمام عزيمت ييلاق فرموده تشريف فرماى قصر نياوران شدند . قصبهء نياوران رونقى حاصل نموده است . در ايام ماه مبارك رمضان ، به‌جهت فراغت طبقات خدم براى عبادت ، عصرها را موقع شرفيابى به دربار قرار دادند .\r\nتخم پنبهء ينگى دنيائى به زارعين دارالخلافه همچنين به رعاياى تبريز داده شد كه امتحان نمايند كه در كجا خوب به عمل مىآيد .\r\nدر كرمان باران آمده و هوا معتدل است .\r\nسارى خان تركمان يموت كه مصدر شرارت بود در استراباد نزد محمد ولى خان بيگلربيگى آمده اظهار پشيمانى و اطاعت نمود .\r\nتگرگ زياد در همدان باريده .\r\n\r\n","description":"","footnote":"","page_name":" 1130 ","page_number":180},
  {"content":"\r\n\r\nامام‌زاده زيد را دراين ماه مبارك به انواع امتعه تزئين دادند .\r\nفضلعلى خان ميرپنجه و بيگلربيگى را به منصب امير تومانى سرافراز فرمودند .\r\nعبداللّه‌خان جوانشير به سرهنگى فوج اول خاصه سرافراز شد .\r\nفوج جديد بر خوار و ماربين اصفهان را چراغعلى خان به ركاب اعلى فرستاده نهايت آراسته بودند و حكم شد مشغول مشق باشند .\r\nكليهء افواج قاهره در ماه رمضان از مشق معافند .\r\nنادرقلىخان سركردهء سوارهء ايلات كه مأمور خراسان بود با سوار ابواب جمعى خود در كمال نظم به محل ماموريت رفت .\r\nزنى در خراسان طفلى زائيده بعينه ميمون ولى دم ندارد .\r\nخوانين سيستان عريضه نوشته اظهار انقياد مىنمايند .\r\nعليقلى خان ميرپنجه و عسكر خان سرتيپ و دو فوج افشار و هزار نفر سوار خمسه به انتظام صفحات خراسان مامور شدند .\r\nامير علينقىخان وكيل طبس به حكومت ولايت طبس و خلعت همايون سرافراز شد .\r\nاسكندر خان زند حكومت مرند و گرگر يافت .\r\nشب هفتم رمضان بندگان سركار اعليحضرت همايون در منزل جناب صدر اعظم افطار ميل فرمودند و جناب معظم حد تشريفات را به عمل آوردند .\r\nميرزا على اكبر مباشر قورخانه به منصب سرهنگى و خلعت همايون و دويست تومان اضافه مواجب نايل گرديد .\r\nميرزا محمد على سررشته‌دار اول فوج خاصه سررشته‌دار كل توپخانه ممالك محروسه شد .\r\nامامقلى خان ملقب به بيوك خان برادر عسكر خان سرتيپ به منصب سرهنگى فوج هفتم افشار سرافراز و با فوج مزبور روانهء خراسان شد .\r\nفوج گلپايگانى و بزچلو و فوج جديد خلخالى مرخص‌خانه شدند .\r\nروز شنبه پانزدهم رمضان ، اعليحضرت اقدس شاهنشاهى دام ملكه از قصر نياوران تشريف‌فرماى شهر شده به صحن مقدس امامزاده زيد توجه فرموده تجار و اهل صناعت كه دراين زاويهء مقدسه به فروش امتعهء خود مشغول‌اند هركس متاعى نفيس و مصنوعى ممتاز داشت معروض\r\n\r\n","description":"","footnote":"","page_name":" 1131 ","page_number":181},
  {"content":"\r\n\r\nو ملحوظ نظر انور ذات معدلت صفات مقدس هرچه را پسند فرموده خريدارى شد .\r\nهرات كه چندى بود از تصرف سلاطين ايران خارج شده به ميل خاطر منقاد و در تحت تصرف آمد .\r\nهزار و دويست تومان بر مواجب نواب و الا نصرة الدوله افزودند .\r\nريش‌سفيدى خلوت و منصب تفنگدار باشيگرى دربار همايون را مجددا به آقا محمد حسن مهردار مرحمت فرمودند .\r\nچهارصد نفر سوار تكه در نواحى استراباد به عزم تاخت قلعهء كهسار آمده بودند جمعيت بر سر آنها رفته برخى را مقتول و بقيه منهزم شدند .\r\nنواب مسعود ميرزا حاكم بارفروش شد .\r\nكارخانهء شكرسازى در ميدان ارك سارى تمام شده در اوايل ماه شعبان قند سفيدى از شكر سرخ آنجا ريختند .\r\nحكومت گلپايگان و خوانسار را به آجودانباشى واگذار فرمودند .\r\nفوج كمره ابواب جمع هاشم خان احضار ركاب شد .\r\nچون اعراب باديه‌نشين بغداد تعدى به زوار مىكردند به صوابديد علماى اعلام رفتن زوار به عتبات قدغن شد .\r\nچون حدود خراسان به اهتمام اولياى دولت عليه انتظام يافته عريضه تشكر صيد محمد خان سردار حاكم هرات و اعيان و اشراف آنجا به صحابت عالى جناب ملا فيض الله مفتى به دربار همايون رسيد .\r\nدور قلعهء عنايت‌آباد و ميامى كه در سرحد تركمان است حكم شد قلعهء خندق و شير حاجى بنا كنند .\r\nدور حنظل‌آباد از دهات پشتكوه بلوك تبادكان را نيز مقرر شد قلعه بسازند .\r\nفوج قميشه و سميرم و چهارمحالى را چراغعلى خان از اصفهان روانهء دارالخلافه نمود .\r\nعمارات ديوانى كرمانشاه خاصه عرش آئين را نواب امامقلى ميرزا تعمير كاملى نموده است .\r\nروز دوشنبه غرهء شوال ، كه عيد رمضان است ، در عمارت جديد\r\n\r\n","description":"","footnote":"","page_name":" 1132 ","page_number":182},
  {"content":"\r\n\r\nنياوران ، سلام عام منعقد و طبقات خدام به خاكپاى مبارك مشرف شدند .\r\nو دراين سلام يك قبضه شمشير مرصع و يك ثوب جبهء شمسهء مرصع به جناب صدر اعظم مرحمت فرمودند .\r\nساسان ميرزا ولد نواب بهاء الدوله به للگى نواب شاهنشاه‌زاده معين الدين ميرزا اختصاص يافت .\r\nپرويز خان سرتيپ سوارهء چهاردولى با سوارهء خود به ركاب اعلى آمد .\r\nمحمد قلى خان ولد مرحوم حسين خان سردار كه غلام پيشخدمت بود به يوزباشىگرى غلامان مأمور كرمان برقرار شد .\r\nدو فوج خمسه را به دارالخلافه احضار فرمودند .\r\nدر استراباد بارندگى زياد شده است .\r\nپانصد نفر سوار از سرخس به عزم تاخت وارد خاك جام شده بودند سوارهء جامى آنها را جلو گرفته و با زدوخورد ايشان را از خاك جام بيرون نموده .\r\nخان خيوق كه به عزم گرفتن زكات به مرو آمده ، مرويها تمكين نكرده كار به مدافعه كشيده است .\r\nعباسقلى خان بيگلربيگى كه با هزار سوار و هزار نفر سرباز و دو عراده توپ مأمور تعمير خرابى بروج آق و دربند و قراولخانه‌هاى مزدوران و غيره شده بود آنجاها را تعمير نموده است .\r\nدر سرجام بارندگى زياد شده و بعد تگرگى بسيار كه تخمينا هر دانه چهارده سير وزن داشته آمده و چهار پنج روز روى زمين مانده است .\r\nشنبه ششم شوال موكب همايون ، از نياوران انتهاض فرموده محض تشويق و بازديد متعلمين و امور مدرسهء مباركه تشريف‌فرماى دارالفنون شدند . بعدها براى سركشى افواج قاهره ميدان مشق خارج دروازه دولت را به مقدم مبارك آراسته وقت عصر مراجعت به نياوران فرمودند .\r\nميرزا رفيع خان فوركى نظر به حصانت قلعهء فورك - كه از قلاع محكمهء خراسان است - دم از خودسرى مىزد . نواب و الا حسام السلطنه والى خراسان پاشاخان سرتيپ را با دو فوج سرباز سمنان و دامغان و مير اسد الله خان حاكم قاينات را با عده‌اى از سواره و پيادهء خراسانى به انتظام آن صفحات مامور كرده آن حصن حصين را كه سه قلعهء تودرتو\r\n\r\n","description":"","footnote":"","page_name":" 1133 ","page_number":183},
  {"content":"\r\n\r\nبود مسخر نمودند و مثل ساير قلعه‌جات خراسان ساخلوى درآن گذاشتند .\r\nميرزا رفيع خان به هرات رفته صيد محمد خان سردار حاكم هرات را شفيع خود قرار داده شفاعت معزى اليه در دربار همايون عز قبول افتاده تقصير ميرزا رفيع خان معفو و قشون و صاحب‌منصبان كه در گرفتن قلعهء فورك جلادت و خدمت كرده بودند هريك به قدر استحقاق مورد مرحمت شدند .\r\nاهالى قلعهء گزيك و طاقان از قلاع خراسان نيز ترك خودسرى نموده از در اطاعت درآمدند .\r\nمحمد حسن خان سردار به حكومت كرمان و بلوچستان و يزد سرافراز و به يك ثوب جبهء ترمهء شمسهء مرصع مخلع گرديد .\r\nاحمد خان نوائى كارپرداز اول دولت عليه در تفليس احضار به دارالخلافه شد .\r\nقاسم خان غلام پيشخدمت خاصه به جاى او رفت .\r\nعلىخان پسر عزيزخان آجودان‌باشى كه به مهماندارى مشير الدوله و مامورين دول خارجه مأمور بود روانهء سردشت شد .\r\nنواب مصطفى قلى ميرزا حكمران مازندران به يك قطعه نشان از مرتبهء اول سرهنگى و يك رشته حمايل سفيد مخصوص اين رتبه نايل گرديد .\r\nخدمات چراغعلى خان نايب الحكومهء اصفهان در امور حكومتى و تمام كردن ملبوس نظام مشهود امناى دولت گرديده مورد مراحم شاهانه گرديد .\r\nجناب صدر اعظم باغ ارغونيه « 1 » را موسوم به داوديه كرده در\r\n\r\n\r\n","description":"","footnote":"\r\n( 1 ) - اين باغ از مستحدثات يا املاك حسنعلى ميرزا پسر فتحعلى شاه بود كه به نام پسرش ارغونيه نام نهاده بود . ارغونيه پس از گردش روزگار و زوال قدرت و مكنت حسنعلى ميرزا ، به ملكيت ميرزا آقا خان نورى درآمد و صدر اعظم نورى آن را داوديه نام نهاد ، به نام پسر دوم خويش داود خان . پسر اولش كاظم خان نظام الملك بود . صدر اعظم در داخل تهران ، در ضلع جنوبى ميدان بهارستان فعلى ، عمارتى زيبا در باغى پهناور بنا نهاده بود ، موسوم به نظاميه . در كتاب « گنج شايگان » ضمن مدايح صدر اعظم ، وصف نظاميه آمده است و يكى از شعرا ماده تاريخ بناى نظاميه را « اين نظاميه بمينو ماند » يافته . از آن كاخ مينو مانند ، امروز تنها كوچهء تنگ\r\n","page_name":" 1134 ","page_number":184},
  {"content":"\r\n\r\nآنجا عمارت بنا نموده و بر وسعت و خوبى آن باغ افزودند .\r\nميرپنجگى پنج فوج از افواج قاهره را به عبد الله خان ولد محمد - حسن خان سردار مرحمت فرمودند .\r\nدر سيم ماه شوال در قلعهء نرق از قلاع خراسان سى نفر زن حسب الرسم كه از روز عيد تا چند روز به تعيش مشغول‌اند به محلى موسوم به مسجد نور كه تقريبا نيم فرسخ از قلعه دور است رفته بودند و مردهاى آنها به جمع‌آورى محصول مىپرداختند ، ناگاه چهل و شش نفر تركمان از طايفهء آخالى و تكه طژنى به عزم تاخت تربت شيخ جام آمده تمام نسوان مسطوره را اسير كرده بردند . كريم دادخان بيگلربيگى هزاره خبر شده با جمعى ده پانزده فرسخ آنها را تعاقب كرده جميعا را دستگير كرده و اسرا را رها كردند .\r\nصيد محمد خان حاكم هرات قشون به فراه كه قندهارى تصرف نموده بود فرستاده قلعه‌گاه را كه هشت فرسخى فراه است به يورش گرفته‌اند .\r\nخان خوارزم به حدود مرو آمده و دراين اوان خليفه عبد الرحمن وفات كرده طوايف سالور و ساروق پسر او را به جاى او خليفه ساخته با خوارزمى به مجادله پرداخته‌اند و آنها را از حوالى قلعهء مرو عقب نشانده‌اند .\r\nمهديقلى خان سركردهء سوارهء شاهسون افشار با سوارهء ابواب جمعى خود در چمن كال ياقوتى دو فرسخى مشهد مقدس چادر زده‌اند .\r\nاز وقايع معظمهء اين سال آن كه جمعى از اتباع سيد على محمد باب عليهم اللعنة و العذاب ، به رياست ملا شيخعلى نام ترشيزى كه خود را ملقب به « عظيم » نموده نايب باب مىدانست ، بناى فساد نهاده جمعى در خانهء حاجى سليمان خان تبريزى - كه خود از معتقدين فرقهء ضاله بود - جمع و قصد گزند و آسيب وجود مسعود مبارك شاهنشاهى را كه بقاى آن موجب وجود فراغ و امن و اشاعهء عدل و انصاف و برانداختن رسم ظلم و اعتساف\r\n\r\n\r\n","description":"","footnote":"\r\nو زشتى مانده به نام كوچه نظاميه ! !\r\nدر كتاب منتظم ناصرى نام اين باغ ارغونيه آمده ولى در متن مرآة البلدان « ارغوانيه » ذكر شده و ظاهرا ارغونيه درستتر است .\r\n","page_name":" 1135 ","page_number":185},
  {"content":"\r\n\r\nاست نمودند و دوازده‌نفر كه داوطلب شدند هريك به سلاحى مسلح گرديدند كه به نياوران آمده در كمين و منتظر وقت باشند و باقى در خانهء سليمان خان مهيا بودند كه اگر موقع فساد شود بيرون تازند و به نهب اموال و سفك دماى مسلمين پردازند و به اضلال عوام و ترويج عقايد فاسدهء باطلهء خود كوشند . بنابراين‌روز يك‌شنبه بيست و هشتم شوال ، در وقتى كه بندگان اعليحضرت اقدس شاهنشاه جم‌جاه خلد الله تعالى ملكه و سلطانه از قصر نياوران به عزم شكار سوار شده بودند ، سه نفر از فرقهء مطروده كه در زير جامهء خود به طپانچه و قمه مسلح شده در زى متظلمين و عارضين - در محلى كه هنوز ملتزمين ركاب اعلى تماما به هم نپيوسته - جلو اسب سوارى و راه آمده چند طپانچه خالى كردند . ولى تيرها خطا كرده مگر يكى از آنها كه ساچمه داشت چند ساچمه آن بعضى از قطعات بدن مبارك را خراشيد . چاكران از قبيل اسد الله خان امير آخور و نظام - الملك « 2 » و كشيكچىباشى « 3 » و ساير اعاظم و معارف ، دو نفر از آن سه نفر مطرود ملحد را گرفته و يكى را درميان هنگامه به ضرب تيغ و سنگ و چوب روانهء جهنم نمودند . بعد از آن ، سركار اعليحضرت شاهنشاه روحنا فداه عزيمت شكار را موقوف داشتند و حسب الامر عزيزخان آجودان‌باشى و حاجب الدوله والد مؤلف و كلانتر و كدخدايان به تفحص و جستجوى رؤساى فرقهء ضاله پرداختند و والد - غفره الله - فراشان شاهى و غيره را برآن داشت كه استعلامى نمايند و آنها معلوم نمودند كه مكمن و مجمع جماعت مطروده خانهء حاجى سليمان خان است . بدانجا شتافتند و حاجى سليمان خان را با دوازده‌نفر از اشرار دستگير كردند و از اين دوازده نفر ساير رفقاى ايشان را معلوم نمودند و آنها را نيز بگرفتند . و از خدمات بزرگ كه دراين وقت والد مؤلف نمود به‌دست آوردن ملا شيخعلى بود و معلوم شد محمد صادق نامى كه خود را به اسب‌سوارى همايون رسانيد و طپانچهء خود را خالى كرد نوكر اين ملعون بوده و اسباب و اسلحهء حرب را او به آن خبيث داده . خلاصه سى و دو نفر از فرقهء مطروده گرفتار شدند و شرعا عرفا وجوب قتل آنها ثابت و عموم اهل ملت كشتن آنها را\r\n\r\n\r\n","description":"","footnote":"\r\n( 2 ) - ميرزا كاظم خان پسر اول ميرزا آقا خان نورى صدر اعظم كه عنوان « شخص دوم » داشت . عنوان « شخص اول » از آن صدر اعظم نورى بود .\r\n( 3 ) - ميرزا محمد خان كشيكچىباشى كه بعدا سپهسالار نيز لقب يافت .\r\n","page_name":" 1136 ","page_number":186},
  {"content":"\r\n\r\nفرض عين و وسيله فوز و فلاح و عين مصلحت و صلاح دانسته ملا شيخعلى كه خود را حضرت عظيم مىخواند و سرمنشأ فتنه بود ، علما و فضلا او را به سزاى خود رسانيده و باقى را چاكران دربار و اصناف و كسبه و تجار مقتول و به دارالبوار فرستادند « 4 » و مژدهء سلامتى وجود مسعود مبارك را عاجلا چاپاران به اصقاع بلاد ممالك محروسه رسانيدند و براى آن كه ذات ملكوتى صفات همايون از اين فتنه و خطر محروس ماند عموم اهالى ايران جشنها گرفتند و شهرها را آئين بسته چراغان كردند و زبان حال جمله از قول مؤلف بدين بيت لطيف كه از كريمهء كلام الله مجيد اقتباسى منيف است رطب اللسان آمد :\r\n يريد المشركون ليطفؤها * و يأبى الله الا ان يشاء \r\n« 5 » بسيارى از سواره و افواج حكم شد حاضر ركاب اعلى شوند و اسب و اسلحهء آنها را با رسيد مواجب شش‌ماهه رسيدگى نمايند .\r\nچون مجددا محمد ولى خان بيگلربيگى و حكمران استراباد و حمزه خان انزانى در تدمير تراكمهء طاغيه شهامت و جلادتى نموده بودند ، بيگلربيگى به يك ثوب جبهء ترمه مخلع و حمزه خان به اعطاى يك قبضه شمشير يراق طلا سرافراز شده .\r\nروز عيد قربان سلام عام منعقد و عموم خدم و حشم و غيره به زيارت جمال مهر مثال مقدس فايز گرديدند .\r\nمهدى خان صاحب جمع وجوه خارجه ده عراده كالسكهء چهار اسبهء خوب به اتمام رسانيده و محض كرايه است و هركس هرجا بخواهد برود ساعتى يك قران كرايه مىدهد .\r\n\r\n\r\n","description":"","footnote":"\r\n( 4 ) - هريك از اصناف متناسب حرفه و اسباب كار خويش آن جماعت را به زجر و شكنجهء تمام كشتند . شرح اين ماجرى را در كتاب نيكولا به نام « سيد على محمد ملقب به باب » و كتاب « ملل و نحل در آسياى مركزى » كنت دوگوبينو مىتوان يافت و نيز رجوع شود به كتاب « فتنهء باب » متضمن شرح حال و دعوت باب از كتاب المتنبئين اعتضاد السلطنه همراه با توضيحات و تعليقات به قلم عبد الحسين نوائى .\r\n( 5 ) - مأخوذ از آيهء شريفهء  يُرِيدُونَ أَنْ يُطْفِؤُا نُورَ اللَّهِ بِأَفْواهِهِمْ وَ يَأْبَى اللَّهُ إِلَّا أَنْ يُتِمَّ نُورَهُ  ( توبه 32 ) و آيه  يُرِيدُونَ لِيُطْفِؤُا نُورَ اللَّهِ بِأَفْواهِهِمْ وَ اللَّهُ مُتِمُّ نُورِهِ  ( الصف 7 ) .\r\n","page_name":" 1137 ","page_number":187},
  {"content":"\r\n\r\nمحمود خان كلانتر به عطاى يك ثوب جبهء ترمه مفتخر گرديد .\r\nمحمد باقر خان پسر محمد خان ميرپنجه سرهنگ فوج ششم تبريز و مخلع شد .\r\nمحمد مراد خان سرهنگ فوج بيات زرند به منصب سرتيپى و خلعت سرافراز شد .\r\nزنى در تبريز در محلهء سرو مولودى هشت ماهه آورد كه چشمهايش در پيشانى بود و ابرو نداشت . دو دندان در زير و دو شاخ در پشت گوش و زبانش مثل زبان گاو و موى سرش هم مثل موى سر گاو و از كمر به پائين سفيد و از سر تا كمر سياه و دهان بسيار كوچك گردى داشته يك ساعت بعد از تولد مرده است .\r\nتراكمهء تكه كه به‌سمت ككلان رفته بودند جماعت ككلان آنها را متفرق و مغلوب نموده‌اند .\r\nروز يك‌شنبه هجدهم ذيحجةالحرام كه روز عيد غدير بود سلام عام منعقد گرديد .\r\nميرزا احمد خان ناظم ديوان كه در مأموريت هرات خدمت كرده بود به يك ثوب جبهء ترمه مخلع شد .\r\nميرزا محمد خان كارپرداز حاجى ترخان چون در مدت مأموريت كفايت خود را ظاهر نموده به عطاى يك ثوب جبهء ترمه مخلع شد .\r\nميرزا عبد الوهاب گيلانى به مستوفىگرى و سررشته‌دارى گيلان و خلعت همايون نايل گرديد .\r\nعمارات ديوانى يزد را محمد حسن خان سردار حاكم يزد و كرمان تعمير مىنمايد .\r\nقنات نه گنبد ميانهء يزد و اصفهان را نيز تنقيه مىكنند .\r\nنارين قلعهء شيراز را كه حسب الامر بنا نهادند در كار تمام كردن آن هستند .\r\nهم دراين سال ، در شانزدهم رمضان المبارك ، در محمره غبارى ظاهر و روزبه‌روز در تزايد بود و چنان غليظ شد كه اكثر روزها از صبح تا شام آفتاب پيدا نمىشد و بعضى روزها طورى روشنى كم بود كه در ده قدم آدم را ممكن نبود تشخيص بدهند مگر به آواز و صدا . اما از دو ساعت از شب گذشته غبار بركناررفته و در هوا جوهر و اعتدالى نمودار\r\n\r\n","description":"","footnote":"","page_name":" 1138 ","page_number":188},
  {"content":"\r\n\r\nمىشد . ولى با اين غلظت غبار و احتباس چون گرماى زياد نبود چندان مورث صدمه نشد .\r\nبه‌جهت اطفال ارامنهء تبريز در حياط كليسا حكم شد مدرسه بسازند .\r\nميرزا فضل الله وزير نظام ، كه دو عراده توپ سه‌پوند بلندقد در تبريز ريخته پيشكش كرد و الحق توپهاى خوبى بود ، به يك ثوب جبه ترمه مخلع و سرافراز گرديد .\r\nحسب الامر مقرر شد تومان‌بندى كل افواج قاهره را نمايند و روى بيرقها اسم و عدد تومان و افواج نقش شود . نيز بعضى از افواج قاهره را به ميرپنجه‌ها سپردند كه در انتظام كار آنها ساعى باشند .\r\nبا آن كه پنج سال است در فارس ملخ‌خوارگى مىشود انواع نعماى الهى درآن مملكت وافر است .\r\nدر جبه‌خانهء شيراز تفنگهاى خوب مىسازند .\r\nدر كازرون مولودى متولد شده كه سر آن به شكل گربه و بدنش تمام مثل پلنگ منقش و انگشتها به هم بافته يك پاى او بلند و يك پاى ديگر كوتاه و قد او يك وجب و نيم . دندان هم داشته گاهى گريه مىكرده بعد از يك روز مرده است .\r\nانجام امور قورخانه و جبه‌خانه و مدرسهء دارالفنون و ملبوس نظام را به عهدهء محمد خان بيگلربيگى و ميرپنجه محول و موكول فرمودند .\r\nحاجى مبارك به لقب خانى و منصب سرتيپى سوارهء نانكلى و هداوند و كنگرلو نايل گرديد .\r\nپادرى يحيى ، پيشواى مذهب كاتوليكى عيسوى ، در جلفاى اصفهان درگذشت و چون نهايت آدم خوبى بود ارامنه و مسلمان همه متأسف شدند .\r\n\r\n","description":"","footnote":"","page_name":" 1139 ","page_number":189},
  {"content":"\r\n\r\n\r\nوقايع عمده كه دراين سال در ممالك خارجه و اقطار عالم اتفاق افتاده\r\n\r\nاتائونى ينگىدنيا :\r\nدراين سال ايجاد راه‌آهن ما بين كانادا و بستن شد . كتابخانهء دولت دراين سال آتش گرفت .\r\n\r\nاسپانيا :\r\nوكلاى ملت دراين سال عزل شدند . ناروايز صدر اعظم دولت اسپانيا استعفا نموده مورىلو به جاى او نصب شد . ژنرال لوپز كه به قصد تسخير جزيرهء كوبا از متصرفات ينگى دنيائى اسپانيول به آنجا رفته بود گرفتار شده در هاوان پايتخت جزيرهء كوبا مقتول شد . شاهزاده خانمى از ملكهء اسپانيا متولد شد .\r\n\r\nآلمان :\r\nدراين سال ، مجسمهء فردريك اعظم پادشاه پروس را در برلن برپا كردند . ايالات ههن زلرن « 1 » به مملكت پروس الحاق شد . طايفهء يهود با عيسويان در باوير حقوق و درجهء مساوات به هم رسانيدند و حال آن كه تا آن زمان داراى اين امتياز نبودند . ارنست اگوست « 2 » پادشاه هانور در سن هشتاد و يك سالگى درگذشت و ژرژ پسرش - با آن كه كور مادرزاد بود - به سن سى و دو سالگى به جاى او جلوس نمود .\r\n\r\nانگليس :\r\nدراين سال در انگليس ، قبول كردن از طايفهء يهود را به‌سمت وكالت رعيت مجلس پارلمان تصديق كرده بود . ولى مجلس لردها قبول نكرده رد نمودند .\r\nاكسپوزيسيون عمومى در لندن در عمارت بلور در هايدپارك كه از باغات بزرگ عمومى شهر لندن است افتتاح يافت و مدت پنج ماه اين اكسپوزيسيون برقرار بود .\r\nلرد پالمرستون وزير امور خارجه استعفا نمود .\r\nدر شمال دماغهء اميد در آفريقا كه از متصرفات انگليس است جنگى\r\n\r\n\r\n","description":"","footnote":"\r\n( 1 ) -  Hohenzollern \r\n( 2 ) -  ErnstAuguste \r\n","page_name":" 1140 ","page_number":190},
  {"content":"\r\n\r\nسخت فىمابين حاكم آنجا با طايفهء كافر « 3 » اتفاق افتاده .\r\nعهدنامهء دوستى و تجارتى با جزاير سندويچ « 4 » بسته شد .\r\nمعدن طلا در كوهستان شرقى استرالى منكشف گرديد .\r\nتلگراف بحرى از انگليس به فرانسه از زير درياى مانش كه بندر دوور و كاله را به هم وصل مىكند امتداد يافت .\r\nاز اهالى ايرلند مهاجرين زياد به‌سمت ينگىدنيا رفتند ، چنان‌كه دراين سال شصت و پنج هزار خانه آنجا بىسكنه بود و تمام اهالى خانه - هاى مزبوره به ينگى دنيا رفته بودند .\r\nلنگارد مورخ فوت شد .\r\nجمعيت تمام جزاير انگليس دراين سال پنجاه و پنج كرور و دويست و سى و هشت هزار و نهصد و چهار نفر و جمعيت شهر لندن چهار كرور و سيصد و پنجاه و نه هزار و شش صد و چهل نفر است .\r\n\r\nپرتغال :\r\nدراين سال مارشال سالدنا « 5 » كه برضد وزراى پرتغال مىبود به زور اسلحه دولت را مجبور كرد كه كن‌تمار ( ؟ ) « 6 » صدراعظم را معزول كنند و خود به جاى او به صدارت منصوب شد .\r\n\r\nدانمارك :\r\nايجاد مجلس وكلاى رعيت و بنيان قانون جديد ايرلند « 7 » كه متعلق به دانمارك است . اارستت « 8 » معلم علم طبيعى درگذشت . ما بين دولت دانمارك و ايالتين اسلشويك و هلستن صلح شد .\r\n\r\nروس :\r\nدراين سال ، دولت روس مصمم است از دشت قرقيز به‌سمت خيوه قشون‌كشى نمايد .\r\n\r\nسود و نروج :\r\nدراين سال در ايالت نروج طايفهء يهود را قبول نمودند .\r\n\r\n\r\n","description":"","footnote":"\r\n( 3 ) - مأخوذ از كلمه « كافر » كه بر قبايل عرب غير مسلمان افريقاى شرقى اطلاق مىشود\r\n( 4 ) -  Sandwich - Havai \r\n( 5 ) -  SaldanhaOliviera \r\n( 6 ) - در متن چنين آمده ولى اقدام سالدانها برضد رقيب خويش بود به نام  CostaCabral \r\n( 7 ) -  Islande \r\n( 8 ) -  Oersted ( JeanCristian - ) \r\n","page_name":" 1141 ","page_number":191},
  {"content":"\r\n\r\n\r\nعثمانى :\r\nدراين سال نقارى ما بين دولت عثمانى و اتريش به‌جهت آزاد كردن كسوت كه از اشرار مجارستان بود و پناه به خاك عثمانى برده حاصل شد .\r\nامير بشير از روساى ليبان [ - لبنان 
  ] فوت شد .\r\nدراين سال كسوف آفتاب را عثمانيها به فال بد گرفتند و هرچه منجمين خواستند ثابت كنند كه آن را اثرى نيست مردم اعتقاد نكردند .\r\n\r\nفرانسه :\r\nدراين سال ژنرال شان گارنيه از سردارى قشون پاريس معزول شد .\r\nدر پاريس و بعضى ديگر بلاد فرانسه شورشى برپا گرديد .\r\nدورشهر پاريس ايجاد راه‌آهن نمودند .\r\nبراى صاحب‌منصبان و سربازان كه در جنگ ناپلئون اول زخمى شده و از كار افتاده بودند ولى در حال حياتند مرسومات تعيين نمودند « 9 » .\r\nبراى تنبيه طايفهء قبيلى كه از اعراب الجزايرند قشون فرستادند .\r\nمارشال سباستيانى « 10 » و مارشال سولت « 11 » كه از سرداران ناپلئون اول بودند فوت شدند . راه‌آهن تور « 12 » و پواتيه « 13 » برقرار و داير شد .\r\nبناى بازار فروش مأكولات « 14 » در پاريس نمودند .\r\nيك صد و هشتاد هزار تومان لوى ناپلئون رئيس جمهورى علاوه بر آنچه معمول بود مطالبه كرده وكلاى ملت قبول ننموده رد كردند .\r\nوكلاى ملت عزل و انتخاب وكلاى تازه و تعيين وضع جديد در دولت به ميل عامهء ملت نمودند .\r\nپانزده كرور رعيت فرانسه مدت رياست لوئى ناپلئون رئيس جمهور را ده سال قرار دادند .\r\n\r\n\r\n","description":"","footnote":"\r\n( 9 ) - يعنى مستمرى و وظيفه قرار دادند ، براى مجروحين و معلولين فرانسوى در جنگهاى ناپلئون بناپارت .\r\n( 10 ) -  Sebastiani \r\n( 11 ) -  Soult \r\n( 12 ) -  Tours \r\n( 13 ) -  Poitiers \r\n( 14 ) -  LesHalles \r\n","page_name":" 1142 ","page_number":192},
  {"content":"\r\n\r\nجمعيت فرانسه دراين سال هفتاد و يك كرور و دويست و هشتاد و يك هزار و هشتصد و بيست و يك نفر بود .\r\n\r\nمصر :\r\nايالت مصر قبول تنظيمات جديده را نمىنمايند . به توسط كمپانى انگليس راه‌آهن از اسكندريه به قاهره ايجاد شد .\r\n\r\nمكزيك :\r\nشورش و انقلاب در اغلب بلاد اين مملكت پديدار آمد . دولت انگليس با كمال تشدد مطالبهء طلب خود را مىنمايد .\r\n\r\nينگى دنياى جنوبى :\r\nژنرال اشنيك در پرو رياست يافت .\r\nعهدنامه ما بين منتويد [ ئو 
  ] « 15 » و برزيل برقرار گرديد .\r\n\r\n\r\n","description":"","footnote":"\r\n( 15 ) -  Montevideo  ( پايتخت اوروگوئه )\r\n","page_name":" 1143 ","page_number":193},
  {"content":"\r\n\r\n\r\nوقايع سال ششم سلطنت و تاجدارى اعليحضرت قدر قدرت شاهنشاه جم‌جاه خسرو صاحبقران روحنا فداه مطابق سال هزار و دويست و شصت و نه هجرى سيچقان‌ئيل تركى\r\nتوجهات خاطر خطير همايون شيد الله تعالى دعايم ملكه و امناى دولت عليه دراين سال خيرمآل زايدا ما كان به فراغت عموم رعاياى ممالك محروسه و آسايش عباد و معموريت و رونق بلاد بود .\r\nهم دراين سال ، اراض خان تركمان با شصت نفر از رؤسا و ريش - سفيدان تراكمهء سرخس براى تعهد خدمتگزارى به مشهد مقدس آمده در خدمت نواب و الا حسام السلطنه والى خراسان با حضور عليقلى خان - ميرپنجه و سام خان ايلخانى و عباسقلىخان دره‌جزى بيگلربيگى قرار دادند كه اراض خان با پنجاه نفر از ريش‌سفيدان سرخس على الدوام در مشهد مقدس باشند و پنجاه نفر ديگر از آنها غلام پيشخدمت و غلام بوده اسبهاى خود را داغ كنند . و هميشه مشغول خدمت باشند و يك صد نفر ديگر از آنها در قراولخانه‌هاى آن صفحات مستحفظ و مشغول حراست راهها شوند و از جانب نواب معظم والى خراسان نسبت به آنها هرگونه التفات مبذول شد .\r\nفوج لرستانى از لحاظ نظر مهر اثر مبارك گذشته مورد تحسين شد .\r\nاشرار لرستان را نواب و الا احتشام الدوله تنبيه نمودند .\r\n\r\n","description":"","footnote":"","page_name":" 1144 ","page_number":194},
  {"content":"\r\n\r\nعمارات مرحوم عبد اللّه ميرزا « 1 » را در زنجان همچنين دروازه‌هاى شهر را كه در مقدمهء طايفهء ضالهء بابيه خراب شده بود حسب الامر امير - اصلان خان حاكم خمسه تعمير مىنمايد .\r\nآلات حرب و اسباب نظامى را اين اوقات در قورخانه و جبه‌خانهء دارالخلافه بهتر از سابق مىسازند . نيز در كارخانهء بلورسازى و چينى - سازى خوب كار مىكنند و مخصوصا در باب اين دو كارخانه سفارشات به محمد خان ميرپنجه شد كه در ترقى و تشويق عمله‌جات اهتمام نمايد .\r\nصد و پنجاه نفر از تراكمه به اطراف خبوشان براى تاخت آمده بودند .\r\nيزدان وردى خان برادر سام خان ايلخانى آنها را منهزم و چند نفر را نيز مقتول ساخت . محمد كريم ميرزا از جانب على خان سيستانى عريضه خدمت نواب و الا حسام السلطنه نوشته كه او را به خدمتگزارى « 2 » دولت عليه قبول كنند و يك بيرق نشان شيروخورشيد براى سوارهء او مرحمت شود كه معلوم باشد از عساكر منصوره‌اند و پس از نهج اين دو مرام متقبل گرديد كه هفتاد و دو راه كه محل عبور بلوچ است نظم آن بر عهدهء او موكول و اگر خلاف نظمى شود مسئول باشد . همچنين كريم دادخان بيگلربيگى هزاره دوهزار خانوار هزاره و باخرزى [ را 
  ] با پسر خليفهء مرو و كدخدايان ساروق و سالور روانه به‌طرف ارض اقدس نمود .\r\nناخوشى و با از خوى و سلماس به تبريز سرايت كرده .\r\nشب پنج‌شنبه ششم شهر صفر المظفر كه شب عيد مولود مسعود اعليحضرت شاهنشاهى دام ملكه بود در دارالخلافه و ساير بلاد و ممالك محروسه جشن گرفته چراغان و آتشبازى و ساير لوازم عيد را معمول داشتند .\r\nجمعى از سركردگان كه از خدمت خراسان مراجعت كرده بودند هريك به فراخور به انعام و خلعت خسروانه نايل گرديدند .\r\nنواب احمد على ميرزا « 3 » به جوار رحمت الهى پيوست .\r\nفوج جديد خمسه به سرتيپى ميرزا ابراهيم خان خمسه‌اى سان داده\r\n\r\n\r\n","description":"","footnote":"\r\n( 1 ) - عبد اللّه ميرزا پسر يازدهم فتحعلى شاه .\r\n( 2 ) - متن همه‌جا : گذارى .\r\n( 3 ) - پسر نوزدهم فتحعلى شاه و پدر نخستين همسر ناصر الدين شاه .\r\n","page_name":" 1145 ","page_number":195},
  {"content":"\r\n\r\nمقرر شد تفنگ و فانسقه و اسباب به آنها داده شود كه مشغول مشق شوند .\r\nسركردگان آذربايجانى كه احضار ركاب اعلى شده بودند مخلع گرديدند .\r\nاز غرايب آن كه در مزرعهء برف‌آباد از توابع هارون‌آباد من اعمال كرمانشاه خرمنى كه پنجاه خروار گندم پاك كرده داشته و صاحبان آن حاضر شده كه حمل نمايند يك دفعه مانند سنگ آسيا به چرخ افتاده به زمين فرو رفته بطورى كه روز ديگر چند ذرع زمين را كندند آثارى فى الجمله از گندم بود . بعد آن آثار هم به كلى محو و معدوم شد . و اشخاصى كه حاضر بودند تا اين واقعه را ديدند طورى وحشت و دهشت بر آنها غالب شد كه يك نفر از ايشان بمرد و باقى مدهوش شدند .\r\nچاپارخانه در سارى و اشرف مىسازند .\r\nپنج سير تخم پنبه‌دانهء ينگىدنيائى در بلوك خوار كاشتند و يك خروار و پنجاه من جوزق برداشته و دانه‌هاى جوزق را كه در بعضى از بته‌هاى او شمرده بودند دويست و پنجاه و دويست و هشتاد بلكه سيصد دانه جوزق داشته .\r\nميرزا سعيد خان مؤتمن الملك دبير مهام خارجه به يك قطعه نشان مكلل به الماس از مرتبهء سرتيپى اول و حمايل سرخ از مرتبهء مزبوره سرافراز شد .\r\nجمعى از تراكمه به تاخت صفحات خراسان آمده بودند . محمد - رحيم خان حاكم بجنورد خبر شده آنها را منهزم و بعضى را مقتول نمود .\r\nبعضى از طايفهء كاكاوند و خالدوند لرستانى را كه مصدر شرارت بودند ، نواب ايلدرم ميرزا « 4 » به حكم نواب و الا احتشام الدوله تنبيه نمود و به عطاى يك جبهء ترمه خلعت همايون سرافراز گرديد .\r\nاميرزاده ابراهيم ميرزا « 5 » كه در انتظام امور عربستان و ساختن نهر هاشم و بستن سد و غيره خدمات كرده بود نيز به يك ثوب جبهء ترمه خلعت همايون مفتخر گشت .\r\n\r\n\r\n","description":"","footnote":"\r\n( 4 ) - پسر بيست و دوم عباس ميرزا نايب السلطنه . نام كامل وى ايلدرم بايزيد ميرزا بود .\r\n( 5 ) - پسر خانلر ميرزا احتشام الدوله .\r\n","page_name":" 1146 ","page_number":196},
  {"content":"\r\n\r\nحاجى قوام الملك « 6 » به عصاى مرصع مفتخر گرديد .\r\nمدرسهء مباركهء دارالفنون را رونقى زايدا ماكان است . متعلمين را سالى سه مرتبه امتحان مىكنند و اغلب امتحانات در حضور باهرالنور مبارك است . شاگردها خوب ترقى كرده‌اند .\r\nعمل جبه‌خانهء دارالخلافه نيز به اهتمام حاجى محمد حسين جبه‌دار - باشى نهايت منظم و ماهى يك هزار قبضه تفنگ بسيار اعلى درآن ساخته مىشود .\r\nنواب و الا امامقلى ميرزا حكمران كرمانشهان را ملقب به عماد الدوله فرمودند .\r\nچراغعلى خان نايب الحكومهء اصفهان به يك قطعه نشان از مرتبهء اول سرتيپى با يك رشته حمايل سرخ كه مخصوص اين رتبه است نايل گرديد .\r\nمحال فريدن به اهتمام چراغعلى خان انتظام يافته و قلعهء على - محمد خان را كه حصانت آن موجب شرارت مشاراليه مىشد كوبيدند .\r\nموكب همايون روز شنبه هفتم ربيع الاول عزيمت شكار كن و سولقان فرموده چند روز در آنجا توقف نمودند . جناب صدر اعظم ملتزم ركاب مىباشد .\r\nسربازان پشت كوهى را كه همه جوانهاى رشيد خوش‌اندام بودند عباسقلى خان پسر احمد خان والى از سان نظر انور گذرانيد .\r\nزين العابدين خان بيرانوند چهارصد نفر سرباز جديد از طايفهء بيرانوند گرفته از سان نظر اقدس اعلى گذراند .\r\nچند نفر از خوانين بلوچ كه انقيادى نداشتند به وسايط نزد محمد - حسن خان سردار حكمران كرمان و بلوچستان متقبل خدمت و اطاعت شدند .\r\nامور گيلان به اهتمام عيسى خان « 7 » والى حكمران گيلان منظم است .\r\n\r\n\r\n","description":"","footnote":"\r\n( 6 ) - على اكبر خان پسر ميرزا ابراهيم خان كلانتر شيرازى اعتماد الدوله . حاجى قوام - الملك ساليان دراز كلانتر شيراز بود .\r\n( 7 ) - عيسى خان قوانلو برادر مهدعليا و دايى ناصرالدين شاه . عباس ميرزا ملك‌آرا در آغاز خاطرات خود از اين مرد به بدى ياد مىكند و صريحا او را به داشتن روابطى خاص به خواهرش متهم مىنمايد .\r\n","page_name":" 1147 ","page_number":197},
  {"content":"\r\n\r\nميرزا فرج الله خان آجودان توپخانه حسب الامر مامور ساختن برجى جديد در انزلى و ريختن نه عراده توپ شده برجى بزرگ در كمال خوبى و استحكام بساخت و دو لوله از توپها را ريخته زايد الوصف پاكيزه و صاف است .\r\nمحمد ناصر خان ايشيك آقاسى باشى ( جناب ظهير الدوله ) به يك ثوب جبهء ترمه مخلع گرديدند .\r\nميرزا زكى سررشته‌دار اصفهان نيز به يك ثوب جبهء ترمهء كرمانى نايل گرديد .\r\nتقى خان پسر حاجى حسنعلى خان به منصب سرهنگى توپخانه سرافراز و مخلع شد .\r\nچهارصد نفر سرباز فوج بهادران به اتفاق اصلان بيك ياور مأمور بندر بوشهر شدند .\r\nدر شيراز بارانهاى زياد باريده است . نقاره‌خانهء سر درب ارك جديد - البناى شيراز را در كمال شكوه ساختند .\r\nچند نفر از ريش‌سفيدان طايفهء آخال تراكمه در ارض اقدس خدمت نواب و الا حسام السلطنه والى خراسان رفته از جانب كل تراكمهء مزبوره متعهد خدمت و مستدعى شدند كه داخل در عساكر منصوره باشند .\r\nبيست و پنج نفر سوار تركمان طژنى به عزم تاخت به‌سمت كلات آمده جعفر آقاى كلاتى آنها را منهزم و بعضى را مقتول كرد .\r\nدر ماه ربيع الثانى اين سال ميرزا سعيد خان مؤتمن الملك به منصب جليل وزارت امور خارجه و لقب جنابى و خلعت همايون سرافراز شد .\r\nمحمد خان مصلحت‌گزار دولت عليه مقيم اسلامبول مرحوم شده حاجى ميرزا احمد خان نايب دويم وزارت دول خارجه مخلع شده به جاى او رفت .\r\nميرزا بزرگ قزوينى كه سابقا پيشكار مرحوم حاجى ميرزا آقاسى بود به منصب كارپردازى ارزنة الروم برقرار و مخلع گرديد .\r\nميرزا ربيع مستوفى بروجرد به يك ثوب جبهء ترمهء كرمانى سرافراز گشت .\r\nجان محمد خان حاكم ارومى نيز به خلعت همايون سربلند آمد .\r\n\r\n","description":"","footnote":"","page_name":" 1148 ","page_number":198},
  {"content":"\r\n\r\nجناب نظام الملك به اعطاى يك ثوب لبادهء ترمهء بطانه خز قرين اعزاز گرديد .\r\nنواب و الا احتشام الدوله به اعطاى يك قطعه نشان مرتبه اول ميرپنجگى و يك رشته حمايل سرخ مخصوص اين رتبه مفتخر گرديد .\r\nاحمد خان نوايى كارپرداز سابق تفليس به يك ثوب جبهء ترمه درجهء افتخار يافت .\r\nمريضخانه داير و مرضى را درآن به خوبى معالجه مىكنند مخصوصا ميرزا محمد ولى حكيمباشى نظام عدهء كثيرى از مرضاى افواج و ساير عساكر منصوره و غيره را با حذاقت علاج نموده .\r\nصاحب‌منصبان بزرگ نظام حسب الامر روزها بعد از فراغ از مشق به مدرسهء مباركهء دارالفنون آمده نزد كلنل معلم كل ، علم جنگ مىخوانند .\r\nشيرخان « 8 » ولد خان خانان اعتضاد الدوله به منصب سرتيپى سوارهء استراباد و خلعت همايون سرافراز شد .\r\nسركردگى سوارهء شاهسون مشكين را به بيوك خان ولد قاسم خان كه اباعن جد به منصب ايل بيگىگرى شاهسون مشكين منصوب است مرحمت فرموده مشاراليه مخلع گرديد .\r\nميرزا على اكبر خان سرهنگ قورخانه به اعطاى يك طاقه شال سرافراز گرديد .\r\nنواب و الا عماد الدوله حكمران كرمانشهان تخم برنج عنبر بوى مازندران را به زارعين كرمانشهان داده كاشته‌اند و بسيار خوب عمل آمده است .\r\nروز يك‌شنبه سيزدهم ربيع الثانى بندگان سركار اعليحضرت همايون تشريف‌فرماى مدرسهء مباركهء دارالفنون شده متعلمين در حضور مبارك امتحان دادند . و دراين امتحان ، با اين‌كه مؤلف صغير السن بوده با طلاقت لسان امتحان داده مورد مرحمت گرديد .\r\n\r\n\r\n","description":"","footnote":"\r\n( 8 ) - شيرخان برادرزادهء مهدعلياست . عزة الدوله دختر مهدعليا و خواهر ناصر الدين شاه كه نخست زن ميرزا تقى خان امير كبير بود ، پس از كشته شدن وى به اجبار ناصر الدين شاه به حبالهء نكاح ميرزا كاظم خان پسر صدر اعظم نورى درآمد . اما به محض سقوط صدر اعظم نورى ، وى از شوهر خود طلاق گرفت و زن شيرخان پسردايى خويش شد .\r\n","page_name":" 1149 ","page_number":199},
  {"content":"\r\n\r\nمير عزيز خان به لقب دريابيگى ملقب و مخلع شد .\r\nچون ايل شاهسون از طهماسبقلى خان ايل بيگى شاكى شدند او معزول و رستم خان به خلعت همايون نايل و به جاى او منصوب شد .\r\nقراولخانه‌هاى دارالخلافه سپرده به مصطفى قلى خان و سربازان مشاراليه شد .\r\nنصر الله خان پسر مرحوم حاتم خان شهاب الملك به منصب سرهنگى خارج از فوج سرافراز شد .\r\nناخوشى وباى آذربايجان رفع گرديد .\r\nدر نائيج مازندران گلوله‌هاى بسيار خوب ريختند .\r\nيك صد نفر سوارهء بلوچ به سر راه يزد و كرمان آمده بودند شيخعلى خان نايب الحكومه آنها را منهزم و برخى را مقتول نمود .\r\nدخترى در كرمان متولد شد كه سه سر داشت و پاهاى آن كج و كف پاى او با پشت پا مثل هم و يك ساعت زنده بود .\r\nدر كرمانشاه كره الاغى متولد شد كه يك سر و دو تن داشت و تمام اعضاى دو تن از هم منفصل بوده داراى چهار دست و چهار پا و دو دم و لكن زنده نمانده است .\r\nمحمود خان قراگوزلو ( جناب ناصر الملك ) نايب اول سفير مخصوص دولت عليه مأمور سنت پطرزبورغ كه احضار شده بود نظر به خدمات لايقه به اعطاى يك قطعه نشان سرتيپى از درجه اول با حمايل سرخ سرافراز گرديد .\r\nمحمد صديق خان پسر يار محمد خان حاكم هرات و جمعى از خوانين افغان و غيره كه به دربار همايون آمده بودند به خلاع فاخره مفتخر گرديدند .\r\nسليمان خان سهام الدولهء مسيحى كه از قديم خدمتگزار اين دولت عليه بود مرحوم شده به احترام تمام او را دفن كردند .\r\nمسيو بربره مأمور تعليم افواج كرمانشهان چون درست از عهدهء اين خدمت برنيامد احضار شده بيشين صاحب به جاى او مامور شد .\r\nدر گيلان ناخوشى و با بروز نمود .\r\nهفتاد نفر رؤساى تراكمهء مرو به خراسان آمده استدعاى نوكرى و خدمت به دولت عليه نموده مستمال مراجعت كردند .\r\n\r\n","description":"","footnote":"","page_name":" 1150 ","page_number":200},
  {"content":"\r\n\r\nروز پنج‌شنبه بيست‌وچهارم ربيع‌الثانى موكب همايون تشريف‌فرماى جاجرود گرديده جناب صدر اعظم و خواص رجال و خدم در ركاب اعلى بودند . روز چهارشنبه سلخ موكب ظفر كوكب خسروانه به مقر خلافت عظمى معاودت فرمود .\r\nميرزا فتحعلى خان مستوفى به يك ثوب جبهء ترمه مخلع گرديد .\r\nروز پنج شنبه سيم جمادى الاولى متعلمين مدرسهء مباركهء دارالفنون در حضور مبارك امتحان دادند .\r\nبارن گومنس صاحب‌منصب دولت استريه كه دو ساله به خدمت اين دولت آمده بود ، قبل از انقضاى وقت ، مستدعى شد كه او را رخصت معاودت دهند . لهذا پانصد تومان انعام و شصت تومان قيمت يك طاقه شال علاوه بر ساير مراحم در حق او مبذول و او را مرخص فرمودند .\r\nسوارهء بختيارى و باجلان را ابوابجمع نور محمدخان سرتيپ نمودند .\r\nدراين اوان بارندگى زياد در دارالخلافه شد .\r\nدر سنندج كردستان زوجهء سيد محمد نام در حالتى كه حامله بود ناخوشى غريبى به او عارض شده به اين معنى كه از بن موهاى سر او خون جارى بود . اطبا از معالجه او عاجز شده حكيم حق‌نظر ولد حكيم اسماعيل گفت او را فصد كنيد . بعد از فصد هم رعاف خواهد كرد و رفع ناخوشى او خواهد شد . او را فصد كردند و چنان شد كه حكيم مشاراليه گفته بود و شفا يافت .\r\nيك ثوب قباى نظامى ميرپنجگى و يك قطعه نشان نقره از مرتبهء اول اين منصب و يك رشته حمايل سرخ و سفيد مخصوص اين مرتبه از طرف قرين الشرف ملوكانه به نواب و الا احتشام الدوله خانلر ميرزا صاحب اختيار بروجرد و عربستان و لرستان و بختيارى مرحمت شد .\r\nحاجى على خان حاجب الدوله والد مولف به اعطاى يك ثوب خرقهء ابرهء ترمهء بطانه پوست مفتخر گرديد .\r\nمحمد تقى خان معمارباشى چون در ساختن توپخانهء جديد و تعمير عمارات ديوانى خدمات كرده بود به يك ثوب جبهء ترمه مباهى گشت .\r\nمحمود خان سرتيپ نايب اول آجودانباشى ( جناب ناصر الملك )\r\n\r\n","description":"","footnote":"","page_name":" 1151 ","page_number":201},
  {"content":"\r\n\r\nمورد مراحم ملوكانه شد . فوج جديد قراگوزلو ابواب جمعى احمد خان ولد معزى اليه را و سواره‌نظام به سركردگى امان الله خان ( بهاء الملك ) برادر محمود خان را به معزى اليه سپردند .\r\nنور محمد خان قاجار به منصب سرتيپى سرافراز و مخلع شد .\r\nزين العابدين خان بيرانوند كه به منصب سرهنگى سرافراز گرديده به عطاى يك طاقه شال مفتخر گرديد .\r\nعبد الحسين خان اشرفى نايب ايشيك آقاسىباشى شده مخلع گرديد .\r\nمسيو ستانيو طبيب فرنگى كه در آذربايجان مواظبت تمام در معالجهء مرضى نموده بود پنجاه تومان بر مقررى ساليانهء سابق او كه دويست و پنجاه تومان بود افزودند و صد تومان هم به عنوان پول دوا قرار شد هر ساله به او مرحمت شود و به يك طاقه شال ترمه نيز مخلع گرديد .\r\nيك جعبه تفنگ انگليسى بسيار ممتاز به سام خان ايلخانى خراسان مرحمت فرمودند .\r\nنواب و الا نصرة الدوله حكمران فارس حسب الامر به انتظام گرمسيرات رفتند و حاجى قوام الملك را نيز به‌سمت دشتستان فرستادند .\r\nافراسياب خان نردينى با سوارهء تركمان كه به تاخت‌وتاز آن صفحات آمده بودند محاربه كرده بعضى را مقتول و برخى را زنده دستگير و بقيه را منهزم كرد .\r\nنواب و الا عماد الدوله حاكم كرمانشهان به سركشى سرحدات رفت .\r\nچون مأموريت محصلين به حكام جزء موجب ايذاى آنها و آزار و اضرار رعايا بود ، حسب الامر مأمور شدن محصل چه از دربار همايون و چه از حكام ممالك به ولايات ابواب جمعى خود موقوف و ارسال و مرسول احكام قضا نظام مقرر شد به توسط چاپاران باشد .\r\nروز نوزدهم جمادى الاولى جناب كلنل شيل « 9 » ايلچى و وزير مختار دولت انگليس از دارالخلافه روانهء مملكت انگليس شده طامسن صاحب به منصب شارژدافرى دولت انگليس در دارالخلافهء باهره اقامت نمود .\r\nميرزا فضل الله وزير نظام از آذربايجان به دربار همايون آمده بعد از شرفيابى به مراحم مخصوصه و عطاى يك ثوب جبهء ترمهء اعلى\r\n\r\n\r\n","description":"","footnote":"\r\n( 9 ) -  Sheil \r\n","page_name":" 1152 ","page_number":202},
  {"content":"\r\n\r\nسرافراز گرديد و مقرر شد زياده از پانزده روز توقف در دارالخلافه ننمايد و به‌جهت انتظام امر قشون آذربايجان به آن مملكت معاودت كند .\r\nملك الكتاب « 10 » نيز به اعطاى يك ثوب جبهء ترمه نايل و مفتخر گرديد .\r\nنميرا صاحب معلم سواره‌نظام كه هر روز پانصد نفر سواره‌نظام را در ميدان در كمال خوبى مشق مىدهد بعد از فراغت از مشق سوارهء مزبوره هر روز به دارالفنون آمده از روى كتاب به صاحب‌منصبان و چند نفر شاگردان مدرسه تعليم مشق سوارى مىنمايد .\r\nچون در ايامى كه در ارومى ناخوشى و با بروز كرد اهالى آنجا مورد بعضى خسارات شدند ، محض رعايت آنها چهار هزار تومان نقد و دويست خروار جنس تخفيف به ايشان مرحمت شد .\r\nابراهيم خان نورى سرهنگ فوج قزوين كه سالها خدمت كرده بود به منصب سرتيپى فوج بر خوار و ماربين و فريدن اصفهان سرافراز و مخلع گرديد .\r\nعباسقلى خان را سرتيپ فوج دلفان و پشت كوه فرموده و به عطاى خلعت همايون مباهى شد .\r\nامان الله خان سركردهء سوارهء قراگوزلو به خلعت همايون نايل گشت .\r\nدر مازندران و اصفهان و خراسان بارندگى زياد شده . ماهى هزار من شكر سفيد بسيار خوب از مازندران حمل به دارالخلافه مىشود .\r\nمرحوم اعتماد السلطنه والد مؤلف كه درآن وقت حاجب الدوله لقب داشت دراين سال مأمور ساختن عمارت دوشان تپه گرديده در روى تپهء مزبوره عمارتى بنا نمود و چون در انجام اين خدمت مساعى جميله نموده بود روز يك‌شنبه دويم ماه جمادى الثانيه كه موكب همايون تشريف فرماى دوشان تپه گرديدند بعد از ورود به عمارت جديد يك ثوب كليجهء\r\n\r\n\r\n","description":"","footnote":"\r\n( 10 ) - مسلما بايد منظور ميرزا محمد مهدى ملقب به ملك الكتاب و متخلص به « عشرت » باشد كه از مردم فراهان و از خويشان نسبة دور ميرزا عيسى قائم مقام بود . در خصوص شرح حال وى رجوع شود به حديقة الشعراى ميرزا احمد ديوان بيگى و مقالهء جهانگير قائم مقامى تحت عنوان « ملك الكتاب عشرت فراهانى » ( مجلهء يادگار سال 4 شمارهء 8 ) . عشرت در سال 1270 در سنى قريب به هشتاد و هشت درگذشته .\r\n","page_name":" 1153 ","page_number":203},
  {"content":"\r\n\r\nتن‌پوش مبارك را به حاجب الدوله مرحمت فرمودند و از آن اوان الى الان بر عمارات دوشان‌تپه افزوده شده و صورت ابنيه و عمارات عاليه اين است « 11 » . هم درآن روز موكب همايون از دوشان تپه تشريف‌فرماى قصر قاجار شدند .\r\nكل قشون متوقف دارالخلافه از توپچى و افواج قاهره و سواره نظام در نزديكى قصر قاجار حاضر بودند و در حضور همايون مشق و حركت نمودند و سبك و حركت مشق آنها زايد الوصف پسند خاطر همايون شد . اولا يك ثوب كليجه ملبوس تن مبارك را به آجودانباشى مرحمت فرمودند و بعد چون معلمين فرنگى در فنون مشق قشون ظفرنمون اهتمام كرده بودند ، يك طاقه شال كشميرى به كلنل مطرات‌سو معلم كل و يك طاقه شال كشميرى نيز به كرشيش صاحب معلم توپخانه و يك راس اسب از اسبهاى خاصه به نميرا صاحب مرحمت فرمودند و نميرا صاحب يك دست زين و يراق كه به‌جهت نمونه از براى سواره‌نظام ساخته بود به حضور مبارك آورده پسند افتاد و سواره‌نظام كه به لباس ماهوت و كلاه برنجى ( كه همان روز به آنها داده شده بود ) ملبس گرديده باشكوه و آراستگى تمام به‌نظر آمده مورد تحسين شدند .\r\nاين اوقات يك روز جناب صدر اعظم و جناب نظام الملك و آجودانباشى و جمعى از امرا و صاحب‌منصبان بزرگ نظام به مجمع الصنايع كه حسب الامر حسينعلى خان معير الممالك داير نموده رفتند و پيش از وقت داخل كارخانهء كالسكه‌سازى كه به مباشرى محمد قلى بيك درآن كالسكه‌هاى خوب ساخته مىشد شدند و پس از ملاحظه ، خدمات مشاراليه را تحسين و تشويق نمودند . پس از آن در كارخانهء مجمع الصنايع رسيدگى به صنايع صاحب‌صنعتان نمودند و در حجرهء خواجه احمد ساعت‌ساز يزدى كه از مشاهير صاحب‌صنعتان مملكت ايران است نشسته چاى و شيرينى صرف نمودند . و چون حسن صنايع خواجهء مشاراليه درنظر جناب صدراعظم و امناى دولت جلوهء زيادى كرده كمال تحسين و تمجيد را نموده يك صد تومان بر مواجب او افزودند . دراين كارخانه اغلب صنايع\r\n\r\n\r\n","description":"","footnote":"\r\n( 11 ) - عكس دوشان تپه در انتهاى جلد چهارم همين كتاب چاپ شده .\r\n","page_name":" 1154 ","page_number":204},
  {"content":"\r\n\r\nاز قبيل آپليت‌سازى « 12 » و زردوزى ملبوس نظام و بريدن و دوختن آن و مليله‌سازى عمل چين كه زركشى و زردوزى مخصوص ممتازى است و نقاشيهاى بسيار اعلى و تفنگ‌سازى و چقماق‌سازى و قداره‌سازى بسيار خوب رونق گرفته و معير الممالك در ترقى كليهء صنايع مسطوره ساعى مىباشند .\r\nدراين اوقات چون سام خان ايلخانى عزم تقبيل عتبهء عليه كرده بود ، اشرار تراكمه سرحد قوچان را خالى از تراكمه فرض كرده قصد تاخت و تاز آن نواحى نموده بودند . يزدان ويردىخان خبر شده جلو آنها را گرفته بسيارى را مقتول و باقى را منهزم نمود .\r\nشب دوشنبه دهم جمادى الثانيه يك ساعت و بيست و پنج دقيقه از شب گذشته آفتاب از برج حوت به حمل تحويل نمود و هنگام تحويل ، سلام خاص در حضور همايون منعقد گرديد . روز دوشنبه كه روز عيد نوروز بود سلام عام انعقاد يافت و خاص‌وعام به زيارت جمال مهرمثال شاهنشاهى فايز شدند .\r\nاسكندر خان سردار را به حكومت خوى منصوب فرمودند .\r\nمير هاشم خان حكومت نهاوند يافت . و سركردگى سوارهء خزل به ميرمطلب‌خان پسر هاشم خان تفويض شد .\r\nچون سال گذشته پنجاه هزار تومان تخفيف به رعاياى فارس كه به واسطهء ملخ‌خوارگى خسارت كشيده بودند مرحمت شده بود ، ميرزا - عبداللّه خان را مأمور فرمودند كه به آن مملكت رفته رسيدگى كند كه مبلغ مزبور به اهل استحقاق رسيده يا نه ؟ همچنين تحقيقى از مستمريات و وظايف نمايد كه به صاحبان آنها چگونه مىرسد . همچنين ميرزا حسين مميز را به نهاوند مأمور كردند كه او نيز رسيدگى به حساب آن ولايت نمايد و معلوم كند تخفيفى كه به رعاياى نهاوند مرحمت شده به ارباب استحقاق رسيده يا حيف‌وميلى درآن شده است .\r\nچون در سنهء ماضيه در آذربايجان رعايا به واسطهء بروز ناخوشى و با مبتلا به ضرر و خسارت شده بودند ، محض تفضل دربارهء آنها ، ده هزار تومان نقد و هزار خروار جنس از ماليات سال گذشته سيچقان‌ئيل و ده هزار تومان نقد و هزار خروار جنس نيز در هذه السنه اودئيل تخفيف به ايشان مرحمت شد .\r\n\r\n\r\n","description":"","footnote":"\r\n( 12 ) - منظور اپولت  ( Epaulette )  است به معناى سردوشى .\r\n","page_name":" 1155 ","page_number":205},
  {"content":"\r\n\r\nنيز يك هزار تومان به اسكندر خان سردار مرحمت فرمودند كه عمارات ديوانى خوى را كه قريب الانهدام بود تعمير نمايد .\r\nخليفه عبد الرحمن خليفهء مرو پسر خود را با پنجاه نفر از روسا و كدخدايان مروى خدمت نواب و الا حسام السلطنه حكمران خراسان فرستاده اظهار انقياد مىنمايد و مستدعى است حاكمى از براى مرو از جانب اولياى دولت عليه تعيين شود .\r\nاردوئى كه با عبداللّه‌خان ميرپنجه به بلوچستان رفته بود از بمپور و قلعه سرباز و تمامى خاك بلوچستان تجاوز كرده به قلعهء سورميچ حوالى مكران رسيده و در هرجا طايفهء بلوچ از باديه‌نشين و غيره به تقديم خدمات پرداخته‌اند .\r\nسردار على خان سيستانى كه هميشه اظهار انقياد به كارگذاران اين دولت جاويد شوكت مىنمايد ، اين اوقات كه امير علم خان قاينى و حسن خان جليل‌وند به سيستان وارد شده‌اند ، بيرق دولت عليه را در سرقلعهء كوهه كه از قلاع معظمهء سيستان و محل توقف خود سردار على خان است نصب كرده و پسر خود را با پسران دوست محمد خان و ابراهيم خان سيستانى به اسم گروى به مير علم خان سپرده خود را يكباره در ظل حمايت و ربقهء انقياد اين دولت ابد آيت كشيد .\r\nچون شاهنشاه‌زادهء اعظم معين الدين ميرزا به منصب و لقب وليعهدى اختصاص يافته بود دراين اوان رسما اين معنى انتشار يافته در تمام ولايات ممالك محروسه جشن گرفتند .\r\nمحمد حسن بيك پسر مرحوم محمد خان مصلحت‌گذار سابق دولت عليه مقيم اسلامبول به منصب نيابت مصلحت‌گذارى اسلامبول سرافراز شد .\r\nحاجى محمد رحيم خان را مأمور بندر عباسى و انتظام آن صفحات فرمودند .\r\nنواب و الا مؤيد الدوله را حكمرانى ولايت همدان دادند .\r\nاز غرايب آن كه در بروجرد در اول حوت « 13 » هوا فوق‌العاده گرم شده و سه روز به عيد نوروز مانده برف شديدى باريده كه پيرمردان\r\n\r\n\r\n","description":"","footnote":"\r\n( 13 ) - اول اسفند ماه .\r\n","page_name":" 1156 ","page_number":206},
  {"content":"\r\n\r\nنظير آن را به خاطر ندارند . و بعد از اين برف بارانهاى به موقع باريده مايهء اطمينان رعاياى آن صفحات شده است .\r\nدر خاك فارس احمد خان تنگستانى كه دم از خودسرى مىزد ، بعد از ورود حاجى قوام الملك و آقا جان خان سرهنگ فوج بهادران به دشتستان ، چون مفرى نديد پناه به توپخانهء مباركه برده اظهار عبوديت نمود .\r\nدولتمرادخان تركمان كه از معتبرين ريش‌سفيدان طايفهء ساروق است با بيست نفر ديگر به ارض اقدس خدمت نواب و الا حسام السلطنه آمده مستدعى است كه به خدمتگزارى اين دولت عليه قبول شود و چون ساير تراكمه كه در خدمت اين دولت‌اند مشغول خدمتگزارى گردد .\r\nمسيو پشه كه به‌جهت تعليم قشون كرمانشاه كه دراين وقت در سرحد زهاب مىباشند رفته نهايت در خدمات مرجوعه ساعى است .\r\nميرزا محمد خان سركشيكچىباشى غلامان سركارى را با اسب و اسلحهء بسيار ممتاز از سان مبارك گذرانده به اعطاى كليجهء تن‌پوش مبارك مفتخر گرديد .\r\nمبلغ پانصد تومان بر مواجب نواب مصطفى قلى ميرزا حكمران مازندران افزودند .\r\nنواب شاهزاده جهانگير ميرزا « 14 » مرخص شد كه به زيارت مكهء معظمه زادها الله تعالى شرفا و تعظيما مشرف شود .\r\nكتب طبع شده : مجالس المتقين و حاشيهء شيخ محمد تقى بر معالم ، و سماء عالم جلد چهارم بحار و مجمع البيان و تفسير حضرت امام حسن عسكرى عليه السلام و شاهنامه و خمسهء نظامى ، و دبستان المذاهب است .\r\nداود خان به حكومت ارامنه و نصاراى سرحدات ارومى و سلماس و خوى سرافراز گرديد .\r\nسليمان خان چون خدمات به دولت عليه كرده بود ، بعد از وفات او ، جهانگير خان و نريمان‌خان ولدان او مورد مرحمت شده جهانگير خان\r\n\r\n\r\n","description":"","footnote":"\r\n( 14 ) - پسر سوم عباس ميرزا نايب السلطنه كه با برادر تنى خود خسرو ميرزا به اغواى قائم مقام و دستور محمد شاه كور شده بود . احمد ميرزا و مصطفى قلى ميرزا نيز با آنان برادر تنى بودند .\r\n","page_name":" 1157 ","page_number":207},
  {"content":"\r\n\r\nرا به منصب سرتيپى و نريمان خان « 15 » را به نيابت اول آجودانباشى مفتخر فرمودند .\r\nحاجى ميرزا علينقى باغميشه به كلانترى تبريز برقرار شد .\r\nمحمود خان سرتيپ نايب اول آجودانباشى مأمور سنت پطرزبورغ اين اوقات حسب الامر به محل ماموريت خود روانه مىشود .\r\nصد و دوازده‌نفر از مرضاى افواج قاهره اين اوقات در مريضخانهء دولتى به اهتمام ميرزا محمد ولى حكيمباشى نظام صحت يافتند .\r\nگرگ آدمخوار در محالات خمسه هميشهء اوقات هست . اين اوان زياد شده چنان‌كه طفلى دوازده ساله را در زنجان گرفته خورده است .\r\nقشون ظفرنمون كه به‌طرف مكران رفته بودند قلعهء مكران را كه از قلاع صعبهء مستحكمه است تصرف نموده و سردار دين محمد خان كه مقدم بزرگان بلوچ است بدون اظهار مخالفت و اقدام به خلاف از در تمكين و اطاعت درآمده است . تاكنون به صفحات مكران كسى قشون نبرده بود .\r\nدر قلاع و نواحى مكران قريب دويست هزار ايل تمكن دادند .\r\nروز چهاردهم ماه رجب در ميدان اسب‌دوانى در حضور همايون اسب‌دوانى بسيار خوبى نمودند .\r\nسليم خان و حاجى جابر خان مأمور خدمت محمره و آن حدود در مأموريت و نظم آن نواحى ساعى مىباشند .\r\nذوالفقارخان خمسه به سركردگى سوار خمسه برقرار و مخلع شد .\r\nدر شهر كرمان و حوالى ، با وصف بودن آب ، زارعين در غرس اشجار مساهله مىنمودند . لهذا تيروتخته درآن بلد كمياب بود . اين اوقات محمد حسن خان سردار حاكم يزد و كرمان قدغن كرده كه در شهر و بلوكات اشجار زياد غرس نمايند .\r\nروز سه‌شنبه شانزدهم رجب ، بندگان اعليحضرت شاهنشاهى تشريف - فرماى مدرسهء مباركه دارالفنون گرديده متعلمين در حضور همايون امتحان دادند .\r\nدر دارالخلافه اين اوقات بارانهاى خوب آمده .\r\n\r\n\r\n","description":"","footnote":"\r\n( 15 ) - نريمان خان بعدها لقب قوام السلطنه و منصب سفارت ايران در وينه ( اتريش ) يافت و جهانگير خان وزير صنايع شد .\r\n","page_name":" 1158 ","page_number":208},
  {"content":"\r\n\r\nمنصب سرتيپى فوج نصارى را به حسن خان پسر حاجى بيجن خان مرحمت كردند .\r\nماليات قپان بلدهء سبزوار را به كلى بخشيدند .\r\nروز دوشنبه هفتم شعبان موكب همايون به عزم توقف چند روزه به ييلاق امامه كه از قراى لواسان مىباشد تشريف‌فرما گرديدند .\r\nنواب و الا اردشير ميرزا « 16 » را حكومت دارالخلافهء باهره دادند .\r\nميرزا موسى وزير دارالخلافه است . مرض و با در دارالخلافه بروز كرده است . روز سه‌شنبه هشتم دو ساعت به غروب مانده سيلى از كوهستان شميران جارى و از قنات مهركرد داخل ارگ و از قنات سنگلج داخل محله سنگلج گرديد . اما قبل از آن كه به جائى خرابى كلى رساند او را گردانيده به خندق انداختند . چندروز بعد باز سيلى آمده اما خرابى نرساند .\r\nشب چهارشنبه بيست‌وپنجم رجب در شيراز زلزلهء سختى شده و خرابى زياد رسانيده . به اين معنى كه صداى زمين كه از زلزله مسموع مىشد مثل صداى رعد و صداى خراب شدن ديوارها مزيد آن گرديده طورى اين زلزله شدت داشت كه بعضى خانه‌ها از جاى خود كنده شده و به جاى آن آب متعفنى پديد آمده تا چند روز مردم به بيرون آوردن نعشها مشغول بوده تقريبا زياده از دوازده هزار نفر تلف شده‌اند .\r\nصاحب‌منصبان و آحاد و افراد قشونى كه به همراهى عبد الله خان ميرپنجه در فتح قلاع كيج و مكران بلوچستان رشادتى كرده بودند هريك به فراخور استحقاق به نشان و انعام و خلعت همايون سرافراز شدند .\r\nچون قاسم آقا ياور فوج قديم كرمان ابواب جمعى امامعلى خان سرهنگ دراين مقدمه مقتول شده بود على اكبر خان را به جاى او منصب ياورى دادند .\r\nدر يزد يك روز سه ساعت به غروب مانده بادى از سمت شمال وزيده ابتدا زرد رنگ و بعد سرخ و بعد سياه گشته و هوا را چنان تاريك نموده كه هيچكس جائى و كسى را نمىديده در بازارها چراغ روشن كردند و\r\n\r\n\r\n","description":"","footnote":"\r\n( 16 ) - اردشير ميرزا كه بعدها لقب ركن الدوله يافت ، پسر نهم عباس ميرزا نايب - السلطنه بود . وى مردى اديب و شاعر بود و « آگاه » تخلص مىكرد .\r\n","page_name":" 1159 ","page_number":209},
  {"content":"\r\n\r\nچند موضع از بازار خراب شده و چنار مدرسهء خان را از ريشه بيرون آورده در وسط وزيدن باد ، تگرگ بسيار آمده و بعد از تگرگ باران باريده . از ابتداى وزيدن باد تا آخر دو ساعت طول كشيده .\r\nدر خلخال و خمسه ناخوشى و با بروز كرده .\r\nآقا اسماعيل تحويلدار عساكر منصوره به خزانه‌دارى كل نظام و لقب خانى سرافراز گرديد .\r\nچون مردم دارالخلافه ، به واسطهء ناخوشى از شهر به شميرانات مىروند ، محمد على خان سرتيپ را به نظم شميرانات امر فرمودند و مشاراليه دو چادر مريضخانه در كنار كاشانك زده و يك طبيب معين كرده كه هر يك از سربازان و سكنهء دهات شميران مبتلا به ناخوشى مىشوند در آنجا مشغول مداوا و معالجه مىگردند . هواى دارالخلافه امسال خيلى مختلف است و اغلب بارندگى و رعد و برق و گاهى گرم و گاهى خنك است .\r\nبهار آذربايجان خيلى خوب شده و باران زياد باريده است .\r\nچراغعلى خان نايب الحكومهء اصفهان مخلع گرديد .\r\nدر آخر سامان دشتى كه تا بندر كنگان سه فرسخ است تگرگ غريبى باريده و خرابى زياد نموده دانهء كوچكتر آن ده سير وزن داشت . يك دانهء آن بر سر زنى خورده فى الفور او را هلاك نموده است .\r\nدر بعضى قراى شميران از قبيل تجريش و جماران و نياوران و از گل نيز و با بروز كرده .\r\nدر اواخر شعبان نيز به‌جهت بارندگى ، سيل از دهات ونك ، و اوين جارى و به شهر رسيد . اما چندان قوتى نداشت . مع ذلك به قنوات خرابى رسانيد و از اين جهت آب كمتر به شهر مىرسد . نواب و الا اردشير ميرزا براى تنگدستى مردم از آب چند نفر را گماشته كه از آب كرج و بعضى آبهاى شميران به شهر بياورند كه مردم مرفه باشند .\r\nعلى خان سوادكوهى كه قراولى ارگ پادشاهى و خزانه و حفظ وجود مبارك به او مقرر بود مرحوم شده او را به اعزاز دفن نمودند و خدمات او را كلا رجوع به ميرزا كريم‌خان « 17 » سرهنگ فوج سوادكوهى\r\n\r\n\r\n","description":"","footnote":"\r\n( 17 ) - ميرزا كريم خان فيروزكوهى امير تومان ملقب به سردار منتظم و سردار فيروز از رجال خوب و خير عصر قاجارى كه موقوفات مفصلى دارد من جمله مدرسهء فيروزكوهى .\r\n","page_name":" 1160 ","page_number":210},
  {"content":"\r\n\r\nفرمودند . معزى اليه به خلعت همايون سرافراز گرديد .\r\nفضان آقاى سرتيپ توپخانهء مباركه با توپچيان متوقف شهر دارالخلافه و فوج فدوى قراگوزلو ابواب جمعى مصطفى قلى خان ميرپنجه قراول قراولخانه‌هاى شهراند و ساير قشون ظفرنمون و افواج قاهره مرخص شده كه در اوان ناخوشى و با به جاهاى خوش آب‌وهوا نقل و سكنى گيرند .\r\nنصرالله‌خان سرهنگ فوج گلپايگانى با فوج خود مامور فارس شد .\r\nتگرگى در جيرفت از بلوك كرمان آمده كه دانه‌اى پنج سير وزن داشته و يك گله گوسفند را در صحرا هلاك نموده و بعضى مردم را هم ناقص الاعضا كرده است . چند راس گاو هم تلف شده .\r\nبدنه و برج شهر كرمان كه خرابى داشت محمد حسن خان سردار حاكم يزد و كرمان حكم به ساختن آن نموده . از غرايب آن كه در كرمان جوجهء مرغ خانگى از تخم درآمده كه دو سر داشته در يك سر سه چشم و سه منقار و در سر ديگر نه چشم و نه منقار داشته و ساير اعضاى او مستوى الخلقه و چند روز زنده بوده و دانه مىخورده بعد از آن مرده است .\r\nنهر دولتخانه و نهر كهريز در كرمانشهان كه خراب بود نواب و الا عماد الدوله حكمران كرمانشهان حكم به تنقيهء آن نموده‌اند كه آب از آنها جارى شود و در تابستان اهل شهر كرمانشاه از آب تنگدستى نكشند .\r\nمطلب خان تفنگدار خاصه و سركردهء سوارهء گودارى و بسطامى مأمور محافظت زوار و قوافل راه خراسان در خدمت مرجوعه اهتمام دارد .\r\nدر بعضى دهات سمت لواسان ، چند نفر به مرض و با درگذشته‌اند .\r\nاما اين ناخوشى در آنجاها شدت نداشته . در قم و كاشان و اصفهان و مازندران نيز اين ناخوشى هست و مخصوصا چندى قبل در مازندران كمال شدت را نموده .\r\nمير عزيز خان دريابيگى به اعطاى يك قطعه نشان شيروخورشيد از مرتبهء اول سرهنگى سرافراز شد .\r\nاين اوقات عمارات مباركات سلطانى را به معمارى محمد تقى خان\r\n\r\n","description":"","footnote":"","page_name":" 1161 ","page_number":211},
  {"content":"\r\n\r\nمعمارباشى و اهتمام حاجب الدوله والده مؤلف تعمير مىكنند و از عمارات جديد البنا كه دراين‌روزها ساخته مىشود عمارت باغ نواب امام - ويردى ميرزا « 18 » است كه به طرح خوب ساخته شده و مشغول سفيد كردن و گچ‌برى و نقاشى آن هستند . و شهر دارالخلافه از بابت ابنيه و عمارات دولتى و غيره نسبت به چند سال قبل يكايك فرق كرده و بر آبادى و صفا و رونق آن افزوده است .\r\nهزار نفر سوار از تراكمه به عزم تاخت زوار به‌طرف شاهرود آمده محمد رحيم خان خبر شده با جمعى سواره و پياده سر راه بر آنها گرفته چهل نفر را مقتول و پانزده‌نفر را زنده دستگير و باقى را هزيمت داده .\r\nموكب همايون روز هشتم رمضان از امامه عزيمت ييلاق لار فرمود .\r\nمسيو نميرو معلم سواره‌نظام به عطاى يك قطعه نشان نقره از مرتبهء اول ياورى نايل و سه ماهه مرخص شد كه به استريه « 19 » وطن خود رفته عيال خو را برداشته مراجعت به دارالخلافه نمايد .\r\nحاجى محمد حسين جبه‌دارباشى پيوسته تفنگ سربازى خوب تمام مىكند و هر روز دسته‌دسته به امتحان مىرساند .\r\nتفنگهاى فوج قزوين را اين‌روزها از جبه‌خانهء مباركه دادند .\r\nنواب مصطفى قلى ميرزا حكمران مازندران به خلعت همايون سرافراز گرديد .\r\nكالسكه كه به صحابت شعبانعلى خان به افتخار صيد محمد خان ظهير الدوله مرحمت شده بود چون به يك فرسخى هرات رسيد معزى اليه استقبال نموده شرايط تعظيمات و احترامات را نموده در كالسكه نشسته داخل شهر هرات شد .\r\nدر حول‌وحوش قزوين ناخوشى و با شدت دارد . در محال طالقان هم اين مرض هست . در قريهء امامه نيز بعد از رفتن اردوى همايون وباى شديدى بروز نمود . در كن و سولقان هم چند نفرى مبتلا به اين ناخوشى شدند . و چون درميان بعضى افواج و با افتاده محبعلى خان ميرپنجه از طرف قرين الشرف ملوكانه به احوال‌پرسى كل قشون كه در\r\n\r\n\r\n","description":"","footnote":"\r\n( 18 ) - پسر دوازدهم فتحعلى شاه .\r\n( 19 ) - يعنى اتريش . در كتب عصر قاجاريه از اتريش به صورت « نمسه » نيز ياد شده .\r\n","page_name":" 1162 ","page_number":212},
  {"content":"\r\n\r\nاين نواحى هستند و اظهار تفقدات پادشاهى نسبت به آحاد و افراد مأمور گرديد و مبلغى خطير وجه تصدق به فقراء و مساكين بذل فرمودند .\r\nنواب و الا نصرة الدوله « 20 » حكمران فارس و بعض اعيان فارس نيز به خلعت همايون مفتخر شدند .\r\nنواب و الا عماد الدوله حكمران كرمانشهان نيز به خلعت همايون سرافراز گرديد .\r\nزرگرى اسلامبولى در دارالخلافه در كمال خوبى كار مىكند و يك قطعه جيقهء فرنگىساز حسب‌الامر ساخته كه نهايت ممتاز و پنجاه هزار تومان تمام شده است .\r\nاوايل ماه شوال ، نواب و الا نصرة الدوله از حكمرانى فارس استعفا نموده نواب و الا مؤيد الدوله را به حكمرانى فارس مفتخر فرموده به خلعت همايون سرافراز شد .\r\nاسد الله خان امير آخور به حكومت همدان و خلعت همايون سرافراز گرديد .\r\nجهانسوز ميرزا « 21 » به منصب امير آخورى مفتخر گشت .\r\nمحمد حسن خان سردار - حاكم يزد و كرمان - به خلعت همايون سرافراز شد .\r\nزنى در كرمانشهان با آن كه شوهر نداشته به يك شكم چهار طفل آورده . از پدر اطفال سؤال نمودند گفته بود در حمامى كه مردانه بود بعد زنانه شده رفته‌ام و در آنجا آبستن شده‌ام . بالجمله آن چهار طفل هيچ‌يك بيش از چهار ساعت زنده نبودند . در كرمانشاه چهار ساعت تگرگ آمد كه به درشتى نصف تخم مرغ بود .\r\nنواب و الا احتشام الدوله خانلر ميرزا حكمران بروجرد و عربستان و لرستان و بختيارى به خلعت همايون سرافراز گرديدند و نواب معظم اميرزاده جلال الدين ميرزا را نايب الحكومهء لرستان نمودند .\r\n\r\n\r\n","description":"","footnote":"\r\n( 20 ) - فيروز ميرزا ملقب به نصرت الدوله كه بعدها « فرمان‌فرما » لقب يافت پسر شانزدهم عباس ميرزا نايب السلطنه بود .\r\n( 21 ) - پسر پنجاه و يكم فتحعلى شاه كه نامش حسينقلى بود و او را به ياد حسينقلى خان برادر آقا محمد خان « جهانسوز ميرزا » مىگفتند .\r\n","page_name":" 1163 ","page_number":213},
  {"content":"\r\n\r\nعزيز خان آجودانباشى « 22 » را منصب سردارى كل عساكر منصوره عطا فرمودند .\r\nموكب همايون اواسط ماه ذيقعده عزيمت چمن سلطانيه فرمود .\r\nناخوشى و با كه در اردو بود از منزل ضياءآباد به آن طرف به كلى رفع شده در اواسط ذيحجه در دارالخلافه نيز اثرى از ناخوشى مزبور نيست .\r\nنواب و الا اردشير ميرزا حكمران دارالخلافه در رسيدگى به كليهء امور و سركشى مدرسهء مباركهء دارالفنون اهتمام مىنمايد . ميرزا موسى وزير دارالخلافه نيز به امور اصناف و ارباب صنايع رسيدگى كامل مىنمايد .\r\nميرزا محمد خان بيگلربيگى شيراز ولد حاجى قوام الملك مرحوم شده ميرزا على خان ولد او را به جاى او بيگلربيگى و مخلع فرمودند . نيز يك ثوب جبهء ترمه به حاجى قوام الملك خلعت مرحمت شد .\r\nميرزا على اكبر سرهنگ قورخانه به لقب خانى نايل گرديد .\r\nسوارهء شقاقى ابواب جمع جوادخان از آذربايجان احضار و مأمور خراسان شدند .\r\nسوارهء كرد و ترك را نواب مصطفى قلى ميرزا در شيرگاه سان ديده به ركاب همايون فرستادند .\r\nخان خيوه كه بر سر مرو آمده بود شكست خورده علاوه در اردوى او ناخوشى و با افتاده به‌طرف خيوه كوچيده است .\r\nاردوى مبارك در چمن سلطانيه و عدهء ملتزمين ركاب به شصت هفتاد هزار نفر مىرسد . روز عيد قربان سلام عام باشكوه تمام منعقد گرديد و به جناب صدر اعظم دراين سلام اظهار مراحم مخصوصه فرمودند .\r\nعزيز خان سردار كل و آجودانباشى چون قبل از ورود موكب همايون به چمن سلطانيه در نظم اردو خدمات كرده بود يك راس اسب خاصهء چغان از اسبهاى خاصه به او مرحمت فرمودند . روز هشتم ذيحجه و روز چهاردهم موكب اقدس اعلى به سرچشمهء چمن سلطانيه به تفرج تشريف فرما شدند و در روز آخر جناب صدر اعظم و بعضى از خواص چاكران\r\n\r\n\r\n","description":"","footnote":"\r\n( 22 ) - در خصوص عزيز خان آجودانباشى رجوع شود به مقالهء مفصل شادروان عباس اقبال تحت عنوان « عزيز خان سردار كل مكرى » ( مجله يادگار سال 4 شمارهء اول و دوم صفحه 37 تا 62 ) و شرح حال رجال ايران تأليف مهدى بامداد ( ج 2 ص 326 تا 335 ) .\r\n","page_name":" 1164 ","page_number":214},
  {"content":"\r\n\r\nدربار در ركاب همايون بودند . جناب طامسن صاحب شارژدافر دولت انگليس روانهء اردوى پادشاهى گرديد .\r\nاز كارهاى خير كه اين اوقات به اهتمام دكتر پولاك معلم علم طب داير شده بيرون آوردن سنگ مثانه است كه مشاراليه به شاگردهاى خود به خوبى آموخته و تقريبا در عرض يك سال خود بيست و سه سنگ مثانه بيرون آورده كه بيست نفر از آنها يعنى كسانى كه سنگ مثانه داشتند از جنس ذكور و سه نفر از جنس اناث بوده‌اند و از همهء اين بيست و سه نفر يك‌نفر تلف شده است . گذشته از اين عمل ، اعمال يدى ديگر از دكتر پولاك به ظهور رسيده كه همه درخور تحسين زياد است .\r\nدر شيراز اين اوقات مجددا زلزله شده ولى خرابى ننموده . اهل شيراز مشغول مرمت خرابى زلزله سابق‌اند .\r\nموكب همايون كه تشريف‌فرماى چمن سلطانيه بود از آنجا عزيمت دارالخلافهء باهره فرموده روز بيست و هفتم ذيحجة الحرام از دروازه شميران ، شهر طهران را به ورود مسعود مزين فرموده به عمارات مباركات سلطنتى نزول اجلال فرمودند . اهالى دارالخلافه با شوق و شعفى تمام و مسرتى مالاكلام از موكب منصور ايده الله تعالى بنصره استقبال نموده به تقديم قربانىها و دعا و ثناى وجود مبارك پرداختند و ذات همايون در تالار تخت مرمر جلوس فرموده سلام عام منعقد و قاطبهء خدام آستان به زيارت جمال بىمثال خسروانه فايز و سربلند گرديدند .\r\nحاجب الدوله والد مولف كه دراين سفر خدمات شايان نموده بود به عطاى يك ثوب كليجهء تن‌پوش مبارك مفتخر گرديد .\r\nزرگر اسلامبولى آپليت گرانبهائى حسب الامر از جواهر خزانهء مباركه ساخته روز عيد غدير در چمن سلطانيه به حضور مبارك برده مورد تحسين شد و اهل خبره آن را بيست و پنج هزار تومان قيمت كردند .\r\nنواب و الا حشمة الدوله حكمران آذربايجان كه به چمن سلطانيه رفته به ركاب اعلى پيوست تا قزوين ملتزم ركاب همايون بود از آنجا مرخص شده به محل حكمرانى خود رفتند . و بر حسب استدعاى نواب معظم پانصد تومان به صنف شعرباف تبريز تخفيف مرحمت شد .\r\nميرزا احمد خان پسر مرحوم ميرزا تقى خان اتابيك اعظم نيز در سلطانيه به حضور باهرالنور مبارك مشرف شده مورد مراحم گرديد و بعد\r\n\r\n","description":"","footnote":"","page_name":" 1165 ","page_number":215},
  {"content":"\r\n\r\nاز رخصت از خاكپاى همايون به آذربايجان رفت .\r\nميرزا مصطفى مباشر مهام خارجه از تبريز احضار شد و حاجى ميرزا - محمد خان نايب اول وزارت دول خارجه به لقب دبير مهام و خلعت همايون سرافراز و از قزوين در خدمت نواب و الا حشمة الدوله به آذربايجان رفت .\r\nقنبر على خان كه بيگلربيگى و حاكم شهر تبريز بود احضار و احمد خان نوائى كه ديوان بيگى اردوى همايون بود به جاى او مأمور و روانه شد .\r\nكلب حسين خان نايب اول آجودانباشى چون اهل آذربايجان از رفتار او رضايت داشتند به لقب امين نظام ملقب و به خلعت همايون سرافراز شد .\r\nعيسى خان والى حكمران گيلان كه با اعيان و اشراف گيلان در چمن سلطانيه به ركاب اعلى مشرف شده بود از قزوين به محل حكمرانى خود معاودت نمود .\r\nاميرزاده عليقلى ميرزا ( صارم الدوله ) ولد عماد الدوله كه سرباز كليائى را در چمن سلطانيه به اردوى معلى آورده بود مرخص شده به كرمانشهان رفت .\r\n\r\nاخبار و وقايعى كه دراين سال در ممالك و ولايات خارجه اتفاق افتاد\r\n\r\nاتائونى ينگىدنيا :\r\nاز وقايع اين سال ، اول كشتى كه در ظرف نه روز و سه ربع ساعت از نيويورك ينگى دنيا به ليورپل « 1 » بندر انگليس آمد كشتى موسوم به آرتيك « 2 » بود و اين سفر در ماه دلو « 3 » اتفاق افتاد .\r\nجمهورى اتائونى درصدد فرستادن جمعى از دانشمندان به خاك ژاپن مىباشد و غرض از اين مسافرت انكشاف مسائل جديده مىباشد .\r\n\r\n\r\n","description":"","footnote":"\r\n( 1 ) -  Liverpool \r\n( 2 ) -  Aretique \r\n( 3 ) - بهمن‌ماه .\r\n","page_name":" 1166 ","page_number":216},
  {"content":"\r\n\r\nزيرا كه بنادر ژاپن تا آن وقت براى هيچيك از ملل خارجه باز نبود .\r\nاز اهالى چين چند هزار نفر به‌جهت كار كردن در معدن طلاى كاليفرنى از مملكت خود به اتائونى مىآيند .\r\nدراين سال كليسنا ( ؟ ) از معارف اتائونى درگذشت .\r\nفرانسه و انگليس هر قدر خواستند اتائونى را با خود متحد كنند كه دولت اسپانيا را در نگاهداشتن جزيرهء كوبا تقويت نمايند قبول نكرد .\r\nكشتىهاى جنگى اتائونى دراين سال سى و شش فروند بود .\r\n\r\nاسپانيا :\r\nدراين سال شخصى قصد قتل ملكهء اسپانيا نموده او را مجروح ساخت .\r\nكاستن از معارف اسپانيا درگذشت .\r\nغرباى اسپانيا كه داراى اديان مختلفه هستند به موجب حكم سخت دولت به حسب ظاهر جز به طريقه كاتوليكى نمىتوانند عبادت نمايند .\r\nوزراى تازه در اسپانيا به صدارت رن‌كالى برقرار شدند .\r\nدر جزيرهء كوبا و مانيل زلزلهء سخت شد .\r\nاما تفصيل شخصى كه قصد قتل ملكه نمود از قرار ذيل است : ملكه بعد از وضع حمل نذر كرده بود به كليساى اتشا رفته عبادتى نمايد . وقت بعد از ظهرى بود و هنوز موقع رفتن به آن كليسا نرسيده در يكى از دالانهاى معتبر عمارت گردش مىكرد . جمعيت زيادى كه بايد تا كليساى مزبور ملكه را همراهى كنند حاضر بودند . شاهزادگان خانوادهء سلطنت اناثا ذكورا ، همچنين سردارهاى بزرگ اسپانيا در دالان در دو طرف ايستاده بودند . وقتى كه به‌جهت حركت معين شده بود در رسيد . از همين دالان مىبايستى به دهليز عمارت بيايند و از آنجا به كالسكه نشسته به كليسا بروند . ملكه به شوهر خود گفت ازدحام و جمعيت راه را چنان تنگ كرده كه ايلچى حضرت پاپ كه بايد با من رديف بيايد مجبور است كه از عقب بيايد . اين كلام ملكه تمام نشده شخصى به لباس كشيشان ملبس از پشت سر سربازها خود را در وسط راه انداخت و روبروى ملكه زانو به زمين زد مثل اين‌كه مىخواهد دست ملكه را ببوسد . سربازها گمان كردند اين شخص حامل عريضه‌اى است كه مىخواهد دراين موقع آن عريضه را به ملكه بدهد . اين شخص كه موسوم به مارتن مرينو بود به محض اين‌كه\r\n\r\n","description":"","footnote":"","page_name":" 1167 ","page_number":217},
  {"content":"\r\n\r\nخود را به ملكه نزديك رسانيد از بغل خنجر برنده‌اى بيرون آورده به پهلوى راست ملكه فرو برد . ملكه فريادى زد و خنجر را به‌دست خود از پهلو بيرون كشيد . قاتل خنجر را برداشته فرياد كرد امروز همين كافى است و كردم آنچه مقصود بود . مردم دور ملكه را گرفته و او تكيه بر ديوار دالان داده خون زيادى از وى جارى مىبود . مردم فى الفور قاتل را گرفته و مىخواستند همانجا او را به قتل رسانند . لكن رجال دولت مانع شده تا از او تحقيقات نمايند . قاتل شصت و سه ساله بود و اقرار به خيانت خود كرد و مىگفت اگر مثل من دوازده‌نفر در روى زمين پيدا مىشدند نسل اين ظالمها را برمىانداختيم . زخم ملكه منكر نبود و بعد از چند روزى علاج شد .\r\n\r\nافريقا :\r\nدراين سال بعضى از سياهان كه در امريكا بودند مهاجرت نموده به لىبريا « 4 » كه يكى از نقاط افريقاست آمده دراين ناحيه يك جمهورى شبيه به جمهورى ينگى دنيا تشكيل داده‌اند . ناحيهء لىبريا را كه دراين سال هزار و دويست و نود و چهار ، هفتصد هزار سكنهء اصلى دارد كه سياه‌پوست‌اند و شانزده هزار از آن سياههائى هستند كه از ينگى دنيا مهاجرت نموده به اين ساحت آمده‌اند . دول اتائونى و انگليس و بلژيك و پروس و برزيل و فرانسه به يك ايالت جمهورى افريق شناختند « 5 » .\r\n\r\nآلمان :\r\nدراين سال ، اعليحضرت امپراطور اطريش به ممالكى كه در ايطاليا متصرف بود سفر نمود .\r\nپرنس شوارت زن برگ صدر اعظم اطريش در سن پنجاه و دو سالگى به مرگ فجاء درگذشت .\r\nنيز اعليحضرت امپراطور به مجارستان سفر نمود .\r\nعهدنامهء تجارتى ما بين اين دولت و دولت عثمانى بسته شد .\r\n\r\n\r\n","description":"","footnote":"\r\n( 4 ) -  Liberia \r\n( 5 ) - عبارت مبهم است . ظاهرا منظور اين است كه دول اتازونى و انگليس . . . كشور ليبريا را به عنوان يك كشور جمهورى در افريقا به رسميت شناختند .\r\n","page_name":" 1168 ","page_number":218},
  {"content":"\r\n\r\nصد و شصت كرور فلرن « 6 » مجددا دراين سال دولت قرض كرد . نيز اعليحضرت امپراطور اطريش به برلن سفر كرده با اعليحضرت پادشاهان پروس و هانور و غيره ملاقات نمودند .\r\nهم دراين سال ، در لهستان متعلق پروس و با بروز كرده و از آنجا به مملكت پروس سرايت نمود .\r\nپادشاه ايالت باد ، شارل لئوپلد فردريك به سن شصت و يك سالگى درگذشت و پسر بزرگ او لوئى ، چون كه مبتلا به ناخوشى صرع مىباشد ، به شراكت پسر دويم پادشاه مرحوم فردريك ، بر تخت سلطنت جلوس نمود .\r\nكرنل يوس و واكش‌تر از نقاشهاى معروف آلمان وفات نمود .\r\nجمعيت پروس دراين سال سىودو كرور و پنجاه و پنج هزار و يازده نفر مىباشد .\r\n\r\nانگليس :\r\nدراين سال ، ژن روسل « 7 » صدر اعظم دولت انگليس تكليف كرد كه علاوه بر قشون معمول دولت بايد صد و بيست هزار لشكر چريك به‌طور ذخيره داشته باشد كه هنگام لزوم به آنها اسلحه و لوازم جنگ بدهند و آنها را به خدمت مامور كنند .\r\nوزراى دستهء ويگ « 8 » استعفا كرده وزراى تورى « 9 » برقرار گرديد .\r\nلرد دربى منصب صدارت يافت . و لينگ‌تن « 10 » سردار و وزير معروف انگليس در سن هشتادوسه سالگى وفات كرد و عزاى عام در مملكت انگليس به‌جهت فوت او گرفتند .\r\nمجلس پارلمنت بر ضد دستهء وزراى جديد است . وزراى دستهء ويگ مجددا منصوب شدند .\r\nجنگ انگليس با ايالت كافر در افريق هنوز به اتمام نرسيده است .\r\nدولت انگليس به بيرمان اعلان جنگ نموده و عساكر از كلكته و\r\n\r\n\r\n","description":"","footnote":"\r\n( 6 ) -  Florin \r\n( 7 ) -  JohnRussell \r\n( 8 ) -  Whig \r\n( 9 ) -  Tory \r\n( 10 ) -  Wellington \r\n","page_name":" 1169 ","page_number":219},
  {"content":"\r\n\r\nمدرس به بيرمان فرستاده و فتوحات درآن مملكت نموده است .\r\nبه‌جهت انكشاف معدن طلا هشتاد و هفت هزار نفر از انگليس در مدت يك سال به استرالى مهاجرت كردند .\r\nكشتىهاى جنگى انگليس كه دراين وقت موجود مىباشد صد و سى و سه فروند است . آنچه در كشتىسازخانهء دولتى مىسازند بيست و يك فروند است .\r\nدراين تاريخ ، در جزاير انگليس يازده هزار و صد و پنج هزار ذرع يعنى هزار و صد و پنج كيلومتر راه آهن داير است . در ظرف يازده ماه بعد از انكشاف معدن طلا تا اين وقت معادل چهل كرور طلا وارد انگليس شده .\r\nتوماس مور « 11 » شاعر معروف ايرلندى دراين سال فوت شد .\r\n\r\nايطاليا :\r\nدراين سال كونت كاوور « 12 » به وزارت ماليه و بعد به وزارت بحريه آخر الامر به منصب صدارت پادشاه پيمن « 13 » برقرار شد .\r\nدر ساردين و بعضى جاهاى ديگر شورش نمودند .\r\nمجلس شوراى مملكتى در روم منعقد گرديد .\r\nكوه آتشفشان اتنا طغيان نمود .\r\n\r\nپرتوغال :\r\nدراين سال ، با يك كمپانى معاهده نمودند كه از ليزبن پايتخت مملكت تا سرحد اسپانيا خط راه‌آهنى ممتد نمايند .\r\n\r\nبلژيك :\r\nدراين سال ، بلژيك عهدنامهء تجارتى پرضررى با فرانسه بست .\r\n\r\n\r\n","description":"","footnote":"\r\n( 11 ) -  ThomasMoore \r\n( 12 ) -  ComteCavour \r\n( 13 ) -  Piemont \r\n","page_name":" 1170 ","page_number":220},
  {"content":"\r\n\r\nوزراى تازه به صدارت بروكر « 1 » نام تعيين شدند .\r\nروزنامه‌هاى بلژيك را سخت ممانعت نمودند كه نسبت به شخص سلاطين خارجه الفاظ مستهجن و بد ننويسند و اين فقره به خواهش دولت فرانسه بود و ابتدا قبول نمىشد ولى آخر موقع قبول يافت .\r\n\r\nدانمارك :\r\nدراين سال ، ايالتين اسلشويك و هلستن داراى وزراى مخصوص و پارلمنت مخصوص هستند كه دخلى به وزرا و پارلمنت دانمارك ندارند .\r\n\r\nروس :\r\nدراين سال ، اعليحضرت امپراطور روس با اعليحضرت امپراطور اطريش و با اعليحضرت پادشاه پروس برادر زوجه خود در برلن ملاقات نمودند .\r\nپرنس دولوشتان برگ « 2 » داماد اعليحضرت امپراطور وفات نمود .\r\nدر اواخر پائيز در سنت پطرزبورغ و با بروز كرد .\r\nراه آهن دولت روس دراين سال سيصد و بيست هزار ذرع است .\r\n\r\nعثمانى :\r\nدراين سال ، رشيد پاشا صدر اعظم عثمانى در ظرف سه ماه عزل و نصب شد .\r\nدر شامات دزدى و راهزنى بىحد است .\r\nعلى پاشا به جاى رشيدپاشا صدر اعظم شد . فؤاد افندى به منصب وزارت خارجه رسيد . ابتداى خيال استقراض دولت از خارجه و معادل ده كرور تومان پول ايران و اين فقره به واسطهء عدم رضايت روس و اطريش و بعضى از اهالى خود عثمانى انجام نمىيابد .\r\nبه ايالت مصر اجازه مىدهند كه مستقلا از انگليس قرض كند .\r\n\r\n\r\n","description":"","footnote":"\r\n( 1 ) -  JeanB aptisteBrouckere \r\n( 2 ) -  Prin cedeLeuchtenberg \r\n","page_name":" 1171 ","page_number":221},
  {"content":"\r\n\r\nشورش طايفهء دروز در شامات و شورش اهالى منتنگرو « 1 » و هرزگوين « 2 » كه ماليات نمىدهند . مأموريت عمر پاشا با بيست و پنج هزار قشون به تنبيه اهالى منتنگرو و هرزگوين .\r\n\r\nفرانسه :\r\nدراين سال ، در بيرقهاى فرانسه علامت و تصوير عقاب را كه ناپلئون اول اختراع كرده بود و مدتى متروك بود برقرار نمودند .\r\nمسكوكات به اسم و تصوير پرنس لوئى ناپلئون رئيس جمهور منقوش خواهد بود . رياست ده سالهء پرنس لوئى ناپلئون را عموما قبول نمودند .\r\nمجلس سنا كه عبارت از مجلس اعيان و اشراف و نجباى مملكت باشد برقرار گرديد .\r\nاملاك و اموال لوئى فيليپ پادشاه سابق فرانسه و اولاد او را حكم به ضبط و فروش نمودند . رياست مجلس سنا به پرنس ژرم « 3 » عموى رئيس جمهورى قرار مىگيرد . قانون دولتى موسوم به قانون ناپلئون مىشود . روز پانزدهم ماه اد « 4 » كه روز مولود ناپلئون بوده جشن مىگيرند . رئيس جمهورى فرانسه به ايالات جنوب بورژ ، لين ، بردو و تور « 5 » سفر نموده و مردم او را امپراطور خطاب مىكنند . امير - عبد القادر والى الجزاير كه در حبس فرانسه بود رئيس جمهور ، در عبور از شهر آمبواز « 6 » ، او را از حبس بيرون آورد و به بروسا از خاك عثمانى مىفرستند . ورود رئيس جمهور به پاريس با كمال شوكت و جلال در عمارت سنت كلو و فرستادن وكلاى ملت جمعى را به حضور او و تمنا كردن كه قبول رياست جمهور را مادام العمر نمايد . بالاخره در ماه قوس اين سال اغلب اهالى فرانسه جمع شده پرنس لوئى ناپلئون رئيس جمهورى را ناپلئون سيم امپراطور فرانسه خواندند و پرنس ژرم عموى لوئى ناپلئون را وليعهد او قرار دادند .\r\nمارشال ژرار و مارشال اكزل مان فوت شدند .\r\n\r\n\r\n","description":"","footnote":"\r\n( 1 ) -  Montenegro \r\n( 2 ) -  Herzegovine \r\n( 3 ) -  Jerome \r\n( 4 ) -  Aout \r\n( 5 ) -  Bourge , Lyon , Bordeau , Tours \r\n( 6 ) -  Amboise \r\n","page_name":" 1172 ","page_number":222},
  {"content":"\r\n\r\nكشتىهاى جنگى فرانسه دراين سال يك صد و هشت فروند بود .\r\n\r\nهلاند :\r\nكشتىهاى جنگى هلاند دراين سال چهل فروند است .\r\n\r\nينگىدنياى جنوبى :\r\n\r\nبرزيل :\r\nابتدا خيال مردم در حركت بر روى شط آمازون با كشتىهاى بخار دراين سال بود .\r\nخريد و فروش غلام و كنيز در دولت برزيل به وساطت انگليس موقوف شد . توضيح آن كه شط آمازون از تمام شطهاى روى زمين عظيم‌تر و بزرگتر است حتى از نيل . سرچشمهء اين شط از جبال آند است .\r\nبعد از طى پنج هزار و چهارصدهزار ذرع مسافت در محاذى خط استوا به محيط « 1 » آتلانتيك مىريزد . در حوالى سرچشمه در جاها كه عرض اين شط خيلى كم است سه الى پنج هزار ذرع است اما نزديك به دريا عرض اين شط دويست و هشتاد و هشت هزار ذرع مىباشد و عمقش سيصد و بيست و پنج ذرع . زيادى آب اين شط به حدى است كه وقتى كه به محيط مىريزد به مسافت صد و سى و پنج هزار ذرع در دريا طعم آب به هيچ وجه تغيير نكرده شيرين است و مخلوط به آب دريا نمىشود .\r\nانكشاف اين شط در سنهء هزار و پانصد عيسوى مطابق نهصد و شش هجرى شد .\r\n\r\nيونان :\r\nدراين سال ، اهالى يونان تمكين نمىكنند كه متابعت كشيش بزرگى كه در اسلامبول است نمايند و به واسطهء تكليفى كه دولت به آنها مىنمايد ، در بعضى ايالات شورش مىشود .\r\nدر سواحل يونان دراين سال طوفان سختى شد .\r\n\r\n\r\n","description":"","footnote":"\r\n( 1 ) - اعتماد السلطنه همه‌جا « محيط » را به جاى اقيانوس به كار مىبرد .\r\n","page_name":" 1173 ","page_number":223},
  {"content":"\r\n\r\n\r\nوقايع سال هفتم سلطنت اعليحضرت اقدس شاهنشاه جم‌جاه روحنا فداه مطابق سنهء هزار و دويست و هفتاد اودئيل تركى\r\nدراين سال خيرمآل كليهء توجهات خاطر خطير همايون به تربيت و ترقى اهالى ممالك محروسه و امنيت بلاد و آسايش عباد است .\r\nچون ميرزا محمد خان سركشيكچىباشى در سفر خيريت اثر سلطانيه خدمات كرده بود به يك ثوب كليجهء ترمه تن‌پوش مبارك سرافراز گرديد .\r\nبعضى ولايات خراسان از قبيل مرو و سرخس ، كه به‌جهت دوردستى از شهر مشهد مقدس كه دراين اوان قاعده و دارالملك خراسان است پيش به سبب قلت تسلط حكام سابق طورى كه بايد و شايد نظمى نداشت ، اما حالا به اهتمام اولياى دولت منظم و اهالى شايق و راغب رعيتى و خدمتگزارى اين دولت ابدآيت مىباشند . و اين ايام حكم همايون شرف صدور يافت كه قلعهء مضبوطى در مرو ساخته به قدر ضرورت ساخلو قشونى درآن گذارده شود .\r\nخليفهء مرو كه عريضه‌اى مشعر بر اظهار عبوديت به دربار معدلت - مدار فرستاده بود ، از جانب سنى الجوانب خسروانه ، فرمان همايون مبنى بر شمول مراحم اعليحضرت شاهنشاهى دام ملكه خطاب به معزى اليه صادر و يك ثوب جبهء ترمه به رسم خلعت و سيصد تومان نقد انعام به افتخار خليفه مبذول و مرحمت شد و چون خوارزميها محصول و زراعات آنها را چرانيده و به واسطهء كمى غله در صفحات مرو عسرتى حاصل است امر فرمودند\r\n\r\n","description":"","footnote":"","page_name":" 1174 ","page_number":224},
  {"content":"\r\n\r\nهزار خروار غله به آنها بدهند كه از اين رهگذر آسوده باشند .\r\nبهادر خان پسر مرحوم عباسقلى خان دره جزى و حسن خان سبزوارى كه در مرو مشغول خدمت بودند ، يك ثوب جبهء ترمهء كشميرى در حق بهادرخان و يك ثوب جبهء ترمهء سلسله‌دار به حسن خان مرحمت فرموده و ارسال شد . هزار و پانصد تومان نيز به رسم انعام به عليقلى خان ميرپنجه كه در خراسان مشغول خدمت است مبذول فرمودند .\r\nچون عباسقلىخان جهان بيگلو ميرپنجه در سفر سلطانيه مرحوم شد ، افواج ثلاثهء خراسان را ابواب جمع عليقلى خان ميرپنجه فرمودند .\r\nمبلغ سيصد تومان به عسكرخان سرتيپ كه در سفر خراسان خدمت كرده بود مبذول شد .\r\nاين اوقات فى ما بين دولت روس و عثمانى بناى جنگ است . لهذا سردار كل عساكر منصوره مأمور آذربايجان شد كه درآن سرحدات اغتشاش و بىنظمى حادث نشود .\r\nجناب ابت « 1 » صاحب قنسول دولت انگليس مقيم دارالخلافه كه به مرخصى آن‌دولت چندى به وطن خود رفته بود اين اوقات مجددا به دارالخلافه مراجعت نمود .\r\nهادى خان ولد مرحوم عباسقلى خان ميرپنجه را به سرتيپى افواج نيشابور و تربت سرافراز فرموده روانهء خراسان شد كه افواج مزبوره را سركشى نمايد .\r\nحيدر على خان نايب دويم آجودان‌باشى به سرهنگى فوج ترشيز مفتخر گرديد .\r\nعلى خان سرهنگ فوج چهارم تبريز به منصب سرتيپى و نايب اول آجودان باشيگرى سرافراز شد .\r\nناخوشى و با مجددا در تبريز شدت نموده است .\r\nميرزا زين العابدين مباشر و سررشته‌دار نوكر مهاجر و سواره‌نظام به منصب لشكرنويسى رسيد .\r\nجبرئيل خان پسر آقا لرخان گرجى نايب دويم آجودان‌باشى و مخلع گرديد .\r\n\r\n\r\n","description":"","footnote":"\r\n( 1 ) -  Abot \r\n","page_name":" 1175 ","page_number":225},
  {"content":"\r\n\r\nعليقلى ميرزا پسر نواب و الا عماد الدوله حكمران كرمانشهان بر حسب استدعاى نواب معظم به منصب سرتيپى سرافراز و از جانب نواب - عماد الدوله به حكومت كليائى رفت .\r\nشب ششم ماه صفر كه عيد سعيد ولادت اعليحضرت اقدس شاهنشاهى مىباشد در دارالخلافهء باهره و تمام ولايات ممالك محروسه جشن گرفتند و چراغان و آتش‌بازى كامل نمودند .\r\nعبد الله خان ميرپنجه در ازاى خدمات بلوچستان و تسخير قلعهء بافتان به نشان ميرپنجگى سرافراز گشت .\r\nناخوشى و با كه در كرمان بروز كرده بود رفع شده اما هنوز در سيرجان و بم و نرماشير و شهر بابك باقى است .\r\nبر حسب استدعاى اهالى يزد ، محمد حسن خان سردار حكمران يزد و كرمان از جانب خود محمد يوسف خان سرتيپ را به پيشكارى ميرزا - كوچك خان سرهنگ فوج جديد كرمانى به حكومت يزد فرستاد .\r\nدو ستاره اين اوقات در دارالعبادهء يزد يكى مقارن غروب آفتاب و يكى در شب ظاهر گرديده و در جو محترق شده و هنگام احتراق روشنايى آنها از ماه بيشتر بوده و به قدر هندوانه به‌نظر آمده و هريك تقريبا دو دقيقه ظاهر بوده بعد محترق شده‌اند .\r\nناخوشى و با كه در يزد بود رفع شده .\r\nسرپرستى ايل شكاك ارومى را به حسنعلى خان پيشخدمت خاصه واگذار فرمودند .\r\nاسد الله خان حاكم همدان به لقب معتمد الملكى ملقب و مفتخر گرديد .\r\nناخوشى وباى مازندران رفع گرديده است .\r\nبه قدر پانصد ششصد نفر از طايفهء ضالهء بابيه در نيريز جمع شده و در كوه نزديك نيريز سنگرها به‌جهت خود ساخته و با عيال درآن كوه سرمىبردند . نواب و الا مؤيد الدوله حكمران فارس ميرزا نعيم لشكرنويس و حاكم نيريز و لطفعلى خان سرتيپ را با فوج قشقائى و فوج حومهء فارس و چند عراده توپ مأمور دفع آنها نموده جنگى سخت با آنها كردند و دويست سيصد سنگر كه در كوه ساخته بودند از آنها گرفتند و تقريبا\r\n\r\n","description":"","footnote":"","page_name":" 1176 ","page_number":226},
  {"content":"\r\n\r\nصد نفر مقتول و باقى دستگير شده به شيراز فرستادند . و در واقع ريشهء فساد آنها از آن حدود قلع گرديد .\r\nميرزا جعفر نائينى در بلوك قهپايه من اعمال اصفهان امامزاده [ اى 
  ] را مأمن خود ساخته و از ايام حكومت منوچهر خان معتمد الدوله دم از خودسرى مىزد و تمكين حكام نمىكرد . چراغعلى خان نايب الحكومهء اصفهان او را از در انقياد درآورد .\r\nحاجى يوسف خان سرتيپ ايل بيگى مغان شد .\r\nعباسقلى خان هشترودى حكومت هشترود يافت .\r\nناخوشى و با كه در عربستان شيوعى داشت رفع شده .\r\nميرزا ابو القاسم تفرشى به منصب سررشته‌دارى دفتر استيفا سرافراز و دويست تومان بر مواجب سابق او افزودند .\r\nميرزا محمد حسين صدر سفير مخصوص كه به سفارت سنت پطرزبورغ رفته بود معاودت كرده او را با كمال احترام وارد دارالخلافه كردند .\r\nقافلهء بخارا كه عازم مرو و مشهد مقدس بود ، ميرزا احمدخان جمشيدى با هزار نفر سوار ازبك و غيره به جلو آنها رفته و قافلهء مزبوره در چهارجو مانده بهادر خان ، حسن خان سبزوارى را با سيصد نفر سوار به دفع مير احمد خان فرستاده سوارهء مير احمد خان را منهزم و برخى را مقتول نمودند و قافلهء مزبوره بدون آسيبى به مرو آمد .\r\nبر حسب استدعاى خليفهء مرو و مرويها ، علاوه بر قشونى كه سابق مأمور مرو شد ، اين اوقات نواب و الا حسام السلطنه والى خراسان سه فوج سرباز و پانصد نفر سوار و پنج عراده توپ و خمپاره با قورخانه روانهء مرو نمودند كه آن ولايات را از تعرضات اورگنجى محروس دارند و نظر به مراتب اهتماماتى كه نواب معظم اليه دراين باب و ساير خدمات خراسان كرده بودند به اعطاى يك ثوب كليجهء ترمهء تن‌پوش مبارك مباهى گرديدند .\r\nدو هزار سوار بخارائى و غيره كه در نزديكى مرو سكنى داشتند و دست‌اندازى به مال و حال مردم مىكردند فرار نموده‌اند و رعاياى آن نواحى آسوده شده .\r\nروز چهارشنبه چهارم ربيع الثانى بندگان اعليحضرت اقدس شاهنشاهى عز نصره تشريف‌فرماى مدرسهء مباركهء دارالفنون شده متعلمين\r\n\r\n","description":"","footnote":"","page_name":" 1177 ","page_number":227},
  {"content":"\r\n\r\nهر علمى در حضور باهر النور مبارك امتحانى شايان داده هريك از معلمين و متعلمين على قدر مراتبهم مورد مراحم ملوكانه شدند .\r\nچون ما بين شيرعلىخان پسر امير دوستمحمد خان حاكم كابل و سردار كهندل خان سردار قندهار نقارى حاصل شده بود عبد الله خان سيستانى را با فرامين و احكام مأمور آن صفحات فرمودند كه آنها را به راه مودت و اتحاد دلالت كنند و آن نقار را از ميانه رفع نمايد . سردار سلطانعلى خان پسر سردار كهندل خان كه به خاكپاى مبارك آمده بود مورد نوازش و مراحم ملوكانه گرديده اين اوقات كه رخصت معاودت حاصل نمود ، او را به لقب مظفر الدوله ملقب و مخلع فرموده به صحابت او ، خلاع فاخره و انعامات شاهانه براى سردار كهندل خان و رحمدل خان و مهردل خان و ساير خوانين مبذول داشتند و به خود مظفر الدوله نيز بخششهاى لايق فرمودند .\r\nنظر به خدمات خسرو خان والى حاكم قزوين به عطاى يك ثوب كليجهء ترمه تن‌پوش مبارك سرافراز گرديد .\r\nكتاب شرح ابن ابى الحديد بر نهج البلاغه به اهتمام ميرزا ابراهيم نواب طهرانى كه از معارف اعيان دارالخلافه و بدايع نگار دولت عليهء ايران است در كمال صحت و امتياز به طبع رسيد .\r\nنظر به خدمات ميرزا محمد حسين صدر ديوان‌خانه معزى اليه را ملقب به عضد الملك فرمودند .\r\nناخوشى وباى تبريز بالمره رفع شده است .\r\nنواب و الا حسام السلطنه والى خراسان چندى قبل دويست نفر سوارهء ممتاز و يك بيرق شيروخورشيد قبه طلا از جانب دولت عليه به صحابت محمد خان كندبيلى و امامقلى بيك روانه نموده بودند . اين اوقات امامقلى بيك مراجعت كرده اظهار داشت كه به طايفهء ساروق بدمى گذشت و بناى تفرقه داشتند . بعد از آن كه سواره و بيرق دولتى رسيد به مراحم اولياى دولت عليه مستظهر شده از صرافت كوچ كردن افتادند .\r\nكارمك صاحب حكيمباشى آذربايجان به عطاى يك قطعه نشان سرهنگى از درجه اول نايل گرديد .\r\n\r\n","description":"","footnote":"","page_name":" 1178 ","page_number":228},
  {"content":"\r\n\r\nبرجيس صاحب مباشر روزنامه و مترجم ديوان و ميرزا عبد الله روزنامه‌نويس به خلعت همايون سرافراز گرديدند .\r\nحاجى بابا پسر مرحوم آقا حسين ملك التجار بادكوبه‌اى ، به عطاى يك قطعه نشان شيروخورشيد از درجهء دويم سرهنگى مفتخر گرديد .\r\nكپتان زطى صاحب منصب مهندس از اهل استريه كه در نوكرى دولت عليه بود وفات نموده او را به اعزاز دفن نمودند .\r\nمسيو چارنوطا معلم علم معدن نيز وفات كرده به احترام او را به خاك سپردند .\r\nقاسم خان صاحب جمع به يك قطعه نشان سرهنگى از درجهء اول و يك رشته حمايل سفيد و يك ثوب جبهء ترمهء كرمانى سرافراز شد .\r\nاين اوقات محض رعايت كامل در باب احقاق حقوق رعايا و مزيد درستكارى و استقصاى اجزاى ديوانخانهء عدليه مقرر شد پرده‌اى موشح به تمثال بىمثال همايون در ديوانخانهء مباركهء عدليهء عظمى منصوب داشته پرده بر روى آن باشد و در مواقع اجراى احكام آن پرده را بردارند تا مذكر عدل و انصاف و مؤيد غوررسى و انكشاف شود .\r\nدكتر پولاك معلم علم طب و جراحى كتابى در تشريح بدن انسانى نوشته مصور به صور اعضا و ابعاض و مشغول طبع آن مىباشند .\r\nيك ثوب خرقه ترمهء بطانه خز تن‌پوش مبارك به نواب و الا فريدون « 1 » ميرزا فرمانفرما مرحمت فرمودند .\r\nاميرزاده عبد الباقى ميرزا ولد نواب و الا مؤيد الدوله حكمران فارس چون در غياب نواب معظم شهر شيراز را خوب منظم نگاهداشته بود به خلعت همايون سرافراز شد .\r\nعالىجاه ملا اكرم مستوفى هرات چند راس اسب به رسم پيشكشى از جانب صيد محمد خان حاكم هرات به خاكپاى مبارك آورده مورد تفقدات شاهانه گرديد .\r\nعبد الله خان صارم الدوله با فوج مأمور فارس شد .\r\nشاهزاده عباسقلى ميرزا حاكم خلخال در نظم آن نواحى مراقبت كامل مىنمايد .\r\n\r\n\r\n","description":"","footnote":"\r\n( 1 ) - پسر پنجم عباس ميرزا نايب السلطنه .\r\n","page_name":" 1179 ","page_number":229},
  {"content":"\r\n\r\nدر اطراف خلخال سيلهاى زياد برخاسته اما به كسى آسيبى نرساند .\r\nقشون مأمور مرو را جمعيت كلى از تراكمهء سرخس استقبال كرده و منتهاى خدمتگزارى را از آنها نموده از جمله پسر اراض خان و پسر صوفى خز و رحمان قلى بيك و سفرك كه از معارف تكهء سرخس‌نشين هستند سوارهء خود را برداشته همه‌جا همراه و از ميان مال و ايل سرخس نشين به آسودگى عبور كرده و تركمانان همه‌جا اظهار خوشوقتى نموده و دويست نفر سوارهء تراكمهء سرخس تا مرو همراه اردو رفته‌اند . تركمانان طژنى نيز خدمت نواب و الا حسام السلطنه والى خراسان آمده و نواب معظم از جانب دولت ابد مدت همه را مشمول مرحمت نموده‌اند .\r\nشيرخان ناظر به لقب جليل عين المللكى و يك قطعه گل كمر مرصع از جانب سنى الجوانب همايون مفتخر گرديد .\r\nجهانسوز خان امير آخور به يك ثوب كليجهء ترمه بطانه خز تن‌پوش مبارك سرافراز شد .\r\nآقا محمد حسن صندوق‌دار به عطاى يك ثوب لبادهء ترمهء بطانه پوست مباهى گرديد .\r\nآقا مهدى ملك التجار حسب الامر در اطاقى از اطاقهاى كاروانسراى امير بعضى روزها مجلسى از اعيان تجار منعقد نموده در امور تجارتى مذاكره مىنمايند .\r\nناخوشى و با كه در بارفروش شدت داشت رفع شده در مازندران بارندگى زياد شده در سارى و بعضى جاهاى كنار دريا نيم ذرع برف آمده .\r\nمحمد على خان بختيارى هفت لنگ كه به دزدى و شرارت معروف بود و در يكى از قلاع صعبهء آنجا متحصن شده دم از خودسرى مىزد .\r\nنواب و الا احتشام الدوله حكمران عربستان و لرستان و بختيارى و بروجرد اميرزاده ابراهيم ميرزا نايب الحكومهء عربستان را با سوار بختيارى و باجلان و فوج لرستان به گرفتن او مأمور نموده او را مستاصل كرده اتباع او را دستگير نمودند و خود او گريخته پناه به خانهء حاجى شيخ جعفر مجتهد برد .\r\nنواب و الا مؤيد الدوله حكمران فارس براى نظم گرمسيرات اين\r\n\r\n","description":"","footnote":"","page_name":" 1180 ","page_number":230},
  {"content":"\r\n\r\nمملكت بدان صفحات رفتند و از جانب نواب معظم ميرزا هادى خان مأمور صفحات لارستان و هاشم خان يوزباشى با جمعى غلام به سرحدات اقليد و آباده و فريدون خان توللى نيز با جمعى غلام به محارست طرق سرحدات كرمان و شهر بابك رفت .\r\nنواب و الا حسام السلطنه والى خراسان به آق دربند رفته‌اند .\r\nقشون مأمور مرو وارد مرو شده مرويها استقبال و پذيرائى را از آنها به عمل آورده‌اند .\r\nدر يك منزلى مرو يك هزار سوار قريابى جلو قشون مزبور را گرفته عساكر منصوره بر آنها تاخته برخى را مقتول و باقى را منهزم نموده‌اند .\r\nدر اواخر ربيع الثانى يك شب تگرگى شديد به درشتى فندق باريد .\r\nولى چون شب بود به كسى اذيتى نرسانيد .\r\nنظر به خدمات نواب و الا مؤيد الدوله حكمران فارس يك قطعه نشان امير تومانى و حمايل مخصوص اين رتبه و يك ثوب جبهء ترمه از جانب سنى الجوانب همايون مباهى گرديدند .\r\nنواب و الا فريدون ميرزا فرمانفرما به حكمرانى خراسان نايل و هادى خان سرتيپ فوج تربت و نيشابور و حيدر على خان سرهنگ فوج ترشيز به اتفاق نواب معظم اليه عازم خراسان مىباشند .\r\nميرزا فضل الله وزير نظام را متولىباشى حضرت رضوى سلام الله عليه و پيشكار امور خراسان فرمودند .\r\nنواب شاهنشاه‌زادهء اعظم امير قاسم خان را منصب امارت نظام مرحمت فرمودند « 1 » .\r\n\r\n\r\n","description":"","footnote":"\r\n( 1 ) - محمد قاسم ميرزا پسر ناصر الدين شاه شب دوشنبه پنجم جمادى الاولى 1269 متولد شد و ناصر الدين شاه او را به نام جد مادرى خويش ناميد . سپهر در تاريخ قاجاريه مىنويسد :\r\n« چون از همان روزگار كودكى جلادتى از جبين او مطالعه مىرفت ! و شجاعتى به كمال از جمال او مشاهده مىافتاد ، شاهنشاه كارآگاه امارت نظام را به نام او بلندآوازه ساخت ! ! . . .\r\nروز چهارشنبه هشتم جمادىالاخره قواد لشكر و صناديد سپاه و صاحب‌منصبان نظام . . . رده بركشيدند و جناب اشرف صدر اعظم امير نظام را برداشته به ميان ميدان عبور داد » . دراين تشريفات سن شاهزاده محمد قاسم ميرزا امير نظام يك ماه و دو سه روز بود ! !\r\n","page_name":" 1181 ","page_number":231},
  {"content":"\r\n\r\nنواب و الا نصرة الدوله به نيابت نواب مستطاب وليعهد دولت عليه مأمور به حكومت آذربايجان گرديدند .\r\nميرزا صادق مستوفى به لقب قائم مقامى و پيشكارى كل امور آذربايجان سرافراز گرديد .\r\nزمستان كرمان امسال سخت گشته در بلوك جيرفت كه هرگز برف نمىآمد سه شبانه روز برف باريده و بعضى مال و مواشى از سرما تلف شده‌اند .\r\nسالار مهدى خان و ولد ملوك و سالار للهء بلوچستانى نزد محمد - حسن خان سردار حكمران كرمان و يزد آمده اظهار انقياد و خدمتگزارى به دولت عليه مىنمايند .\r\nشاهزاده مصطفى قلى ميرزا حكمران مازندران به يك قطعه نشان سرتيپى و حمايل مخصوص اين رتبه سرافراز گرديد . چندى قبل كه شاهزادهء معزى اليه به مشهدسر رفته بودند از آنجا به معادن گلوله‌ريزى نائيج آمده امور گلوله‌ريزى آنجا را نظم كامل دادند .\r\nشال‌بافى كرمان خيلى ترقى كرده است .\r\nشب سه‌شنبه بيست‌ويكم جمادىالثانيه هفت‌ساعت و هفده دقيقه از شب گذشته آفتاب از برج حوت به حمل تحويل نموده سلام خاص در پيشگاه حضور مهر ظهور اعليحضرت شاهنشاهى دام ملكه منعقد و روز چهارشنبه بيست و دويم در تالار تخت مرمر ذات ملكوتى صفات مقدس به‌جهت سلام عام بر سرير مهر مسير جلوس فرمودند .\r\nبندرعباس كه از بنادر فارس و حكومت آن از جانب اولياى دولت عليه به عهدهء شيخ يوسف خان محول بود چون سال گذشته شيخ يوسف خان وفات نمود شيخ عبد الرحمن و بعضى از مشايخ ديگر بندر مزبور به خيال خودسرى افتاده صيد ثوينى پسر امام مسقط را به بندر آورده با او عهد و ميثاقى كردند و دور بندر خندقى حفر و آذوقه و توپ و قورخانه و جمعيت از امام مسقط و صيد ثوينى دريافت نموده بيست و هفت عراده توپ بزرگ در بروج و بدنه داشتند سواى توپهايى كه در جهازات متعدده از امام مسقط در روى دريا بود و به سنگر قشون دولت عليه گلوله مىانداختند . نواب و الا مؤيد الدوله ، اميرزاده ابو القاسم خان را با توپخانه\r\n\r\n","description":"","footnote":"","page_name":" 1182 ","page_number":232},
  {"content":"\r\n\r\nو فوج گلپايگانى ابواب جمعى نصر الله خان و فوج قشقايى لطفعلى خان با مصطفى قلى خان يوزباشى و تفنگچى لارى مأمور به محاصرهء بندرعباس نموده ابتدا سنگرها و خانه‌هاى شهر را به تصرف درآوردند . از آن طرف هم صيد محمد برادرزادهء امام مسقط با چند جهاز و جمعيت و زياده از پنجاه عراده توپ به امداد آنها آمده تا در روز هشتم ماه جمادى الثانيه قشون ظفرنمون يورش برده به قهر و غلبه شهر را مسخر كردند و قشونى كه به كمك مشايخ آمده بودند چنان سراسيمه شده كه اغلب از بيم جان نتوانستند خود را به بغله و جهاز برسانند و به دريا افتاده غرق شدند .\r\nهمچنين قلعهء گهيز كه از قلاع بسيار صعبهء گرمسيرات كرمان است و به هواى بندرعباس اهالى آن نيز دم از خودسرى مىزدند ، روز ششم همين ماه به تصرف رضا قلى خان عرب و امامعلى خان كه با فوج عرب و فوج كرمانى از جانب محمد حسن خان سردار حاكم يزد و كرمان به گرفتن آن قلعه مأمور بودند درآمد .\r\nجناب صدر اعظم به يك قطعه نشان امير نويانى اعظم و يك رشته حمايل سبز كه اول نشان اين دولت عليه است و مخصوص « شخص اول » و تاكنون به هيچيك از وزراى سابق مرحمت نشده از طرف قرين الشرف ملوكانه سرافراز و نيز يك قطعه شرابه‌بند كاغذ مكلل به الماس و مرواريد كه ريشهء آن مرواريدهاى بسيار درشت داشت و قبه‌هاى آن به الماس بريليان مرصع به جناب معظم اليه مرحمت فرمودند .\r\nماه رمضان امسال در سبز ميدان كه تازه در كمال خوبى ساخته شده دكاكين ترتيب داده و حجرات را به اقمشهء نفيسه و امتعهء ثمينه از ظروف چينى و فرنگى و بلورآلات و غيره مزين نموده‌اند .\r\nحاجى جابر خان از حكومت محمره معزول و حكومت آنجا را به شيخ حاكم كه محصل ماليات شط العرب است مفوض نمودند .\r\nقيمت گندم در فارس به‌جهت ملخ‌خوارگى چند ساله به خروارى پنج تومان رسيده .\r\nجناب مسيو انچكوف شارژدافر دولت روس روز شانزدهم رمضان وارد دارالخلافهء باهره گرديده روز هجدهم به اتفاق پرنس دالغاروكى وزير مختار سابق آن‌دولت و ساير صاحب‌منصبان سفارت به حضور\r\n\r\n","description":"","footnote":"","page_name":" 1183 ","page_number":233},
  {"content":"\r\n\r\nباهرالنور مبارك تشرف جسته همگى مورد مراحم ملوكانه شدند .\r\nچندى بعد از فتح بندرعباس ، شيخ صيد بن سالم كه از اشرار مشايخ عرب است با چند كشتى جنگى و چند عراده توپ عازم تسخير بندر مزبور گرديد . قشون ظفرنمون به چند تير توپ كشتىهاى او را شكسته و او ناچار مخذولا مراجعت كرده است .\r\nرئيس خسرونامى كه اطاعت از حكام فارس نمىكرد نواب و الا مؤيد الدوله او را گرفته به سزاى عمل خود رسانيدند .\r\nخلعت عيدى براى حكام بلاد و ممالك محروسه فرستاده شد .\r\nكلاه بلند كه معمول بود روبه متروك شدن نهاده مردم كلاههاى خود را كوتاه مىكنند .\r\nروز عيد فطر سلام عام در نياوران انعقاد يافت .\r\nحاجى محمد تاجر تبريزى - كه بر حسب امر اولياى دولت عليه با چند نفر از ارباب صنايع ايران سه سال بود براى اكتساب صنعت بلور - سازى و شكرريزى و ريخته‌گرى و نجارى و آهنگرى و چيلان‌گرى « 1 » به سنت پطرزبورغ رفته بود - اين اوقات مراجعت كرده همگى مورد تفقدات امناى دولت ابد آيت شدند و مقرر شد عجالة براى دو دستگاه چرخ دستى كاغذسازى كه همراه آورده‌اند كارخانه ساخته شود و چرخها [ را 
  ] راه بيندازند و به محمود خان ( جناب ناصر الملك ) مصلحت گذار مقيم سنت پطرزبورغ نوشتند كه دو دستگاه ديگر از همان چرخ كاغذسازى از آنجا خريده ارسال نمايد و حاج مشاراليه از دربار همايون به مازندران رفت كه بناى كارخانهء شكرسازى در آنجا بنمايد . و دراين اوان شكر سفيد از مازندران آوردند كه بهتر از شكر دوزيز بسيار خوب هندى بود .\r\nعبائى در كاشان از ابريشم به عمل آورده‌اند كه مثل عباهاى خوب نجف اشرف و كربلاى معلىست و حكم شد از اين عباها ببافند .\r\nدلاور خان فرستادهء سردار رحمدل خان برادر سردار كهندل خان سردار قندهار با عريضه اين اوقات به دربار همايون آمد .\r\n\r\n\r\n","description":"","footnote":"\r\n( 1 ) - چلنگرى به معناى قفل‌سازى .\r\n","page_name":" 1184 ","page_number":234},
  {"content":"\r\n\r\nحاجى محمد شريف خان قاجار به حكومت ارومى و حيدر على خان شادلو به حكومت اردبيل و يحيى خان ايلخانى به حكومت مراغه نايل گرديد .\r\nدر بعضى بلوك اصفهان سن‌خوارگى شده است .\r\nوزارت وظايف و اوقاف كل ممالك محروسه را تفويض به ميرزا - محمد حسين عضد الملك فرمودند .\r\nمدرسهء دارالفنون روبه ترقى و صاحب‌منصبان نظام را ترقيات علمى حاصل شده . از جمله على خان سرتيپ قراگوزلو كتابى بسيار خوب در علم نظام تاليف نموده و كلنل صاحب بر خوبى و صحت آن تصديق نموده .\r\nمحمد ولى خان بيگلربيگى حاكم استراباد به نظم ككلان رفته و بعد از مراجعت به استراباد به خلعت همايون مفتخر گرديد .\r\nگويند در سمنان يك گرگ و چند كلاغ ديوانه شده بعد از آن كه چند نفر را آن گرگ دريده مردم به تير تفنگ او را كشته‌اند . اما كلاغها سر به عقب مردم گذاشته هركه را دنبال مىكرده‌اند او نيز ديوانه مىشده و سى چهل نفر بدين منوال مبتلا به جنون شده بعد از ده دوازده روز كلاغها از آنجا رفته‌اند .\r\nصيد محمد خان ظهير الدوله حاكم هرات چند رأس اسب به عنوان پيشكش به اتفاق سردار صالح خان به دربار همايون فرستاد .\r\nامير دوستمحمد خان حكمران كابل نيز جعفر قلى خان كابلى را چون با عريضه به دربار معدلت‌مدار فرستاده بود ، بعد از شمول مراحم كامله و انعامات شايسته در حق جعفر قلى خان و همراهان او ، او را مرخص فرموده و يك ثوب جبهء ترمهء پولك‌دوز شمسه مرصع و يك رأس اسب عربى ممتاز از اصطبل خاصه به انضمام زين و يراق تمام طلا براى امير دوستمحمد خان و دو ثوب جبهء ترمهء زنجيره‌دار براى پسران امير - معزى اليه محمد افضل خان كه در سمت تركستان است و غلام حيدر خان به صحابت جعفر قلى خان انفاذ فرمودند .\r\nسوارهء شاهسون قورت بيگلو مأمور خراسان شدند .\r\nاز اول سال تا چند گاه در كرمان عصرها طورى باد گرم مىوزيد كه مردم در كوچه‌وبازار آمدوشد نمىتوانستند نمود .\r\n\r\n","description":"","footnote":"","page_name":" 1185 ","page_number":235},
  {"content":"\r\n\r\nنواب و الا احتشام الدوله خانلر ميرزا حكمران عربستان و لرستان و بروجرد و بختيارى را به عطاى نشان تمثال بىمثال همايون مفتخر فرمودند .\r\nاين اوقات در كرمان‌سراى گنجعلى خان را تعمير مىنمودند . در سردابهء آن سراى دو كلهء انسان پيدا شد كه از سر مردمان اين زمان بزرگتر بود . شخص زراعى كه زياده از يك صد سال عمر دارد گويد دو نفر بقال تنومند قوى هيكل قديم دراين محل مشغول بقالى بودند . چون شهر كرمان به تصرف قشون شاه شهيد ( آقا محمد شاه ) طاب الله ثراه درآمد ، آن دونفر بقال درآن واقعه مقتول شدند و در اينجا آنها را دفن كردند .\r\nاين دو كله از آن دونفر بقال است .\r\nحاجى محمد رضاى شادلو كه از جانب نواب و الا فريدون ميرزا فرمانفرما حكمران خراسان مأمور سان سواره و پياده و خانوار هزاره كه سابقا لاحقا به شهرنو آمده‌اند و به بازديد قراولخانه‌هاى جام و باخرز و خواف و كاريز شده بود در مراجعت ده دوازده‌نفر از ريش‌سفيدان هزاره را همراه خود خدمت نواب معظم اليه آورده هريك مورد التفات و به مراحم اولياى دولت عليه اميدوارى كامل حاصل نمودند .\r\nاين اوقات سالار مهدى خان با عريضه از جانب خوانين بلوچ نزد محمد حسن خان سردار حاكم يزد و كرمان آمده از جانب آنها اظهار انقياد نمود . ولى از قرار مذكور ، امير علم خان حاكم دزك جمازه‌سوارى نزد ابراهيم خان ضابط و مستحفظ بمپور فرستاده اظهار نموده كه آزاد خان خارانى جمعيتى جمع كرده كه به سر دزك بيايد . ابراهيم خان نيز خوانين بلوچ را به بمپور خواسته و نوكر را اخبار نموده كه اگر اين فقره راست باشد مهياى مدافعه باشند .\r\nبعضى قنوات منازل عرض راه خراسان را جناب صدر اعظم امر به تنقيه نموده‌اند .\r\nمحمد حسن خان پسر سردار على خان سيستانى و شاه پسند خان و مير كمال خان اين اوقات از سيستان به دربار همايون آمده على قدر مرتبتهم مورد الطاف ملوكانه شدند .\r\nبعضى خوانين و اشخاصى كه در قلعهء گهيز فارس و قلاع بلوچستان\r\n\r\n","description":"","footnote":"","page_name":" 1186 ","page_number":236},
  {"content":"\r\n\r\nخدمت كرده بودند اين اوقات از قرار ذيل در حق ايشان نشان و خلعت مرحمت شد :\r\nميرعلى خان ديزكى يك قبضه شمشير يراق طلا .\r\nخوانين بلوچ هشت‌نفر هشت قبضه كارد دسته‌طلا .\r\nآزادخان خراسانى يك قطعه نشان ياورى نقره از مرتبهء دويم .\r\nابراهيم خان ضابط بمپور و سركردهء جمازه‌سوار يك قطعه نشان ياورى .\r\nسيد على خان سركرده نوكر بمى يك قطعه نشان مطلا .\r\nبراى فوج كرمانى ابواب جمعى امامعلى خان نشان ياورى يك قطعه ، نشان سلطانى سه قطعه ، نشان نايبى پنج قطعه ، نشان نقره چهل و يك قطعه .\r\nبراى فوج كرمانى ابواب جمعى ميرزا كوچك خان نشان ياورى يك قطعه ، نشان سلطانى دو قطعه ، نشان ياورى سه قطعه ، ساير سيزده قطعه .\r\nنشان به‌جهت غلامان مهاجر هشت قطعه .\r\nنشان به‌جهت توپچيان پانزده قطعه .\r\nنشان به‌جهت سوارهء خراسانى پنج قطعه .\r\nبراى خوانين بلوچ سه نفر ، شال و قبا سه دست .\r\nاين اوقات حسب الامر اطاقى مخصوص ساخته براى اسلحه و آلات حربيهء سلاطين ماضيه انار الله براهينهم كه در خزينهء دولت عليه بوده و آنچه دراين عهد ابد مهد داخل خزينهء عامره شده از قبيل تفنگهاى رومى و فرنگى كه اغلب مكلل و مزين به يراقهاى طلا است و طپانچه‌ها و قراميناها ( قربينه ) « 1 » عمل استادان قديم و شمشيرهاى گرانبها كه بعضى از آنها بالتمام مكلل و بعض ديگر مرصع است ، با تيغهاى جوهرى هندى و مصرى و خراسانى و قداره‌هاى بىنظير كه مانند آنها در روى زمين كمتر به هم مىرسد و زره‌هاى مخصوص و كلاه‌خودها و چهار آيينه‌ها و قولچاقهاى جوهرى كه اغلب آنها زيب برودوش سلاطين با تمكين بوده و سپرهاى مرصع و كرگ و غيره و گرزهاى دانه‌نشان و تبرزينهاى مخصوص و بعضى آلات حرب ديگر را با كمال آراستگى و نظم درآن\r\n\r\n\r\n","description":"","footnote":"\r\n( 1 ) - قربينه همان  Carabine  است به معناى تفنگ كوتاه سوارنظام .\r\n","page_name":" 1187 ","page_number":237},
  {"content":"\r\n\r\nگذارده‌اند و هريك از آلات و ادوات مزبوره مرمتى لازم داشته در نهايت خوبى تعمير نموده‌اند .\r\nنيز كتب و مرقعات خزانهء مباركه را كه به خطوط اساتيد بزرگوار است حكم شد در كتابخانهء مخصوص على حده به ترتيبى مناسب و شايسته بگذارند و اطاقى بسيار ممتاز براى اين كار ساختند .\r\nجناب صدراعظم به القاب مخصوص امير نويانى كه به زبان فرانسه آلتس « 1 » باشد اختصاص يافتند .\r\nراه عتبات عاليات براى زوار مفتوح شد .\r\nيك صد و پنجاه تومان از ماليات ارامنهء جلفاى ( جولاهه ) اصفهان راسه ساله بخشيدند . نيز به ارامنهء ساكن بلوك فريدن مبلغى از بابت قيمت جنس كه در عوض ماليات مىدهند تخفيف مرحمت فرمودند .\r\nاين اوقات ، طايفهء تركمانيه از ريش‌سفيدان قلاع و قراء و اوبه‌جات تكه اتك‌نشين باهم هم‌قسم شده پانصد نفر سواره به عزم تاخت‌وتاز به قريهء افريزه كه يكى از قراى سرحدى قوش‌خانه است آمده اما اهالى قريهء مزبوره به مدافعه پرداخته چون تراكمه از غلبه بر آبادى مأيوس شده به چرانيدن و سوزانيدن محصولات پرداخته دراين بين يزدان - وردى خان برادر سام خان ايلخانى مخبر شده سوارهء شمخالچى هرچه ممكن بوده به امداد حاجى خان بيك نايب قوش‌خانه و اهالى افريزه فرستاده سوارهء مزبوره سوارهء سرحد قوش خانه را نيز جمع كرده به كمك سكنهء افريزه رفته و تراكمه به كلى از گرفتن قلعهء افريزهء يأس حاصل نموده به سوزانيدن و چرانيدن محصولات قناعت كرده‌اند . اما يزدان - وردى خان به فرستادن سوارهء شمخالچى مزبور مطمئن نشده قدرت الله آقا را با دستهء سوارهء شمخالچى ديگر از عقب آنها روانه كرده از آن طرف هم تركمانان تدبيرى انديشيده قريب سه‌هزار سوار با بيل و كلنگ و نردبان بر سر قلعهء خيرآباد كه در بحبوحهء سرحد قوش‌خانه است آمده و اطراف قلعه را گرفته از نردبانها بالا رفته كه قلعه را تصرف كنند . مردان اين قلعه چون به كمك اهالى افريزه رفته بودند ، زنان جلادت در مدافعه كرده بروج را از دست آنها گرفته و سى نفر از آنها را زخمى نموده بعد\r\n\r\n\r\n","description":"","footnote":"\r\n( 1 ) -  essetlA \r\n","page_name":" 1188 ","page_number":238},
  {"content":"\r\n\r\nاز مجادلهء زياد تراكمه از گرفتن قلعه مأيوس و مراجعت كردند . بعد از مراجعت آنها ، قدرت الله آقا با حاجى خان بيك و ساير سركردگان كه در افريزه بوده از واقعه مستحضر شده سواره و شمخالچى حاضر را برداشته جلو آنها را گرفته و با آن كه جمعيت قشون ظفرنمون زياده از چهارصد نفر نبود آن سه هزار نفر تركمان را منهزم و متفرق نمودند .\r\nنظر به اين حسن خدمت ، يزدان وردى خان يك ثوب جبهء ترمه و يك قطعه نشان از مرتبهء اول سرهنگى و يك رشته حمايل سفيد مخصوص اين رتبه از طرف قرين الشرف ملوكانه براى معزى اليه انفاذ و مرحمت شد .\r\nنواب مهدى قلى ميرزا كه از جانب نواب و الا شاهنشاه‌زادهء اعظم امير قاسم خان به حكومت عراق رفته بود مرحوم شد . و ميرزا حسن خان برادر مرحوم ميرزا تقى خان به نيابت حكومت عراق منصوب گرديد .\r\nحبيب الله خان پسر خسرو خان كرمانى كه رؤساى اشرار بلوچ را به دارالخلافه آورده بود به عطاى يك طاقه شال ترمه و يك ثوب قباى زرين مفتخر گرديد .\r\nيك دسته از تركمان اتك‌نشين در بعضى از حدود خراسان بناى قلعه ساختن گذارده بودند . محمد رحيم خان نايب الحكومهء بجنورد مستحضر شده بر سر آنها رفته آنها را متفرق كرده و قلعه كه ساخته بودند به كلى خالى مانده ارگ و عمارات و ابنيهء ديوانى مشهد مقدس را تعمير مىكنند .\r\nشب پانزدهم ماه شوال زلزلهء شديدى در شيراز شده ولى به حمد الله آسيبى به جائى نرسانده .\r\nشب بيست و نهم ماه ذيقعده ، جناب احمد وفيق افندى ايلچى كبير دولت عثمانى از دربار همايون رخصت انصراف حاصل كرده و حيدر - افندى مستشار خود را در غياب خود به مصلحت‌گزارى برقرار نمود .\r\nحاجى على خان حاجب الدوله والد مؤلف را به يك ثوب جبهء ترمهء تن - پوش مبارك مفتخر فرمودند .\r\nمحمد باقر خان سرهنگ فوج دويم تومان دويم تبريز كه چندى فوج او قراول ارگ و عمارات مباركات دارالخلافه بود به يك قطعه نشان سرهنگى و يك طاقه شال سرافراز و يك قطعه نشان ياورى نيز به پاشا بيك ياور فوج مزبور مرحمت شد .\r\n\r\n","description":"","footnote":"","page_name":" 1189 ","page_number":239},
  {"content":"\r\n\r\nعباسقلى خان ياور توپخانه به منصب سرهنگى توپخانه مفتخر گرديد .\r\nراه كتل بالاى افجه كه به مازندران مىرود و از اين راه زغال و برنج از مازندران به دارالخلافه مىآوردند چون راهى صعب بود و هر سال مال زياد بلكه در بعضى سنوات آدم هم در راه مزبور تلف مىشد چندى است به حكم جناب صدر اعظم آن راه را به خوبى مىسازند و اين اوقات قريب الاتمام است .\r\nامامزادهء لواسان را كه در قريهء باران است نيز مىسازند .\r\nدر اوايل ماه ذيقعده ، باد و طوفانى بسيار شديد در صفحات گرمسيرات فارس اتفاق افتاده تقريبا صد هزار نخل از نخلستانهاى قير و كارزين و لارستان را از ريشه كنده و هوا طورى تيره‌وتار شده كه روز روشن مثل شب تاريك گرديده بعد از آن شروع به باريدن تگرگ نموده و سيل در رودخانه‌ها جارى گشته است .\r\nشاهزاده محمد يوسف كه نوكر و خدمتگزار اين دولت است و نظم حدود جام را به او محول فرموده‌اند سواره مزدورانى را به دفع تراكمه كه قصد تاخت‌وتاز آن حدود داشتند فرستاده تراكمه را مخذول و متفرق نموده‌اند .\r\nچون جعفر آقاى كلاتى چندى بود كه به ظاهر اظهار انقياد نسبت به اين دولت ابد بنياد و در باطن مخالفت مىنمود ، لهذا حسب الامر نواب و الا فرمانفرما حكمران خراسان و ميرزا فضل الله قشون و توپخانه و استعدادى به‌طرف كلات فرستاده كلات را متصرف و جعفر آقا با چند نفر از كسان خود فرار كرده و گرفتن كلات كه از كارهاى بسيار سخت مشكل است به آسانى براى قشون ظفرنمون ميسر شد . و نواب و الا فرمانفرما ، نيز بعد از فتح كلات ، به آن حدود رفته كه قرار و نظم درستى در امور آنجا دهند و نظر به حسن خدمات نواب معظم و وزير نظام ، خلاع فاخرهء همايون از طرف قرين الشرف ملوكانه براى ايشان ارسال شد .\r\nروز يك‌شنبه نهم ذيحجةالحرام موكب اقدس اعلى از نياوران تشريف‌فرماى داوديه گرديده از جانب جناب صدر اعظم تقديم قربانى و پذيرائيهاى كامل از مقدم فرخنده شيم همايون به عمل آمد و فرداى آن روز كه روز عيد قربان بود در داوديه سلام عام منعقد گرديد .\r\nجناب احمد وفيق افندى ايلچى كبير دولت عثمانى كه رخصت\r\n\r\n","description":"","footnote":"","page_name":" 1190 ","page_number":240},
  {"content":"\r\n\r\nانصراف از آستان همايون حاصل كرده بود به عطاى يك قطعه نشان تمثال بىمثال همايون مكلل به الماس كه از اجلهء نشانهاى دولتى است با حمايل آبى مفتخر و همراهان او نيز هريك به عطيه‌اى درخور مقام نايل گرديدند و روز ششم همين ماه از راه بغداد عازم مقصد گرديد .\r\nسنگ مرمرى در كمال صفا و زينت با خطوط خوش به‌جهت مزار مزيت آثار خاقان خلد آشيان ( فتحعلى شاه ) نور الله مضجعه تمام نموده با تشريفات كامل به صحابت ميرزا اسد الله روانهء قم داشتند .\r\nاسماعيل خان ولد مرحوم بشير الدوله چاپارچىباشى دربار و مخلع گرديد و مواجب و جيرهء مرحوم بشير الدوله را در حق او برقرار و مواجب اسماعيل خان را به ساير اولاد بشير الدوله مرحمت فرمودند .\r\nروز عيد غدير سلام عام در داوديه منعقد و عموم چاكران بار حضور معدلت ظهور شاهانه يافتند .\r\nبهادر خان و رحيم خان و آقا رضا خان كه در فتح كلات خدمت كرده بودند مخلع شدند .\r\nمستر يد از صاحب‌منصبان انگليسى كه خدمات به اين دولت ابد آيت كرده بود شب چهاردهم ذيحجة الحرام وفات نموده او را به اعزاز به خاك سپردند .\r\nخليفه طاطاوس كه بزرگ ملت ارامنهء جلفا است به دربار همايون آمده عرض كرد بعضى از حكام و عمال ولايات نسبت به ارامنه چنان كه بايد به رسم عدل و اعتدال حركت نمىكنند . لهذا فرامين و احكام مؤكده به حكام ولايات صادر شده كه نسبت به جميع ملل كه رعاياى دولت عليه‌اند رعايت كامل عدل و انصاف را بنمايند و خليفهء مزبور را مخلع و اميدوار اجازهء انصراف دادند .\r\nروز بيست و ششم ذيحجة الحرام موكب همايون از داوديه تشريف فرماى شهر گرديد .\r\n\r\n","description":"","footnote":"","page_name":" 1191 ","page_number":241},
  {"content":"\r\n\r\n\r\nسوانح و وقايعى كه دراين سال در تمام ممالك عالم و اقطار كرهء ارض اتفاق افتاده\r\nتوضيح : قبل از اقدام به نگارش اخبار اظهار مىدارد كه بعد از اين هرجا ذكرى از مسئلهء شرقيه شد مقصود از جنگ دولت روس و دولت عثمانى است كه در سنهء هزار و دويست و هفتاد شروع شد و عهدنامه‌اى كه در صلح منعقد شده و قرارى كه دول متحابهء عثمانى در حفظ حدود و ثغور و عدم مداخلهء دول ديگر به كار داخلهء دولت عثمانى داده‌اند و شروطى كه دولت عثمانى نموده است كه نسبت به رعاياى خودش كلية ، على الخصوص به عيسويان تبعهء خود ، چه قسم رفتار نمايد و بعضى مسائل و مطالب ديگر كه باز راجع به دولت عثمانى است . اينها را مسئلهء شرقيه مىنامند . و از اينجا كه بناى نگارش اخبار ممالك بر ترتيب حروف تهجى است كه در اسم آن مملكت رعايت مىشود و بنابراين‌كه اين مسئله تعلق كامل به عثمانى دارد به جاى حرف عين نگاشته مىشود .\r\n\r\nاتائونى ينگى دنيا :\r\nرئيس تازهء جمهورى ژنرال پيرس « 1 » درصدد وسعت مملكت و آبادى است .\r\nنقار جمهورى اتائونى با دولت اطريش به‌جهت حبس يك نفر از تبعهء اتائونى .\r\nاكسپوزيسيون عمومى در نيويورك .\r\n\r\n\r\n","description":"","footnote":"\r\n( 1 ) -  Franklinpierce \r\n","page_name":" 1192 ","page_number":242},
  {"content":"\r\n\r\n\r\nاسپانيا :\r\nفوت دن ذكرتس « 1 » از فصحا و علما كه دراين وقت سمت سفارت كبرى را در پاريس داشت . ناروائز « 2 » كه جلاى وطن يافته بود اجازهء مراجعت يافت .\r\nافتتاح راه آهن از اران ژواز « 3 » به تانبلك « 4 » .\r\n\r\nآلمان :\r\nفوت ژنرال رادوويدس .\r\nاهالى شهر ميلان ايطاليا كه جزء مملكت اطريش است به تحريك مازينى بناى ياغيگرى مىگذارند .\r\nيكى از اهل مجارستان خيال قتل امپراطور را مىكند .\r\nبه مهاجرين پيمن كه در ميلان بودند از طرف دولت اطريش كمال سختى مىرسد . ويكتور امانوئل پادشاه ساردين و پيمن از اين فقره به دول فرنگ شكايت مىكند .\r\nقطع مراوده و دوستى ما بين اطريش و سويس .\r\nتاج سلطنت مجارستان و فرقهء سن اتين « 5 » را كه يكى از ائمهء عيسويان است ياغىهاى مجار در سه سال قبل از اين سرقت نموده پنهان كرده بودند مكشوف مىگردد و به‌دست دولت اطريش مىافتد .\r\nدر مملكت ساكس « 6 » عروسى پرنس آلبر « 7 » وليعهد آن‌دولت .\r\nتفصيل قصد قتل امپراطور اطريش از اين قرار است : و اين تفصيلى است كه از روى روزنامهء معروف گازت دوين « 8 » در بيستم فوريهء هزار و هشتصد و پنجاه و سه نوشته شده است :\r\nاعليحضرت امپراطور و آجودانش كنت ادنل « 9 » بالاى ديوار شهر وين خم شده پائين ميان خندق را تماشا مىكردند كه يك دسته قشون در ميان خندق مشغول مشق بود . بعد از تماشاى مشق ، امپراطور بالاى\r\n\r\n\r\n","description":"","footnote":"\r\n( 1 ) -  DonosoCortes \r\n( 2 ) -  Narvaez \r\n( 3 ) -  Aranjuez \r\n( 4 ) -  Vallecas \r\n( 5 ) -  St . Etienne \r\n( 6 ) -  Saxe \r\n( 7 ) -  Albert \r\n( 8 ) -  GazettedeVienne \r\n( 9 ) -  ComteO'donnell \r\n","page_name":" 1193 ","page_number":243},
  {"content":"\r\n\r\nهمان‌ديوار دور قلعه مشغول گردش شد . شخصى از اهل مجار على الغفله بيرون آمده با كارد ضربتى به پشت گردن امپراطور اطريش زد . امپراطور شمشير خود را كشيد كه به قاتل بزند . كنت ادنل آجودان ، خود را بر روى ضارب انداخته كارد را از دست او گرفته بر زمينش افكند . جمعى رعيت كه از آنجا مىگذشتند آجودان مزبور را كمك نموده قاتل را گرفتند .\r\nامپراطور به‌دست خودش دهنهء زخم را نگاه داشته بود كه خون زياد از او نرود . عمارت آرشيدوك آلبر كه درآن حوالى بود امپراطور خود را به آنجا رسانيد . بعد از آن كه قدرى آرام گرفت به كالسكه نشسته به قصر سلطنتى رفت و بعد از دو سه روز كلية بهبودى يافت . اسم ضارب لبنى .\r\nدولت اطريش يك دسته قشون به سرحد عثمانى مامور مىكند كه حمايت منتنگرو و هرزگوينيها را نمايند در حالتى كه عمر پاشا با منتنگرو و هرزگوين در جنگ است .\r\n\r\nانگليس :\r\nكنت كلارندون « 1 » به وزارت خارجه برقرار شد .\r\nامتداد خط تلگرافى از مملكت انگليس به هلاند و بلژيك از زير دريا .\r\nافتتاح اكسپوزيسيون بزرگى در دوبلن « 2 » .\r\nطايفهء كافر كه در سمت افريقا با دولت انگليس در جنگ بودند طالب صلح شدند .\r\nكشتى جنگى بخارى كه صد و سى توپ در او بود به اسم دوك - ولنگ‌تن موسوم شد .\r\nجنگ با بيرمان در كمال تشدد و گرمى است .\r\nافتتاح راه آهن هندوستان در بمبئى . فوت كك بورن « 3 » كه از طرف دولت انگليس مأمور به بردن ناپلئون به جزيره سنت هلن بود و پتى « 4 » فاتح سند .\r\n\r\nايطاليا :\r\nسفر برادر پادشاه دوك دوژن « 5 » به پاريس و لندن . جزئى شورشى در تورن پايتخت و درآ است « 6 » .\r\n\r\n\r\n","description":"","footnote":"\r\n( 1 ) -  Glarendon  ( متن : كرالاندون )\r\n( 2 ) -  Dublin \r\n( 3 ) -  Cockburn \r\n( 4 ) -  Petty \r\n( 5 ) -  DucedGenes \r\n( 6 ) -  Aoste \r\n","page_name":" 1194 ","page_number":244},
  {"content":"\r\n\r\n\r\nبلژيك :\r\nدوك دبرابان كه الحال لئوپلددويم است به سن بلوغ عرفى كه هجده سال باشد رسيده با پدر خود پادشاه بلژيك سفرى به برلن و وين و ساكس نموده آرشىدوشس مارى دختر يكى از شاهزاده‌هاى بزرگ مجارستان را به حبالهء نكاح آورد . پادشاه بلژيك و پسر و عروسش به انگليس سفر كردند .\r\n\r\nپرتغال :\r\nدنامارى ملكهء پرتغال در وضع حمل اولاد هشتم مىميرد . پسر بزرگ ملكه دن پدر و پنجم كه شانزده سال دارد به جاى مادر پادشاه مىگردد .\r\n\r\nچين :\r\nشورشيان از جنوب به‌سمت شمال حركت كردند . شهر نانكن را گرفتند و راس رئيس ياغيان تين‌ته كه خود را از طايفهء مغول و از اولاد قبلاى قاآن مىداند و سلطنت چين را حق خودش فرض مىنمايد كان‌تن شهر ديگر را مىگيرد . شهر آموى را ضبط مىكند و تا حوالى پكن مىراند .\r\n\r\nدانمارك :\r\nبه واسطه نداشتن اولاد ذكور پادشاه دانمارك ولايتعهد را به برادر - زادهء خود كرستين « 1 » مىدهد .\r\n\r\nروس :\r\nضبط املاك و بيوتات لهستانيها كه برضد دولت هستند .\r\nافتتاح راه آهن از سنت پطرزبورغ الى ورشو .\r\nبسط مملكت و فتوحات در تركستان . فتح خيوه و فرارخان خيوه به بخارا .\r\nفوت اتن‌ژر نويسنده معروف .\r\n\r\nسوئد و نروج :\r\nوباى شديد در نروج على الخصوص در كريس تيانيا پايتخت آن مملكت .\r\n\r\n\r\n","description":"","footnote":"\r\n( 1 ) -  Christian \r\n","page_name":" 1195 ","page_number":245},
  {"content":"\r\n\r\n\r\nسويس :\r\nجمهورى سويس مضايقه در قبول تكليف بعضى دول مىنمايد كه روزنامه‌نويسان آن مملكت را مانع شوند نسبت به ساير ملل و سلاطين خارجه بد ننويسند . روزنامه‌ها را آزاد مىدانند .\r\nاز براى هنگام لزوم بيست و هشت هزار قشون حاضر مىكند .\r\n\r\nابتداى مسئله شرقيه\r\n\r\nعثمانى :\r\nدولت روس در ايالت سربستان « 1 » محرك كشيشهاى اسلاو است بر ضد پرنس الكساندر والى آن مملكت .\r\nاستعفاى پرنس شيكا والى افلاق بغدان به واسطهء بودن عساكر روس درآن مملكت .\r\nاهالى قراداغ عثمانى در شورش‌اند بر ضد دولت و دولت اطريش حمايت از آنها مىكند . سفيرى مخصوصا از وين به اسلامبول به‌جهت تكليف بعضى مطالب كه راجع به قراداغ است مىرود . دولت عثمانى قبول اين تكاليف را مىنمايد .\r\nدولت روس طالب آزادى و رفاهيت تمام عيسويان تبعهء دولت عثمانى است . پرنس منچيكف وزير بحريهء روس مأمور به اسلامبول و حامل نوشتهء سختى است براى سلطان عثمانى . دولت انگليس و فرانسه محض اطلاع از اين نوشتهء سخت دولت روس كه تهديد به جنگ است سفاين جنگى خود را به خليج بزيكا كه از آنجا به اسلامبول سى و شش ساعت مسافت بيشتر نيست روانه مىدارند . پرنس گرشاكف سردار روس از رودخانهء پروت كه سرحد روس و عثمانى است تجاوز كرده تابستان اين سال وارد خاك افلاق بغدان مىشود . در وين پايتخت اطريش مجلس مشاورهء دول\r\n\r\n\r\n","description":"","footnote":"\r\n( 1 ) -  Serbie  ( متن : سروستان )\r\n","page_name":" 1196 ","page_number":246},
  {"content":"\r\n\r\nكه عبارت از كنفرانس باشد تشكيل مىيابد . سفراى كبار پروس و اطريش و فرانسه و انگليس در مسئلهء شرقيه گفتگو مىنمايند . لايحه به‌طور يادداشت از اين مجلس نوشته مىشود . تكاليفى كه دراين لايحه ضبط بود ، دولت روس قبول مىكند . اما دولت عثمانى رد مىنمايد . كشتىهاى جنگى فرانسه و انگليس كه جنگ ميانهء عثمانى و روس را قريب به يقين ديدند در پائيز ورود به اسلامبول مىكنند . قشون عثمانى به سردارى عمر پاشا از دانوب عبور كرده در حوالى اولتنپ‌زا و توركالى با قشون روس مقابلى كرده آنها را شكست مىدهد و در همان وقت شروع مخاصمه در آناتوليا مىشود . در بندر سينپ « 1 » يك قسمت عمدهء كشتىهاى جنگى عثمانى را روسها شكسته غرق مىسازند . رعايت عيسويها كه تبعهء عثمانى بودند و روس طالب بود ، فى الواقع مىخواست به اين اسم آنها را در تحت حمايت خود درآورد . دراين قسمت مملكت فرنگستان عثمانى كه سى كرور جمعيت شمرده مىشدند بيست و دو كرور آنها عيسوى و باقى مسلمان يا ملل ديگراند . پرنس منچيكف وزير بحريهء روس قبل از ورود اسلامبول در سواستاپل « 2 » بيست و هفت كشتى جنگى روس را سان ديد و مسئلهء عمده كه اسباب نقار شد و اعلان جنگ از طرفين كردند ، اين بود كه دولت عثمانى مصر براين بود كه قشون روس از افلاق بغدان خارج شوند و دولت روس اين فقره را نمىخواست . قشون عثمانى در سمت آناتوليا چند شكست خوردند ، در سمت ازمير ، طايفهء ينى قاطرچى بناى دزدى و غارت را گذاشتند .\r\nعباس پاشا والى مصر بر ضد روس و خدمتگزار عثمانى است و قدغن بليغ نمود كه از مصر حبوبات به خارج نبرند . دول فرنگ بطلان اين حكم را از دولت عثمانى خواستند كه به محض تكليف به عباس پاشا قبول نمود .\r\n\r\n\r\n","description":"","footnote":"\r\n( 1 ) -  Sinope \r\n( 2 ) -  Sebastopol \r\n","page_name":" 1197 ","page_number":247},
  {"content":"\r\n\r\n\r\nفرانسه :\r\nمزاوجت اعليحضرت امپراطور ناپليون با اوژنى « 1 » صبيهء يكى از سرداران و بزرگان اسپانيا .\r\nبه واسطهء بدى حاصل اين سال ، از اطراف به حكم اعليحضرت ناپليون غلهء زيادى به مملكت فرانسه آوردند .\r\nسدى كه در شربورگ هفتاد سال بود بنا كرده بودند تمام شد .\r\nدر اسئانى « 2 » نول كالدنى « 3 » به تصرف فرانسه آمد .\r\nفتوحات ژنرال بسكه « 4 » و ژنرال ماك ماهون « 5 » در الجزاير .\r\n\r\nمكزيك :\r\nآريستا « 6 » رئيس جمهور اضطرارا استعفا نموده از مكزيك خارج مىشود و سان تاآنا « 7 » به جاى او منصوب و قوانين جديد ايجاد مىكند و قشون را منظم مىسازد و تمناى اين را از ملت دارد كه مادام العمر رئيس بوده وليعهدش كه بايد بعد از فوتش به جاى او باشد خود معين كند .\r\n\r\nهلاند :\r\nبنادر جزاير ملوك كه از متصرفات هلاند است به تجارت جميع دول باز مىشود .\r\n\r\nيونان :\r\nزلزلهء سخت در شهر تب « 8 » مىشود .\r\n\r\n\r\n","description":"","footnote":"\r\n( 1 ) -  Augenie , Marieedmontijo \r\n( 2 ) -  Oceanie  ( اوقيانوسيه )\r\n( 3 ) -  N ouvelleCaledonie \r\n( 4 ) -  Bosquet \r\n( 5 ) -  Macmahon \r\n( 6 ) -  Arista \r\n( 7 ) -  SantaAnna \r\n( 8 ) -  sebehT \r\n","page_name":" 1198 ","page_number":248},
  {"content":"\r\n\r\n\r\nشرح سال هشتم سلطنت و تاجدارى اعليحضرت اقدس شاهنشاه جم‌جاه خسرو صاحبقران شيد الله تعالى دعايم ملكه مطابق سنه هزار و دويست و هفتاد و يك هجرى پارس‌ئيل تركى\r\nچون خاطر الهام ذخاير مقدس همواره متوجه رعايت و آسايش كشورى و لشكرى و قاطبهء رعيت و كليهء اهل مملكت است ، بعد از فتح كلات و سركشى نواب و الا فريدون ميرزا فرمانفرماى مملكت خراسان آن قلعه و نواحى را ، حكم همايون شد كه سيورسات قشون ساخلوى كلات را كه از افواج خمسه و فراهانى و غيره مىباشد درست به آنها برسانند و هميشه آذوقهء پنج شش ماههء خود را در آنجا حاضر و آماده داشته باشند و از آذوقه تنگى نكشند و اهالى كلات را چنان‌كه بايد مشمول مرحمت و توجهات اين دولت ابد آيت نموده كه آنها نيز از هر جهت آسوده خاطر باشند .\r\nبرج و بارهء كرمان و ارگ بم را تعمير مىنمايند .\r\nنواب و الا فريدون ميرزا فرمانفرما حكمران خراسان كه با جمعيت و توپخانه و استعداد تمام به‌طرف سرخس رفته‌اند ريش‌سفيدان و رؤساى تراكمهء سرخس از طايفهء اوتمش و تقمش كه هر طايفه دوازده تيره و هر تيره هزار خانوارند به خدمت نواب معظم‌اليه آمده اظهار انقياد و استدعاى خدمتگزارى به اين دولت عليه را نموده قرار و مدارى كه بايد داده راه اطاعت مىپيمايند .\r\n\r\n","description":"","footnote":"","page_name":" 1199 ","page_number":249},
  {"content":"\r\n\r\nقلعهء روئين دز نهاوند را تعمير كردند .\r\nنواب سيف الله ميرزا به حكمرانى قزوين برقرار گرديد .\r\nشب عيد مولود مسعود اعليحضرت اقدس شاهنشاهى دام ملكه در تمام بلاد ممالك محروسه عموما و در دارالخلافه خصوصا جشن گرفتند و چراغان و آتشبازى كردند و روز عيد سلام عام در تخت مرمر اتفاق افتاد .\r\nنواب مصطفى قلى ميرزا حكمران مازندران به رحمت ايزدى پيوست و نظر به خدمات مرحوم مزبور و ظهور شايستگى نواب احمد ميرزا ، معزى اليه را به حكومت مازندران و خلعت همايون سرافراز فرمودند و ميرزا اسد الله مستوفى نيز به وزارت و پيشكارى مازندران برقرار و مخلع گرديد .\r\nمحمد على خان سرتيپ افواج فارسى را به لقب شجاع المللكى و خلعت همايون مفتخر و جميع قشون فارسى را ابواب جمع مشاراليه فرمودند .\r\nميرزا عبد الرحيم آجودان وزارت خارجه به منصب نيابت اول سفارت دولت عليه مقيم اسلامبول به لقب خانى سرافراز و مخلع شده عازم محل ماموريت است .\r\nقاسم خان كارپرداز اول دولت عليه مقيم تفليس احضار دربار همايون شده ميرزا حسين خان كارپرداز سابق دولت عليه در بندر بمبئى را ( جناب مستطاب اشرف سپهسالار اعظم وزير جنگ و وزير امور خارجه ) به منصب جنرال قونسولى مأمور تفليس فرموده به اعطاى جبهء ترمه از ملابس خاصهء همايون سرافراز فرمودند .\r\nسيف الله خان شاهسون مرحوم و سركردگى سوارهء شاهسون را به برادر او لطف الله خان مرحمت فرمودند و به خلعت همايون نايل گرديد و برادر كوچكتر مرحوم مشاراليه ، هداية الله خان به منصب ايل بيگىگرى طايفهء مزبوره برقرار و مخلع گشت .\r\nجناب حاجى ملا اسد الله معروف به حجة الاسلام از علماى معتبر بروجرد به مرض مطبقه به جوار رحمت الهى پيوست .\r\nآقا خان سرتيپ كه در انتظام امور سوارهء ايلات قزوين ابواب جمعى\r\n\r\n","description":"","footnote":"","page_name":" 1200 ","page_number":250},
  {"content":"\r\n\r\nخود مساعى لايقه نموده بود دو فوج سربندى و بزچلو را علاوه بر سوارهء مزبور ابواب جمع مشاراليه فرمودند .\r\nچون از كمى آب حوض سلطان به عابرين بد مىگذشت ، در آنجا به حكم جناب صدر اعظم اصطخرهاى آب مىسازند .\r\nعمارات ديوانى اصفهان را تعمير مىنمايند .\r\nنواب و الا فريدون ميرزا فرمانفرما بعد از نظم سرحدات و حول و حوش كلات به‌طرف آخال رفته كه آن حدود را هم نظم درستى بدهند .\r\nحسن خان ياور توپخانه به منصب سرهنگى توپخانهء مباركه سرافراز گرديد .\r\nحيدر على خان سرهنگ كه در سفر خراسان و هرات و غيره خدمات كرده به منصب نيابت اول آجودانباشى سرافراز و مقرر شد به آذربايجان رفته به خدمات نظامى مشغول باشد .\r\nروز شنبه چهارم ماه ربيع الاول بندگان سركار اعليحضرت شاهنشاه جم‌جاه روحنا فداه تشريف‌فرماى مدرسهء مباركهء دارالفنون گرديده متعلمين امتحان مفصلى در حضور باهر النور مبارك دادند و هريك مستحق خلعت و انعام يا مواجب و نشان بودند فى الفور به عطاى آن سرافراز گرديدند و معلمين نيز به قدر استحقاق به خلاع فاخره و انعامات شاهانه و مناصب فايز گشتند و محمد خان ميرپنجه كه در تربيت شاگردان مدرسه مراقبت كرده بود به يك ثوب كليجهء ترمهء تن‌پوش مبارك سرافراز گرديد و رضا قلى خان « 1 » ناظم مدرسه نيز به خلعت همايون مفتخر گشت .\r\nگنبد مطهر حضرت امام‌زاده عبد العظيم عليه السلام را حسب الامر همايون تعمير نموده طلا كردند .\r\nشب هجدهم محرم در بوشهر زلزلهء شديدى شد ولى آسيبى به كسى نرسيد .\r\nنواب و الا فرمانفرماى خراسان كه به‌طرف آخال رفته بودند ، چون به عشق‌آباد كه اول خاك اتك‌نشين است رسيدند ، بعضى سوارهاى تركمان سر راه بر امير خان سركردهء سوارهء قورت بيگلو كه پيشقراول بودند گرفته و به آجودان سركردهء سوارهء شقاقى جنگ و جدال اتفاق مىافتد .\r\n\r\n\r\n","description":"","footnote":"\r\n( 1 ) - رضا قلى خان هدايت .\r\n","page_name":" 1201 ","page_number":251},
  {"content":"\r\n\r\nعساكر منصوره غالب و تركمانان فرار مىكنند . نواب معظم اليه نيز با توپ و سواره و پياده از عقب مىرسند و در عشق‌آباد توقف مىكنند و روز بعد به هر طرف از اطراف اتك كه محل سكناى تركمانان اتك‌نشين است مىفرستند احدى از تراكمه يافت نمىشود و كلا فرار كرده لهذا نواب و الا حكم نموده جميع قلعه‌جات آنها را كه سىوشش قلعه بوده با آذوقه و اسبابى كه در آنجا داشته‌اند خراب كرده و سوزانيده‌اند و بعد از چند روز معاودت مىنمايند و بنابر اهتمامات نواب معظم درآن صفحات به يك ثوب قباى ترمهء تن‌پوش مبارك و يك قبضه كارد دسته مرصع مكلل به الماس از جانب سنى الجوانب همايون براى نواب و الا فرمانفرما مرحمت مىشود و از قرار ذيل ملتزمين خدمت و همراهان نواب معظم به عواطف و خلاع فاخره سرافراز شدند :\r\nميرزا ابراهيم خان سرتيپ خمسه جبهء ترمه ثوب .\r\nمحمد حسن خان سرتيپ فراهانى نشان و حمايل سرتيپى .\r\nامير حسين خان برادر سام خان ايلخانى جبهء ترمه ثوب .\r\nسعادتقلى خان پسر مرحوم سليمان خان درجزى فرمان حكومت دره‌جز و جبهء ترمه ثوب .\r\nجواد خان سركردهء سوارهء شقاقى شال طاقه قبا ثوب .\r\nصفر على بيك ياور توپخانهء مباركه نشان ياورى اول قطعه .\r\nيعقوب بيك ياور نشان ياورى دويم قطعه .\r\nحسينعلى بيك ياور نشان ياورى دويم قطعه .\r\nباقر بيك نايب توپخانهء مباركه نشان مطلاى نايبى قطعه .\r\nجناب حاجى ميرزا باقر مجتهد و امام جمعهء تبريز مرحوم شد .\r\nموسى خان سرحددار بم و نرماشير مامور سفر بمپور و بلوچستان با توپخانه و قورخانه به محل مأموريت خود روانه شد .\r\nغله كه فى الجمله ترقى در دارالخلافهء باهره كرده و اسباب وحشت مردم شده بود يك هزار خروار از انبار ديوان غله به مردم فروختند و از اطراف قزوين و غيره نيز على التوالى حسب الامر غله به دارالخلافه مىآيد و چون يك دو باران هم آمده موجب اميدوارى و اطمينان خلق گرديده .\r\nقافله‌اى از هرات به مشهد مقدس مىآمده و قافله‌اى هم از مشهد\r\n\r\n","description":"","footnote":"","page_name":" 1202 ","page_number":252},
  {"content":"\r\n\r\nبه هرات مىرفته ما بين كوهستان هرات و كاريز جمعى از سواره قرايابى با محمد شيخ به چپو آمده بودند . خبر به سرخسى رسيده رئيس آنها پانصد نفر سواره همراه خود برداشته بابا خان هزاره را هم اخبار كرده بود كه من بنابر اطاعتى كه به دولت عليه دارم كارى به شما ندارم . براى محافظت قافله از تاخت‌وتاز محمد شيخ مىروم . قافله‌اى كه از مشهد مىرفته‌اند در قلعهء مشهد ريزه كه از توابع باخرز است و نواب و الا فرمانفرما آن را امسال تعمير نموده‌اند توقف نموده و باباخان و محمد رضا خان هزاره آنها را نگاهدارى كرده لكن قافله‌اى كه از هرات به مشهد مقدس مىآمده گرفتار محمد شيخ و اسير شده‌اند . و خبر به صيد محمد خان ظهير الدوله رسيده جمعيتى را به استخلاص آن قافله فرستاده سوارهء جامى و خوافى و هزاره به امداد جمعيت هراتى رفته با همراهان محمدشيخ جدال نموده برخى را مقتول و بسيارى را منهزم و اسرا را خلاص نموده فراريها را تعاقب كردند . اسرا و گوسفندانى كه از تركمانان پس گرفتند متعلق به رعاياى دولت عليه بودند . نواب و الا فرمانفرما و وزير نظام به صيد - محمد خان نوشته بودند كه قدغن نمايد سوارهء هراتى اسرا و گوسفندان را رد نمايند . از قرار مذكور پنجاه و يك اسير را در هرات تسليم گماشتهء وزير نظام كرده‌اند اما بيست و پنج هزار گوسفند كه استرداد نموده هنوز پس نداده‌اند .\r\nمحمد على خان بختيارى چهار لنگ كه مدتى بود مصدر شرارت شده و در قلعهء دز كه از قلاع محكمه است متحصن گرديده اميرزاده ابراهيم - ميرزا به‌جهت دفع شرارت او استعدادى فراهم آورده با دويست نفر از فوج محمد مراد خان سرتيپ و خود مشاراليه روانه به جانب قلعهء دز شدند و به حسينقلى خان بختيارى هم تاكيد نموده كه بدان طرف بيايد . بعد از ورود اميرزاده با فوج و جمعيت بختيارى بدانجا حكم به محاصرهء دز كرده تا سه چهار روز در پاى قلعه مشغول مجادله بودند و راه و رخنه‌ها را از دست محمد على خان گرفته و عرصه را بر او تنگ نموده آخر الامر يك شب ساعت شش يورش به دروازه‌اى كه محل نشيمن خود محمد على خان بود برده چند تنى از جمعيت محمد على خان مقتول و مجروح و خود او چون كار را سخت ديد در همان شب با طناب از قلعهء دز پايين آمده فرار كرد .\r\nفرداى آن شب اميرزاده چند نفر از عقب او روانه كرد كه او را دستگير\r\n\r\n","description":"","footnote":"","page_name":" 1203 ","page_number":253},
  {"content":"\r\n\r\nنمايند و اميرزادهء معزى اليه بنابر رشادتى كه دراين خدمت به ظهور رسانيده به يك ثوب جبهء ترمه خلعت همايون مفتخر گرديد .\r\nچون محمد ولى خان بيگلربيگى حكمران استراباد در انتظام آن صفحات مساعى جميله نموده به يك قبضه شمشير يراق طلا گل مرصع از طرف قرين الشرف ملوكانه به معزى اليه مرحمت شد .\r\nجعفر آقاى كلاتى كه بعد از فتح كلات فرار به خيوه كرده بود به قراياب شتافته و با هزار سوار قرايابى به‌طرف كلات آمده و قصد داخل شدن كلات داشته . سربازان و قراولان خبر شده بناى شليك را مىگذارند و ميرزا ابراهيم خان سرتيپ را مطلع مىنمايند . معزى اليه دسته سربازى به كمك سربازان مزبور فرستاده بعد از پنج شش ساعت زدوخورد شكست فاحشى به سوارهء قرايابى داده با آن كه شب بوده آنها را مقهور و متفرق مىنمايند . از قرار مذكور يك برادر جعفر آقا نيز زخم گلوله برداشته .\r\nدوستمحمد خان و شكوربيك فرستادگان سردار كهندل خان حكمران قندهار با عريضهء مشاراليه كه به دربار همايون عرض كرده بود به كرمان آمده محمد حسن خان سردار حكمران يزد و كرمان آنها را پذيرائى و مهماندارى نموده عرايض آنها را به دربار معدلت‌مدار فرستاده و جواب آنها را دريافت نموده آنها را مقضى المرام با انعام و اخراجات و بذل ساير تفقدات معاودت دادند .\r\nپل خواجوى اصفهان را تعمير كرده‌اند .\r\nشيلات مازندران و استراباد را به مير على اكبر خان دريابيگى و مير عبد الصمد خان دادند و مشاراليهما مخلع شدند .\r\nجناب استيونس صاحب قونسول دولت انگليس كه سابق مقيم تبريز بود مأمور اقامت دارالخلافه گرديد .\r\nميرزا حسن خان نايب الحكومهء عراق دكاكين شهر سلطان‌آباد را مرمت نموده و عمارات ديوانى را تعمير كرده و از قم و بروجرد و همدان و اطراف از هر قبيل ارباب صنايع به اين شهر آورده و سكنى داده است و باغ شاهى بيرون دروازهء ارگ را نيز كه خرابى داشته اشجار نشانده و آباد كرده .\r\nسد ناصرى حويزه در كمال استحكام و به اعلى درجهء خوبى به اتمام رسيده و به قدرى آب به حويزه آمده كه بىزورق عبور از آن ممكن نيست .\r\n\r\n","description":"","footnote":"","page_name":" 1204 ","page_number":254},
  {"content":"\r\n\r\nاز قاين به محمد حسن خان سردار حكمران يزد و كرمان خبر دادند كه بلوچ زيادى از رودبار سيستان به عزم تاخت‌وتاز قاينات آمده در آنجا كارى نكرده به‌طرف هفتاد راه شتافته‌اند . معزى اليه فى الفور به همهء دهنه‌جات آدم فرستاده و خود نيز با جمعى به خبيص كه متصل به لوت است رفته و از آنجا جمعى را مأمور لوت كرده آنها چند نفرى در حوض نادر كه در پانزده فرسخى خبيص است گذارده خود تا به گدارباروط و نقاره‌خانه كه بيست‌وپنج فرسخ آن طرف حوض نادر است رفته و بلوچها را متفرق و اسير و زخمى كرده‌اند .\r\nنظر به خدمات عيسى خان والى حكمران گيلان يك قبضه كارد دسته مرصع و يك ثوب كليجهء ترمهء تن‌پوش مبارك از جانب سنى الجوانب همايون براى معزى اليه فرستاده شد .\r\nمنصب تحويلدارى قورخانه را به حاجى ميرزا موسى خان واگذار فرموده مشاراليه به يك ثوب جبهء ترمهء كرمانى مخلع گرديد . در ازاى خدمات بندرعباس يك قطعه نشان سرتيپى اول و يك رشته حمايل سرخ و يك ثوب جبهء ترمه به اميرزاده عبد الباقى ميرزا « 1 » ولد نواب و الا مؤيد الدوله و يك قطعه نشان ميرپنجى و يك ثوب جبهء ترمه به عبد الله خان - صارم الدوله مرحمت شد . همچنين به ساير صاحب‌منصبان از قرار ذيل بذل مراحم شد :\r\nابدال خان ياور فوج ملايرى نشان سرهنگى قطعه ، شال طاقه قبا ثوب .\r\nعبد الحسين خان سلطان فوج ملايرى نشان طلاى سلطانى قلعه .\r\n\r\n\r\n","description":"","footnote":"\r\n( 1 ) - عبد الباقى ميرزا فرزند طهماسب ميرزا مؤيد الدوله شاهزاده‌اى بود بسيار دانشمند و هنرور . شعر خوب مىگفت و « عشرت » تخلص مىكرد و خط خوشى داشت . نمونهء اشعار او در گنج شايگان آمده و در عرصهء رزم نيز مردى دلير و در كارها كوشا بود . با اين همه فضايل ، مردى فاسق و فاجر و جامع معاصى و مقابح بود و همچون پدر خود بسيار متكبر و متفرعن و از خودراضى . چون از رفتار و كردار او هر روزه به ناصر الدين شاه شكايت مىرسيد ، ناصر الدين شاه به شوخى او را « عبد الفاضل » خواند تا مگر اين تغيير نام در خلق خوى او تغييرى دهد . ولى شاهزاده همچنان در فسق‌وفجور باقى ماند و تغيير نام اثرى در رفتار و گفتار او نكرد و هم در جوانى درگذشت ( 1280 ه . ق ) .\r\n","page_name":" 1205 ","page_number":255},
  {"content":"\r\n\r\nمصطفى قلى سلطان صوبه‌دار توپخانهء مباركه نشان طلاى سلطانى قطعه شال كرمانى طاقه .\r\nسال گذشته رضا قلى خان سرهنگ فوج عرب نظر به خدمات او در فتح بندرعباس او را به منصب سرتيپى سرافراز فرمودند . و ليكن بعد از آن كه مقرر شد فوج ابواب جمعى او در بندر ساخلو باشند ، فوج تقاعد و اهمال نمود . لهذا حكم شد فرمان سرتيپى را از او پس بگيرند . دراين سال چون فوج او مجددا در بندرعباس خدمات نمايان كردند باز رضا قلى خان به سرتيپى نايل گرديد .\r\nمحمد ابراهيم خان سرتيپ افواج اصفهان چون امير احمد خان اوزى را كه از جملهء اشرار فارس بود گرفته و قلعهء او را خراب كرده به موجب اين خدمتگزارى به يك ثوب جبهء ترمه خلعت همايون سرافراز گرديد .\r\nقباد خان قشقائى را كه چندى بود به راهزنى و شرارت مىپرداخت نيز لطفعلى خان سرتيپ قشقائى گرفته دفع شر او را نموده لهذا سرتيپ مشاراليه نيز به يك ثوب جبهء ترمه مخلع گرديد .\r\nبعضى تراكمه عزم تاخت‌وتاز نواحى خراسان داشتند . حكام و سركردگان آن صفحات به تدمير و تأديب آنها پرداخته ايشان را مخذول و پراكنده نمودند .\r\nشيخ فارس خان حاكم چعب و مضافات در خدمات ديوان مواظبت كامل مىنمايد .\r\nنواب جهانسوز ميرزا به منصب سرتيپى دو فوج عرب و عجم نايل و به خلعت همايون مفتخر گرديد .\r\nشاهمراد ايناق از متعلقان خان خيوه با دو هزار سوار و دو عراده توپ و قوش بيك نيز با هزار سوار بر سر مرو آمده نواب و الا فريدون - ميرزا فرمانفرماى خراسان احكام به جميع ولايات خراسان نوشته‌اند كه سواره و پيادهء قشون ظفرنمون در هرجا مستعد باشند كه هنگام احضار بدون معطلى حاضر باشند . خان خيوه نيز به قراياب و از آنجا به مرو آمده لهذا نواب و الا فرمانفرماى خراسان محمد حسن خان سرتيپ افواج فراهان را با دو فوج فراهان و يك فوج گروس و پانصد سوار و دو عراده توپ روانه آق دربند نموده خود نواب معظم اليه نيز عازم آن صفحات\r\n\r\n","description":"","footnote":"","page_name":" 1206 ","page_number":256},
  {"content":"\r\n\r\nمىباشند . اما نظر به اين‌كه اين اتفاق خالى از عظمى نيست فى الجمله به بسط آن مىپردازد .\r\n\r\nذكر محاربهء قشون ظفرنمون با محمد امين خان خان خيوه و كشته شدن خان خيوه\r\nمملكت خوارزم كه قاعده و دارالملك سابق آن گرگانج مشهور به اورگنج بود و شهر مشهور حاليهء آن خيوه است و عرب آن را معرب كرده خيوق مىگويند از طرف جنوب غربى متصل به استراباد است و از سمت جنوب شرقى به مرو اتصال دارد و از آنجا كه از قديم الايام رود جيحون به اين طرف هميشه داخل خاك ايران بوده آنجا نيز در تحت اداره و اختيار اوامر و نواهى سلاطين ايران بود و حكام آنجا هم اگرچه از جماعت ازبكيه بودند ليكن متابعت و انقياد سلاطين ايران مىنمودند و اگر يك وقتى يكى از آنها به استظهار بعد مسافت و صعوبت راه خيال خودسرى مىكرد پاداش و كيفر خود را مىديد . چنان‌كه در عهد سلطان محمد - صفوى ، جلال خان پسر محمد خان ازبك كه حاكم خوارزم بود لواى خودسرى برافراشت و به‌دست مرتضى قلى خان حاكم مشهد مقدس به قتل رسيد و حاكم ديگر در آنجا تعيين كردند . همچنين وقتى كه عبد الله خان سيستانى « 1 » به خوارزم استيلا يافت حاجى محمد خان حاكم آمده به شاه عباس صفوى پناه آورد و در سنهء يك هزار و شش شاه عباس به خراسان رفته غاصبين آن مملكت را به قتل رسانده حاجى محمد خان و عرب سلطان پسرش را به حكومت آنجا برقرار كرد و ساير حكام آن مملكت نيز همه در اطاعت پادشاهان ايران بودند تا بعد از عهد صفويه فترات و انقلابات موجب خودرايى آنها گرديد . در زمانى كه نادرشاه استقلال و اقتدارى يافت همت به تنبيه آنها گماشت و حكمرانى خوارزم درآن زمان به اولاد\r\n\r\n\r\n","description":"","footnote":"\r\n( 1 ) - كلمهء سيستانى بىمورد به‌نظر مىرسد ظاهرا كلمه « شيبانى » بوده . زيرا عبد اللّه خان از اولاد شيبك خان ( شيبانى خان ) بود .\r\n","page_name":" 1207 ","page_number":257},
  {"content":"\r\n\r\nفاضل ايناق و محمد امين ايناق بود . نادرشاه در سنهء هزار و يك صد و پنجاه « 2 » عزيمت آن طرف نموده خان خوارزم را كشته محمد طاهر خان پسر ولى محمد خان ازبك را حاكم كرد . بعد از نادرشاه ، در سنهء هزار و دويست و يازده ، سردار ايلتذر بن عوض اويناق بن محمد امين اويناق حاكم آنجا شد و هميشه افتخار آنها به خدمت و برگزيدگى سلاطين ايران بوده و به‌همين واسطه چند سال بود كه اولاد سردار ايلتذر در حكومت آنجا متمكن بودند . چنان‌كه بعد از ايلتذر ، محمد رحيم خان بود . بعد پسرش الله‌قلىخان بود . بعد از آن رحيم‌قلىخان كه در عهد خاقان خلدآشيان فتحعلى شاه طاب الله ثراه بود و در كمال خدمتگزارى و اطاعت و هرگز در عرض عرايض و ارسال رسل و انفاذ پيشكش تسامح و فروگذاشتى نداشت .\r\nبعد از رحيم قلى خان ، كه حكومت به برادرش محمد امين خان رسيد ، در زمان شاهنشاه مبرور ماضى انار الله برهانه اين دولت به وسايط چند اعتنايى به او نكرده او نيز فرصت يافته و غنيمت شمرده از خدمت دولت كناره گرفت ، سهل است پس از چندى به خيال تصرف مرو كه رعيت مخصوص اين دولت ابدآيت است افتاده و اسباب تسخير مرو را فراهم آورده هردو سه سال يك مرتبه به مرو مىآمد و از آنجا چيزى به اسم زكات مىگرفت و معاودت مىكرد و اولياى دولت و حكام خراسان اعتنائى نكرده او از اين بىاعتنايى جرى گرديد . تا دراين عهد فرخنده مهد در سنهء هزار و دويست و شصت و نه كه نواب و الا حسام السلطنه والى خراسان بودند محمد امين خان از خيوه براى اخذ زكات به مرو لشكر كشيد و نواب معظم اليه بر حسب امر همايون چند فوج از افواج قاهره را با توپخانه مأمور مرو نموده به حمايت مروى شكست فاحشى به او دادند و او بىنيل مقصود مخذول و منكوب معاودت كرد . قشون دولتى هم مدتى در مرو بود . اگرچه اولياى دولت عليه خيال مأموريت قشون براى تنبيه و انتظام آن حدود داشتند ليكن به‌جهت قحط و غلاى شديدى كه در مرو بروز كرده بود و ذخيره و آذوقه به كلى ناياب ، قشون مزبور را از مرو معاودت داده و تنبيه محمد امين خان به عهدهء تعويق افتاد و منتهز فرصت بودند . دراين بين ، سودا بر سر محمد امين خان زده بيست هزار قشون اورگنجى و خيوقى جمع كرده در\r\n\r\n\r\n","description":"","footnote":"\r\n( 2 ) - متن : هزار و يك صد و سه . اين تاريخ غلط است . نادرشاه در حين بازگشت از هند به نواحى بخارا و خيوه حمله برد .\r\n","page_name":" 1208 ","page_number":258},
  {"content":"\r\n\r\nاواخر سنهء پارس‌ئيل كه فرمانفرمائى خراسان بر عهدهء نواب و الا فريدون - ميرزا بود به مرو آمده و از آنجا بلاتأمل قشون به سرخس كه رعيت مخصوص و ايل ترخان اين دولت است فرستاد . اهالى سرخس مراتب را به نواب و الا فرمانفرماى خراسان معروض داشتند و استمداد و استعانت جستند . نواب معظم اليه نيز ، به اذن و اجازهء اولياى دولت قاهره ، ابتدا حسن خان سبزوارى را با سيصد سوار خراسانى مقدمة الجيش فرستادند و متعاقب آن محمد حسن خان سرتيپ فوج فراهانى را با دو فوج فراهانى و يك فوج گروسى و چهار عراده توپ و هزار سوار فرستادند كه پانصد نفر از آن سوار را به ايلغار مسرعا به حسن خان سبزوارى برساند و پانصد نفر ديگر با خود داشته همراه پياده‌نظام و توپخانه ببرد . محمد حسن خان سرتيپ نيز به‌همين دستورالعمل رفتار كرده و به آق دربند رفت . نواب - و الا فرمانفرما هم روز هفدهم جمادى الثانيه با افواج و سوارهء عراقى و خراسانى و ده عراده توپ حركت كرده به جانب سرخس راندند .\r\nدر ورود حسن خان سبزوارى به سرخس لشكر خيوه خبردار شده دو هزار سوار ازبك از سرخس گذشته سوارهء حسن خان را جلوگيرى كردند . اين سواره با عدد كم پاى ثبات در ميدان جلادت فشرده خصم را شكست فاحش دادند و بىهيچ آسيبى وارد سرخس شدند . روز ديگر نيز آن پانصد سوار متعاقب به سرخس رسيد . خبر رسيدن سوارهء دولتى به سرخس و آمدن محمد حسن خان سرتيپ و افواج و توپخانه به آق دربند به خان خيوق رسيد . خواست پيشدستى كند . فورا جمعيت كثيرى به امداد قشون سابق خود فرستاده حكم به تسخير سرخس داد . خود نيز متعاقب آنها با قشون زياد كه قريب چهل هزار نفر بود و از طوايف و اويماقات جمشيدى و قرايابى و تيمنى و ميمنه و شبرغان و سالور و ساير طوايف تراكمه حركت كرده به جانب سرخس روانه شد . چند روز قبل از رسيدن او به دور سرخس كه سواره و پيادهء او در آنجا جنگ مىكردند ، همه روزه سوارهء خراسانى و سرخسى بيرون آمده محاربات دليرانه مىكردند و دراين چند روزه ، چند عراده توپ معتبر و پانصد قبضه شمخال و اسب و شتر بسيار از آنها به چنگ عساكر منصوره مىافتاد . در روز ورود خان خيوق به دور سرخس ، نواب و الا فرمانفرما با قشون ظفرنمون به آق‌دربند وارد شدند و محمد حسن خان سرتيپ با افواج و توپخانه به شش\r\n\r\n","description":"","footnote":"","page_name":" 1209 ","page_number":259},
  {"content":"\r\n\r\nفرسخى سرخس رسيد و چون نواب و الا يك روز بعد از ورود به آق دربند كه خبر عزيمت خان خيوق و جمعيت او را شنيدند در شب دوشنبه سلخ جمادى الثانيه نواب مهديقلى ميرزا و سام خان ايلخانى و شاهزاده محمد - يوسف افغان و امير خان سرتيپ قورت بيگلو و محمد حسين خان هزاره را با دو هزار سوار صوبه شبانگاه از آق دربند كه تا سرخس پانزده فرسخ خراسانى است روانه ساختند . خان خيوق نيز همان روز دوشنبه با جمعيت مزبور كه زياده از چهل هزار بودند به دور سرخس آمده اقدام به محاربه نمود كه شايد قبل از رسيدن كليهء قشون و توپخانهء دولتى كارى از پيش ببرد و قشون خود را حكم به تسخير سرخس داد و خود در سرتلى كه مشهور به قانلو تپه مىباشد و در سمت شرقى سرخس واقع است و دو هزار قدم تا سرخس مسافت دارد چادرى برافراشته با خواص و اعوان و اصحاب خود درآن چادر قرار گرفت . از قلعهء سرخس هم اول وهله حسن خان سبزوارى با سواران خراسانى از طرف دروازهء جنوبى كه غلبهء قشون خوارزمى بود بيرون آمده پيشتازى كرد . سرخسى هم غيرت و عصبيت كرده به هيئت اجتماع اناثا ذكورا نيمى از دروازهء جنوبى سرخس و نيم ديگر از دروازهء شمالى بيرون آمده دست به مقاتله و مقابله گشودند و قشون خيوقى را منهزم ساخته قريب سه هزار سر با اسب و شتر بسيار و شمخال و تفنگ بىشمار و يك عراده توپ هجده پوند بزرگ و شانزده عراده صف‌شكن و دو بيرق از آنها گرفته و از جانبين جنوب و شمال قشون خيوقى را منهزم ساختند و از تپه‌اى كه خان خيوق درآن قرار داشت گذرانيدند و حمله‌هاى مردانه كردند . خان خيوق صحرا را از سيلاب خون نظير جيحون ديد و خود را در غرقاب فنا . اسب خواست كه فرار كند و جان به سلامت برد . چون يراق اسبش را مكلل به جواهر كرده بود بلكه به قاعدهء سلاطين گوى طلا به دم اسب خود استوار كرده شجاعان خراسانى و سرخسى اسب او را شناخته به قدر دويست سوار بر روى تپه تاختند و هنگامى كه خان خيوق تازه بر ركيب قرار گرفته بود خود را به او رساندند . اصحاب و اعوان كه نزد او بودند هريك اسب حاضر داشتند و سوار بودند فرار نمودند و آنها كه دسترسى به اسب نداشتند طعمهء شمشير آبدار شدند و خان خيوه با سىودو نفر از بنى اعمام و محارم و خواص خود مقتول شد و سرخان را صحت نياز خان پسر اراض خان كه از رؤساى\r\n\r\n","description":"","footnote":"","page_name":" 1210 ","page_number":260},
  {"content":"\r\n\r\nسرخس است از بدن جدا كرد و سر سايرين را دليران ديگر بريدند .\r\nو اين واقعه در سلخ جمادى الثانيهء سنهء هزار و دويست و هفتاد و يك بود و آنچه به تحقيق پيوست دويست و هفتاد نفر از صاحب‌منصبان خان كشته شدند و امير احمد خان جمشيدى زخم كارى برداشت . روز چهارشنبه دويم رجب كه روز عيد نوروز سال همايون فال توشقان‌ئيل بود سرهاى مزبور را به اردو خدمت نواب و الا فرمانفرماى خراسان آوردند و آن‌دو هزار سوار كه نواب معظم اليه به ايلغار فرستاده بودند در وقت غروب روز دوشنبه سلخ كه خان خيوق مقتول و قشون او منكوب و مخذول شده بودند به سرخس رسيدند و به‌جهت خستگى راكب و مركوب شب را آرام گرفته صبح به تعاقب قشون شكستهء خيوقى شتافتند . نواب و الا - فرمانفرما نيز سرها را به صحابت رضا قلى خان نايب ايشيك‌آقاسىباشى به چاپارى روانهء دربار همايون نمودند .\r\nشب سيزدهم رجب كه شب عيد مولود مسعود حضرت امير المؤمنين على بن ابى طالب سلام الله عليه بود خبر قتل خان خيوق به دارالخلافهء باهره رسيد و شب پانزدهم رضا قلى خان با سرها وارد گرديده روز شنبه نوزدهم در سلام عام به عرض خاكپاى همايون رسانيدند . ذات ملكوتى صفات مقدس شاهنشاه روحنا فداه پاس خدمات اجداد خان را به سلاطين باتمكين ايران و بزرگزادگى او را منظور فرموده احضار سر او و كسان او را به حضور همايون اجازه ندادند و امر فرمودند آنها را با كمال احترام تغسيل و تكفين نمايند و در جائى مناسب دفن كنند . لهذا سرى كه سوداى خوارزمشاهى چندگاهى درآن تمكن داشت در دل خاك جاى گرفت و ميرزا محمد على - خان شمس الشعراى اصفهانى المتخلص به سروش دراين معنى گفته است :\r\n افسر خوارزمشه كه سود به كيوان * با سرش آمد بدين مبارك ايوان \r\nاسامى و تعداد خواص محمد امين خان كه كشته شدند از قرار ذيل است :\r\nبنى اعمام خان كه مشهور به توره‌اند چهارده‌نفر ، قاضى خوارزم ، عبد الله محرم ، داروغه محرم ، خدايارلى كه يكى از صاحب‌منصبان معتبر بوده ، دولت يارلى ، بيگ خان ديوان بيگى ، سردار بيك خان ، نيازقلى - بينك باشى ، الله قلى يوزباشى ، حق‌نظر بينك‌باشى ، دولت نيازيوزباشى ، پسر نياز محمدباى كه سابقا پدرش حاكم مرو بود ، ويس‌باى آق‌سقال خيوه ،\r\n\r\n","description":"","footnote":"","page_name":" 1211 ","page_number":261},
  {"content":"\r\n\r\nپسر حكومت خان حاكم ميمنه كه با هزار سوار به كمك آمده بود ، بيگ - مرادباى تكه قراياب‌نشين ، سلطان تكه از رؤساى قراياب ، محمد شيخ سردار كه تازه به تاخت خراسان با دو هزار سوار مىآمد ، پسر عباس‌باى تكه كه از مشاهير قراياب بود .\r\nنواب و الا احتشام الدوله خانلر ميرزا كه در كليهء امور حكمرانى خاصه در بستن سد نادرى در حويزه مساعى جميله مبذول داشته بودند به يك قبضه شمشير مرصع از جانب سنى الجوانب همايون مفتخر گرديدند .\r\nاز غرايب اين‌كه نخيلات شط العرب امسال دو مرتبه ثمر داده اگر چه ثمرثانى به حلاوت و رسيدگى ثمر اول نبوده ولى باز خيلى به مصرف رسيده و به كار خورده . زيرا كه گندم و جو درآن ولايت تسعيرى داشته .\r\nحاجب الدوله والد مؤلف كه در تعمير و طلا كردن گنبد مطهر امام‌زاده عبد العظيم عليه السلام مساعى وافيه نموده بود مورد مراحم مخصوصه گرديد .\r\nدويست نيزه سر و شصت نفر اسير و دو عراده توپ و يك عراده خمپاره كه قشون كرمانى مأمور بندرعباس با عبد الله خان ميرپنجه هنگام فتح بندرعباس گرفته بودند به دارالخلافه آوردند .\r\nعمارات و آبادى دارالخلافهء ديوانى و غيره اين اوقات خيلى زياد شده است و بروج و بدنهء ارگ و شهر هرجا خرابى داشته مىسازند .\r\nدراين اوان ، محض مزيد نظم و انتظام امور قشون دستخطى به قلم معجر رقم همايون شرف صدور يافت كه سواد آن زيور اين كتاب است :\r\n\r\nسواد دستخط جهان مطاع مبارك\r\nجناب صدر اعظم ! الزم و اعظم امور ملك و دولت نظم قشون است و قشون ايران بطور دلخواه و مكنون خاطر ما نظم كامل ندارد و اين بىنظمى نيست مگر از عدم‌تسلط رئيس كل قشون و در حقيقت تسلط رئيس كل قشون با شماست . اگرچه با آن عشقى كه شما در انتظام امور كليه مملكت داريد هرگز راضى بر بىتسلطى رئيس قشون و بىنظمى امر لشكر نخواهيد شد از آن جهت مىبايد شما براى تسلط سردار كل اين فقرات\r\n\r\n","description":"","footnote":"","page_name":" 1212 ","page_number":262},
  {"content":"\r\n\r\nثلاثه را قرار بدهيد كه در كار خود تسلط تمام داشته باشد .\r\nبعد از اين هم مراقب باشيد كه از اين حالت استقلال نيفتد و هركس تخلف كند فورا مورد مواخذه شود و پاداش داده شود :\r\nاولا مواجب قشون را از نظام و غير نظام و توپخانه و سواره و پياده رسيدگى كند و به دقت برساند كه سركرده و صاحب - منصب و اين و آن حيف‌وميل نكنند و هركس از سركردگان را بفهمد از مال نوكر خورده است حكما تنبيه كند و مواجب نوكر را گرفته برساند و الا اگر معلوم شود در مواجب نوكر كسى افراط و تفريطى كرده است و سردار از او مؤاخذه و تنبيه ننموده است خود سردار مورد مواخذه و عتاب خواهد شد .\r\nثانيا از دولت در حقيقت مواجبى كه به صاحب‌منصبان و سركردگان قشون عموما داده مىشود از اول تا به حال محض تفضل و رحمت ملوكانه بوده است به اميد اين‌كه در وقت خدمت به كار آيند . اين مرحمت را در حق آنها فرموده و مىفرمائيم .\r\nلكن اينها چنان معلوم مىشود كه خود را بشخصه قابل و مستحق اين مرحمت مىدانند و در هنگام ماموريت جزئى توقعات كلى بىجا مىكنند . اغلب سرهنگان به مرتبهء سرتيپى و سرتيپان به مرتبهء ميرپنجگى و ميرپنجگان به مرتبهء امير تومانى و سردارى حركت مىكنند و در مشق نظام و درس مدرسه كوتاهى و غفلت دارند و هيچ سعى و تلاش در كار خدمت نمىكنند .\r\nبه موجب همين دستخط بايد سردار كل اين فقره را به كل صاحب‌منصبان و سركردگان حالى كند كه بعد از اين مادام كه خدمتى از صاحب منصبان و سركردگان ظاهر نشود و در جنگ و محاربه با خصم جلادت و رشادت از آنها به ظهور نرسيده باشد ابدا زيادتى مواجب و منصب و نشان و حمايل به احدى داده نخواهد شد و البته شما هم اذن نداريد بدهيد . مگر مثل صارم الدوله كه در تسخير و فتح بندرعباسى خود بر جميع آحاد و افراد قشون سبقت جسته رشادت و جلادت نموده . به اين طور اگر از كسى خدمت ظاهر شود مورد عطوفت خواهد شد و الا بعد از اين ديگر زيادى منصب و مواجب در حق احدى مرحمت نخواهد شد .\r\n\r\n","description":"","footnote":"","page_name":" 1213 ","page_number":263},
  {"content":"\r\n\r\nثالثا در صدور بروات مواجب و سيورسات و احكام نظام قشون كلا بايد به صحت و مهر سردار كل بگذرد و اگر سردار معلوم كند كه از صاحب‌منصبان و محررين و مشرفين كسى برات غلط گذرانده است خود تنبيه نمايد و از لشكرنويسان اگر كسى چنين عملى را مرتكب شود و برات غلط صادر كند به شما بگويد يا در حضور عرض كند تا در مقام مؤاخذه و تنبيه درآوريم .\r\nالبته مىبايد سردار كل از اين قرار در كار خودش تسلط تام داشته باشد و امور قشون را من حيث المجموع منتظم و مضبوط نمايد . تحريرا في شهر جمادىالثانى پارس‌ئيل سنهء 1271 .\r\nروز چهارشنبه دويم رجب يك ساعت و چهار دقيقه از طلوع آفتاب گذشته مهر جهان‌تاب از برج حوت به حمل تحويل نمود و ابتداى سال خيرمآل توشقان‌ئيل شد . سلام خاص در كلاه فرنگى عمارت باغ و فرداى آن روز سلام عام در تخت مرمر در پيشگاه حضور باهرالنور اقدس شاهنشاهى خلد الله ملكه و سلطانه منعقد گرديد .\r\nنواب و الا عليقلى ميرزا ( اعتضاد السلطنه ) به يك قطعه گل كمر مكلل به الماس از جانب سنى الجوانب همايون مفتخر گرديدند .\r\nميرزا محمد صادق قائم مقام [ كه 
  ] بر حسب استدعاى خود معزى اليه از تبريز احضار شده بود شرفياب حضور مهر ظهور مقدس گرديد .\r\nدر مازندران باران زياد آمده .\r\nميرزا فضل الله وزير نظام متولىباشى پيشكار خراسان چهار زوج در نقره كه هريك دو ذرع طول و يك ذرع و سه چارك عرض دارد ، به‌جهت اطراف حرم محترم رضوى شرفها الله تعالى مزين به نام همايون ، تمام و نصب نمود .\r\nدر محمره كه مدتى بود باران نيامده بود بارندگى كامل شد .\r\nجناب مسيو اينچكاف شارژدافر دولت روس مقيم دارالخلافه به يك قطعه نشان دوره الماس مصور به تمثال همايون از جانب سنى - الجوانب مقدس سرافراز گرديد .\r\nدراين اوقات ، چون رسما از سفارت دولت روس فوت مرحوم\r\n\r\n","description":"","footnote":"","page_name":" 1214 ","page_number":264},
  {"content":"\r\n\r\nامپراطور روس نيكلا « 1 » را اعلام نمودند و جلوس اعليحضرت الكسندر « 2 » وليعهد دولت مشاراليها را نيز اظهار داشتند از جانب اعليحضرت همايون شاهنشاه ميرزا محمد حسين عضد الملك به سفارتخانهء سنيهء روس رفته در حالتى كه كل صاحب‌منصبان سفارت حاضر بودند به جناب مسيو اينچكاف شارژدافر دولت روس اظهار افسوس از فوت مرحوم اعليحضرت امپراطور نموده معزى اليه و صاحب‌منصبان سفارت را حسب الامر دعوت به حضور مهر ظهور مبارك كرده به اتفاق عضد الملك شرفياب حضور همايون شدند . اعليحضرت اقدس شاهنشاه بعد از اظهار تاسف زياد از وفات مرحوم اعليحضرت امپراطور ، تهنيت جلوس اعليحضرت امپراطور الكسندر را بر سرير سلطنت كل ممالك روس به لفظ گوهرنثار مبارك ادا فرمودند . بعد از تفقدات شاهانه اجزاى سفارت را اجازهء انصراف دادند .\r\nنظر به خدمات ميرزا محمد صادق قائم مقام به يك جام آئينهء تمثال همايون كه بزرگترين اسباب مفاخرت است معزى اليه را مفتخر فرمودند .\r\nدر كرمان بارندگى زياد شده محمد حسن خان سردار در سمت دروازه ارگ و شهر كرمان تازه باغى غرس و احداث كرده موسوم به باغ ناصريه نموده است .\r\nدر فارس بارندگى كامل شده باستيانى در بوشهر قرينهء چهار برج مشهور آنجا كه دارالحكومه است حسب الامر در نهايت استحكام ساختند .\r\nشب سيزدهم رجب كه عيد مولود مسعود حضرت امير المؤمنين على بن ابى طالب عليه السلام مىباشد در دارالخلافه چراغان و آتش‌بازى كاملى نموده روز اين عيد سعيد سلام عام انعقاد يافت .\r\nدر خراسان على التوالى ده پانزده روز باران آمده .\r\nميرزا شفيع تويسركانى وزير كرمان است .\r\nپل خرابى بر روى رودخانهء قزل اوزن كه از خاك گروس مىگذرد بود . اين اوقات آن را مجددا در كمال استحكام ساختند .\r\nدر يزد بارندگى خوبى شده .\r\n\r\n\r\n","description":"","footnote":"\r\n( 1 ) - نيكولاى اول پسر الكساندر اول تزار روس .\r\n( 2 ) - تزار الكساندر دوم پسر الكساندر اول .\r\n","page_name":" 1215 ","page_number":265},
  {"content":"\r\n\r\nدكتر برتملى فرانسوى كه از فحول اطباست در سلك چاكران دربار منسلك گرديد .\r\nبرجيس صاحب مترجم دولت عليه كه مباشر روزنامهء دولتى بود چون عليل شده يك ساله مرخص شد كه به مملكت انگليس برود .\r\nحاجى محمد حسين جبه‌دارباشى مرحوم و ميرزا نصر الله ولد مشاراليه جبه‌دارباشى و مخلع گرديد .\r\nفوج جديد حسب الامر از شقاقى گرفتند .\r\nبيست لوله خمپارهء 66 پوند و 42 پوند و 32 و 24 پوند ريخته مشغول سوار كردن آنها مىباشند .\r\nتوپهاى بزرگ وسط ميدان را پياده نموده پرداخت و مرمت كرده دوباره سوار مىنمايند .\r\nچهارصد دست اسباب توپ‌كشى سواى اسباب توپ‌كشى سابق كه در انبار بود حسب الامر دوخته تحويل انبار قورخانه كردند .\r\nجناب چارلس آگنس مرى وزير مختار و ايلچى مخصوص دولت انگليس كه مأمور اين دربار دولت عليه مىباشد ، با پذيرائىهاى معموله از جانب كارگزاران اين دولت ابدآيت ، وارد دارالخلافه گرديده روز بيست و نهم رجب شرف‌اندوز حضور مهرظهور همايون و مورد تفقدات خاصهء خسروانه آمد .\r\nبارندگيهاى خوب مايهء اطمينان اهالى دارالخلافه گشته .\r\nمحمد ولى خان بيگلربيگى حكمران استراباد اين اوقات روانهء ككلان شده با نوكر انزانى و سه عراده توپ در نوده وراميان است و آن صفحات را نظم كامل داده مشغول وصول ماليات طوايف كوچك و ايمروقان و تاتار و دوچى و غيره است و محمد جعفر خان ولد معزى اليه به جاى ايشان در استراباد مىباشد .\r\nميرزا زكى رشتى وزير اصفهان است و در نهايت خوبى رفتار مىنمايد .\r\nدر لار فارس كه از نيامدن باران وحشت داشتند بارندگى زياد شده .\r\nدر اواخر ماه جمادى الثانيه ، شش جهاز تجارتى و چند بكاره در بندر لنگه به واسطه وزيدن باد قوس و طوفان شديدى شكسته و غرق شده\r\n\r\n","description":"","footnote":"","page_name":" 1216 ","page_number":266},
  {"content":"\r\n\r\nو تقريبا دويست هزار تومان به تجار خسارت وارد آمده .\r\nدر كرمانشهان بارندگى خوبى شده .\r\nميرزا محمد صادق قائم مقام را به يك قطعه نشان تمثال بىمثال همايون مكلل به الماس مفتخر و مرخص فرمودند كه به آذربايجان معاودت كند .\r\nميرزا صادق خان ولد مشير الدوله به سرهنگى فوج جديد شقاقى و خلعت همايون سرافراز گرديد .\r\nحسن خان سرهنگ فوج اردبيل و مشكين معزول و سرهنگى فوج مزبور را به حسنعلى خان پيشخدمت خاصه مرحمت فرمودند و مرخص شد با قايم مقام روانهء آذربايجان شود .\r\nوزير نظام حوض بزرگى به‌جهت صحن جديد روضهء مطهر حضرت رضوى سلام الله عليه مىسازد .\r\nپل آق دربند را نيز فرستاده‌اند كه در كمال استحكام بسازند .\r\nعمارت هزار جريب اصفهان را چراغعلى خان نايب الحكومه تعمير مىنمايد .\r\nطايفهء سگوند لرستانى كه مصدر شرارت بودند و جمعى ديگر را نيز با خود متفق نموده نواب و الا احتشام الدوله عليقلى خان سرتيپ را مأمور نموده آنها را تأديب و تنبيه كاملى نمودند .\r\nدر بروجرد و آن صفحات نزول باران كامل رفع وحشت مردم نمود .\r\nمتعلمين مدرسهء مباركهء دارالفنون امتحان خوبى در حضور همايون دادند .\r\nبعضى مستدعيات ميرزا محمد صادق قائم مقام در خاكپاى همايون قرين نجح و حصول گرديد و تفصيل آن از قرار ذيل است :\r\nحكومت خوى به نواب محمد رحيم ميرزا « 1 » .\r\nحكومت ارومى به نواب سلطان احمد ميرزا « 2 » .\r\nحكومت اردبيل به اميرزاده اكبر ميرزا .\r\nحكومت مشكين به حيدر قلى خان بجنوردى .\r\n\r\n\r\n","description":"","footnote":"\r\n( 1 ) - محمد رحيم ميرزا فرزند نوزدهم عباس ميرزا نايب السلطنه .\r\n( 2 ) - سلطان احمد ميرزا فرزند چهل و نهم فتحعلى شاه .\r\n","page_name":" 1217 ","page_number":267},
  {"content":"\r\n\r\nآقا جانى خان سرهنگ فوج بهادران به منصب سرتيپى .\r\nاسماعيل بيك ياور توپخانه به منصب سرهنگى توپخانهء مباركه .\r\nاللهيار خان ياور فوج شقاقى به منصب سرهنگى .\r\nمرتضى قلى خان به منصب سرهنگى .\r\nو بعضى مناصب و مواجب و تخفيف .\r\nميرزا محمد خان سركشيكچىباشى غلامان سركارى ابواب جمعى خود را سان داده چون در كمال شكوه بود به اعطاى يك ثوب كليجهء ترمه تن‌پوش مبارك مفتخر گرديد . و مسيو بربرى معلم غلامان نظام نيز به خلعت همايون سرافراز شد .\r\nمواجب محمد اسماعيل خان چاپارچىباشى سيصد تومان بود .\r\nدويست تومان برآن افزودند .\r\nنظر به خدمات و مساعى جناب نظام الملك ، در اتمام دستور العمل سال نو حكام ولايات ، يك رشته شرابهء مرواريد مرصع آويزهء زمرد از طرف قرين الشرف ملوكانه به جناب معزى اليه مرحمت شد . و ميرزا رحيم پيشخدمت و محصل كل محاسبات كه دراين خدمت كمال جهد را نموده بود به يك قطعه نشان از مرتبه اول سرهنگى و خلعت همايون نايل شد .\r\nميرزا فتح الله لشكرنويس‌باشى را به اعطاى يك هزار تومان اضافه مواجب و كليجهء ترمهء تن‌پوش مبارك سرافراز فرمودند .\r\nكل محمد خان از اشرار و متمردين بلوچ ، قلعه اپرندجان را محكم نموده و درآن متحصن شده دم از خودسرى مىزد . محمد حسن خان سردار حكمران يزد و كرمان جمعيتى فرستاده قلعهء مزبوره را تسخير نموده متمردين [ را 
  ] مخذول و مقتول نمودند .\r\nامامعلى خان سرهنگ را نيز سردار معزىاليه مأمور خدمات بلوك اربعهء بم نمود .\r\nنواب و الا عبد الصمد ميرزا « 1 » ( عز الدوله ) از جانب سنى الجوانب همايون به حكومت قزوين برقرار و حاجى حسنعلى خان خوئى آجودان‌باشى سابق را وزارت نواب معظم اليه دادند .\r\n\r\n\r\n","description":"","footnote":"\r\n( 1 ) - عبد الصمد ميرزا پسر محمد شاه و برادر ناصر الدين شاه است . وقتى اين پسر به دنيا آمد ، پدرش محمد شاه از حاجى ميرزا آقاسى مرشد خويش خواست تا نامى نيكو بر وى نهد . حاجى نيز نام استاد و مراد خود ملا عبد الصمد همدانى را بر وى نهاد .\r\n","page_name":" 1218 ","page_number":268},
  {"content":"\r\n\r\nحكومت ملاير و تويسركان را به نواب سيف الله ميرزا مرحمت فرمودند .\r\nمبلغى وجه نقد از دارالخلافه به‌جهت مواجب نوكرانى كه در استراباد هستند فرستاده شد .\r\nعيسى خان والى گيلان كه به ركاب مبارك آمده بود و حسب الامر معاودت به مقر حكومت خود مىنمود به يك قطعه نشان تمثال بىمثال همايون و يك ثوب جبهء ترمه مفتخر گرديد .\r\nمحمد على خان جوانشير سرتيپ فوج اول خاصهء شريفه مجاورت عتبات عاليات اختيار كرده محمد قلى خان سرهنگ جوانشير برادر او به منصب سرتيپى فوج مزبور سرافراز گرديد .\r\nقاسم خان سرهنگ فوج اخلاص افشار در مأموريت فارس در بندر بوشهر مرحوم شد و خانلر خان ولد كلبعلى خان افشار به منصب سرهنگى فوج مزبور منصوب گرديد .\r\nچشمهاى حياتقلى خان سرهنگ فوج كرندى به سبب امراض مزمنه نابينا شده لهذا منصب سرهنگى او را به ملك نيازخان ولد مشاراليه مرحمت فرمودند .\r\nچون رعاياى دره‌جز از سعادتقلى خان حاكم دره‌جز ولد مرحوم سليمان خان دره‌جزى شاكى شدند او را معزول و برادر كوچكتر او اللهيار آقا [ را 
  ] كه به حسن سلوك موصوف بود به جاى او منصوب فرمودند .\r\nمحمود خان سرتيپ و مصلحت‌گزار سنت پطرزبورغ ( جناب ناصر الملك ) به لقب جنابى مفتخر گرديد .\r\nقشون ظفرنمون كه دراين سال خيرمآل مجددا در فتح بندرعباس خدمت كرده بودند هريك از سركرده و صاحب‌منصب به فراخور استحقاق به منصبى و عطائى نايل شدند از جمله عبد الله خان ميرپنجه بود كه به نشان اول ميرپنجگى و حمايل سرخ و سفيد سرافراز گرديد و آن را مسطور داشتيم . عواطف مبذوله در حق سايرين از اين قرار است كه در ذيل مرقوم مىگردد :\r\nامامقلى خان سرهنگ ماكوئى به منصب سرتيپى و نشان از درجه دويم سرتيپى .\r\n\r\n","description":"","footnote":"","page_name":" 1219 ","page_number":269},
  {"content":"\r\n\r\nمسيو سلميز ( شليمر ) حكيم قشون كرمانى نشان دويم سرهنگى و پنجاه تومان انعام مستمرى .\r\nفوج هفتم كرمانى نشان طلاى سلطانى ده قطعه ، نشان مطلا سيزده قطعه ، نشان نقره صد قطعه .\r\nامامعلى خان سرهنگ ، نشان سرتيپى از مرتبه دويم .\r\nغلامان طايفهء افشار ، نشان نقره يازده قطعه .\r\nسوارهء طايفهء جبال بارزى نشان نقره شش قطعه .\r\nفهم خان سيستانى فرمان مواجب شصت تومان .\r\nامير سعيد خان بلوچ سيستانى كارد دسته طلا قبضه .\r\nقاسم آقاى بادكوبه نشان از مرتبهء دويم ياورى .\r\nسوارهء مهاجر نشان مطلا چهار قطعه .\r\nنوروز على بيك كه سر از بلوچ آورده بود انعام پنجاه تومان ، شال كرمانى طاقه .\r\nخداويردى بيك مهاجر اضافه مواجب چهل تومان .\r\nجهانگير خان جبال بارزى مواجب چهل تومان .\r\nشاهسوار خان نشان سلطانى طلا قطعه .\r\nكمال خان سيستانى اضافه مواجب بيست تومان .\r\nاسد الله خان نايب اول توپخانه نشان سلطانى طلا قطعه .\r\nميرزا نصر الله خان ياور فوج كرمانى نشان از مرتبهء اول ياورى .\r\nاصلان بيك ياور توپخانهء مباركه نشان از مرتبهء اول ياورى .\r\nسهراب بيك پسر امامقلى خان سرتيپ لقب خانى و نشان از مرتبهء دويم ياورى .\r\nچون ده دوازده هزار خانوار از اشرار تراكمه و اويماقات آن صفحات در قراياب جمع شده و درآن اطراف و حول‌وحوش بلكه گاهى در بعضى ولايات خراسان تاخت‌وتاز مىكردند ، بعد از شكست لشكر خوارزم و قتل خان خيوه ، نواب و الا فريدون ميرزا فرمانفرماى خراسان كه از سرخس به مرو رفته بودند بر سر قراياب رفته اشرار مزبور كه قراياب را محكمه و سقناقى براى خود قرار داده بودند و به حصانت خود مستظهر چون استعداد قشون ظفرنمون را ديدند دانستند كه در مقابله و مقاتله اميد سودى نيست از دراستيمان درآمدند . نواب معظم اليه آنها را\r\n\r\n","description":"","footnote":"","page_name":" 1220 ","page_number":270},
  {"content":"\r\n\r\nاز قتل و نهب امان داده حكم به تخريب قلعهء آنها نمودند و آن جمعيت را از آنجا كوچانيده به مواطن خود معاودت دادند و هشتاد خانوار با خانه و كوچ از معتبرين مرو گروى گرفته خان سوار سلطان هزاره را در آنجا به حكومت منصوب كرده به مشهد مقدس معاودت نمودند و از جانب سنى الجوانب همايون براى نواب و الا فرمانفرما و همراهان ايشان از قرار ذيل خلاع و نشان مرحمت و ارسال شد :\r\nنواب و الا فرمانفرما نشان تمثال همايون مكلل به الماس قطعه . جبهء ترمهء زنجيره‌دار ، ثوب « 1 » .\r\nميرزا فضل الله وزير نظام عصاى مرصع عدد ، جبهء ترمه ، ثوب .\r\nسام خان ايلخانى جبهء ترمه ، ثوب .\r\nشاهزاده محمد يوسف هراتى جبهء ترمهء كرمانى ، ثوب .\r\nاميرزاده جعفر قلى ميرزا جبهء ترمهء كرمانى ، ثوب .\r\nاميرزاده مهديقلى ميرزا جبهء ترمهء كرمانى ، ثوب .\r\nمحمد حسين خان سرتيپ افواج فراهانى جبهء ترمهء كرمانى ، ثوب .\r\nامير خان سرهنگ شاهسون نشان اول سرهنگى با حمايل سفيد .\r\nمحمد حسين خان قوللر آقاسى هزاره جبهء ترمهء كرمانى ، ثوب .\r\nمحمود خان سرهنگ فوج نشابورى شال كرمانى ، طاقه .\r\nكاظم خان سرهنگ فوج ترشيزى شال كرمانى ، طاقه .\r\nمحمد تقى خان سرهنگ فوج جديد فراهانى شال كرمانى ، طاقه .\r\nعباسقلى خان گروسى شال كرمانى ، طاقه .\r\nامير حسين خان برادر سام خان ايلخانى شال و قبا ، دست « 2 » .\r\nحاجى فتحعلى خان يوزباشى غلامان خراسانى شال و قبا ، دست .\r\nبهادر خان شال و قبا ، دست .\r\nعبد الباقى خان افغان جبهء كرمانى ، ثوب .\r\nمحمد رضا تيمورى شال و قبا ، دست .\r\nسيد على خان خوافى شال و قبا ، دست .\r\n\r\n\r\n","description":"","footnote":"\r\n( 1 ) - يعنى : نشان يك قطعه و جبه يك ثوب .\r\n( 2 ) - يعنى يك دست شال و قبا . اين كلمه امروز نيز براى لباس مردانه هنوز به كار مىرود و گفته مىشود يك دست كت و شلوار و جليقه .\r\n","page_name":" 1221 ","page_number":271},
  {"content":"\r\n\r\nنصر الله بجنوردى شال و قبا ، دست .\r\nمير منصور خان خوافى شال و قبا ، دست .\r\nمحمد ابراهيم خان قاجار حاكم جوين جبهء ترمهء كرمانى ، ثوب .\r\nمهديقلى خان ياور فوج قديم فراهانى ، نشان اول ياورى .\r\nصفرعلى بيك ياور اول توپخانه ، نشان اول ياورى .\r\nمحمد على بيك ياور فوج گروسى نشان دويم ياورى .\r\nيعقوب بيك ياور فوج قرائى شال كرمانى طاقه .\r\nحسنعلى بيك ياور فوج قرائى شال كرمانى طاقه .\r\nاولاد عبد الرحيم خان سنگ بستى از بابت مواجب پدرشان مواجب صد تومان .\r\nعطا محمد خان برادر كلارفيع خان فوركى مواجب پنجاه تومان .\r\nحسن خان سبزوارى كه در جميع محاربات بوده و به ركاب همايون نيز آمده بود اضافه مواجب پنجاه تومان ، انعام پنجاه تومان ، نشان ياورى ، قطعه ، شال كرمانى ، طاقه .\r\nسيم شعبان در دشتستان تگرگ شديدى كه هر دانهء آن به قدر تخم مرغ بوده آمده و تقريبا بيست نفر از اهالى آنجا و بسيارى از دواب و اغنام را تلف نموده .\r\nدويم شعبان در شيراز برق به خانهء صفر سلطان كه يكى از سلطانهاى فوج شيرازى است زده يك نفر جاريه و دو رأس اسب را هلاك نموده .\r\nخانه را هم خراب كرده .\r\nنواب و الا مؤيد الدوله حكمران فارس يك فوج از گرمسير فارس كه ششصد نفر آنها تنگستانى و غيره و چهارصد نفر لارى مىباشند به سرهنگى باقرخان تنگستانى گرفته به بندرعباس فرستادند كه با فوج عرب ابواب جمعى رضا قلى خان سرتيپ ساخلو بندرعباس باشند .\r\nاميرزاده عبد الباقى ميرزا حاكم بندرعباس صفحات شمل و ميناب و ساير نواحى را خوب منظم نموده است .\r\nجناب جنرال بروسيلف كه از جانب اعليحضرت امپراطور دولت روس با نامهء مودت ختامهء اعلان جلوس اعليحضرت امپراطور به تخت سلطنت مأمور دارالخلافه بود ، به همراهى بارتولمه پولكونيك كه او نيز از طرف جلالت‌مآب مراويف جانشين جديد ممالك قفقاز با مراسلهء\r\n\r\n","description":"","footnote":"","page_name":" 1222 ","page_number":272},
  {"content":"\r\n\r\nمخالصت عازم دربار معدلت‌مدار مىباشد ، بعد از ورود به سرحد ايران ، نواب و الا نصرة الدوله حكمران آذربايجان ، قاسم خان سرتيپ را به مهماندارى ايشان مأمور و به اعزاز تمام وارد تبريز شدند . و علينقى خان سرتيپ از طرف قرين الشرف ملوكانه به مهماندارى معزى اليهما مأمور شده از تبريز الى دارالخلافه مراقبت تمام از جانب سرتيپ مشاراليه و مباشرين و كارگزاران نسبت در مراعات احترام ايشان به عمل آمده ، روز يك‌شنبه هفدهم رمضان ، چادر دولتى در قريه طرشت زده شد و محمد خان بيگلربيگى و ميرپنجه و محمد رضا خان سرتيپ از جانب سنى الجوانب همايون و خانباباخان سرهنگ از طرف جناب صدر اعظم و ميرزا عبد الغفار خان نايب دويم وزارت امور خارجه و محمود خان كلانتر و كدخدايان شهر و استقبالچى بسيار از غلام و غيره به استقبال ايشان رفته به احترام تمام وارد باغ دولتى مشهور به باغ ميرزا نبى خان - امير ديوان كه قبل از وقت براى ايشان منزل معين شده بود گرديدند و احترامات و تشريفات معموله به‌طور اكمل در حق ايشان به عمل آمد . و روز دوشنبه بيست‌وپنجم رمضان محمد حسن خان نايب ايشيك آقاسىباشى از طرف قرين الشرف خسروانه به منزل جناب بروسيلف و همراهان او رفته ايشان را دعوت به حضور مبارك كرده به رسم معمول با تشريفات متداوله جناب معزى اليه و همهء اجزاى سفارت و نامهء مودت ختامه به حضور باهرالنور مبارك مشرف و مورد تفقدات خاصهء شاهنشاهى گرديدند .\r\nاميرزاده لطفعلى خان « 1 » حاكم بهبهان بعضى مفسدين آن ولايت را به واسطهء لطفعلى خان سرتيپ فوج شقاقى دستگير و تنبيه كامل نموده .\r\nمحض رفاه رعاياى جزيرهء خارك ، وجوه نخيلات آن جزيره را معاف نمودند .\r\nنواب و الا حشمة الدوله را به حكمرانى اصفهان و خلعت همايون مفتخر فرمودند و ميرزا زكى گيلانى پيشكار سابق اصفهان كما فى - السابق به پيشكارى نواب معظم اليه برقرار و مخلع گرديد .\r\nعرايض كه در سوارى موكب همايون رعايا و غيره مىدهند عباس خان سرتيپ كه از امناى ديوانخانه است و در ركاب مبارك سوار مىشود مىگيرد .\r\n\r\n\r\n","description":"","footnote":"\r\n( 1 ) - لطفعلى ميرزا معروف به « آقا شاهزاده » پسر طهماسب ميرزا مؤيد الدوله .\r\n","page_name":" 1223 ","page_number":273},
  {"content":"\r\n\r\nيك صد تومان بر مواجب ميرزا محمد على سررشته‌دار توپخانه افزوده شد .\r\nچون رعاياى شاهرود و بسطام از حاجى سليمان خان حاكم خود شاكى بودند او معزول و عباسقلى خان پسيان كه سابقا حاكم كاشان بود به جاى او منصوب گرديد .\r\nهمچنين بنابر سوء سلوك ابراهيم خان حاكم كاشان او را معزول و محمد حسن خان پيشخدمت را به جاى او منصوب نمودند .\r\nنواب و الا فرمانفرماى خراسان اين اوقات پانصد نفر سوار ديگر به‌جهت ساخلوى مرو فرستادند .\r\nشيخ فارس خان حاكم محمره مخلع و برادر او شيخ حاكم خان به يك قبضه شمشير ته غلاف و كرمك طلا نايل گرديد .\r\nبنابر كمال مودت دولتين ايران و روس ، بعد از جلوس اعليحضرت امپراطور بر تخت سلطنت روس ، لازم نمود سفيرى از جانب سنى الجوانب همايون به دربار آن‌دولت مأمور و اظهار تأسفات ذات ملكوتى صفات شاهنشاهى را از وفات اعليحضرت امپراطور مرحوم و تهنيت جلوس اعليحضرت امپراطور را ادا نمايد . لهذا جناب سيف الملك عباسقلى خان ميرپنجه « 1 » را ، بعد از اعطاى القاب و نشان و حمايل ميرپنجگى و خلعت و شمشير و كمر مرصع و ديگر مرحمتهاى شايان ، به رتبهء ايلچيگرى كبير با نامهء مهر علامه به دربار آن‌دولت مامور فرمودند و قاسم خان كه سابقا رتبه كارپردازى اول دولت عليه متوقف تفليس بود به مستشارى سفارت كبرى با جناب سفير كبير مأمور سنت پطرزبورغ شد و علاوه بر مستشارى سفارت كبرى معزى اليه را مقرر فرمودند كه به جناب جلالت‌مآب جانشين مملكت قفقاز از جانب سنى الجوانب همايون تهنيت تفويض شدن مناصب عاليه و مشاغل عظيمه را به عهدهء كفايت ايشان ادا نمايد .\r\nجناب مسيو باره وزير مختار و ايلچى مخصوص دولت فرانسه كه مأمور به سفارت دربار دولت عليهء ايران بود به بندر بوشهر وارد و از آنجا به اتفاق مهماندار مخصوص از جانب دولت عليه و رعايت شرايط\r\n\r\n\r\n","description":"","footnote":"\r\n( 1 ) - عباسقلى پسر محمد زكى خان سردار نورى بود و پسر عم صدر اعظم نورى ميرزا آقا خان .\r\n","page_name":" 1224 ","page_number":274},
  {"content":"\r\n\r\nاحترامات كامله از جناب وزير مختار معزى اليه و اجزاى سفارت سنيه عازم دارالخلافه شده شب هجدهم شوال در قريهء يخشىآباد چادر دولتى زده شد و على خان ميرپنج افشار و نصر الله خان سرتيپ از جانب سنى الجوانب همايون و خانباباخان سرهنگ از طرف جناب صدر اعظم و ميرزا عبد الغفار خان نايب دويم وزارت امور خارجه و محمود خان كلانتر و كدخدايان شهر و مستقبلين زياد از غلام و غيره به استقبال جناب معزى اليه رفته و به احترام تمام وارد سفارتخانهء خود شدند و احترامات لازمهء پذيرايى سفرا بطور اكمل به عمل آمد . روز بيست‌وپنجم ماه مزبور محمد حسن خان نورى نايب ايشيك‌آقاسىباشى از طرف قرين الشرف ملوكانه به سفارتخانه رفته جناب معزى اليه را با اجزاء سفارت به حضور همايون دعوت كرده با نامهء مودت ختامه شرفياب حضور مهرظهور مقدس گرديده مورد تفقدات خاصهء خسروانه گرديدند .\r\nدر گله‌دار كه بلوكى است در اواخر گرمسيرات فارس مرض طاعون بروز كرده ولى به جاى ديگر سرايت نكرده .\r\nدر اسدآباد همدان تگرگ بسيار شديدى كه هر دانهء آن به قدر گردوئى بوده آمده و به باغات و محصولات خسارت وارد آمده .\r\nاميرزاده عبد الباقى ميرزا حاكم بندرعباس به منصب سرتيپى و خلعت همايون سرافراز گرديد .\r\nعليقلى خان ميرپنج كه در سفر خراسان مصدر خدمات عمده شده بود به اعطاى نشان و حمايل از درجهء اول ميرپنجى و خلعت همايون مفتخر گشت .\r\nنواب و الا اردشير ميرزا حكمران دارالخلافه و ميرزا موسى وزير دارالخلافه به‌جهت مساعى جميله در امور حكمرانى شهر و توابع مورد مراحم اعليحضرت شاهنشاهى دام ملكه گرديدند .\r\nپاشاخان سرتيپ با سوارهء ابواب جمعى خود مأمور خراسان گرديدند .\r\nفوج بندپيى جمعى نصر الله خان سرهنگ ساخلو اصفهان شدند .\r\nفوج تخته قاپوى قراجه داغى جمعى محمد على خان سرتيپ مأمور ساخلو فارس گرديدند .\r\nيازده عراده توپ با قورخانه مامور فارس شدند كه به بندر بوشهر\r\n\r\n","description":"","footnote":"","page_name":" 1225 ","page_number":275},
  {"content":"\r\n\r\nبروند . چهارعراده توپ با قورخانه نيز به عربستان مامور گشتند .\r\nكلب حسين خان نايب اول آجودانباشى به منصب سرتيپى قورخانهء مباركه و خلعت همايون سرافراز گرديد .\r\nجعفر آقاى كلاتى كه منشأ فساد و غالبا اوخان خيوه را محرك به تاخت‌وتاز بود ، بعد از شكست قشون اورگنجى و قتل خان خيوه ، به خيوه گريخت . از قرارى كه نوشته‌اند سر او را در خيوه بريده‌اند .\r\nمحمد قاسم خان كه سابقا به كارپردازى اول مأمور اقامت تفليس بود و در هذه السنه به مستشارى وزارت كبرى و بعد از آن به رتبهء مصلحت - گزارى مأمور توقف سنت پطرزبورغ گرديد ، اين اوقات به يك قطعه نشان سرتيپى از درجهء اول با حمايل سرخ از طرف قرين الشرف ملوكانه سرافراز و عازم محل ماموريت خود خواهد گرديد .\r\nبابابيك افشار و رضابيك لك ياوران توپخانهء مباركه به منصب سرهنگى توپخانه سرافراز گرديدند .\r\nميرزا هاشم خان حاكم سراب و گرمرود حكومت خلخال يافت .\r\nجناب جنرال بروسيلف ايلچى دولت روس مرخصى از دربار همايون حاصل نموده معاودت كرد .\r\nعمارات مباركهء ارگ و غيره در كار بنائى و تعمير مىباشند و اين اوقات بنائى ديوانى و غيره در دارالخلافه بسيار مىشود .\r\nفتحعلى بيك نايب آجودانباشى به سرهنگى فوج نيشابور و لقب خانى سرافراز شد .\r\nو كريم خان سرهنگ فوج قديم نصارى نيز به سرهنگى فوج ترشيزى و خلعت همايون سرافراز گرديد .\r\nحاجى شكر الله بيك ياور توپخانه به منصب سرهنگى توپخانهء مباركه و خلعت همايون نايل گشت .\r\nسيد نور محمد شاه و سيد جمال شاه قندهارى كه از جانب سردار كهندل خان حكمران قندهار با عريضه و پيشكش به دربار همايون مىآمدند ، اين اوقات وارد دارالخلافه شدند .\r\nامان الله خان والى كردستان در امور آن ولايت اهتمام مىنمايد .\r\nروز دهم ذيحجه كه روز عيد اضحى بود اعليحضرت اقدس شاهنشاهى دام ملكه چون در قريهء افجه متعلق به جناب صدر اعظم\r\n\r\n","description":"","footnote":"","page_name":" 1226 ","page_number":276},
  {"content":"\r\n\r\nتشريف‌فرما بودند در همانجا سلام عام منعقد گرديد .\r\nذوالفقارخان ولد جناب صدر اعظم حاكم قم و محمد يوسف خان سرتيپ نايب الحكومهء يزد در امور حكمرانى خود مساعى كامله دارند .\r\nگل كمرى مكلل به الماس بريليان حسب الامر آقا محمد حسن صندوقدار به زرگر رومى دستور العمل داده و ساخته است . از قرارى كه قيمت كرده‌اند دويست هزار تومان ارزش دارد .\r\nميرزا على اكبر آجودانباشى توپخانه به تحويلدارى كل توپخانهء مباركه و اصطبل توپخانه و صد تومان اضافه مواجب نايل گرديد .\r\nعباس خان زيراهى به حصانت قلعهء زيراه ( از اعمال فارس وصل به شبانكاره ) مغرور شده دم از خودسرى مىزد . لهذا جمعيتى بر سر او فرستاده قلعهء او را گرفته و خود او با اتباع مخذولا فرار نمود .\r\nديوار حصار بوشهر را كه به‌سمت درياست مىسازند . ميرزا حسنعلى خان دريابيگى بندر بوشهر و محمد باقر خان سرهنگ فوج فريدن و محمد كريم خان ياور را با يك سلطان و يك دسته سرباز به جزيرهء خارك فرستاده و قرار داده است قلعهء آنجا را تعمير كنند و يك عراده توپ شش پوند و پنج قبضه جزاير و به قدر لزوم قورخانه با توپچى و قورخانه‌چى متعاقب آنها روانهء جزيرهء مزبوره كرده است .\r\nمحمد حسن خان سردار حكمران يزد و كرمان در ماه ذيحجه مرحوم شد .\r\nروز سلخ ذيحجة الحرام موكب اقدس همايون از ييلاق تشريف - فرماى شهر دارالخلافه گرديدند .\r\n\r\n","description":"","footnote":"","page_name":" 1227 ","page_number":277},
  {"content":"\r\n\r\n\r\nسوانح و وقايعى كه دراين سال در ممالك خارجه و اقطار عالم اتفاق افتاد\r\n\r\nاتائونى ينگىدنيا :\r\nكدورت ما بين اين دولت با اسپانيا به‌جهت حبس يكى از كشتىهاى اتائونى در هاوان به‌دست كارگزاران دولت اسپانيا .\r\nعهدنامهء تجارتى با دولت ژاپن .\r\nدولت اتائونى درصدد است كه ميان دول متحابه و روس واسطه شود . دولت انگليس از اهالى اتائونى داوطلب به‌جهت مأموريت به جنگ مشرق زمين مىخواهد .\r\nدر مجلس شورى گفتگوى سخت به‌جهت آزاد كردن غلامان مىشود .\r\nدر ايالت ويرژينى تب زرد حالت وبائى « 1 » به هم رسانيده .\r\nمعادل شش كرور لنگه ( كيسه ) پنبه از اتائونى به خارج حمل شده .\r\n\r\nاسپانيا :\r\nتولد دخترى از ملكهء اسپانيا و فوت او به فاصلهء سه روز .\r\nاخراج بلد نمودن اغلبى از سرداران قشون . بىپولى دولت به شدت .\r\nدوهزار سوارى كه متوقف پايتخت بودند شوريده به يكى از سردارانى كه اخراج بلد شده بودند مىپيوندند . شورش در اغلب بلاد . سردارها را كه اخراج بلد كرده بودند معاودت دادند . مادر ملكه را شورشيان جلاى وطن دادند . روز حركت او از مادريد پايتخت شورش زيادى در شهر روى داد . بروز و با در بعضى از شهرها . شورش مختصرى در مادريد بر ضد دولت . شدت و با در جنوب اين مملكت . فوت دن كارلس .\r\n\r\nآلمان :\r\nازدواج اعليحضرت امپراطور اطريش با اليزابت از انجب نجباى باوير .\r\n\r\n\r\n","description":"","footnote":"\r\n( 1 ) - يعنى حالت ابتلاى عام و همه‌گيرى و به اصطلاح طبى « اپيدمى » .\r\n","page_name":" 1228 ","page_number":278},
  {"content":"\r\n\r\nوزير جنگ مملكت پروس اتحاد دولت خود را با روس مصلحت ندانسته از وزارت معزول مىشود .\r\nفوت فردريك اگوست چهارم پادشاه ساكس به واسطهء زمين خوردن از اسب . سلطنت ژان برادر پادشاه به جاى او .\r\nافتتاح اكسپوزيسيون صنايع در منيك « 1 » پايتخت باوير .\r\nدر آخر اين سال اعليحضرت امپراطور اطريش را دخترى متولد شد .\r\nابتداى راه آهن از مملكت بوهم « 2 » به مجارستان به توسط كمپانى فرانسوى .\r\n\r\nانگليس :\r\nفرستادن يك دسته كشتى جنگى معتبر به درياى بالتيك به سردارى اميرال پنى .\r\nاجزاى مجلس پارلمان قبول نمىكنند كه از طايفهء يهود جزء وكلاى ملت بشوند .\r\nمراجعت كاپيتان ماكلور « 3 » كه راهى به دو محيط « 4 » در سمت شمال و مغربى ينگى دنيا انكشاف كرده بود . فوت دكتر بارت « 5 » و وادنگ تن « 6 » دو مسافرى كه در وسط آفريقا سفر كرده و انكشاف تازه نموده بودند .\r\n\r\nايطاليا :\r\nدر ايالت پارم ، والى آنجا را كه موسوم به دوك دوپارم بود مقتول نمودند و زوجهء او كه خواهر كنت شامبرد « 7 » است طفل شش سالهء خود را والى نموده و خود نيابت سلطنت را اختيار مىكند تا كبير شدن او .\r\nبروز و با در ژن و مسين . فوت مادر پادشاه و زن پادشاه به فاصلهء ده روز و دوك دوژن برادر پادشاه به فاصلهء پانزده روز از ساير .\r\nفوت جنرال الكسندر مارمارا سردار در سوستاپول به مرض و با .\r\n\r\n\r\n","description":"","footnote":"\r\n( 1 ) -  Munchen , Munich  ( مونيخ )\r\n( 2 ) -  Boheme \r\n( 3 ) -  SirRo bertJohnMacClure \r\n( 4 ) - محيط به معناى اوقيانوس .\r\n( 5 ) -  Barth \r\n( 6 ) -  Waddington \r\n( 7 ) -  Chambord \r\n","page_name":" 1229 ","page_number":279},
  {"content":"\r\n\r\n\r\nناپل ( ايطاليا ) :\r\nبروز و با و قحطى و دزدى و شرارت و راهزنى به علاوه تعدى دولت بر رعيت .\r\nدر روم آنطونلى صدر اعظم را مىخواهند هلاك سازند .\r\nاگرچه پادشاه ناپل كمال بىطرفى را در جنگ روس و ساير دول متحده منظور كرده اما چون باطنا طرفدار روس است دول فرانسه و انگليس كمال نارضامندى را دارند .\r\n\r\nپرتغال :\r\nپادشاه جوان اين مملكت به سياحت فرنگ مىرود . در مراجعت چون به سن بلوغ رسيده است خود بدون قيم به امور سلطنت رسيدگى مىنمايد .\r\n\r\nبلژيك :\r\nشورش مردم در تمام مملكت به‌جهت گرانى مأكولات على الخصوص گندم . اهالى پايتخت هم در شورش‌اند . مسافرت وليعهد و زوجهء او به اطريش و بعدها وليعهد تمام فرنگستان را سياحت نموده الى مصر مىرود .\r\n\r\nچين :\r\nياغيها كه برضد دولت بودند درصدد رساندن صدمه به قونسولخانهء فرانسه كه در شانگائى « 1 » است مىشوند به اين واسطه عساكر فرانسه با قشون دولتى شريك شده ياغيها را از شانگائى خارج كرده شهر را به تصرف كارگزاران چينى مىدهند . اهالى كان‌تون كه نيز ياغى شده بودند تسليم دولت چين شدند .\r\n\r\nدانمارك :\r\nعموى پادشاه پرنس فرديناند كه هم وليعهد دولت است مغضوب مىگردد .\r\n\r\nروس :\r\nفوت اعليحضرت امپراطور نيكلا بعد از قليل مدت مرض در ماه\r\n\r\n\r\n","description":"","footnote":"\r\n( 1 ) -  Shanghai \r\n","page_name":" 1230 ","page_number":280},
  {"content":"\r\n\r\nحوت اين سال . ولد ارشد مرحوم امپراطور ، الكسندر دويم كه وليعهد بودند ، قبل از جلوس بر سرير سلطنت ، وعدهء اجراى خيالات پطر كبير و سلاطين عظيم الشان روس را الى زمان سلطنت والد ماجد خود مىدهد .\r\nامر به احضار قشون زياد از ممالك روس مىشود . هر هزار نفر از نفوس دوازده‌نفر مرد بايد به اردوها بفرستند .\r\nتمام راه آهن روس دراين سال زياده از هزار و چهل و پنج هزار ذرع شده بود .\r\n\r\nعثمانى :\r\nفرمان اعليحضرت سلطان عثمانى كه بايد عيسويها هم جزء قشون و ساير ادارات مشغول خدمت باشند .\r\nدولت عثمانى قبول خيال مسيو لسپس « 1 » فرانسوى را در حفر نهر مجمع البحرين « 2 » سوئز نموده و اجازهء اين كار را مىدهد . احمد پاشا والى تونس « 3 » فوت مىنمايد .\r\n\r\nمسئلهء شرقيه :\r\nكشتىهاى جنگى فرانسه و انگليس ، در اوايل زمستان ، وارد قرادنگيز « 4 » مىشود . در سرحد دانوب عثمانىها به قشون روس حمله مىبرند . نوشتهء تهديدآميز انگليس و فرانسه به روس كه حتما افلاق بغدان را خالى نموده به تصرف عثمانى بدهد . اعلان جنگ اعليحضرت امپراطور روس به جميع ممالك خود . اظهار بىطرفى دولت ايران و دول سود و دانمارك دراين جنگ . نوشتجات مخفى كه ما بين روس و انگليس در باب تقسيم ممالك عثمانى مبادله شده بود ، انگليس آن نوشتجات را به طبع رسانيده منتشر مىكند . عهدنامه ما بين عثمانى از يك طرف و دول فرانسه و انگليس از يك طرف كه دولت عثمانى من بعد نسبت به رعاياى عيسوى خود رفاهيت منظور دارد و رفع ظلم و تعدى از آنها كند و ايجاد قانونى در\r\n\r\n\r\n","description":"","footnote":"\r\n( 1 ) -  Fe rdinanddeLesseps \r\n( 2 ) - نهر مجمع البحرين يعنى راه آبى كه بحر احمر را به مديترانه متصل مىسازد و به عبارت ديگر : كانال سوئز  Suez \r\n( 3 ) - متن : تونيس .\r\n( 4 ) - « قرا » به معناى سياه است و دنگيز ( دنيز ) به معناى دريا و روى هم رفته درياى سياه .\r\n","page_name":" 1231 ","page_number":281},
  {"content":"\r\n\r\nمملكت عثمانى شود كه همهء تبعه او امن و آسوده باشند . قطع مراودهء عثمانى با يونان . ورود يك دسته قشون فرانسه به پيره « 1 » بندر يونان .\r\nفرستادن مأمورى از طرف شاميل داغستانى به اسلامبول . قشون روس در افلاق بغدان با كمال تسلط زيست مىكنند . در محاصرهء قلعهء سليسترى « 2 » شكستى به قشون روس وارد مىآيد . جنرال بسكويچ « 3 » سردار روس كارى از پيش نبرده جنرال گورچاكف دراين سمت دانوب به جاى او به سردارى مأمور مىشود . قشون فرانسه و انگليس كه در وارنا متوقف بودند ، وباى سختى در اردوى آنها افتاده آنها را متفرق مىنمايد .\r\nلردلگران « 4 » سردار انگليس و مارشال سنت ارند « 5 » سردار قشون فرانسه و انگليس هستند . قشون روس بعد از مهاجرت از افلاق بغدان ، به ميل دول متحابه و امضاى دولت عثمانى ، يك دسته قشون دولت اطريش موقة در آنجا متوقف مىشوند . شكست عثمانى در بايزيد و قارص . تكليف صلح ما بين روس و عثمانى به وساطت دولت اطريش . قبول نكردن اعليحضرت امپراطور روس تكاليف صلح را . ورود پنجاه هزار قشون فرانسه و انگليس در اواخر تابستان به قرم « 6 » فتوحات قشون فرانسه در كنار رودخانه آلما كه با پنجاه هزار قشون روس جنگيده فتح كردند .\r\nسردار قشون روس پرنس منچيكف است . فوت مارشال سنت آرند سردار قشون فرانسه از مرض و با و نصب ژنرال كان ربر به جاى او . جنگ در بالاخ لوا . قتل زياد سوارهء انگليس كه با قشون عثمانى متفقا مىجنگيدند .\r\nدو پسر اعليحضرت امپراطور روس گراندوك ميشل و گراندوك نيكلا با قشون تازه كه منچيكف رفته آورده بود در انكرمان « 7 » با عساكر انگليس و فرانسه در كمال سختى جنگ مىكنند . فتح قشون فرانسه و انگليس و شكست روس . طوفان سخت در دريا و بيم غرق شدن سفاين جنگى فرانسه و انگليس . دولت پروس هم باطنا با دول فرانسه و انگليس و اطريش كه برضد روس‌اند موافقت مىكند . كشتىهاى جنگى انگليس قلعهء سخت بمارسوند را كه متعلق به روس و در جزيرهء آلاند در درياى بالتيك واقع\r\n\r\n\r\n","description":"","footnote":"\r\n( 1 ) -  Piree \r\n( 2 ) -  Silistrie \r\n( 3 ) -  Paskievitch \r\n( 4 ) -  LordRaglan \r\n( 5 ) -  SaintArnaud \r\n( 6 ) -  Crimee  ( شبه جزيرهء كريمه - قرم )\r\n( 7 ) -  Inkermann \r\n","page_name":" 1232 ","page_number":282},
  {"content":"\r\n\r\nاست با كمال سختى با گلولهء توپ و نارنجك ويران مىسازد . استحكامات سواستاپل به واسطهء تعليمات تت لوبن « 1 » مهندس روس به قدرى سخت است كه حمله‌هاى پىدرپى عساكر فرانسه و انگليس رد شده بىفايده مىگردد . انعقاد مجلس كنفرانس در وين . دولت پروس مىخواهد داخل اين مجلس شود اما اطريش قبول نكرده مىگويد چون عساكر خود را بر ضد روس با ما حاضر نكردى حق ورود به اين مجلس را ندارى . دولت ساردين ( ايطاليا ) بيست هزار نفر از عساكر خود را به جنگ روس و به كمك عساكر فرانسه و انگليس مىفرستد . فوت مرحوم امپراطور نيكلا كه در ماه حوت اتفاق افتاده به هيچوجه وضع جنگ را تغيير نمىدهد .\r\nعمر پاشا سردار عثمانى از طرف دولت خود به كمك عساكر دول متحده وارد سواستاپل مىگردد . در كنفرانس وين دولت اطريش را كه مقصود انعقاد مقدمات صلح ما بين دولتين عثمانى و روس بود ، به واسطهء عدم قبول دولت روس كه در قرادنگيز سفاين جنگى نداشته باشد ، كنفرانس وين مثمرثمرى نگرديد . دولت اطريش يك صد هزار قشون ذخيره كه حاضر كرده بود مرخص مىكند و وضع خود را در انظار طور ديگر جلوه مىدهد كه مداخله در مسئلهء شرقيه نمىخواهد بكند . جنرال پليسيه « 2 » سپهسالار كل عساكر فرانسه شده وارد سواستاپل مىگردد . چند سفينهء جنگى فرانسه و انگليس به درياى آزوف ورود مىكنند و فتوحات نمايان از آنها معروف مىشود . اوايل تابستان كار محاصرهء سواستاپل در نهايت گرمى است . نقاطى كه در تصرف عساكر دول متحده است خيلى نزديك به قلعه و به‌جهت يورش مساعد است . لورد راكلان سپهسالار انگليس به مرض و با - كه شدت دارد - در سواستاپل فوت مىشود . فتح قلعهء معروف به مالاكوف به واسطهء عساكر فرانسه به سردارى جنرال بوسكه و جنرال ماكماهون كه فى الواقع فتح سواستاپول از همان شد . در اوايل پائيز جنرال گورچاكف سردار روس بعضى از سفاين جنگى دولت خود را به واسطهء اين‌كه مبادا به تصرف دشمن درآيد غرق مىسازد . جنرال پليسيه سردار فرانسه به منصب مارشالى مىرسد . قلعه‌جات و سنگرها و استحكامات كه در سواستاپل بود تماما معدوم و با زمين مساوى گشت . در\r\n\r\n\r\n","description":"","footnote":"\r\n( 1 ) -  Todleben \r\n( 2 ) -  Pelissier  ( متن : پليسير )\r\n","page_name":" 1233 ","page_number":283},
  {"content":"\r\n\r\nكامشاتكا « 1 » يكى از قلعه‌جات روس را سفاين جنگى انگليس و فرانسه خراب مىكنند و الى دهنهء رود آمور « 2 » مىتازند . در مملكت فنلاند متعلق به روس قلعه‌اى را به ضرب نارنجك متصرف مىگردند . امپراطور جديد روس اعليحضرت اسكندر دويم به نى كلايف « 3 » مىآيد . زمستان بسيار سخت امسال به‌جهت عساكر دول متحده اسباب كمال زحمت است .\r\nفوت اميرال فرانسه بروآ « 4 » ، در دريا از مرض و با . موراويف « 5 » سردار روس قلعهء قارص را كه مهندسين انگليس محكم ساخته‌اند محاصره نمود .\r\nمأموريت عمر پاشا به‌طرف باش آچق . فتح قارص در اوايل زمستان به‌دست سردار روس . اتحاد دولت سود و نروژ با دول انگليس و فرانسه .\r\n\r\nفرانسه :\r\nبه‌جهت مصارف جنگ ، دولت فرانسه معادل پنجاه كرور تومان پول ايران استقراض مىكند و ملت زياده از صد كرور تومان حاضر مىكند . ماليات دولت كه عايد خزانه شده است سيصد و بيست كرور تومان پول ايران است و مخارج دولت كه وكلا معين كرده‌اند كه بايد از آن قرار باشد سيصد و دوازده كرور و كسرى تومان پول ايران است . هشتصد هزار تومان وجه نقد دولت به مصارف مقرره كه در وصيت‌نامهء ناپلئون اول است در جزيرهء سنت هلن مىرساند .\r\nشدت مرض و با در پاريس .\r\nاعليحضرت ناپلئون و امپراطريس به لندن به بازديد پادشاه انگلستان مىروند .\r\nشخص ايطاليائى كه در پاريس درصدد قتل ناپلئون است به چنگ آمده مقتول مىشود . تبيين اين مقال آن كه شخص مزبور را نام پيانورى و مدتى در پاريس بود . عصر روز بيست و هشتم آوريل اعليحضرت امپراطور در خيابان شانزه ليزه با دو نفر از آجودانهاى خود گردش مىكردند .\r\nشخصى ملبس به لباس خوب غفلة از ميان مردم بيرون آمده دو تير طپانچه به‌طرف ناپلئون خالى كرد و هيچيك از گلوله‌ها به ناپلئون نخورد .\r\nناپلئون با اشخاصى كه به واسطهء اين مقدمه نزديك آمده بودند با كلاه و\r\n\r\n\r\n","description":"","footnote":"\r\n( 1 ) -  Kamtchat - ka \r\n( 2 ) -  Amor \r\n( 3 ) -  Nicolaiev \r\n( 4 ) -  Bruat \r\n( 5 ) -  Moraviev \r\n","page_name":" 1234 ","page_number":284},
  {"content":"\r\n\r\nدست سلام داده به آرامى اسب خود را مىرانند تا به امپراطريس كه در كالسكه بود رسيدند . شخصى كه مرتكب اين عمل شده بود حكم به قتل او صادر شد .\r\nدر نطق افتتاح مجلس ، اعليحضرت ناپلئون اظهار نارضائى از رفتار دولت اطريش در مسئلهء شرقيه مىنمايند .\r\nپادشاه ساردين ( ايطاليا ) با وزير اعظم خود كونت كاوور به پاريس آمده . در عمارت تويلرى ، ناپلئون آن پادشاه را پذيرفت .\r\nافتتاح اكسپوزيسيون صنايع عمومى در پاريس كه پنج ماه امتداد دارد .\r\nدر پاريس كميسيونى به‌جهت حفر نهر مجمع البحرين سوئز مصر تشكيل يافت .\r\n\r\nمصر :\r\nعباس پاشا والى مصر ، به‌جهت قساوت قلب و ميلى كه به خونريزى داشت ، دو نفر از غلامهاى او او را خفه مىكنند . عموى او سعيد پاشا كه بزرگترين اولاد محمد على پاشا و در فرنگستان تربيت شده بود درآن وقت به جاى او والى مصر مىشود .\r\n\r\nمكزيك :\r\nدر حوالى ماتاموروسان لوئى قشون به دولت ياغى شده شورش مىنمايند . فرار رئيس جمهور . قرار وضع دولت موقتى .\r\n\r\nهلاند :\r\nمنع خريد و فروش غلام و كنيز در جزاير سمت هندوستان كه متعلق به اين دولت است .\r\nعهدنامهء تجارتى با دولت ژاپن .\r\n\r\nينگى دنياى جنوبى :\r\nافتتاح راه آهن جديد در برزيل .\r\nاز جزاير كوچك شنكاس « 1 » كه متعلق به مملكت پرو است كه چندين هزار سال بود طيور دريائى آنجا سكنى داشته فضلات خود را\r\n\r\n\r\n","description":"","footnote":"\r\n( 1 ) -  Chinchas \r\n","page_name":" 1235 ","page_number":285},
  {"content":"\r\n\r\nآنجا ريخته بودند و تا آن زمان فرنگيها اين انكشاف را نكرده بودند و تمامى اراضى اين جزاير به چندين ذرع قطر از فضولات طيور بحرى است از براى رشوهء زمين خيلى مثمرثمر مىباشد . دراين سال انكشاف كرده كشتى كشتى به بلاد فرنگ و ساير بلاد ينگى دنيا بردند .\r\nافتتاح راه‌آهن از شاكرالى پاناما بعد از پنج سال از شروع هشتاد هزار ذرع با هفت كرور تومان پول ايران مخارج .\r\nشورش شديد در مونت ويدو .\r\n\r\nينگى دنياى مركزى :\r\nدر شهر سان سالوادر كه در برزيل واقع است زلزلهء سختى شده خرابى زياد وارد مىآورد .\r\n\r\nيونان :\r\nدزدى و راهزنى به شدت دراين مملكت . وزير جنگ كه با دولت روس عداوت دارد به پادشاه خود كه دوست روسها است كلمات مستهجن مىگويد .\r\n\r\n","description":"","footnote":"","page_name":" 1236 ","page_number":286},
  {"content":"\r\n\r\n\r\nشرح سال نهم سلطنت و تاجدارى اعليحضرت اقدس شاهنشاه جم‌جاه صاحبقران دام ملكه و عز نصره مطابق هزار و دويست و هفتاد و دو هجرى توشقان‌ئيل تركى\r\nموكب اقدس همايون شهريارى روحنا فداه در داوديه « 1 » به مهام ملكى و دولتى توجه مىفرمايند و كليهء بلاد و عباد را به شمول عدل و نصفت آسوده و مرفه مىدارند .\r\nجناب سيف الملك سفير كبير دولت عليه ايران مامور سنت پطرزبورغ كه در نوزدهم ذيحجه وارد تبريز شده دوازدهم محرم از تبريز با اجزاى سفارت سنيه روانهء مقصد گرديدند .\r\nحكومت استراباد را به جعفر قلى خان ايلخانى مرحمت فرمودند و به يك ثوب جبهء ترمهء كشميرى خلعت همايون سرافراز گرديد و ميرزا\r\n\r\n\r\n","description":"","footnote":"\r\n( 1 ) - براى اين‌كه روشن شود چرا ناصر الدين شاه در داوديه جا خوش كرده بود ، به اين عريضهء ميرزا آقا خان نورى به قبلهء عالم ! توجه فرمائيد :\r\n« هوا سرد است . ممكن است به وجود مبارك صدمه‌اى برسد . دو تا خانم برداريد ببريد ارغونيه ( داوديه ) عيش كنيد . » اين يادداشت را روزى جناب صدر اعظم براى شاه قاجار فرستاده كه وى قصد داشته از نزد پردگيان حرم بيرون آيد و به سان سپاه برود . در مورد اقامت شاه قاجار در سال 1270 در داوديه نيز يادداشتى ديگر وجود دارد :\r\n« آن‌جا پشت كوه قاف است . سه شب متوالى عيش بفرمائيد » .\r\nدر همين سال 1272 در داوديه ، شاه در ششم صفر جشن تولد خويش را مىگيرد همراه با شب زفافى . ( سياستگران دورهء قاجار تأليف خان ملك ساسانى ج 1 ص 19 / 20 ) .\r\n","page_name":" 1237 ","page_number":287},
  {"content":"\r\n\r\nاسماعيل خان كه سابقا در استراباد مباشر مهام خارجه بود به علاوهء اين منصب به پيشكارى استراباد و خلعت همايون نايل گشت .\r\nعبد الله خان ميرپنجه ولد مرحوم محمد حسن خان سردار از كرمان به دربار معدلتمدار آمده به خلعت التفات مفتخر گرديد .\r\nروز هفدهم محرم جناب سيف الملك سفير كبير دولت عليه مامور سنت پطرزبورغ وارد سرحد شده صاحب منصبان دولت مفخمهء روس يعنى كاخانوف سرهنگ توپخانه و بوره شيوف مترجم و بارطانوف نايب و مراجانوف حاكم نخجوان و كلبعلى خان پسر احسان خان و ژوكوف و مرتيس حكيمباشى و جمعى سالدات و سواره و صاحب‌منصبان ديگر با ده عراده كالسكه و ده عراده درشكه چند روز قبل وارد شده منتظر ورود جناب مشاراليه بودند . بعد از ورود به اين طرف رود ارس جمعى صاحب - منصب به مباركباد ورود فرستاده كمال توقير و احترام به عمل آوردند .\r\nروز ديگر كه به آن طرف رود ارس رفتند ، صاحب‌منصبان مزبور به ديدن آمده نهايت پذيرائى و اعزاز را مرعى داشته جناب سيف الملك نيز با هريك به مخالصت تمام و مودت كامل برخورد كرده روز نوزدهم روانهء سنت پطرزبورغ شدند .\r\nچون صيد محمد خان ظهير الدوله حكمران هرات بناى سوء سلوك با اهالى هرات گذاشته اعالى وادانى را از خود رنجانيده از جمله كريم - دادخان هزاره را بىموجبى به قتل رسانيده و از سفر قورات كه برگشته توپ به بروج و بدنهء شهر بسته سبب اين حركت را از او پرسيده بودند گفته بود مىخواهم بدانم هرات را با توپ مىتوان خراب كرد يا نه ؟\r\nنتيجهء اين اعمال آن‌كه اهالى آن ولايت هزاره را به شهر كشيده و صيد - محمد خان را گرفته و در جزء به شاهزاده محمد يوسف كه در خراسان مشغول خدمت بودند نوشتند كه خود را به تعجيل به هرات برساند .\r\nمشاراليه نيز به وصول اين خبر فورا بدون اين‌كه كسى را خبر نمايد يا اين‌كه نواب و الا فرمانفرما حكمران خراسان مطلع شود به هرات شتافته و اهالى شهر از افغان و هزاره و غيره او را به حكومت خود تعيين كردند و الآن مشغول حكومت آن ولايت است .\r\nرستم خان سلطان به ياورى توپخانهء مباركه سرافراز گرديده مأمور ساخلو عربستان شد .\r\n\r\n","description":"","footnote":"","page_name":" 1238 ","page_number":288},
  {"content":"\r\n\r\nحاجى ملا محمود نظام العلما به رحمت ايزدى پيوست .\r\nمرض و با در دارالخلافهء طهران بروز كرده است .\r\nنادر قلى خان ما فى از جانب حكومت آذربايجان به حكومت ارونق و انزاب مأمور شد .\r\nمحمد قلى خان ايلخانى فارس در انتظام ايلات ساعى است .\r\nشب پنج شنبه ششم صفر كه عيد مولود همايون اعليحضرت شاهنشاهى عز نصره مىباشد در تمام ولايات و ايالات ممالك محروسه جشن گرفتند و روز عيد سلام عام در داوديه در حضور مبارك منعقد گرديد .\r\nمحمد على خان شجاع الملك را به اعطاى يك قطعه نشان از مرتبهء سيم ميرپنجگى سرافراز فرمودند .\r\nدر چهاردهم ماه صفر موكب همايون از داوديه تشريف‌فرماى نگارستان گرديد .\r\nميرزا اسماعيل خان پيشكار استراباد و مباشر مهام خارجهء آن ولايات به يك قطعه نشان از درجهء اول سرهنگى سرافراز گرديد .\r\nميدان توپخانه و نقاره‌خانه كرمانشهان را نواب و الا عماد الدوله در كمال خوبى مرمت مىنمايند .\r\nميرزا نصر الله اردبيلى مشهور به صدر الممالك در كرمانشهان مرحوم شد .\r\nروز ورود سيف الملك سفير كبير دولت عليهء ايران به تفليس انواع تشريفات كامله و پذيرايىهاى شايان و اعزاز و احترامات نمايان كار - گزاران مملكت قفقاز نسبت به جناب معزى اليه منظور داشتند .\r\nنصر الله خان خالوى اعليحضرت اقدس شهريارى دام ملكه به منصب نظام العلمائى و خلعت همايون سرافراز گرديد .\r\nميرزا فضل الله وزير نظام را از خراسان به دربار همايون احضار و ميرزا محمد قوام الدوله را به وزارت خراسان برقرار و مخلع فرمودند .\r\nآقا خان سرتيپ ايلات قزوين به منصب ميرپنجگى و خلعت همايون مفتخر گرديد .\r\nميرزا محمد حسين عضد الملك به منصب متولى باشيگرى حضرت رضوى سلام الله عليه نايل و مخلع گرديد .\r\nعباسقلى خان ميرپنجه مأمور گرفتن يك فوج جديد اميريه است .\r\n\r\n","description":"","footnote":"","page_name":" 1239 ","page_number":289},
  {"content":"\r\n\r\nفرمان همايون كه به سرافرازى اراض خان و ساير تركمانان سرخس شرف صدور يافته بود نهايت مايهء اميدوارى آنها گرديده پنج شش هزار خانوار با صداقت به انقياد و اطاعت و خدمتگزارى دولت عليه مىباشند .\r\nحكيم كلوكهء « 1 » فرانسوى كه در دربار همايون منصب حكيم - باشيگرى داشت وفات يافته حكيم پولاك به جاى او به منصب حكيم‌باشيگرى حضور همايون برقرار و به يك كمر الماس و يك طاقه شال كشميرى سرافراز شد .\r\nمحمد تقى بيك پيشخدمت به لقب خانى نايل گرديد .\r\nروز يك شنبه چهاردهم ربيع الاول بندگان سركار اعليحضرت اقدس همايون تشريف فرماى مدرسهء مباركهء دارالفنون شده متعلمين هر علمى امتحان خوبى در حضور مبارك دادند و مقرر شد شاگردان جديد به‌جهت توپخانهء مباركه معين شود و شاگردان دواساز عملى كه علم دواسازى آموخته بودند به منصهء ظهور رسانيده به انعام شاهانه سرافراز گرديدند .\r\nچند نفر از شاگردان توپخانه نيز كه مواظب ساختن سنگر بودند مورد انعام شدند .\r\nيك طاقه شال هفت رنگ به قيمت صد و پنجاه تومان و طاقهء ديگر سفيد و آبى به قيمت صد تومان به دستور العمل مرحوم محمد حسن خان سردار در كرمان بافته بودند به دارالخلافه آورده با شالهاى خوب كشميرى كه به‌همين قيمت است هيچ فرقى ندارد .\r\nدر قم و كاشان و بروجرد ناخوشى و با بروز كرده .\r\nمحمود خان كلانتر به يك رشته حمايل سفيد از مرتبهء اول سرهنگى و يك ثوب جبهء ترمه سرافراز شد .\r\nمحمد قلى خان نورى غلام پيشخدمت به حكومت تربت حيدريه برقرار گرديد .\r\nجمعى سوار افاغنه به تاخت‌وتاز قاينات رفته بودند . مير علم خان پسر امير قاين آنها را شكست داده و سرواسير از آنها گرفته . لهذا امير قاين مخلع و مير علم خان به نشان از مرتبهء اول سرهنگى سرافراز شد .\r\n\r\n\r\n","description":"","footnote":"\r\n( 1 ) -  Cloquet \r\n","page_name":" 1240 ","page_number":290},
  {"content":"\r\n\r\nدر شهر سلطان‌آباد يك روز دو مرتبه زلزلهء شديد شده اما خرابى به جايى نرسانيده .\r\nغلامحسين خان سپهدار را به حكومت كرمان و مضافات و يك ثوب جبهء ترمه دور زنجيره و يك ثوب قباى ترمه از ملابس خاصه مفتخر و ميرزا محمد مستوفى سركارات را نيز به وزارت و پيشكارى كرمان و خلعت همايون سرافراز فرمودند .\r\nچون سوارهء اوصانلوى خوار ، به‌جهت بىمبالاتى جليل خان سركردهء سوارهء مزبوره ، چنان كه بايد منظم نبودند آنها را ابواب جمع محمد - حسين خان پسر ميرزا فتحعلى خان مستوفى كردند .\r\nمطلب خان سركردهء سواره و پيادهء گودارى و بسطامى را احضار ركاب اعلى فرموده عبد الكريم بيك غلام پيشخدمت پسيان برادر عباسقلى خان حاكم شاهرود و بسطام را به سركردگى سواره و پيادهء مزبوره مفتخر فرمودند .\r\nبه موجب روزنامه‌جات خراسان ، امير دوستمحمد خان سردار كابل به تحريك همسايگان قشون بر سر قندهار كشيده آنجا را متصرف شد و ارادهء تصرف هرات را دارد و اولياى دولت عليه استقلال حكومت هرات را كه از حكام كابل و قندهار به آنجا دست‌اندازى نشود به‌جهت حفظ انتظام داخلهء خراسان بلكه نظم بلوچستان و كرمان لازم دانسته لهذا لابد بايد قشون مستعد به‌جهت دفاع و تنظيم داخله و سرحدات خود به هرات فرستند و آن مملكت را از تطاول امير دوستمحمد خان محفوظ دارند و حكومت هرات را نگذارند به‌دست غير انتقال يابد .\r\nميرزا عبد الله خان را به منصب جليل استيفاى خاصه و خلعت همايون سرافراز فرمودند .\r\nميرزا جانى لشكرنويس مرحوم و ميرزا باقر برادرزادهء او به جاى او به منصب لشكرنويسى برقرار و مخلع شد .\r\nآقا جبار پيشخدمت به لقب خانى نايل گرديد .\r\nشخصى در فهرج نرماشير ناخوش بود . در حالت نزع وصيت كرد كه بعد از مردن شكم مرا بشكافيد جانورى درآن هست . بعد از فوت او شكم او را شكافتند جانورى به تركيب چلپاسه كه تخمينا سه چهار يك وزن داشت از شكم او بيرون آمد .\r\n\r\n","description":"","footnote":"","page_name":" 1241 ","page_number":291},
  {"content":"\r\n\r\nميرزا فتح الله لشكرنويس‌باشى كه به عتبات عاليات رفته بود در كرمانشهان مرحوم گرديد .\r\nميرزا محمد علىآبادى وزير كرمان به منصب استيفاى ديوان اعلى سرافراز گرديد كه مادام مأموريت و بعد از آن در سلك مستوفيان باشد .\r\nفرخ خان صندوق‌دار وجوه خاصه به يك قطعه گل كمر مكلل به الماس سرافراز گرديد .\r\nشيخ ابو تراب امام جمعهء شيراز كه از اجلهء علما بود در ماه ربيع الاولى در شيراز به رحمت الهى پيوست .\r\nبندى از بندهاى بلوك كربال در فارس كه از بناهاى عضد الدولهء ديلمى است و به مرور خرابى به هم رسانيده چهل پنجاه پارچه دهكده بىآب و لم يزرع مانده بود نواب و الا مؤيد الدوله حكمران فارس مخارج ساختن آن را داده در كمال استحكام آن بند را مىبندند .\r\nچون جمعيت دارالخلافهء باهره روزبه‌روز زياد مىشود و براى متوطنين به‌جهت ضيق مكان صعوبت حاصل است ، محض توسعهء منزل و مقام آنها ، از قلعهء دارالخلافه بعضى اراضى خالصهء باغات را كه تقريبا چهل هزار ذرع مىشود و معروف به باغ خسرو خانى و باغ قورخانه و باغ امان الله خانى است با كل ما يتعلق بها به محمدتقى خان معمارباشى واگذار كردند كه هركس از آن اراضى بخواهد از مشاراليه ابتياع نمايد .\r\nنواب و الا فريدون ميرزا فرمانفرماى خراسان كه مريض بودند در شانزدهم ربيع الثانى در ارض فيض قرين مشهد داعى حق را لبيك اجابت گفتند و ايالت و حكمرانى مملكت خراسان از طرف قرين الشرف ملوكانه به نواب و الا حسام السلطنه مفوض و به يك ثوب خرقهء ترمهء تن‌پوش مبارك سرافراز گرديدند .\r\nشمس الشعرا ميرزا محمد على متخلص به سروش به لقب خانى و خلعت همايون مفتخر گرديد .\r\nشيخ مشكور مجتهد نجفى كه از اجلهء علما بود و به جوار رحمت الهى پيوسته در دارالخلافه فاتحه‌خوانى مجللى براى آن مرحوم اعلى الله - مقامه گذاردند .\r\n\r\n","description":"","footnote":"","page_name":" 1242 ","page_number":292},
  {"content":"\r\n\r\nهفتصد خانوار باخرزى كه در ازمنهء سابقه به هرات رفته و در آنجا ساكن شده بودند اين اوقات به وطن خود معاودت كردند .\r\nميرزا محمد خان « 1 » دبير مهام خارجه به اعطاى يك قطعه نشان شيروخورشيد از مرتبهء اول سرتيپى و حمايل سرخ سرافراز گرديد .\r\nنواب شاهزاده لطف الله ميرزا را به حكومت مازندران و يك ثوب جبهء ترمهء دور زنجيره از ملابس خاصه مفتخر فرمودند .\r\nحاجى ميرزا محسن « 2 » از اجزاى سفارت كبرى مأمور سنت - پطرزبورغ به لقب خانى و خلعت همايون سرافراز شد .\r\nميرزا عباس جناب معاون الملك منشى اول وزارت امور خارجه به اعطاى لقب خانى و يك قطعه نشان شيروخورشيد از مرتبهء اول سرهنگى و حمايل سفيد قرين مباهات گرديد .\r\nميرزا عبد الرحيم خان آجودان وزارت خارجه كه به نيابت اول سفارت اسلامبول مأمور شده بود به يك قطعه نشان شيروخورشيد از درجهء اول ياورى سرافراز گرديد .\r\nحاشيهء ترمه در كرمان بافته‌اند كه بعينه مثل حاشيهء عبد العظيم - خانى است .\r\nمحمد خان ميرپنجه كه در خدمات مرجوعه خاصه انتظام امور مدرسهء مباركهء دارالفنون اهتمام كامل نموده به منصب امير تومانى و جنرال آجودانى خاصهء همايون سرافراز شد كه همواره مهمات اهل نظام را عموما به عرض خاكپاى همايون برساند .\r\nروز نوزدهم ربيع الاول ، جناب سيف الملك سفير كبير دولت عليه مأمور سنت پطرزبورغ با اجزاى سفارت سنيه وارد مسكو شده جنرال كنيازى كه از جانب اعليحضرت امپراطور مأمور پذيرائى سفارت كبرى بود ، با حاكم و قلعه بيگى مسكو و جنرالها و اعيان شهر ، از جناب معزى اليه استقبال كرده شرايط اعزاز و احترام و تشريفات را كاملا منظور داشتند . روز بيست و سيم ماه مزبور امان الله خان از اجزاى سفارت كبرى\r\n\r\n\r\n","description":"","footnote":"\r\n( 1 ) - محمد خان سينكى ملقب به مجد الملك صاحب رسالهء مجديه و پدر ميرزا على خان امين الدوله .\r\n( 2 ) - حاجى محسن خان مشير الدوله كه بعدها به وزارت خارجه نيز رسيد .\r\n","page_name":" 1243 ","page_number":293},
  {"content":"\r\n\r\nدر مسكو مرحوم شد « 1 » .\r\nروز بيست و هفتم ربيع الاول جناب سفير كبير از مسكو روانهء سنت پطرزبورغ گرديده به توسط راه آهن و پذيرائىهاى لايقهء كامله به آن پايتخت رسيده روز بيست و نهم با جناب غراف نسلرود « 2 » صدر اعظم دولت روس ملاقات نموده و بعدها به حضور اعليحضرت امپراطورى تشرف جسته از جانب اعليحضرت همايون رسوم تعزيت و تهنيت را ادا نموده اعليحضرت امپراطور كلمات مودت آيات نسبت به اعليحضرت همايون بيان فرمودند .\r\nاميرزاده ابراهيم ميرزا نايب الحكومهء عربستان به يك قطعه نشان از مرتبهء اول سرهنگى و حمايل و يك ثوب جبهء ترمه سرافراز گرديد .\r\nولى خان سرتيپ فوج سيلاخورى مرحوم شد و رستم‌خان پسر او به منصب سرهنگى فوج مزبور و خلعت همايون نايل گرديد .\r\nعباسقلى خان پسيان كه به حكومت شاهرود و بسطام مأمور بود در روز بيست و هفتم جمادى الاولى از شاهرود به بسطام مىرفته جمعى از اشرار غفلة دو تير به او خالى كرده او را مقتول نمودند . لهذا چراغعلى خان نايب الحكومهء سابق اصفهان به حكومت شاهرود و بسطام مأمور و مخلع گرديد . و مقرر شد قاتلين عباسقلى خان را دستگير نموده به دربار همايون بفرستد تا قصاص و سياست شوند .\r\nعمارتى جديد به طرح تازه در جنب عمارت اندرونى سلطنتى در دارالخلافه مشتمل بر هشتاد و دو باب اطاق تحتانى و فوقانى در كمال شكوه و امتياز حسب الامر ساختند و انجام اين خدمت چون بر عهدهء حاجب الدوله والد مؤلف غفره الله مقرر گرديده و مساعى جميله نموده بود مورد عواطف مخصوصهء شاهنشاهى گرديد .\r\nميرزا ملكم سرهنگ مهندس اتاماژرو مترجم دولت عليه كه در خدمات مرجوعه كفايت خود را ظاهر ساخته و هنگام انعقاد عهدنامهء مباركه فى ما بين دولتين عليتين ايران و فرانسه از اجزاى محاوره و اسباب انعقاد معاهده بود به اعطاى يك قطعه نشان شيروخورشيد از درجهء\r\n\r\n\r\n","description":"","footnote":"\r\n( 1 ) - امان اللّه خان پسر سيف الملك بود كه در مسكو بر اثر گاز زغال درگذشت ( ناسخ - التواريخ قسمت قاجاريه ج 4 ص 122 ) .\r\n( 2 ) -  Nesselrode \r\n","page_name":" 1244 ","page_number":294},
  {"content":"\r\n\r\nاول سرهنگى و حمايل سفيد قرين مباهات آمد .\r\nباروط كوب‌خانهء قزوين كه سابقا خرابى به هم رسانيده بود حاجى حسنعلى خان پيشكار قزوين آن را مرمت كرده و يك صد خروار باروط تاكنون درآن ساخته‌اند .\r\nبعد از رفتن جناب مستر موره وزير مختار دولت انگليس از دارالخلافه به تبريز ، بعضى سوانح در افغانستان اتفاق افتاده كه ضرر كلى به‌جهت داخلهء خراسان دارد و بر اولياى دولت عليه لازم شد كه از براى حفظ انضباط حكومت قندهار و هرات چنان‌كه موافق قرارداد سابق خودشان بود تدابير لازمه به كار برند كه هم رفع آن فتنه‌ها بشود و هم آن دو ولايت به حالت حكومت على حده برقرار بماند بىمداخلهء احدى .\r\nاما تفصيل سوانح مزبوره اين‌كه بعد از فوت سردار كهندل خان سردار قندهار به‌جهت رياست و حكومت آنجا فى ما بين اخوان و اولاد او خشونتى فى الجمله ظاهر گرديده اولياى دولت عليه منظور داشتند به‌جهت بستگى كامل كه مرحوم مزبور به دولت عليه داشت براى تسليت آنها و رفع خشونت ما بين و اصلاح ، مأمورى روانه نمايند . دراين بين ، امير - دوستمحمد خان خبر وفات كهندل خان و اغتشاش هرات را شنيده فرصت يافته به بهانهء تعزيت و اصلاح ذات البين خود را به قندهار رسانيده آنها هم‌چنان دانستند كه محض دلسوزى و اخوت است و باز معاودت خواهد كرد . لهذا او را اكرام و استقبال نمودند . لكن امير دوستمحمد خان با قشون و استعداد زياده از حد قدرت او كه هميشه مشاهده مىشد آمده لدى الورود به جميع دروازه‌ها قشون خود را گذاشته و در مقام تصاحب قندهار برآمده و اخوان و اولاد و كسان سردار كهندل خان را بىدخل و برى نموده متوارى ساخت و هريك به طرفى رفته در جائى سكنى گرفتند و از آنها رحمدل خان و مير افضل خان و محمد صديق خان و محمد عمر خان و سلطانعلى خان مظفر الدوله كه دو سال قبل به‌سمت نوكرى به دربار همايون آمده به لقب مظفر الدولگى و منصب سرتيپى سرافراز شده و غلام محيى الدين خان و عبد الله خان و خوشدل خان و يحيى خان و صاحب‌زاده و محمد علم خان و فتحى محمد خان و ساير وابستگان او عريضه به حضور اقدس شاهنشاهى نوشته و از تطاول و دست‌اندازى امير دوستمحمد خان به خانوادهء آنها اظهار تظلم نموده به‌جهت رفع تعرض امير دوستمحمد خان\r\n\r\n","description":"","footnote":"","page_name":" 1245 ","page_number":295},
  {"content":"\r\n\r\nو بقاى حالت حكومت و محل حكومت خودشان به احوال سابق استعانت از اولياى دولت عليه جستند . و امير دوستمحمد خان بعد از تصاحب و تصرف قندهار عزيمت هرات را تصميم نموده از شاهزاده محمد يوسف و عموم رؤساء و علماء و اعيان هرات نيز عريضه‌جات متعدده به اولياى دولت رسيده در مقام تظلم برآمدند و كم مانده بود كه هرات بشكند . و از اين طرف هم سردار على خان از سه كوههء سيستان خاك اين دولت عريضه به دربار همايون به تعجيل فرستاده كه امير دوستمحمد خان يكى از پسران خود را به تاخت‌وتاز سيستان و بلوچستان فرستاده . چون اولياى دولت عليه اين حركات ناشايستهء امير دوستمحمد خان را ديدند و ملاحظهء اين‌كه نزديك است اوضاع آن صفحات و داخلهء خراسان منقلب شود ، لهذا قشونى مأمور هرات نمودند كه به‌جهت محافظت هرات و نظم خراسان قشون دولت هم درآن صفحات بوده متوجه حفظ و حراست هرات و تأمين اهالى آنجا باشد كه امير دوستمحمد خان هوس عزيمت هرات و آمدن آن صفحات را ننمايد و به سردارى كابل كه داشت قانع شود و از مداخله در كار هرات و قندهار درگذرد . چون اين اوقات ، قشون به‌سمت هرات رفت بعد از اين هم در باب قندهار و حفظ اولاد كهندل خان و نظم حكومت ايشان مذاكره خواهد شد .\r\nقاتلين عباسقلى خان پسيان را كه از اشرار نوكر گودارى بودند چراغعلى خان حاكم شاهرود و بسطام دستگير كرده به دارالخلافهء باهره فرستاده سياست شدند .\r\nمحمد رضا خان سرتيپ به منصب آجودان خاصگى و يك رشته حمايل قرمز و يك قطعه نشان اول سرتيپى سرافراز شد .\r\nعبد العلى خان سرهنگ توپخانه به منصب سرتيپى توپخانهء مباركه و خلعت همايون مفتخر گرديد .\r\nشغل برات‌نويسى و عمل كل اصطبل توپخانهء مباركه را به ميرزا محمد على سررشته‌دار كل توپخانهء مباركه و اصطبل توپخانه واگذار نمودند .\r\nاصطبل توپخانهء مباركه را به اصلان بيك ياور اول توپخانه واگذار نمودند .\r\n\r\n","description":"","footnote":"","page_name":" 1246 ","page_number":296},
  {"content":"\r\n\r\nدر بيرون شهر سمنان در موضعى كه مشهور به ستادره است قريب به هزار مار در پشته‌اى كه در آنجا واقع است بيرون آمده اهالى آنجا به تماشا رفته اطفال و غيره آنها را به سنگ و چوب هلاك مىكردند . ولى مارها به كسى اذيت نمىرسانيده و بالاخره از كثرت اذيت اطفال متوارى شدند .\r\nامير اصلان خان را به حكومت گيلان مفتخر و يك ثوب جبهء ترمه دور زنجيره از ملبوس خانهء خاص به امير الامراء معظم اليه مرحمت فرمودند .\r\nمحمد ابراهيم خان سرتيپ به يك قطعه نشان سرتيپى از درجهء اول و يك رشته حمايل سرخ مخصوص اين رتبه سرافراز گرديد .\r\nشاهزاده لطف الله ميرزا حكمران مازندران على خان مهندس را به فرح‌آباد فرستاده مكان برج و بدنه و غيرهء آنجاها را تشخيص داده و معمار و بنا و عمله و مصالح كار مهيا نموده و به حفر خندق و نهر زاغ مرز و اصلاح خندق حسين‌آباد و حفر خندق جنب قلعهء مباركهء ناصرآباد رفتند .\r\nوزارت همدان را به حاجى ميرزا عزيز تفويض فرموده به خلعت همايون سرافراز گرديد .\r\nقرار طبع روزنامهء ملتى در دارالخلافه دادند .\r\nچراغعلى خان حاكم شاهرود و بسطام به يك قطعه نشان از مرتبهء اول سرتيپى و يك رشته حمايل سرخ و يك ثوب جبهء ترمه سرافراز گرديد .\r\nمروىها و سرخسىها كمال خدمتگزارى را نسبت به اولياى دولت عليه مىنمايند و از قرار مذكور كار اورگنجىها بسيار پريشان است و برادر خان خيوه را كه به جاى او در اورگنج حاكم شده بود طايفهء يموت تركمان مقتول نموده و بالفعل يموت به جماعت اورگنجى فايق و عرصه را به آنها تنگ كرده‌اند .\r\nاز اتفاقات حسنه اين‌كه عيد نوروز فيروز امسال و عيد مولود مسعود حضرت امير المومنين على بن ابى طالب عليه السلام در يك روز است .\r\nلهذا شب پنج‌شنبه سيزدهم رجب كه شب عيدين سعيدين است در دارالخلافه جشن گرفته چراغان و آتشبازى نمودند و روز پنج‌شنبه قبل از ظهر سلام مخصوصى به‌جهت عيد مولود حضرت امير المؤمنين عليه السلام انعقاد يافت . و چون شش ساعت و پنجاه و چهار دقيقه از روز مزبور\r\n\r\n","description":"","footnote":"","page_name":" 1247 ","page_number":297},
  {"content":"\r\n\r\nگذشت ، آفتاب جهانتاب از برج حوت به حمل تحويل نموده سلام خاص تحويل منعقد شد و فرداى اين‌روز سلام عام عيد نوروز در تالار تخت - مرمر باشكوهى تمام اتفاق افتاد .\r\nجناب صدر اعظم به اعطاى يك قطعه قلمدان مكلل به الماس بسيار ثمين ممتاز اعلى كه علامت بزرگ شخص اولى و صدارت ايران بود شرف اختصاص عنايت فرمودند .\r\nشجاع الملك در فارس غرس اشجار توت نموده كه ابريشم به عمل آورد .\r\nچراغعلى خان حاكم شاهرود و بسطام را طلبيدند كه به حكومت خمسه مأمور نمايند .\r\nميرزا حسنعلى خان دريابيگى بندر بوشهر به يك قطعه نشان از مرتبهء دويم سرتيپى سرافراز گرديد .\r\nنواب و الا عماد الدوله حكمران كرمانشهان به اعطاى يك قطعه نشان تمثال بىمثال همايون مكلل به الماس مفتخر گرديد .\r\nحكومت نهاوند را به محمد رحيم خان نسقچىباشى ( جناب علاء - الدوله ) مرحمت فرموده و به يك ثوب جبهء ترمه معزى اليه مفتخر گرديد و سوارهء خزل را نيز به عبد الله خان ولد ايشان ابواب جمع داشتند .\r\nميرزا محمد صادق قائم مقام از آذربايجان به دربار همايون آمد .\r\nدر اصفهان بارندگى زياد شده سيل رود زاينده‌رود به حدى است كه نادراين طور ديده مىشود .\r\nدر ماه شعبان اين سال نواب و الا عليقلى ميرزا را ملقب به اعتضاد - السلطنه « 1 » فرمودند و به يك ثوب قباى ترمهء تن‌پوش نواب معظم اليه مفتخر گرديدند .\r\nحاجب الدوله والد مؤلف به يك قطعه نشان تمثال بىمثال همايون مكلل به الماس از درجهء سيم سرافراز شد .\r\nمحمد قلى خان يوزباشى كه با صد و پنجاه نفر غلام به همراهى چراغعلى خان مأمور بسطام شده بود و در گرفتن مقصرين و قاتلين\r\n\r\n\r\n","description":"","footnote":"\r\n( 1 ) - عليقلى ميرزا اعتضاد السلطنه از پسران فتحعلى شاه متولد در حدود 1234 و متوفى در شب عاشوراى 1298 ه . ق از دانشمندان قاجار و نخستين وزير علوم .\r\n","page_name":" 1248 ","page_number":298},
  {"content":"\r\n\r\nعباسقلى خان خدمت كرده به يك طاقه شال كشميرى و يك ثوب قباى پولك‌دوز سرافراز آمد .\r\nيحيى خان « 2 » ( جناب معتمدالملك ) به منصب مترجمى وزارت امور خارجه برقرار گرديد .\r\nحاجى باقرخان سرهنگ فوج فريدن و ميرزا عبد الوهاب خان سرهنگ فوج سه دهى به نشان سرهنگى از درجهء دويم نايل گرديدند .\r\nجمعى تركمانان از خوارزم به عزم خدمتگزارى اين دولت ابد آيت مىآمدند . طايفهء تكه در سر راه به ممانعت آنها برخاسته جعفر قلى خان ايلخانى حكمران استراباد خبر شده با سوارهء چگنى و بجنوردى و بسطامى و نردينى و يموت و ككلان بر سر طايفهء تكه رفته تنبيهى كامل و به‌سزا از آنها نمود .\r\nعبد الله خان صارم الدوله به منصب ميرپنجگى و يك ثوب كليجه از ملابس خاص مفتخر شد .\r\nامير اصلانخان حاكم گيلان به لقب عميد الملكى ملقب گرديد .\r\nمعادن گلوله‌ريزى مازندران خوب كار مىكنند و اهل اين ولايت نيز در كاشتن نيشكر و عمل آوردن شكر اهتمام مىنمايند .\r\nجان محمد خان قاجار به حكومت شاهرود و بسطام و خلعت همايون سرافراز گرديد .\r\nچون تكميل هر علمى منظور انور همايون است ، مقرر فرمودند تواريخ ايران را از جائى كه تاريخ روضة الصفا ختم نموده و خاتمه در زمان سلطان حسين بايقراى گوركانى بوده و از آن وقت تاكنون سيصد و هفتاد و دو سال گذشته تاريخ اين مدت را رضا قلى خان ناظم مدرسهء مباركهء دارالفنون كه از اجلهء امراء و در تواريخ سلف و حوادث ايام و سنوات تتبع تام و تمام دارد در سه جلد نگاشته ضميمهء هفت جلد روضة - الصفا نمايد و فهرستى بر طبقات انبياء و سلاطين الى الآن قرار دهد كه تأخير و تقديم طبقات و عدد و زمان ملك ايشان به سهولت معين و واضح باشد و يك هزار نسخه از اين كتاب كه موسوم به « روضة الصفاى ناصرى »\r\n\r\n\r\n","description":"","footnote":"\r\n( 2 ) - برادر ميرزا حسين خان سپهسالار قزوينى . يحيى خان كه ابتدا وزير مخصوص لقب داشت ، پس از مرگ سپهسالار ، لقب مشير الدوله نيز يافت و به وزارت خارجه نيز رسيد .\r\n","page_name":" 1249 ","page_number":299},
  {"content":"\r\n\r\nگرديد و عبارت از ده جلد است يعنى هفت جلد سابق و سه جلد لاحق به حليهء طبع درآوردند .\r\nميرزا ملكم خان سرهنگ اتاماژر و مترجم مخصوص دولت عليه مأمور به سفارتخانهء اين دولت قوىشوكت در اسلامبول گرديد .\r\nچراغعلى خان حاكم خمسه به يك قطعه نشان از مرتبهء سيم ميرپنجگى مفتخر شد .\r\nمبلغى تخفيف به رعاياى گيلان مرحمت فرمودند .\r\nمحمد ابراهيم خان يزدى به حكومت خوانسار و گلپايگان و خلعت همايون سرافراز گشت .\r\nدر ساوه انقلاب هوائى فوق العاده شده رعدوبرق نمودار و باران طورى نزول نموده كه در نيم ساعت سيل عظيمى برخاست و يك صد و پنجاه باب خانه در خود ساوه خراب كرد و بسيار خانه‌ها نيز از سيلاب پر شد .\r\nطفلى در دارالخلافه تولد نمود كه سه سر داشت . يك سر به صورت متعارفى انسانى كه همه چيزش درست مگر يك چشم نداشت كه جاى چشم بود و بىتخم چشم و دو دندان و زبانى زبر و كوچك مثل زبان خروس داشت . سر ديگر به قدر نارنج بزرگى بود و بىمو و بدون هيچ آثار علامت .\r\nسر سيم به قدر هندوانهء قراباغى و آن هم بىآثار و علامت . دستهايش پيچيده سك ( ؟ ) دست و پاهايش نيز پيچيده و در دستها چهارده انگشت داشت و آلت رجوليت نداشت ولى خصيتين داشت . ممر بولش سوراخ كوچكى بود . آوازش مانند آواز جوجهء خروس . بيست و چهار ساعت زنده بود بعد فوت شد .\r\nمرتضى قلى خان ( جناب وكيل الملك ) ولد محمد اسماعيل خان نورى ( مرحوم وكيل الملك ) به منصب سرهنگى سرافراز گرديد .\r\nروز عيد سعيد فطر سلام عام در تالار تخت مرمر انعقاد يافته عموم چاكران آستان سپهر نشان همايون به زيارت جمال مهر مثال مقدس سرافراز گرديدند .\r\nميرزا محمد صادق قائم مقام به يك حلقه انگشترى الماس گرانبها و يك ثوب جبهء ترمه از ملابس خاص و حمايل و نشان امير تومانى مفتخر و\r\n\r\n","description":"","footnote":"","page_name":" 1250 ","page_number":300},
  {"content":"\r\n\r\nمرخص شد كه معاودت به آذربايجان نمايد .\r\nفرخ خان صندوقدار خاصه به لقب جليل امين الملكى و يك قطعه نشان تمثال همايون مكلل به الماس مفتخر گرديد .\r\nميرزا صادق كاشانى به لقب خانى و درجهء سيم سرهنگى و منصب نيابت اول كارپردازخانهء بمبئى سرافراز گرديد .\r\nجعفر قلى خان قاجار سرتيپ افواج مراغه به منصب ميرپنجگى مفتخر گرديد .\r\nدر زهاب من اعمال كرمانشهان تگرگى باريده كه از قرار مذكور هر دانه به قدر نارنجى كوچك بوده و بعضى مال و مواشى را تلف نموده .\r\nمحمد تقى خان پسر حاجى محمد هاشم خان امير ديوان فارس به سرهنگى فوج حومهء شيراز برقرار گرديد .\r\nسلطانعلى خان مظفر الدوله پسر سردار كهندل خان حاكم قندهار كه سابقا به ركاب مبارك آمده بود ، بعد از تعرضات و سوء سلوك امير - دوستمحمد خان كه اولاد سردار كهندل خان مرحوم متوارى و فرارى شدند و آنچه داشتند از آنها گرفتند ، معزى اليه با برادرش سردار - عبد الله خان و جمعى خوانين آچكزائى با اهل‌وعيال با اميدوارى تمام پناه به اين دربار معدلت‌مدار آورده مقرر فرمودند كه در خراسان جا و مسكن شايسته به‌جهت خود و عيالشان معين نمايند و از نقد و جنس به‌جهت اخراجاتشان مرحمت شد .\r\nچون قورخانهء شيراز كوچك و مختصر بود ، حسب الامر نواب و الا مؤيد الدوله حكمران فارس قورخانهء خوبى مىسازند .\r\nمحمود خان قراگوزلو ( جناب ناصر الملك ) به منصب ميرپنجگى و خلعت همايون سرافراز گرديد .\r\nميرزا جعفر خان ياور توپخانهء مباركه به منصب سرهنگى توپخانه نايل و مخلع گشت .\r\nآخوند ملاكاظم كه از جملهء فقها و مجتهدين دارالخلافه بود در اواخر ماه شوال داعى حق را لبيك گفت .\r\nنواب و الا اردشير ميرزا حكمران دارالخلافهء باهره به يك ثوب جبهء ترمهء زمردى حاشيه‌دار و ميرزا موسى وزير دارالخلافه به عصاى مرصع به جواهر مفتخر گرديدند .\r\n\r\n","description":"","footnote":"","page_name":" 1251 ","page_number":301},
  {"content":"\r\n\r\nعلى آقا نايب آجودانباشى به منصب سرهنگى سرافراز گرديد .\r\nميدان نقش جهان اصفهان را حسب الامر تعمير مىكنند .\r\nچون ما بين سلاطين با تمكين دول اروپا معمول است كه معتبرترين نشانهاى دولت خودشان را به‌جهت دليل و علامت كمال اتحاد باهم به يكديگر اهدا مىنمايند و بنابر مودت كامله ما بين دولتين ايران و فرانسه اين اوقات اعليحضرت ناپلئون امپراطور ممالك فرانسه اعظم نشانهاى دولت خودشان را از درجهء اول ( لژيون دنر ) « 1 » مرصع به الماس با حمايل و لوازم آن به انضمام نامهء مهر علامه نزد جناب مسيو بوره وزير - مختار و ايلچى مخصوص دولت فرانسه مقيم دربار دولت عليه ارسال و جناب معزى اليه را مأمور تبليغ آن به انجمن حضور سركار اعليحضرت اقدس شاهنشاهى داشتند . روز هفتم ماه ذيقعده جناب معزى اليه در قصر نياوران به اتفاق مسيو لژن نايب سفارت كه مخصوصا از سفارت حامل نشان شده و اجزاى سفارت به حضور همايون تقديم نموده و از جانب اولياى دولت عليه شرايط احترامات و تشريفات چنان‌كه شايد و بايد به وجه اكمل در قبول اين هديهء سنيه به عمل آمد .\r\nروز يازدهم ذيقعده موكب همايون از ييلاق نياوران به‌سمت دماوند و فيروزكوه تشريف‌فرما شدند .\r\nهم دراين‌روز جناب امين الملك فرخ خان كه به وصف ايلچىگرى كبير از طرف قرين الشرف ملوكانه مأمور به دربار دولت فرانسه بود با نامهء مهر علامهء همايون از دربار معدلت‌مدار مرخص شده عازم صوب مقصد گرديد . نيز به جناب امين الملك مأموريت مخصوص و جداگانه دادند كه از جانب سنى الجوانب اعليحضرت شهريارى بعضى مكنونات خاطر همايون كه شفاها به ايلچى كبير القا شده بلاواسطه در اسلامبول به حضور اعليحضرت سلطان عثمانى تبليغ نمايد .\r\nذوالفقارخان حاكم قم و ساوه به منصب جليل استيفا سرافراز گرديد .\r\nمهرعلى خان شجاع الملك به يك قطعه نشان از درجهء اول ميرپنجگى مفتخر شد .\r\n\r\n\r\n","description":"","footnote":"\r\n( 1 ) -  Legiond'honneur \r\n","page_name":" 1252 ","page_number":302},
  {"content":"\r\n\r\nعيسى خان بيگلربيگى قاجار به حكومت ملاير و تويسركان و خلعت همايون نايل گشت .\r\nعمارت على قاپى اصفهان را كه معظم عمارات است شكستگى در تالار او به هم رسيده حسب الامر نواب و الا حشمة الدوله حكمران اصفهان تعمير مىنمايند .\r\nعبد الحسين خان برادر مؤلف كه از شاگردهاى پياده‌نظام و درس زبان مدرسهء دارالفنون بود به منصب سرهنگى خارج از فوج سرافراز گرديد و يك صد تومان بر مواجب سابق او افزودند .\r\nجناب سيف الملك سفير كبير دولت عليه از پطرزبورغ با تشريفات كامله كه از جانب دولت روس در حق معزى اليه به عمل آورده‌اند با اجزاى سفارت به تفليس مراجعت كرده و از تفليس نيز از راه خدا آفرين رود ارس عازم دارالخلافهء باهره شده‌اند .\r\nدراين ايام ، در اصفهان بدون اين‌كه ابرى ظاهر شود روشنى برق مانند تابيده چنان‌كه تمام شهر را روشن كرده و ديگر چيزى معلوم نشد . بعد از دو سه روز طرف عصر صداى مهيبى مثل آواز توپ در آسمان ظاهر و پس از آن روشنى مثل شعلهء آتش كه بسيارى از اهالى شهر عيان ديدند . و آن روشنى سه پارچه شده دو پارچهء آن طورى به زمين فرو رفت كه اثرى از آنها ظاهر نشده يك پارچه را كه به قدر دو ذرع به زمين فرو رفته بود بيرون آوردند و آن پارچه سنگى بود به وزن چهار من تبريز .\r\nميرزا محمد زمان به منصب امارت ديوانخانه و خلعت همايون سر - افراز شد .\r\nطوايف تكه جمعيتى كثير جمع و قصد تاخت‌وتاز را نمودند .\r\nجعفر قلى خان ايلخانى حكمران استراباد با جمعى از قشون ظفرنمون بر سر آنها رفته شكست فاحشى به آنها داده نظر به جلادت و رشادتى كه از معزى اليه به ظهور رسيده به يك قبضه شمشير مرصع از جانب سنى الجوانب همايون مفتخر گرديد .\r\nمحمد شاه خان سبى و نادرشاه خان پسرش قلعهء سب را در بلوچستان حصين شمرده نظر به اين‌كه بيست و شش خشت بدنه و سى و دو ذرع ارتفاع ديوار قلعهء سب است كه بيست ذرع خاكريز دارد دم از خودسرى مىزد .\r\n\r\n","description":"","footnote":"","page_name":" 1253 ","page_number":303},
  {"content":"\r\n\r\nسپهدار حكمران كرمان امامعلى خان سرتيپ افواج كرمانى را با قشون كرمانى و خلج و غيره مأمور بلوچستان نموده آن قلعه را محاصره و يك بدنهء آن قلعه را به ضرب توپ ويران و نقب به زير برج زده و قلعه را مسخر و محمد شاه خان را با نادرشاه خان و اتباع آنها دستگير كردند .\r\nپاشاخان پيشخدمت خاصهء همايون به لقب امين صره‌گى قشون نظام و غير نظام ملقب گرديد .\r\nميرزا محمد تقى مستوفى متخلص به سپهر كه علاوه بر ساير خدمات ديوانى كتاب « ناسخ التواريخ » را كه مشحون بر احوال انبياء عليهم - السلام و جميع سلاطين روى زمين و عموم علما و حكما و غيره است تاليف نموده نيز كتاب موسوم به « براهين العجم » را در قواعد شعر فارسى كه از قرون ماضيه مستور مانده نگاشته از طرف قرين الشرف همايون ملقب به لسان الملك گرديد .\r\nشب عيد قربان جناب صدر اعظم را به اعطاى جبهء شمسه‌دار سنگين و عصاى مرصع مباهى فرمودند .\r\nميرزا صادق لشكرنويس آذربايجان و ميرزا احمد مشرف توپخانهء آذربايجان كه احضار به دربار همايون شده بودند مخلع گرديده مرخص و روانهء آذربايجان شدند .\r\nدر بندر بوشهر از پانزده بدنه لب دريا كه حسب الامر مقرر شد بسازند هشت بدنه را تاكنون ساخته و مشغول باقى هستند .\r\nاصلان خان ياور توپخانهء مباركه به منصب سرهنگى و خلعت همايون مفتخر گرديد .\r\nموكب همايون روز دوشنبه سلخ ذيحجة الحرام از ييلاق افجه و لواسان تشريف‌فرماى نياوران گرديدند .\r\n\r\n","description":"","footnote":"","page_name":" 1254 ","page_number":304},
  {"content":"\r\n\r\n\r\nوقايع و سوانحى كه دراين سال در تمام روى زمين و اقطار عالم اتفاق افتاده\r\n\r\nاتائونى ينگىدنيا :\r\nمجادلهء شديد در مجلس ما بين وكلاء كه مايل به آزادى غلامها بودند و آنهائى كه نبودند . انتساب بوكانان « 1 » نام به رياست جمهورى كه طالب عدم آزادى غلامان سياه‌اند كه در بعضى ايالات اتائونى به‌طور وحوش و چهارپايان با آنها رفتار مىشود و به زخم تازيانه و زجر بىرحمانه آنها را به كارهاى پرزحمت وا مىدارند و به وجه مملوك آنها را مبايعه مىنمايند برقرار گرديد .\r\n\r\nاسپانيا :\r\nشورش در اغلب از نقاط مملكت على الخصوص در مادريد پايتخت .\r\nانتشار كلمات مستهجنه نسبت به مادر ملكه . ضبط املاك مادر ملكه و بعد از چندى رد كردن . بروز شورش در مالاگا .\r\n\r\nافريقا :\r\nفوت سلطان مسقط سعيد نام كه پنجاه سال تمام سلطنت كرده بود در زنگبار . اين شخص مملكت عمان را در عربستان از دست تطاول طايفهء وهابيه انتزاع داد و با دول انگليس و فرانسه و اتائونى ينگى دنيا معاهدات تجارتى بست .\r\n\r\nآلمان :\r\nتولد دختر اعليحضرت امپراطور اطريش در بهار . مسافرت اعليحضرت امپراطور و امپراطريس به ايتاليا . در ايالت باد ، عروسى برادر والى - كه به واسطهء عدم لياقت برادر بزرگ ولايت به او تعلق گرفته است - با شاهزاده خانم لوئيز دختر برادر پادشاه پروس كه الحال امپراطور آلمان است .\r\n\r\n\r\n","description":"","footnote":"\r\n( 1 ) -  Buchanan \r\n","page_name":" 1255 ","page_number":305},
  {"content":"\r\n\r\n\r\nانگليس :\r\nخبر مصالحهء روس و عثمانى را تمام مملكت انگليس با كمال ميل و رغبت پذيرفتند .\r\nدوك دوكامبريج از منسوبان پادشاه انگلستان كه در جنگ سواستاپول حضور داشته به منصب سپهسالارى كل عساكر انگليس برقرار شد .\r\nمسافرت شاهزاده فردريك پروس ( همين شاهزاده حالا وليعهد است ) به انگليس به خواستگارى دختر بزرگ پادشاه انگليس .\r\nدر هندوستان پادشاه مملكت اود « 1 » را دولت انگليس از سلطنت خلع نموده آنجا را متصرف شده جنرال اطرام « 2 » به حكومت آنجا مأمور گرديد .\r\nجمعيت اين ايالت هشت كرور است .\r\nاعلان جنگ با دولت ايران در اول نوامبر پائيز و اين مطابق است با اوايل سنهء هزار و دويست و هفتاد و سه و شرح آن بيايد .\r\nلونگستن « 3 » مسافر و سياح انگليسى بعد از سياحت كامل در داخلهء افريقا صحيح و سالم به جزاير انگليس معاودت مىكند .\r\n\r\nايطاليا :\r\nشش كرور تومان دولت به‌جهت مخارجى كه در جنگ سواستاپول نموده استقراض مىخواهد .\r\nكنت كاوور وزير اعظم دولت در مجلس كنگرهء پاريس از براى دولت خود بعضى امتيازات مىطلبد و مىگيرد ( توضيح آن‌كه مقصود از كنگره « 4 » كه از زبان لاتين اقتباس شده به معنى انعقاد مجلس به‌جهت شورا در امورات معظمه است . اجزاء اين چنين مجلسى بايد شخص سلاطين يا سفراى كبار ايشان كه اقوال و اعمالشان همان اثر اقوال و اعمال سلاطين را داشته باشد ) .\r\nايجاد اكسپوزيسيون مختصرى در روم .\r\n\r\n\r\n","description":"","footnote":"\r\n( 1 ) -  Oude \r\n( 2 ) -  SirJamesOutram \r\n( 3 ) -  Livingston \r\n( 4 ) - متن : كونگره\r\n","page_name":" 1256 ","page_number":306},
  {"content":"\r\n\r\nجمعى قصد قتل پادشاه ايطاليا نموده‌اند . رئيس اين اشخاص كه يكى از اهالى سيسيل بود به‌دست آمده مقتول شد .\r\n\r\nپرتغال :\r\nشورش و ازدحام سخت در ليزين « 1 » پايتخت اين دولت به‌جهت گرانى نان . افتتاح راه آهن از ليزين به كاركاد طرف سرحد اسپانيا .\r\n\r\nچين :\r\nزلزلهء شديد در پوچنگ . عمارت سلطنتى واقعه در پنج فرسخى پايتخت . يكى از اولاد خاقان كه در آنجا متوطن بود زير آوار رفته تلف مىشود .\r\n\r\nروس :\r\nفوت پرنس پسكويچ معروف در ورشو در زمستان . حكومت پرنس گرچاكف در لهستان به جاى پسكويچ كه حاكم بود .\r\nكنت ارلوف « 2 » به منصب صدارت برقرار مىشود . كنت نسلرود از وزارت خارجه استعفا نموده پرنس الكساندر گرچاكف به جاى او منصوب مىشود .\r\nجشن تاجگذارى اعليحضرت امپراطور در مسكو در ماه عقرب « 3 » قرارداد با يك كمپانى معتبر كه در چهار نقطهء مملكت بنيان راه آهن نمايد . اول از ورشو به پطر ، دويم از مسكو به نيژنى نوگرد « 4 » ، سيم از مسكو به كافا « 5 » ، چهارم از كورسك « 6 » به‌سمت كورلاند .\r\n\r\nسود و نروج :\r\nافتتاح راه آهن از نرى به اربرو « 7 » . آزادى مذهب دراين مملكت .\r\n\r\nسويس :\r\nگفتگوى سخت ما بين ايالت جمهورى سويس با دولت پروس . تهيهء جنگ طرفين . دولت و ورتنبرگ « 8 » و اطريش مايل به اين جنگ نيستند .\r\n\r\n\r\n","description":"","footnote":"\r\n( 1 ) -  Lisbonne \r\n( 2 ) -  Orlov \r\n( 3 ) - آبان ماه و تقريبا مقارن نوامبر سال فرنگى .\r\n( 4 ) -  Nijni - Novogorod \r\n( 5 ) -  Kaffa  ( كفه : كافا )\r\n( 6 ) -  Kursk \r\n( 7 ) -  Orbero \r\n( 8 ) -  Wurtemberg \r\n","page_name":" 1257 ","page_number":307},
  {"content":"\r\n\r\n\r\nعثمانى :\r\nانتشار فرمان اعليحضرت سلطان كه مشتمل بر بيست و يك فصل است در آزادى و رفاهيت عيسويان تبعهء خود . مسلمانهاى تبعهء عثمانى از اين فرمان كمال نارضائى را دارند . در سمت آسياى خاك عثمانى اذيت زياد عيسويها از مسلمانان مىبينند .\r\nاهالى ملداوى و والاشى ( مقصود افلاق بغدان است ) طالب‌اند كه يك ايالت شوند .\r\nدر مصر راه آهن از اسكندريه به قاهره افتتاح مىيابد .\r\nمهندسين كه به‌جهت حفر نهر مجمع البحرين سوئز به مصر آمده بودند اين‌طور مقرر داشتند كه از بندر سوئز واقعه در ساحل بحر سفيد الى پلوز « 1 » كه در ساحل بحر احمر است نهر مستقيمى بدون اعوجاج حفر نمايند . در جزيرهء قندى « 2 » زلزلهء سخت رونمود .\r\n\r\nمسئلهء شرقيه :\r\nدولت انگليس مشغول تداركات زياد است كه از دريا به بندر كرونشتاد « 3 » روس حمله برد .\r\nشوراى عسكريهء دول متعاهده در عمارت طويلرى با حضور اعليحضرت امپراطور ناپلئون سيم در فقرهء جنگ با دولت روس . بروز مرض تيفوس در ميان عساكر دول متعاهده .\r\nدولت اطريش كه ابرام زياد در مصالحه دارد ، دولت روس را براين داشت كه مقدمات شروع مصالحه را قبول كند . انعقاد مجلس كنگره در پاريس و صورت اجزاى مجلس از اين قرار بود : كنت والفسكى « 4 » وزير امور خارجهء فرانسه كه رياست مجلس هم بر او قرار گرفت . از طرف دولت اطريش كنت بوئول « 5 » و بارون هوبنر « 6 » . از طرف دولت انگليس لرد كلارندون « 7 » و لرد كولى « 8 » . از طرف دولت روس بارون برونف و كنت ارلوف . از طرف دولت ساردين و ايطاليا كنت كاوور . از طرف دولت عثمانى عالى پاشا . مأمور دولت پروس بعد از چندى قبول\r\n\r\n\r\n","description":"","footnote":"\r\n( 1 ) -  Peluse \r\n( 2 ) -  Candie  ( جزيرهء كرت - )\r\n( 3 ) -  Kronshtadt \r\n( 4 ) -  Walewski \r\n( 5 ) -  Buol \r\n( 6 ) -  Hubner \r\n( 7 ) -  Clarendon \r\n( 8 ) -  Cowley \r\n","page_name":" 1258 ","page_number":308},
  {"content":"\r\n\r\nشد . ابتدا حضور نداشت . انعقاد مصالحه ما بين دول متعاهده و عثمانى در يك طرف و دولت روس از طرف ديگر در اواسط بهار . دولت عثمانى از اين به بعد در تحت حمايت دول معظمهء فرنگ خواهد بود .\r\nقرادنگيز به‌جهت تجارت جميع دول آزاد خواهد بود و كشتى جنگى هيچ دولتى در آنجا وارد نخواهد شد . در تابستان ، قشون متعاهده سواستاپل را تخليه كرده به تصرف كارگزاران دولت روس دادند و از آن طرف عساكر روس قارص را به تصرف عثمانى .\r\nعزل عالى پاشا و نصب رشيد پاشا .\r\nدول انگليس و فرانسه پادشاه ناپل را تهديد براين مىكنند كه اگر آزادى به رعاياى خود ندهد سفاين جنگى اين دو دولت به زودى ورود به ناپل خواهند نمود . دولت روس دراين تهديد متألم شد .\r\n\r\nفرانسه :\r\nافتتاح مجلس پارلمان كه در بهار واقع شد و نطق اعليحضرت امپراطور ناپلئون كه اميد به صلح مىدهد سبب خوشحالى عامه گرديد .\r\nباوجود اين نطق صلح‌آميز يك صد و چهل هزار قشون علاوه بر معمول حاضر ركاب شدند .\r\nتولد پسرى از امپراطريس فرانسه در بهار .\r\nسردارانى كه به منصب مارشالى برقرار شدند : جنرال كان روبر « 1 » ، بوسكه ، راندن « 2 » كه اين آخرى حاكم الجزاير بود .\r\nانعقاد مصالحه ما بين دولت روس و عثمانى به اطلاع و وساطت دول متعاهده در اواسط بهار .\r\nكنت ارلف سفير كبير روس به اعليحضرت امپراطور ناپلئون رسما جلوس اعليحضرت الكساندر دويم را به تخت سلطنت روس اظهار مىدارد . اتحاد و مرادهء دوستى ما بين دولت روس و فرانسه . سفارت كنت مرنى « 3 » در مملكت روس به‌جهت تهنيت جلوس اعليحضرت الكساندر دويم امپراطور روس .\r\nنود و پنج هزار نفر از قشون فرانسه دراين جنگ سواستاپل چه از زخم و چه از امراض مختلفه به هلاكت رسيدند .\r\n\r\n\r\n","description":"","footnote":"\r\n( 1 ) -  Canrobert \r\n( 2 ) -  Randon \r\n( 3 ) -  ComteedMorney \r\n","page_name":" 1259 ","page_number":309},
  {"content":"\r\n\r\nدولت فرانسه معادل بيست كرور تومان ايران به اشخاص وعده مىدهد كه اراضى باتلاقى كه در مملكت فرانسه است و قابل زراعت نيست آنها را خشك كنند و حاضر از براى هر نوع زراعت نمايند و هركس دراين فقره اختراعى كرده باشد كه به آسانى بتوانند اين قبيل اراضى را خشك نمايند علاوه حقى هم داده خواهد شد .\r\nكتابچهء خرج و دخل دولت كه در مجلس خوانده شد دخل تقريبا سيصد و سى و نه كرور تومان پول ايران و خرج دولت تقريبا سيصد و چهل كرور .\r\nطغيان رودخانه‌هاى رن و لوار در اوايل تابستان و خرابى زياد ايالاتى كه در سواحل اين‌رودخانه‌ها واقع شده . اعليحضرت امپراطور ناپلئون بشخصه به سركشى اين ايالات مىرود .\r\nسفر اعليحضرت امپراطور به درياى شمال . نيابت سلطنت در غيبت امپراطور ناپلئون با امپراطريس زوجهء ايشان است .\r\nقشون فرانسه كلية از خاك عثمانى مهاجرت كرده وارد اوطان خود مىشوند . قريب سيصد هزار نفر قشون فرانسه در سواستاپل و ساير نقاط خاك عثمانى دراين جنگ با روس حاضر بودند . مارشال پليسيه كه قلعهء مالاكف سواستاپول را فتح كرد به لقب « دوك دمالاكف » برقرار و ده هزار تومان همه ساله مواجب خواهد داشت .\r\nدر الجزاير زلزلهء سخت على الخصوص در شهر فليپ ويل « 1 » .\r\n\r\nينگى دنياى جنوبى - برزيل :\r\nتعداد نفوس پانزده كرور و دويست و هفتاد و هفت هزار و هشتصد نفر .\r\n\r\nيونان :\r\nكوشش دولت براى دفع راهزنان و اشرار .\r\n\r\n\r\n","description":"","footnote":"\r\n( 1 ) -  Philippeville \r\n","page_name":" 1260 ","page_number":310},
  {"content":"\r\n\r\n\r\nشرح سال دهم سلطنت و تاجدارى اعليحضرت شاهنشاه جم‌جاه خسرو صاحبقران ادام الله تعالى ايام ملكه مطابق سنهء هزار و دويست و هفتاد و سهء هجرى لوىئيل تركى\r\nاز به دو اين سال خيرمآل ذات ملكوتى صفات مقدس رأى صواب - نماى همايون را متوجه مهام امور سلطنتى و جلب منافع و دفع مضار كشور و لشكر مىفرمودند و هريك از چاكران را به اندازهء لياقت مشمول عواطف و مكارم خسروانه مىداشتند .\r\nحاجى قوام الملك كه در صفحات فارس خاصه در انتظام بندر بوشهر خدمات لايقه نموده بود به يك قطعه نشان تمثال همايون مفتخر گرديد .\r\nدههء عاشورا تكيهء مباركهء دولتى را كه در جنب قصر نياوران بنا نموده‌اند در كمال شكوه بسته در آنجا تعزيه‌دارى و روضه‌خوانى مىنمايند .\r\nنواب و الا مؤيد [ الدوله 
  ] حكمران فارس حسب الامر بقعهء متبركه امامزاده شاه ميرحمزه عليه السلام و عمارات تكيهء خواجه حافظ عليه الرحمة و شاه داعى و باباكوهى را تعمير مىنمايند .\r\nحاجى محمد على جراح نظام جراحباشى نظام شد .\r\nموكب همايون روز پنج‌شنبه بيست‌وچهارم محرم چون ميزان « 1 »\r\n\r\n\r\n","description":"","footnote":"\r\n( 1 ) - مهر ماه .\r\n","page_name":" 1261 ","page_number":311},
  {"content":"\r\n\r\nداخل شده و هواى دارالخلافه اعتدال يافته از ييلاق نياوران تشريف‌فرماى قصر نگارستان گرديدند .\r\nميرزا رفيع وكيل نواب و الا احتشام الدوله به منصب جليل مستوفىگرى نايل گرديد .\r\nجناب سيف الملك سفير كبير دولت عليهء ايران كه به سنت پطرزبورغ رفته بودند مراجعت كردند و به اعزاز تمام وارد دارالخلافه شده جواب نامهء اعليحضرت همايون را كه اعليحضرت الكساندر دويم امپراطور روس انفاذ داشته بودند تبليغ نمودند .\r\nميرزا عبد الغفار خان نايب وزارت امور خارجه به يك قطعه نشان از درجهء اول سرهنگى با حمايل اين رتبه سرافراز گرديد .\r\nمحمد قلى خان ايلخانى فارس به يك قبضه كارد مكلل به الماس مفتخر شد .\r\nميرزا ابو الحسن خان مشير الملك وزير فارس به خلعت همايون نايل گشت .\r\nمحمد خان ولد مرحوم محمد حسن خان سردار به منصب جليل ميرپنجگى و يك هزار و پانصد تومان مواجب سرافراز آمد و يوسف خان سرتيپ و حاكم يزد ولد ديگر مرحوم مشاراليه نيز به هشتصد تومان مواجب و ايضا ابو الفتح خان و عبد الحسين خان ولدان مرحوم سردار هر يكى به هفتصد و پنجاه تومان مواجب نايل گرديدند .\r\nباد بسيار گرمى در خراسان وزيده جمعى را تلف نمود .\r\nسردار سلطانعلى خان مظفر الدوله پسر مرحوم سردار كهندل خان با خانه و عيال از قندهار به عزم خدمتگزارى اين دولت جاويد آيت به ارض اقدس آمده محمد اكرم خان رئيس و بزرگ آچكزائى را به ركاب مبارك فرستاده مشاراليه به خلعت همايون نايل و خلعتى هم براى مظفر الدوله و براى ساير ريش‌سفيدان آچكزائى هم خلاع مرحمت شد و اخراجات آنها را نيز قرار دادند كه در ارض اقدس بدهند و همانجا مشغول خدمتگزارى باشند .\r\nتيمور قلى خان هزاره نيز با چند نفر از ريش‌سفيدان طايفهء خود به دربار معدلت مدار آمده قرار نوكرى آنها را اولياى دولت عليه داده\r\n\r\n","description":"","footnote":"","page_name":" 1262 ","page_number":312},
  {"content":"\r\n\r\nبه خلعت و انعام ملوكانه نايل و از آستان مبارك رخصت انصراف حاصل نمودند .\r\nميرزا عناية الله امين لشكر به يك قطعه نشان از مرتبهء اول ميرپنجگى و حمايل مخصوص اين رتبه مفتخر گرديد .\r\nصيد سعيد خان امام مسقط كه به بندرعباس آمده مشمول عنايت اولياى دولت ابد مدت شده معاودت به بندر مسقط كرده و روز ورود به آن بندر محض مسرت از ظهور مراحم امناى دولت عليه بر خود عيد سعيد قرار داده و مباهات كليه و تقديم بعضى خدمات نموده است .\r\nجناب سيف الملك ميرپنجه كه در مأموريت و سفارت كبراى سنت - پطرزبورغ در تشييد مبانى مودت و مخالصت دولتين ذى شوكتين لازمهء كفايت را به ظهور رسانيده به يك قطعه نشان تمثال همايون مكلل به الماس مفتخر گرديد .\r\nجناب مسيو بوره‌ايلچى مخصوص و وزير مختار بعد از حصول اجازه موقة به فرانسه معاودت كرد .\r\nدر ماه صفر زلزلهء شديدى در تبريز شد ولى به جائى اذيت نرسانيد .\r\nمعصوم خان يوزباشى غلامان شهريارى مرحوم و شكر الله خان نورى به جاى او به منصب يوزباشىگرى سرافراز گرديد .\r\nدر استراباد زلزلهء شديدى شده و بعد از آن باد شديدى وزيده همان روز ناخوشى و با بروز نمود .\r\nمحمد خان پسر حاجى جابرخان به منصب سرهنگى سرافراز و مأمور گرفتن فوج جديد عرب گرديد .\r\nشب عيد مولود مسعود همايون در دارالخلافهء باهره و تمام ولايات جشن گرفتند و شرايط روز عيد نيز به عمل آمد .\r\nجناب امين الملك فرخ خان ايلچى كبير دولت عليه به سرحد دولت عثمانى رسيده كمال پذيرائى و احترامات را دربارهء او مبذول داشته‌اند .\r\nروز دوشنبه چهارم ربيع الاول مژدهء فتح هرات را معروض خاكپاى همايون نمودند و تفصيل آن از قرار ذيل است :\r\n\r\n","description":"","footnote":"","page_name":" 1263 ","page_number":313},
  {"content":"\r\n\r\n\r\nمحاربه و محاصرهء عساكر منصوره هرات را و فتح آن بلد و جاهاى ديگر به‌دست قشون ظفرنمون به سردارى نواب و الا حسام السلطنه والى خراسان\r\nسابقا اشارتى از سوء سلوك صيد محمد خان ظهير الدوله و شوريدن اهالى هرات بر او و طلبيدن شاهزاده محمد يوسف بن شاهزاده قاسم بن فيروز الدين كه سالها در خدمتگزارى اين دولت جاويد شوكت در خراسان بود و به جاى ظهير الدوله برقرار گرديد نموديم . شاهزاده محمد يوسف همين كه به جاى صيد محمد خان برقرار شد عريضه به دربار معدلت‌مدار شاهنشاهى عرض كرده تشكرات از نعماى ولى نعمت كل ممالك محروسه نموده نيز عريضه‌اى كه محمد حسن قاضى و امين محكمهء شرع و محمد عثمان قاضى و فيض الله مفتى و ميرزا ابو القاسم صوفى بن - صوفى اسلام كرخى و قاضى ابو الخير و شيخ مرتضى وكيل افاغنه و فيض - محمد مدرس و سردار عيسى خان بردرانى و جمعى علماى هرات نوشته و مهر نموده كه ظهير الدوله را امراض دماغى دامنگير است و ما تمكين به حكومت شاهزاده محمد يوسف داريم و مستدعى امضاى همايون و تشريف و منشور مهر ظهور اعلى دربارهء معزى اليه مىباشيم . استدعاى آنها موقع قبول افتاده حسب الامر الاقدس فرمانفرماى خراسان خلعت و فرمان حاكم هرات را به عباسقلى خان گروسى داده روانه داشتند و شاهزاده محمد يوسف ، مجيد خان سردار سرحد غوريان را با پانصد سوار و يك عراده توپ به استقبال خلعت همايون فرستاد و بعد از ورود به كوهستان هرات ، ميرزا محمد على خان هروى به استقبال آمد و چون قدرى نزديكتر شدند ، خود شاهزاده محمد يوسف با ده‌هزار پياده و سوار آراسته استقبال كرده و در بقعهء عبد الرحمن جامى خلعت پوشيده شرايط احترامات و تعظيمات را به عمل آوردند و به هرات مراجعت كرده در حكمرانى هرات استقلالى تمام يافت و به تقديم بعضى خدمات پرداخت ولى تسويلات نفسانى بعد از آن او را به كارهاى شنيع بداشت . اولا ظهير الدوله را بكشت به عذر اين‌كه قاتل كامران است ؛ و ثانيا بر خلاف شرع ، بدون به سر بردن مدت عده ، زوجهء ظهير الدوله را در حبالهء نكاح خود درآورد و با او همبستر شد . ثالثا دو خواهر\r\n\r\n","description":"","footnote":"","page_name":" 1264 ","page_number":314},
  {"content":"\r\n\r\nظهير الدوله را نيز با مادر پيرى بىگناه به قتل آورد و چندان نگذشت كه امير دوست محمد خان امير كابل قصد قندهار نموده آن را تصاحب كرد و به تسخير فراه و سبزار كس فرستاده خاطر در فتح هرات بست . شاهزاده محمد يوسف متوحش شده عريضه به دارالخلافه عرض كرده مستدعى اعانت شد . مخصوصا سام خان ايلخانى را بخواست و استدعاى او قبول شده و سام خان با هزار سوار و پانصد شمخالچى روانهء هرات گشت و مقرر شد كه اگر لشكر كابل رو به هرات نهد باز از قشون ظفرنمون به سردارى والى خراسان به امداد بدان صوب شتابند و مدافعه نمايند .\r\nامير دوست محمد خان كه خبر ورود سام خان را شنيد و دانست عساكر منصوره آهنگ هرات نموده‌اند دانست كه دراين صورت كارى از پيش او نخواهد رفت . لهذا خيال و تدابير انديشيد و بعضى افاغنه را به وعد و وعيد مستمال نمود و اعاظم آنها را با سام خان ايلخانى بددل كرد و او را از نزول به ارگ هرات عذر خواسته به باغ شاه منزل دادند و در آنجا نيز به توقف رضا نداده به قلعهء ملك كه در دو فرسنگى شهر هرات است روانه‌اش نمودند . چون بدانجا رفت جمعى را به قتلش گماشتند و به خارج شدن از خاك هرات مجبورش كردند و اظهار عدم احتياج به معاونت اين دولت نمودند . چون سام خان ايلخانى به شكيبان در رسيد ، عريضه به نواب و الا حسام السلطنه فرمانفرماى خراسان نوشته كه افاغنه در راه و بيراه قصد قتل من دارند . اگر ممكن باشد مرا از اين گروه برهانيد .\r\nنواب معظم اليه پاشا خان سرتيپ را با جمعى سوار به ايلغار روانهء شكيبان نمودند و سام خان را با همراهان او مستخلص ساخته ولى در غوريان باز جمعى بر سر راه ايلخانى و پاشاخان آمدند و بناى مجادله گذاشتند و اين خبر به نواب و الا حسام السلطنه كه در جام بودند رسيد . با جمعيتى كه همراه داشتند عزيمت آن صوب نمودند .\r\nمقارن اين حال ، عريضه‌اى از سردار على خان سيستانى از سه كوهه رسيد كه امير دوستمحمد خان يكى از فرزندان خود را به تسخير و غارت سيستان فرستاده . اين حركات امير دوستمحمد خان كه قبل از اين دايم عرايض و هدايا را به دربار معدلت‌مدار مىفرستاد اولياى دولت را مايهء حيرت شده نيز حركت افاغنه در هرات سبب شد كه امناى دولت جاويد شوكت حكم فرمودند كه نواب و الا حسام السلطنه والى خراسان دفع اين\r\n\r\n","description":"","footnote":"","page_name":" 1265 ","page_number":315},
  {"content":"\r\n\r\nمفاسد را به محاصرهء هرات پردازد و قشون ظفرنمون مأمور خراسان مشرقى گرديدند و افواج و سوارهء مزبور از قرار ذيل است :\r\nفوج نصرت به سرتيپى محمد رضا خان كركرى تبريزى ، فوج مخبران شقاقى جمعى قاسم خان ، فوج خوئى به سرهنگى باقرآقا ، فوج جديد مراغه ابواب جمع اسكندر خان سرهنگ ، فوج شقاقى جمعى ابو الفتح خان ، فوج شقاقى به سرتيپى رحمة الله خان ، فوج جديد افشار ارومى جمعى يوسف خان سرتيپ ، فوج جديد طهران ايضا جمعى محمد رضا خان - كركرى ، فوج بزچلو جمعى عباسقلى خان سرهنگ ، فوج قديم قزوين متعلق به عباسقلى خان سيف الملك ، فوج جديد قزوين جمعى خانباباخان - سرهنگ پسر مشاراليه ، فوج افشارتكلو به سرهنگى فرج الله خان ، فوج قديم و جديد خمسه جمعى ميرزا ابراهيم خان سرتيپ ، فوج ششم تبريز به سرهنگى باقرخان بن محمد خان امير تومان ، فوج جديد خدابنده‌لو به سرهنگى جعفر قلى خان ، دو فوج عرب و عجم بسطامى به سرتيپى نواب جهانسوز ميرزا ، آقا خان ميرپنجه و امير علم خان سرتيپ و مير حسن خان و حسن خان با سواران خراسان و پيادهء فوج ترشيزى و فوج قرائى و فوج نيشابورى خود در خراسان حاضر بوده‌اند ، از توپچيان زياده از هزار نفر به سرتيپى عبد العلى خان و الله ويردى خان سرهنگ ، سوارهء خمسه جمعى ذوالفقارخان بن حسينقلى خان خمسه ، سوارهء شاهسون افشار جمعى محمد تقى خان ، سوارهء شاهسون دويرن جمعى لطف الله خان ، جماعت قزاق جمعى پاشاخان ، سوارهء افشار تكلو جمعى محمد صالح خان ، سوارهء افشار اينانلو جمعى صفر على خان ، سوارهء قراگوزلو و آدينه‌وند و عبد الوند و سوارهء غلام پيشخدمتان جمعى ابو القاسم خان سرتيپ غلامان خراسانى ، از تربيت يافتگان دارالفنون كه در علم توپخانه و هندسه و ساير متعلقات عسكريه استحضارى دارند چند تن ، توپ قورخانه و لوازم به قدرى كه بايد .\r\nاين جمله از نقاطى كه متوقف بودند به راه افتاده به زودى ملحق به اردوى نواب و الا حسام السلطنه شدند . دراين وقت اردوى و الا در غوريان بود و چنان اتفاق افتاد كه روز نهم رجب بىاطلاع قراولان قورخانه ، آتش به قورخانه افتاده يك صد بار باروط و گلوله يك‌باره آتش گرفت .\r\nروز سه‌شنبه يازدهم الله ويردى خان سرهنگ توپخانه با چند عراده\r\n\r\n","description":"","footnote":"","page_name":" 1266 ","page_number":316},
  {"content":"\r\n\r\nتوپ و هفتاد بار قورخانه از مشهد مقدس روانهء غوريان شد . از آن طرف شاهزاده محمد يوسف سردار احمد خان قلعه كاهى را با دو هزار سوار افغان به اتفاق شاهزاده محسن درانى به محاربهء قشون ظفرنمون فرستاد .\r\nاين خبر به سمع و الا رسيده سام خان ايلخانى را با سوارهء خراسانى و هزاره و صفر على خان سرتيپ شاهسون و فوج ترشيزى و دو عراده توپ به استقبال افاغنه فرستاده روز ديگر دو سپاه در كنار قلعه زنده جان تلاقى كرده سپاه افغان را شكستى فاحش داد و تا دو فرسخى هرات تعاقب كردند . و اين اول فتح عساكر منصوره بود و از آن پس فتوحات تواتر يافت و نواب و الا حسام السلطنه حكم به محاصرهء غوريان دادند .\r\nروز بيست و يكم رجب حسنعلى خان سرتيپ گروسى ( وزير فوايد ) با فوج خود به لشكرگاه پيوست و كاربر قلعگيان سخت شد . سردار مجيد خان افغان كه حاكم غوريان و داماد سرتيپ عيسى خان كارگزار هرات بود ، چون راه چاره را مسدود ديد ، با خضوع و لابه از در استيمان درآمد و امان يافت و غوريان به تصرف قشون نصرت‌نمون درآمد . چون اين خبر به هرات رسيد تزلزلى در اركان خيالات بزرگان افاغنه افتاده بسيارى به اردوى و الا آمده اظهار انقياد كردند و به اماكن و قبايل خود رفتند .\r\nروز بيست و ششم رجب اردوى و الا از كنار غوريان به‌طرف هرات كوچ كرد و امير حسين خان برادر سام خان با پانصد سوار خراسانى و دو عراده توپ بر منقلاى « 1 » سپاه و هزار و دويست تن سوارهء عراقى با يك عراده توپ بر ساقهء لشكر مأمور شدند .\r\nروز دوشنبه غرهء شعبان نواب و الا به يك فرسنگى هرات نزول كردند و زمين مصلى را لشكرگاه قرار دادند .\r\nروز چهارشنبه سيم شعبان سام خان ايلخانى با پانصد سوار خراسانى و اكراد و پاشاخان مكرى با دو فوج سمنانى و دامغانى و سوارهء كرد و ترك و چهار عراده توپ تا چمن سنگ سفيد كه تير پرتابى به شهر مسافت دارد رفتند و با سپاه افاغنه كه در تلال و وهاد آن محل كمين كرده بودند جنگ درگرفت . نواب و الا حسام السلطنه خبر شده با ساير قشون ظفرنمون\r\n\r\n\r\n","description":"","footnote":"\r\n( 1 ) - منغلاى به معناى پيشقراول و طلايهء سپاه .\r\n","page_name":" 1267 ","page_number":317},
  {"content":"\r\n\r\nبدين ساحت شتافته پس از ساعتى قتال ، افاغنه را شكست داده و فراريان را تعاقب كرده بسيارى از هزيمت‌يافتگان از بيم جان خود را به خندق انداختند . زن و فرزند شاهزاده محمد يوسف كه تا اين اوان به مشهد مقدس بودند پناه به حرم رضوى شرفها الله تعالى برده بستى شدند و ميرزا - محمد حسين عضد الملك متولىباشى مستحفظ گماشت كه از آن محل فرار نكنند . چون شاهزاده محمد يوسف كار را سخت ديد به نواب و الا پيامى عرضه كرده كه من پروردهء نعمت اولياى دولت عليهء ايرانم و از زلتى كه رفته پشيمان و بر آنم كه شاهزاده محمد رضا را با وجوه اعاظم هرات به‌رسم گروى به اردوى و الا فرستم . استدعا آن كه اين لشكر از كنار هرات به غوريان حركت نمايد و ترك محاصره كند تا خود از قفاى اردو به حضور و الا تشرف جويم و به دارالخلافه روم . امر امر اعليحضرت شاهنشاه ايران است .\r\nروز سيزدهم شعبان شاهزاده محمد رضا با گروهى انبوه از بزرگان هرات بيرون آمده دو عراده توپ كه يكى را هنگام محاصرهء هرات از لشكر شهريار مبرور ماضى طاب الله ثراه هرويان برده بودند و ديگرى را نواب و الا حشمة الدوله به ظهير الدوله يار محمدخان داده بودند با بيرقى كه دراين ايام از بيرق‌دار نيشابورى گرفته بودند انفاذ داشته و روانهء اردوى و الا شدند و در باب استدعاى شاهزاده محمد يوسف الحاح نمودند .\r\nنواب و الا را كه غرضى دراين باب جز حفظ مصالح دولت عليه نبود آن مسئول را قبول و اردو را حركت داده هفت فرسنگ بازپس آمده در چمن شاه ده قرار گرفتند . اما شاهزاده محمديوسف غدر كرده بود و به وعده وفا ننمود و مجددا به تهيهء كارزار و حصانت دادن به حصار كوشيد .\r\nدراين وقت سردار مجيد خان داماد عيسى خان سرتيپ ملتزم خدمت و الا بود . كس به هرات فرستاد و بر حسب امر و الا ، از عيسى خان تقديم اين خدمت بخواست . وى معروض داشت كه اگر اردوى و الا به غوريان بازپس رود ، من شاهزاده محمد يوسف و برادرزادهء او شاهزاده محسن و ساير مفسدين را بند نهاده به لشكرگاه فرستم كه با اعيان هرات به رسم گروى در دارالخلافه بمانند . لهذا نواب و الا به دو فرسنگى غوريان نزول كردند و منتظر وفاى وعدهء سرتيپ عيسى خان بودند . از آن طرف شاهزاده محمد يوسف استشمام رايحهء مطلب سرتيپ عيسى خان كرده با حاجى\r\n\r\n","description":"","footnote":"","page_name":" 1268 ","page_number":318},
  {"content":"\r\n\r\nغلام خان مواضعه در باب قتل سرتيپ مزبور نمود و روز بيستم شعبان حاجى غلام خان با جماعتى از طايفهء خود به خانهء سرتيپ عيسى خان رفت كه كار او را تمام كند . سرتيپ نيز مردم خود را جمع داشت . دو جماعت به هم ريخته حاجى غلام خان را پس از چند زخم منكر گرفته حبس كردند و روبه سراى شاهزاده محمد يوسف نهادند و او را و شاهزاده محسن و حاجى غلام خان افغان و پير محمد خان را دست بسته به‌دست امان نياز خان و سوارى چند داده به اردوى و الا آورده محبوس نمودند .\r\nبعد از اين مقدمه ، سرتيپ عيسى خان رايت استبداد برافراشت و به هوس حكمرانى هرات در حفظ برج و باره اهتمامى مىكرد و به دوستمحمد خان از اين كار مژده داد . چون مطلب معلوم نواب و الا - حسام السلطنه شد و دانستند كه عيسى خان به اغواى دوستمحمد خان خيال خودسرى دارد ، اردوى و الا را به ظاهر هرات نزول دادند و به يورش و جنگ عرصه بر شهريان تنگ كردند و مردم چندان كه توانستند از شهر هرات فرار و بسيارى گرفتار سپاه منصور شدند . از جمله شب چهارشنبه چهارم ذيحجة الحرام ، الله قلى خان برادر عبد الله خان جمشيدى با پانصد تن از جمشيدى و فيروزكوهى و بردرانى بر اسب و استر نشسته فرار مىكردند كه دچار قشون ظفرنمون گشته بسيارى از آنها كشته و بعضى دستگير شده خود الله قلى خان با چهار سوار جان به دربرد .\r\nوصول اين خبر به هرات خاطر شهريان را آشفته نمود و به حكم و الا رحمة الله خان و امير علم خان قاينى با سپاهى در خور به فتح اسفزار مشهور به سبزار مأمور شدند و سردار على خان سيستانى نيز با آنها همراه شد و قلعهء لاش را بگرفتند و خير الله خان كه از جانب امير دوست - محمد خان حكومت فراه داشت براى رحمة الله خان پيام داد كه اگر با معدودى سپاه بدين سو گرائى فراه را به تو سپارم و تابع و خدمتگزار دولت ايران شوم . لهذا رحمة الله خان و امير علم خان آهنگ قلعهء نجك كه پنج فرسخى فراه است نمودند و اين قلعه را مسخر كردند . نيز نواب و الا حسام السلطنه آقاخان ميرپنج را با پنج هزار كس به سبزار فرستاده اهل سبزار تسليم شدند . مير علم خان و رحمة الله خان نيز به سبزار آمدند .\r\nبعد از آن نواب و الا حكومت سبزار را به محمد عمر خان پسر سردار كهندل - خان واگذاشتند و مير علم خان را به توقف نزد او امر نمودند .\r\n\r\n","description":"","footnote":"","page_name":" 1269 ","page_number":319},
  {"content":"\r\n\r\nروز پنج‌شنبه نوزدهم ذيحجه شاهزاده محمد يوسف و شاهزاده - محمد رضا و حاجى غلام خان افغان را به همراهى بهادر خان جامى و جمعى سوار نواب و الا به مشهد مقدس فرستادند و هرات دربند محاصره بود و امير عباس خان هراتى كه قبول خدمت اين دولت ابدآيت كرده بود مساعى جميله در گرفتن هرات به ظهور مىرسانيد و نايرهء جدال اشتعال داشت و ميرزا احمد مهندس كه از تربيت‌يافتگان مدرسهء دارالفنون و بدانجا مأمور بود به واسطهء خدماتى كه از او به ظهور رسيد منصب سرهنگى يافت .\r\nآخرالامر سرتيپ عيسى خان دست خود را از دامن چاره دور ديد و دانست كه عساكر منصوره به قهر و غلبه شهر را مسخر خواهند نمود ، لابد عريضه خدمت نواب و الا حسام السلطنه نوشته اظهار انقياد نمود . چون اين بار بر خلاف سابق راستى سخن او آشكار بود گوش به مطالب او دادند و ايلخانى به هرات رفته پس از مفاوضات ، سرتيپ عيسى خان را مطمئن نموده روز شنبه بيست‌وپنجم صفر سرتيپ عيسى خان و عبد الله خان جمشيدى و بيگلربيگى و فتح الله خان فيروزكوهى به مرافقت سام خان - ايلخانى روانهء اردوى و الا شدند و نواب و الا امر به پذيرائى ايشان نمود .\r\nچون سرتيپ عيسى خان شرفيابى حاصل كرد نوشتجاتى كه امير دوستمحمد خان در باب نگاهدارى هرات به او نوشته بود به‌نظر و الا رسانيد و سپرد و مورد اشفاق شايسته گرديد . روز ديگر خوانين هرات از قبيل محمد خان و خان محمد خان و امان نياز تركمان و ساير اعيان و اشراف به خدمت نواب و الا پيوستند و كمر اطاعت بستند .\r\nروز جمعه غرهء ربيع الاول سنهء هزار و دويست و هفتادوسه دو ساعت به غروب آفتاب مانده نواب و الا حسام السلطنه و قوام الدوله و سران لشكر و چهار فوج افشار و مراغه و قزوين و خوى و ششصد سوار از دروازهء قندهار داخل شهر هرات شدند و در ارگ قرار گرفتند و بزرگان و اعاظم هرات را بنواختند و به عواطف اعليحضرت شاهنشاهى مستظهر نمودند . و سام خان ايلخانى و حسين خان يوزباشى به جامع هرات درآمده خطيب به منبر صعود كرد و خطبه به نام همايون خواند و حضار به دعا و ثنا پرداختند . روز ديگر نواب و الا به عمارت موسوم به چهارباغ كه در ميان شهر است آمده بر مسند ايالت نشستند و اهالى هرات هريك در خدمت ايشان به مقام خود قيام نمودند و خطبه به نام\r\n\r\n","description":"","footnote":"","page_name":" 1270 ","page_number":320},
  {"content":"\r\n\r\nاعليحضرت ظل اللهى خواندند و ميرزا فتح الله بسطامى متخلص به « ذوقى » كه از بلغاء شعراء و مترسلين است قصيده‌اى در فتح هرات انشاد نمود و ميرزا سرخوش هروى را نيز قصيده‌اى در تهنيت اين فتح است كه مطلع آن اين است :\r\n گرچه شد فتح هرى دير اى حسام السلطنه * عاقبت كرديش تسخير اى حسام السلطنه \r\nو به ملاحظهء دير و تسخير كه مجهول و معلوم است بايد گفت حسن معانى به قبح قافيه ارزد .\r\nبالجمله پس از آن‌كه هرات مفتوح سپاه منصور گرديد ، نواب و الا حسام السلطنه حسن بيك صندوقدار خود را با عريضه به دربار معدلت‌مدار فرستادند و او در چهارم ربيع الاول به دارالخلافه رسيد . روز ديگر امير حسين خان زعفران‌لو رسيد و مژدهء ضبط و تصرف شهر را آورد .\r\nچون بعد از فتح هرات مبلغى خطير بلافاصله زرناب در دارالضرب هرات به اسم مبارك اعليحضرت شاهنشاهى سكه كردند حسين خان يوزباشى حامل آن زر مسكوك گرديده با مجيد خان روانهء دارالخلافه شد و سرتيپ عيسى خان عريضهء ضراعت به درگاه آسمان‌جاه عرض كرد .\r\nروز پنج‌شنبه هفتم ربيع الاول در دارالخلافهء باهره جشن گرفتند و چراغانى كردند . روز هفتم سلام عام در تالار تخت مرمر منعقد گرديده عريضهء نواب و الا حسام السلطنه را ميرزا محمد تقى مستوفى ملقب به لسان الملك در پيشگاه حضور مهر ظهور خسروانه قرائت كرد . خطابات ملهمات به جناب صدر اعظم از خدمات نواب و الا حسام السلطنه سلطان - مراد ميرزا والى مملكت خراسان و قوام الدوله و سام خان ايلخانى و ساير سركردگان سپاه فرمودند و ميرزا محمد على خان اصفهانى ملقب به شمس الشعراء و متخلص به سروش قصيده‌اى در تهنيت اين فتح عرض كرده بود كه مطلع آن اين است :\r\n شهر هرى مسخر شاه و ستاره يار * اى غيرت ستاره بدين مژده مى بيار \r\nنظر به تدابير صايبه جناب صدر اعظم كه در كار اين جنگ كرده بودند يك ثوب كاتبى سمور ابرهء رضائى چهل بند بسيار اعلى كه بندهاى آن مرصع به جواهر ثمينه بود از ملابس خاص همايون به جناب معظم\r\n\r\n","description":"","footnote":"","page_name":" 1271 ","page_number":321},
  {"content":"\r\n\r\nمرحمت و اظهار مراحم كامله فرمودند و پاشاخان پيشخدمت امين صره ( امين الملك ) كه ابتدا مژدهء ورود چاپار حامل فتح‌نامه را به عرض خاكپاى مبارك رسانيده به هزار تومان انعام ملوكانه نايل گرديد و سه هزار تومان به اجلهء علما و سادات دارالخلافه و بعضى از قاجاريه مرحمت شد و علاوه بر ده هزار تومان كه سابقا به جناب آقا شيخ عبد الحسين مجتهد براى تعمير عتبات عاليات داده بودند و روانه فرموده دراين‌روز ده هزار تومان ديگر مبذول فرمودند و يك قبضه عصاى مرصع به نواب و الا حاجى محمد ولى ميرزا مرحمت شد و جمعى ديگر از عواطف و انعامات ملوكانه بهره‌ياب گشتند .\r\nميرزا محمد حسين دبير الملك و احكام‌نويس نظام به يك ثوب جبهء ترمهء كشميرى و يك قطعه نشان از مرتبهء اول سرتيپى و يك رشته حمايل مخصوص اين رتبه سرافراز گرديد .\r\nميرزا عباس خان منشى اول وزارت امور خارجه نيز به خلعت همايون مفتخر گشت .\r\n\r\nذكر انفاذ خلعت و انعام از دارالخلافه براى نواب و الا حسام السلطنه و اكابر سپاه\r\nپس از آن كه شرحى به لفظ گوهربار مبارك اظهار مراحم نسبت به نواب و الا حسام السلطنه و سران سپاه عموما فرمودند براى هريك خلاع فاخره از ثياب ثمينهء خاص و نشان و منصب و مواجب و انعام و لقب معين و مرحمت شد . چنان‌كه براى نواب و الا حسام السلطنه والى خراسان يك قطعه گل كمر مرصع به جواهر گرانبها و دشنه با نيام زرين و قبائى زربافت و چهار هزار تومان انعام مبذول داشتند و ميرزا محمد قوام الدوله ولد مرحوم ميرزا محمد تقى قوام الدوله وزير خراسان و سام خان ايلخانى را به خلاع قيمتى مفتخر فرمودند و سام خان ملقب به شجاع الدوله گشت .\r\nو هزاروسيصدوپنجاه قطعه نشان طلا و نقره به ياورها و سلطانهاى افواج و سربازانى كه رشادتى نموده بودند مرحمت شد و امير حسين خان برادر سام خان ايلخانى و حسين خان يوزباشى را كه به حضرت دارالخلافه آمده بودند مرسوم و مواجب مضاعف گرديد و حسين خان يوزباشى\r\n\r\n","description":"","footnote":"","page_name":" 1272 ","page_number":322},
  {"content":"\r\n\r\nبه منصب سرتيپى مفتخر گرديد « 1 » و حسن بيك فرستادهء نواب و الا حسام السلطنه به منصب سرهنگى و لقب خانى و خلعت همايون سرافراز شد .\r\nعلاوه بر خلاع و مناصب و نشانها كه به سركردگان مبذول شد نيز خوانين و سرداران هرات و صاحب‌منصبان و فضلا و قضات جداگانه به خلعتها و نشانها سربلند شدند و هفتاد هزار تومان وجه نقد به‌جهت مخارج و انعام و مساعدهء مردم هرات و سپاه مأمور به هرات انفاذ شد و حامل اين وجه حسين خان يوزباشى بود كه منصب سرتيپى يافت و چون به خراسان رسيد فوجى دو با جمعى سوار با خود همراه برد و در نواحى جام سواران سرخسى و قراياب و آخال سر راه بر او گرفتند و قصد دستبرد داشتند . قشون همراه حسين خان با آنها مجادله نموده آن جمعيت كثير را متفرق ساخته بلكه بعضى مال و حشم و اسير كه نهب كرده بودند مسترد نموده تا مسافت زيادى ايشان را تعاقب كردند و بسيارى از تراكمه مقتول و مجروح شدند و روز هفدهم جمادى الاول حسين خان با خلاع شاهنشاهى و وجوه مزبوره وارد هرات شد . نواب و الا حسام السلطنه و بزرگان لشكر و اعاظم شهر تا يك فرسنگى شهر خلعت مهر طلعت همايون را استقبال كردند و در باغ شاه خارج شهر جشنى عظيم برپا داشتند و هريك پيكر خود را از خلعتهاى گرانبها قرين افتخار و اعتبار داشتند . و بعد از رتق‌وفتق بسيارى از امور آن ولايت نواب و الا در هرات بماند و قوام الدوله با نيمى از عساكر منصوره به مشهد مقدس مراجعت نمود . و چون بعضى از تراكمه گمان كرده بودند كه مشهد مقدس و نواحى آن اين اوان خالى از قشون است ، رو بدين سمت نموده كه در اين موقع از چپو و غارتى منتفع شوند . چند تن از صاحب‌منصبان سپاه - منصور با چند دسته قشون ظفرنمون بر سر آنها تاخته بعضى اسير و گوسفند كه به غارت برده بودند از آنها مسترد ساخته برخى را مقتول و باقى منهزم شدند .\r\n\r\n\r\n","description":"","footnote":"\r\n( 1 ) - حسين خان يوزباشى كه به منصب سرتيپى رسيد بعدها در مدارج ترقيات كامله بود تا به لقب شهاب الملكى نايل و حكومت كرمان يافت و آخر الامر ملقب به نظام الدوله شد و والى خراسان گرديد . سالى دو مىباشد كه مرحوم شده است ( ا ع ) .\r\n","page_name":" 1273 ","page_number":323},
  {"content":"\r\n\r\n\r\nتذييل :\r\nسابقا اشارتى رفت كه شاهزاده محمد يوسف حكمران هرات را به مشهد مقدس و از آنجا روانهء دارالخلافه داشتند . چون به دارالخلافه رسيد ، بنابراين‌كه منشأ تقصيرات بزرگ شده بود و مقرر بود كه او را به حضور معدلت ظهور شاهنشاهى حاضر و به مؤاخذهء اعمال و شراست خوى وى او را سياست كنند ، ولى در روز ششم صفر المظفر كه روز عيد ميلاد سعادت بنياد همايون است جناب صدر اعظم در پايهء سرير معلى لب به شفاعت گشوده الحاح نمودند و ذات ملكوتى صفات مقدس بنابر سجيت كريمانه جرايم او را عفو فرمودند . ولى چندى نگذشت كه ورثهء صيد محمد خان ظهير الدوله او را به قصاص خون ظهير الدوله و خواهران و مادر ظهير الدوله و درآميختن او به محارم ظهير الدوله بدون ملاحظهء شرعيه به سراى ديگر فرستادند و رخت به ديار عدم كشيد .\r\nنيز از وقايع ملالت‌انگيز اين سال كه در چهارم ماه صفر اتفاق افتاد اين بود كه مرغ روح شاهنشاه‌زادهء معظم وليعهد دولت ابد مهد عليه معين الدين ميرزا به شاخسار جنان پرواز نمود .\r\nجناب ميرزا سعيد خان وزير امور خارجه به يك قطعه نشان تمثال بىمثال همايون مكلل به الماس قرين مفاخرت گرديد .\r\nحاجى ميرزا محمد خان دبير مهام خارجه نيز به خلعت همايون سرافراز شد .\r\nعمارات ديوانى و توپخانه و قورخانهء استراباد را تعمير كردند .\r\nروز جمعه هفدهم شهر صفر جناب سفير كبير دولت عليه امين الملك با اجزاى سفارت كبرى وارد اسلامبول گرديدند و از جانب دولت عثمانى پذيرائيها و تشريفات كه به‌جهت ورود ايلچيان كبير دول معظمه معمول است به وجه اكمل و اتم دربارهء جناب سفير كبير معزى اليه به عمل آوردند .\r\nنواب و الا حشمة الدوله حكمران اصفهان به يك قطعه نشان تمثال بىمثال همايون مكلل به الماس مفتخر گرديدند و ميرزا زكى مستوفى وزير اصفهان نيز مخلع گرديد .\r\nيحيى خان مترجم وزارت امور خارجه ( جناب معتمد الملك ) به منصب آجودان صدارت عظمى نايل گرديد .\r\n\r\n","description":"","footnote":"","page_name":" 1274 ","page_number":324},
  {"content":"\r\n\r\nشيخ عبد الله با عريضه و پيشكش از جانب صيد سعيد خان امام مسقط وارد شيراز شد .\r\nميرزا داود خان ولد جناب صدر اعظم به منصب وزارت لشكر و خلعت همايون مفتخر گشت .\r\nچون تمثال شمايل مبارك حضرت امير المؤمنين على بن ابى طالب عليه السلام كه در عصر آن حضرت از روى چهرهء مبارك آن بزرگوار ساخته‌اند از خزاين ملوك سلف به خزينهء اين دولت جاويد عدت انتقال يافته برحسب امر همايون ميرزا ابو الحسن خان نقاش‌باشى كه دراين صنعت وحيد اعصار و فريد ادوار است از روى آن تمثالى عديم المثال ساخته به جواهر آبدار ترصيع كردند و به لئالى شاهوار علاقه بستند ، روز چهارشنبه بيست و هفتم ربيع الاول نظر به حسن عقيدت و خلوص توسل شاهانه آن تمثال مبارك را از پيكر خسروانى خود آويختند و جشن و سرورى باشكوه و سلام عام منعقد گرديد و بخششهاى ملوكانه فرمودند .\r\nهم دراين سال ، نظر به كدورتى كه فى ما بين دولتين ايران و انگليس حاصل شده ، در اوايل ماه ربيع الثانى كشتيهاى جنگى انگليس به خليج فارس و نزديكى بندر بوشهر آمد و چند گاهى قبل از ورود جهازهاى جنگى مذكور سفير و كارگزاران آن‌دولت از خاك ايران بيرون رفتند و علم دولت خود را خوابانيدند . در هشتم اين ماه مهر على خان شجاع - الملك از شيراز با چند فوج و چند عراده توپ روانهء بندر بوشهر گرديد و ميرزا محمد خان كشيكچىباشى ولد مرحوم امير خان سردار قاجار نيز از دارالخلافهء باهره مأمور فارس شده روز پنج‌شنبه چهارم جمادى - الاولى روانه گرديد و چند فروند جهاز جنگى انگليس نيز به محمره رفت و عساكر دولتين مشغول محاربه شدند و چندى نگذشت كه رفع منازعه شده جناب امين الملك سفير كبير دولت عليهء ايران در پاريس به خواهش اعليحضرت ناپلئون سيم به تاريخ هفتم رجب همين سال گفتگوى مصالحه را به پايان رسانيدند و صورت عهدنامهء جديده در جلد اول كتاب مرآة البلدان ناصرى در ذيل لغت بوشهر ثبت و ضبط شده است .\r\nدر شيراز گنبد شاه چراغ عليه السلام و محراب صحن را كه از زلزله خراب شده نواب و الا مؤيد الدوله حكمران فارس حسب الامر مىسازند .\r\n\r\n","description":"","footnote":"","page_name":" 1275 ","page_number":325},
  {"content":"\r\n\r\nجناب كنت دگوبينو « 1 » شارژدافر دولت فرانسه كه به دارالخلافهء باهره آمده بود با ترتيب و شرايط معموله و اعزاز شايان به حضور معدلت - ظهور شاهانه تشرف حاصل نمود .\r\nرضا قلى خان سرتيپ فوج عرب به يك قطعه نشان از مرتبهء اول سرتيپى و يك رشته حمايل سرخ و خلعت همايون مفتخر گرديد .\r\nحاجى ميرزا احمد خان مصلحت گزار دولت عليه مقيم اسلامبول به منصب وزير مقيمى دربار دولت عثمانى برقرار گرديد .\r\nكتاب موسوم به انوار ناصريه در علم حكمت و طبابت از مصنفات ميرزا محمد حكيمباشى كل طبع شده به فروش مىرسد .\r\nكتاب جراحى كه رساله در كحالى ضميمه دارد از مصنفات حكيمباشى خاصه دكتر پولاك نمساوى به طبع مىرسد .\r\nفوج چهار محال اصفهان را نيز به محمد ابراهيم خان سرتيپ افواج فريدن و سه دهى ابواب جمع فرمودند .\r\nفوج كمره را به على آقاى سرهنگ خارج از فوج و نايب آجودان - باشى ابواب جمع فرموده مأمور كرمان نمودند .\r\nبندر نيمور را در عراق ميرزا حسن خان حاكم عراق بست .\r\nآقا رضا خان نايب دويم آجودان‌باشى به منصب نيابت اول آجودان - باشى نايل گرديد .\r\nحاجى عبد الله گماشتهء امام مسقط با پيشكش و هدايا كه از جمله يك رشته تسبيح مرواريد اعلى بود و دو رأس اسب بسيار ممتاز عربى و غيره به دربار همايون آمد .\r\nشيى دين محمد خان حاكم مكران وفات يافته شيى عبد الله خان پسرش را به جاى او حكومت دادند .\r\nكلنل شندلاكر سفير دولت آستريه از جانب اعليحضرت امپراطور دولت آستريه به دارالخلافهء باهره آمده از او پذيرائى كامل نمودند و به حضور همايون با اعزاز وافر تشرف حاصل نمود . از جمله تحف و هدايائى كه از جانب اعليحضرت امپراطور دولت آستريه تبليغ و تقديم حضور باهرالنور اعليحضرت شاهنشاهى نمود يك قطعه نشان تمثال مكلل\r\n\r\n\r\n","description":"","footnote":"\r\n( 1 ) -  Gobineau \r\n","page_name":" 1276 ","page_number":326},
  {"content":"\r\n\r\nبه الماس اعليحضرت امپراطور آستريه و يك جلد كتاب تصوير اعليحضرت امپراطور معظم اليه و خانوادهء سلطنتى و اكابر دولت و جار بزرگ بلور بلند ساقهء رنگين كه انواع صنعت و نظافت درآن به كار رفته و بعضى اشياء نفيسهء ديگر مىبود .\r\nميرزا شفيع وزير يزد به منصب جليل استيفاى خاصه و خلعت همايون مفتخر گرديد .\r\nحسنعلى خان افشار سرهنگ فوج اردبيل و مشكين به منصب سرتيپى سرفراز شد .\r\nقورخانه و جبه‌خانهء اصفهان خوب كار مىكنند .\r\nمرتضى قلى خان سرحددار انزلى به مرض فالج مبتلا شده برادر مشاراليه جعفر قلى خان به سرحددارى انزلى برقرار گرديد .\r\nميرزا اسماعيل خان ميزان آقاسى شيلات گيلان وفات يافته محمود خان پسر او به مباشرى شيلات مقرر شد .\r\nآزادخان خارانى نوكر اين دولت جاويد شوكت به يك ثوب جبهء ترمهء تمام زنجيره و يك قبضه شمشير تمام اسباب طلا سرافراز گرديد .\r\nميرزا محمد تقى مشرف دارالنظاره به نيابت نظارتخانهء مباركه مفتخر گرديد .\r\nميرزا ابو الحسن خان نقاش‌باشى غفارى كه دراين فن اعلى درجه مهارت را به هم رسانيده و از اجلهء صاحب‌صنعتان اين زمان و وحيد عصر و فريد و يگانهء دهر مىباشد چون در تصوير تمثال حضرت اميرالمؤمنين عليه السلام حد صنعت و استادى را به كار برده يك جعبه - رنگ نقاشى طلا كه در وسط گل الماس دارد و بسيار گرانبها و ثمين است به معزى اليه مرحمت فرمودند .\r\nميرزا محمد رضاى متولىباشى حضرت معصومه سلام الله عليها مرحوم شده جناب ميرزا سيد حسين ولد آن مرحوم به جاى پدرش به منصب متولى باشيگرى بقعهء متبركه سرافراز شد .\r\nميرزا محمد صادق قائم مقام از آذربايجان احضار و ميرزا فضل الله وزير نظام كه سابقا در آذربايجان بود مجددا مأمور آن مملكت گرديد .\r\n\r\n","description":"","footnote":"","page_name":" 1277 ","page_number":327},
  {"content":"\r\n\r\nنواب محسن ميرزا « 1 » اميرآخور به خلعت همايون سرافراز گرديد .\r\nجناب امين الملك سفير كبير دولت عليهء ايران شب دوشنبه بيست و چهارم جمادى الاولى با اتباع سفارت كبرى وارد پاريس شده پذيرائيها كه از جانب دول متحابه نسبت به وزراى مختار و ايلچيان بزرگ دول معظمه معمول است از جانب دولت فرانسه نسبت به جناب معزى اليه به وجه اكمل به عمل آمد . روز پنجم ورود نيز با شرايط و رسوم معينه به حضور اعليحضرت ناپلئون سيم مشرف شده نامهء مهرختامهء اعليحضرت همايون را تسليم كرده اعليحضرت ناپلئون نهايت اظهار شعف از مودت كاملهء اعليحضرت شاهنشاهى دام ملكه از عهدنامهء تجارتى كه فى ما بين دولت ايران و فرانسه بسته شده نمودند و هداياى اعليحضرت همايون را كه عبارت از تمثال بىمثال مبارك براى اعليحضرت ناپلئون و تصوير و گردن‌بند براى علياحضرت امپراطريس و شمشير مرصع براى نواب وليعهد بود جناب سفير كبير تقديم و تبليغ نمودند .\r\nآقا على آشتيانى پيشخدمت خاصه و محصل وجوه خاصه به خلعت همايون مفتخر گرديد .\r\nشب شنبه بيست‌وچهارم رجب چهل و دو دقيقه از شب گذشته آفتاب جهان‌تاب از برج حوت به حمل تحويل كرده سلام خاص تحويل در پيشگاه آسمان‌جاه همايون منعقد و فرداى آن روز كه عيد نوروز بود سلام عام در تالار تخت مرمر انعقاد يافت .\r\nامير اصلان خان عميد الملك حكمران گيلان به يك قطعه نشان تمثال همايون مكلل به الماس سرافراز گرديد .\r\nجناب كينياز باراتينسكى كه تازه از جانب اعليحضرت امپراطور روس به جانشينى مملكت قفقاز منصوب گرديد جنرال كينياز مليكوف را با هفده‌نفر از صاحب‌منصبان محترم و جمعى ديگر به دربار دولت عليه روانه نموده كه مأموريت خود را اظهار دارد . جناب مشاراليه به دارالخلافهء باهره آمده از جانب اولياى دولت پذيرائيهاى شايان معمول به عمل آمد .\r\n\r\n\r\n","description":"","footnote":"\r\n( 1 ) - پسر عبد اللّه ميرزا دارا پسر فتحعلى شاه . وى در عربيت و ادبيت دستى توانا داشت و منشآتى نيز ازو چاپ شده كه گوياى احاطهء او بر دقايق نويسندگى و وقوف وى بر ظرايف ادب فارسى و عربى است .\r\n","page_name":" 1278 ","page_number":328},
  {"content":"\r\n\r\nسردار على خان حاكم سيستان به عزم عتبه‌بوسى آستان مبارك به دارالخلافه آمد .\r\nمهر على خان شجاع الملك به نشان امير تومانى و يك رشته حمايل وسط آبى كناره قرمز و يك قبضه شمشير مرصع به الماس مفتخر گرديد .\r\nمحمد قلى خان ايلخانى فارس به نشان از مرتبهء سيم ميرپنجگى و خلعت همايون سرافراز شد .\r\nعلى خان سرتيپ قراگوزلو به نشان از مرتبهء سيم ميرپنجگى و محمد قلى خان سرتيپ به نشان از درجهء اول سرتيپى و عبد الله خان سرهنگ فوج خاصه به نشان از درجهء اول سرهنگى و حمايل همين رتبه و محمد - طاهرخان سرهنگ فوج تبريزى به نشان از مرتبهء دويم سرهنگى و ميرزا على محمد خان ولد حاجى قوام الملك به نشان از مرتبهء اول سرهنگى و حمايل سفيد مفتخر گرديدند . و لطفعلى خان سرتيپ فوج قشقائى به يك قبضه شمشير يراق طلا نايل گشت . همچنين ابو الفتح خان سرتيپ فوج شقاقى و پرويز خان سرتيپ سوارهء چهاردولى هريك به يك قبضه شمشير يراق طلا سرافراز شدند .\r\nاحمد خان نوائى نايب ايشيك آقاسى به حكومت بندر بوشهر برقرار گرديد .\r\nعزيز خان سردار كل معزول شد .\r\nنواب غفران‌مآب والدهء حضرت شهريار مبرور ماضى محمد شاه انار الله برهانه روز پنج‌شنبه بيست‌وپنجم شوال المكرم اين سال به غرفات جنان انتقال نمود .\r\nنواب و الا ركن الدوله « 1 » به حكمرانى آذربايجان سرافراز گشتند و نواب و الا محمد تقى « 2 » ميرزا به حكمرانى دارالخلافه برقرار گرديدند .\r\nنواب و الا عبد الصمد ميرزا حكمران قزوين مىباشند .\r\nدر يزد ناخوشى و با بروز كرده .\r\n\r\n\r\n","description":"","footnote":"\r\n( 1 ) - اردشير ميرزا پسر عباس ميرزا نايب السلطنه .\r\n( 2 ) - محمد تقى ميرزا برادر ناصر الدين شاه كه بعد ركن الدوله لقب يافت .\r\n","page_name":" 1279 ","page_number":329},
  {"content":"\r\n\r\nكاروانسراى موسوم به كاروانسراى شاه بلدهء سارى را حسب الامر مرمت مىكنند .\r\nجناب مستر موره وزير مختار و ايلچى مخصوص دولت انگليس با شرايط اعزاز روز بيست‌ويكم ذيقعده با اجزاى سفارت خود به دارالخلافهء باهره آمد .\r\nحسنعلى خان سرتيپ فوج اردبيل و مشكين كه به قراولى و ساخلو ديوانخانه مباركهء حرمخانه در نياوران برقرار بود مرخص و عباسقلى - خان سردار لاريجانى به اين خدمت سرافراز گرديد .\r\nدر تبريز زلزلهء سختى شده است .\r\nاحمد خان نوائى حاكم بندر بوشهر به لقب دريابيگى بحر فارس و نشان از درجهء اول سرتيپى و حمايل سرخ از اين مرتبه سرافراز شد .\r\nمحمد خان امير تومان به يك قبضه شمشير مرصع و اسباب طلا و هزار تومان انعام نايل گرديد .\r\nچراغعلى خان حاكم خمسه عمارات ديوانى آنجا را حسب الامر تعمير مىكنند .\r\nحكم همايون شد كه جميع ملل كه رعيت اين دولت ابد آيت‌اند كاملا در رفاهيت و امنيت باشند و اگر اجامره به آنها دست تعرض و صدمه دراز كنند تنبيه شوند .\r\nجناب حيدر افندى شارژدافر دولت عثمانى كه موقة از آن‌دولت اجازهء معاودت به مملكت خود حاصل نموده شرفياب حضور باهرالنور مبارك شده رخصت انصراف حاصل نموده مورد مراحم ملوكانه گشته يك قطعه نشان تمثال همايون از درجهء دويم مكلل به الماس به معزى اليه مرحمت شد . جناب توفيق افندى به جاى جناب حيدر افندى به شارژدافرى برقرار است .\r\nمسيو جان داود خان مترجم اول دولت عليه به نشان سرهنگى اول و حمايل سفيد مخصوص اين رتبه و خلعت همايون نايل گرديد .\r\nجناب مسيو لاغوفسكى شارژدافر دولت روس را به يك قطعه نشان شيروخورشيد از درجهء اول و حمايل سبز سير مخصوص آن مورد مراحم خاص فرمودند .\r\n\r\n","description":"","footnote":"","page_name":" 1280 ","page_number":330},
  {"content":"\r\n\r\nفرستادگان ولايات و سرداران كابل و قندهار و اتاليغ بيك والى قندز و گنجعلى خان حاكم سابق تاش غورقان با عرايض ارادت‌آميز خدمت نواب و الا حسام الدوله آمدند .\r\nآقا اسماعيل پيشخدمت‌باشى سلام به يك قطعه نشان شيروخورشيد از مرتبهء اول سرهنگى با يك رشته حمايل سفيد مخصوص اين رتبه سرافراز گرديد .\r\nمحمد على بيك ياور فوج دماوندى به منصب سرهنگى و خطاب خانى سرافراز گرديد .\r\nهادى خان سرتيپ به يك قطعه نشان سرتيپى و يك رشته حمايل سرخ مخصوص اين رتبه مفتخر گشت .\r\nعسكر خان سرتيپ افشار ارومى مرحوم و يوسف خان برادرش به جاى او به منصب سرتيپى رسيد .\r\nنريمان خان نايب آجودان‌باشى حامل عهدنامهء مصالحه دولتين ايران و انگليس به درجهء سرتيپى رسيد و چون از اجزاى سفارت كبراى مأمور پاريس است روانهء محل مأموريت خود گرديد .\r\nكينياز مليكوف و ساير صاحب‌منصبان دولت روس كه از جانب جناب كينياز باراتينسكى جانشين جديد قفقازيه به دربار همايون آمده بودند اجازهء انصراف حاصل كرده يك قطعه نشان شيروخورشيد از درجهء اول به كينياز مليكوف مرحمت فرمودند و ساير صاحب‌منصبان كه همراه معزى اليه بودند به هريك على قدر مراتبهم نشان به موجب فرمان همايون مبذول شد .\r\nميرزا عباس خان منشى اول وزارت امور خارجه به منصب نيابت وزارت امور خارجه سرافراز گرديد .\r\nجناب امين الملك سفير كبير دولت عليهء ايران از پاريس به لندن رفتند و در آنجا پذيرائيهاى شايان كه از سفراى مختار و ايلچيان بزرگ دولت معظمه رسم است نسبت به جناب معزى اليه به وجه اكمل از جانب دولت انگليس به عمل آمد .\r\nروضهء مطهرهء حضرت معصومه سلام الله عليها را حسب الامر ذوالفقارخان حاكم قم تعمير مىنمايد و سد رودخانهء قم را مىسازد و سد پل دلاك و خود پل دلاك و كاروانسراى آنجا را و كاروانسراى حوض\r\n\r\n","description":"","footnote":"","page_name":" 1281 ","page_number":331},
  {"content":"\r\n\r\nرا مرمت مىكند . و در كاروانسراى حوض سلطان حوض بزرگى تازه ساخته مىشود .\r\nالله وردى خان ياور توپخانه به منصب سرهنگى توپخانهء مباركه سرافراز گرديد .\r\nبعضى اشرار تراكمهء سرخسى و قراياب با سوار زياد به عزم تاخت نواحى نيشابور آمده بودند . قشون مأمور سرحد آنها را شكسته و بسيارى از آنها را كشته معدودى فرار كردند .\r\nنواب و الا شاهزاده عليقلى ميرزا اعتضاد السلطنه برحسب اشارهء عليه كتاب تاريخ افغانستان را در بهترين سبكى حاوى فنون فضايل تصنيف نمودند .\r\nآقا محمد حسن مهردار به يك قطعه نشان تصوير مبارك مكلل به الماس مفتخر گرديد .\r\nكتاب شرح قاموس فارسى را در نهايت امتياز ميرزا عبد الله طبرى منشى ديوان اعلى طبع نموده به فروش مىرسد .\r\nنواب و الا اردشير ميرزا حكمران دارالخلافه به لقب ركن الدوله ملقب گرديد .\r\nمحمد ابراهيم خان سرتيپ افواج ثلاثهء اصفهان به لقب سهام الملكى و خلعت همايون مفتخر گرديد .\r\nخسرو خان والى پنجم ذيحجه مرحوم شد .\r\nميرزا حسن برادر ميرزا حسين سررشته‌دار قورخانهء مباركه به منصب جبه‌دارباشيگرى و مباشرى جبه‌دارخانهء مباركه سرافراز شد .\r\nسردار على خان سيستانى به مصاهرت نواب و الا بهرام ميرزا معز الدوله مباهى گرديد .\r\nميرزا زمان امير ديوان به يك قطعه نشان شيروخورشيد از مرتبهء اول سرتيپى و يك رشته حمايل سرخ مخصوص اين منصب و خلعت همايون مفتخر گشت .\r\nامسال در دارالخلافهء باهره چه از جانب ديوان اعلى و چه از طرف امناى دولت عليه و ساير خلق بنائى زياد مىشود و روزبه‌روز جمعيت\r\n\r\n","description":"","footnote":"","page_name":" 1282 ","page_number":332},
  {"content":"\r\n\r\nدارالخلافه روبه تزايد است و در بيرون دروازه دولت و دروازه شميران عمارات خوب ساخته‌اند .\r\nمسجد جامع قزوين را مرمت كرده‌اند .\r\n\r\nسوانح و وقايع عظيمه كه دراين سال در تمام عالم و اقطار كرهء ارض اتفاق افتاده\r\n\r\nاتائونى ينگىدنيا :\r\nقحط و غلاى سخت در ايالت ميشيگان « 1 » .\r\nدر شهر نيويورك منازعهء سخت و خونريزى ما بين قشون دولت و احتساب شهرى .\r\nكمى پول به حدى كه بانك نيويورك و بوستن از دادن پول به برات‌دار مضايقه نمودند .\r\n\r\nاسپانيا :\r\nشورش سختى در مالاگا و به‌دست‌آوردن جمعى از شورشيان را در مادريد پايتخت . در ايالت سويل ايضا شورش .\r\nعزل ناروائز صدر اعظم و نصب اميرال ادمز .\r\nتولد پسرى از ملكه در پائيز موسوم به النفس « 2 » .\r\nرودخانهء ابر « 3 » را دولت درصدد است كه به عرض و عمقش بيفزايد تا كشتيهاى بزرگ به آسانى در آنجا سير نمايد .\r\nجمعيت تمام اسپانيا دراين سال سى و دو كرور و سيصد و چهل هزار نفر مىباشد .\r\n\r\nآلمان :\r\nايجاد قانون تجارتى به‌جهت تمام ممالك آلمان . هنگام سفر\r\n\r\n\r\n","description":"","footnote":"\r\n( 1 ) -  Michigan \r\n( 2 ) -  Alphonse \r\n( 3 ) -  Ebre \r\n","page_name":" 1283 ","page_number":333},
  {"content":"\r\n\r\nاعليحضرت امپراطور اطريش به ممالك ايطاليائى متصرفى خود ، جنرال رادتسكى سردار پير كه فى الواقع فتوحات اين ايالات به‌دست او شده بود از منصب حكمرانى استعفا نمود و حكومت ايالت مذكوره منتقل به ماكسيميلين برادر امپراطور مىگردد .\r\nدر مملكت پروس ، طايفهء يهود را منع مىكنند كه قانون دولت تحصيل ننمايند .\r\nافتتاح راه آهن از ميلان به ونيز .\r\nاعليحضرت پادشاه پروس كه به شدت ناخوش‌اند اختيار سلطنت را موقة سه ماهه به برادر كهتر خود كه سنا دو سال كوچكتر است و وليعهد مىباشد واگذار مىكنند و اين سه ماه چندين مرتبه تجديد يافت .\r\n\r\nانگليس :\r\nعزل وكلاى ملت به واسطهء اختلافى كه با رجال دولت داشتند .\r\nتعيين وكلاى جديد كه اغلب با لرد پالمرستون صدر اعظم خيالشان مطابق است .\r\nفرمان اعليحضرت پادشاه انگلستان در مجلس قرائت شد كه پرنس آلبرت شوهر اين پادشاه بعد از اين مخاطب به « پرنس شوهر » خواهد بود .\r\nگفتگوى مصالحه ما بين جناب امين الملك فرخ خان و لرد كولى سفراى كبار دولتين ايران و انگليس در پاريس .\r\nشورش عسكر انگليس در بنگاله به واسطهء دخالت دولت در طريقهء ملتى و مذهبى آنها . اين شورش به اغلب نقاط هندوستان سرايت نموده قتل و غارت زياد بىحد و حساب نسبت به اهالى انگليس مىشود . در دهلى ياغيها يكى از اولاد سلاطين گوركانيهء خودشان را به پادشاهى برمىدارند .\r\nافواج انگليس را در كلكته يراق‌چينى « 1 » مىكنند . قشون مملكت عود « 2 » و گواليور « 3 » به دولت انگليس مىشورند .\r\n\r\n\r\n","description":"","footnote":"\r\n( 1 ) - يراق‌چين‌كردن به معناى خلع سلاح كردن .\r\n( 2 ) - مملكت اود .\r\n( 3 ) -  waliore \r\n","page_name":" 1284 ","page_number":334},
  {"content":"\r\n\r\nدر ناحيهء كاون‌پور « 1 » على الخصوص نه‌نه صاحب « 2 » رئيس آنها كمال وحشيگرى را نسبت به اهالى انگليس مىنمايد . جنگ سخت ياغيها در حوالى آگره در بمبئى . طايفهء سيك از طوايف هند نسبت به انگليسها نمىشورند . شهر دهلى بعد از زحمت زياد و خونريزى بسيار مفتوح گرديد و دراين جنگ خيلى از قشون انگليس تلف شد . پادشاه دهلى كه نودساله بود در حين فرار دستگير شده دو پسرش اسير و مقتول گرديده و اغلب شاهزاده‌هاى خانوادهء سلطنت را در دهلى هلاك ساختند .\r\nتصرف دولت انگليس جزيرهء پرين « 3 » را در درياى احمر ما بين عدن و مخا .\r\nموافق عهدنامه‌اى كه با دولت مارك « 4 » بسته شده اين دولت حق دارد بعد از اين در بنادر داخلهء مملكت انگليس قونسول روانه كند .\r\nكشتيهاى جنگى انگليس دراين سال هشتاد و چهار فروند بوده است .\r\n\r\nايطاليا :\r\nقشون اطريش بعد از هشت سال توقف در ايالت پارم بيرون رفتند .\r\nدر شهر ليوررن « 5 » مردم بناى شورش دارند . محرك جميع شورشيان مازينى است .\r\nمسافرت حضرت پاپ به فلورانس .\r\nشروع به كندن دالايى « 6 » از عرض كوه منسنى « 7 » به‌جهت عبور راه آهن از خاك فرانسه به ايطاليا . در افتتاح اين كار بزرگ پادشاه ساردن وكتور امانوئل « 8 » و پرنس ناپلئون برادرزادهء امپراطور فرانسه حضور داشتند .\r\nزلزلهء شديد در ايالت سالرن « 9 » .\r\n\r\n\r\n","description":"","footnote":"\r\n( 1 ) -  Cawnpore  ( در متن : گاون پر )\r\n( 2 ) -  NanaSahib \r\n( 3 ) -  Perim \r\n( 5 ) -  Livorne \r\n( 4 ) - منظور مراكش ( مغرب ) است .\r\n( 6 ) - غرض تونل است براى حركت ترن .\r\n( 7 ) -  Mont - Cenis \r\n( 8 ) -  VictorEmmanuel \r\n( 9 ) -  Salerne - Salerno \r\n","page_name":" 1285 ","page_number":335},
  {"content":"\r\n\r\n\r\nپرتوغال :\r\nاعليحضرت پادشاه پدر و پنجم بشخصه افتتاح مجلس پارلمان مىكند و اين سال اول است كه اين پادشاه جوان خود بشخصه افتتاح مجلس مىكند . در ليزبن پايتخت حماى زرد و حصبه و بائيت به هم رسانيده جمعيت زيادى را مىكشد .\r\n\r\nبلژيك :\r\nعروسى دختر اعليحضرت پادشاه شاهزاده خانم شارلت « 1 » با برادر امپراطور اطريش ماكسيميلين « 2 » .\r\n\r\nچين :\r\nكشتيهاى جنگى اين دولت ، باوجود عدم استحكام ، بعد از استقامت در مقابل سفاين جنگى انگليس و خسارت كلى رسانيدن به آنها ، بالاخره شكست يافتند . جزيرهء هونان را در محاذى كانتون مأمورين فرانسه و انگليس متصرف شدند و به شهر كانتن حملات پىدرپى برده بعضى از سنگرهاى خارج شهر را متصرف شدند .\r\n\r\nدانمارك :\r\nطايفهء اسكانديناو كه بيشتر اهالى سودونروج و دانمارك از اين طايفه هستند ميل بر اتحاد دول ثلاثه تحت سلطنت يك پادشاه دارند و پادشاه سود را به‌جهت اين كار انتخاب نمودند . وحشت پادشاه دانمارك از اين فقره و نوشتجات رسمى به دربار دول فرنگ فرستادن و اظهار وحشت نمودن .\r\nاجزاى مجلس شوراى ايالت اسلشويك وضع قانون ايالت خود را به سبك آلمان طالب‌اند و مضايقه‌اى در دادن ماليات به دولت دانمارك مىنمايند . به هم زدن حاكم اسلشويك به حكم پادشاه دانمارك مجلس شوراى اين ايالت را . مطالبهء ماليات از رعيت به زور . دول اطريش و پروس از اين عمل ناراضىاند . دولت روس با پادشاه دانمارك مساعد و حامى است .\r\n\r\n\r\n","description":"","footnote":"\r\n( 1 ) -  Charlotte \r\n( 2 ) -  Maximilien \r\n","page_name":" 1286 ","page_number":336},
  {"content":"\r\n\r\n\r\nروس :\r\nاعليحضرت امپراطور روس درصدد آزاد كردن رعاياى روس است كه نسبت به نجبا و ملاك و اربابان خود حالت عبوديت و مملوكيت داشتند .\r\nشروع اين خيال بزرگ ابتداء از ايالت ليتوانى شد و تا دوازده سال تمام مقرر شد از اين تاريخ به بعد متدرجا اين حالت مذمومه از ميان اهالى روس مندفع شود .\r\nبرادر اعليحضرت امپراطور روس قسطنطين كه سمت امارت بحرى دارد به بنادر نظامى دول فرنگ به سياحت رفت على الخصوص در تولون و شربورگ بنادر جنگى و نظامى فرانسه . ملاقات شاهزادهء معزى اليه با اعليحضرت پادشاه انگلستان .\r\n\r\nعهدنامهء تجارتى با ژاپن .\r\nعروسى گراندوك ميشل برادر كهتر اعليحضرت امپراطور با شاهزاده خانم سسيل « 1 » دختر والى باد « 2 » . افتتاح راه آهن از پطر به ورشو .\r\n\r\nسود :\r\nپادشاه اين مملكت به واسطهء سوء مزاج قدرت به سلطنت نداشت ، پسر خود را كه وليعهد بود به نيابت سلطنت مقرر داشت .\r\n\r\nسويس :\r\nجنگ با پروس به واسطهء ميانجيگرى فرانسه مبدل به صلح شد .\r\nجميع دول فرنگ در مجلس گفتگوى اين مصالحه كه در پاريس واقع شد مأمور فرستادند . اعليحضرت پادشاه پروس از داعيهء سلطنت شهر نفشاتل « 3 » كه متعلق به سويس است دست كشيده حتى تنخواهى را كه از سويس مطالبه مىنمودند از آن تنخواه هم صرف‌نظر نمودند .\r\nعهدنامه‌اى به امضاى طرفين و به امضاى جميع دول فرنگ در تابستان اين سال در پاريس منعقد مىگردد .\r\n\r\nعثمانى :\r\nدر مصر تغيير وضع وصول ماليات .\r\nسفر والى مصر به‌سمت سودان .\r\n\r\n\r\n","description":"","footnote":"\r\n( 1 ) -  Cecile \r\n( 2 ) -  Bade \r\n( 3 ) -  Neuchatel \r\n","page_name":" 1287 ","page_number":337},
  {"content":"\r\n\r\nتعيين مخارج معين براى شخص والى .\r\nوالى مصر به اين راضى نشد كه يك دسته از علماى انگليس و فرانسه و آلمان كه به‌جهت انكشاف سرچشمهء نيل به مصر آمده بودند خيالات خود را در اجراى اين عمل به انجام رسانند .\r\nدر تونس قتل يك نفر يهودى كه به دين اسلام بىاحترامى كرده بود . والى قديم ملداوى شيكا كه دراين وقت در پاريس بود خود را مىكشد .\r\nعيسويان هرزگوين و بسنى و آلبانى كه از طرف مسلمانها به آنها صدمه مىرسد مىشورند .\r\n\r\nبقيهء مسئلهء شرقيه :\r\nالحاق به ايالت ملداوى بلگرادرا « 1 » . واگذاشتن به دولت عثمانى جزيرهء ماران « 2 » را و اختيار مصب رود دانوب را به قرادنگيز نيز به دولت عثمانى تخليهء قشون اطريش ايالات افلاق بغدان را موافق عهدنامه‌اى كه موسوم به عهدنامهء پاريس است . حد روس و عثمانى در سمت اروپا بس عربى « 3 » خواهد بود . سفير بلژيك مقيم در دربار دولت عثمانى متهم به اين شد كه اهالى افلاق بغدان را محرك شده كه پسر كهتر پادشاه بلژيك را به سلطنت خود اختيار نمايند . عزل رشيد پاشاى صدر اعظم و صدارت عالىپاشا . قطع مراودهء ايلچيهاى فرانسه و انگليس و اطريش و روس با وزارت خارجهء عثمانى به‌طور كدورت . دول انگليس و اطريش عهدنامهء مخفى مىبندند . مسافرت اعليحضرت ناپلئون امپراطور فرانسه به انگليس و ملاقات ايشان با اعليحضرت پادشاه انگلستان در قصر ازبرن « 4 » . تجديد مراودهء سفراى مذكوره به فاصلهء چهارده روز با وزارت خارجهء عثمانى . ملاقات اعليحضرت ناپلئون فرانسه و اعليحضرت امپراطور روس در استوت‌گارد « 5 » پايتخت مملكت و ورتنبرگ در عمارت سلطنتى پادشاه آنجا و ملاقات اعليحضرت امپراطور روس و اطريش در ويمار .\r\n\r\n\r\n","description":"","footnote":"\r\n( 1 ) -  Bolgrade \r\n( 2 ) -  IledesSerpents \r\n( 3 ) -  Bessarabie \r\n( 4 ) -  Osborne \r\n( 5 ) -  Stuttgart \r\n","page_name":" 1288 ","page_number":338},
  {"content":"\r\n\r\n\r\nفرانسه :\r\nقتل كشيش بزرگ پاريس سيبور « 1 » نام به‌دست يكى از كشيشهاى درجه پست ورژر « 2 » هنگام عبادت در كليساى سن اتين « 3 » .\r\nايجاد قانون جديد نظامى .\r\nصد هزار نفر قشون ذخيرهء فرانسه هنگام صلح موجود خواهد بود .\r\nهر سى و پنج نفر از رعاياى فرانسه حق فرستادن يك وكيل به دارالشورى دارند .\r\nدر لندن مازينى نام ايطاليائى محرك جمعى است كه اعليحضرت ناپلئون امپراطور فرانسه را به قتل رسانند .\r\nدولت فرانسه ما بين دول پروس و سويس ميانجى شده پرنس ناپلئون به‌سمت ميانجيگرى به برلن پايتخت پروس مىرود .\r\nآمدن برادر امپراطور روس قسطنطين و آمدن پادشاه باوير به پاريس .\r\nفوت جنرال كاونياك فجأة .\r\nدو هزار تومان دولت فرانسه به اشخاصى كه در الجزاير خوب پنبه به عمل آورده‌اند انعام داد .\r\nمأموريت بيست و پنج هزار قشون به سردارى ماك ماهون به جنگ طوايف صحرانشين قبيلى .\r\nامتداد سيم تلگرافى بحرى از مارسيل به الجزاير .\r\nجمعيت فرنگى كه در الجزيره است صد و شصت و هفت هزار و ششصد و هفتاد نفر قلمداد شده است .\r\nدر جزيرهء ماداگاسكر ، فرانسه‌ها را از پايتخت آن جزيره اخراج مىكنند .\r\nعهدنامهء تجارتى و دوستى با دولت سيام . خيال ساختن راهى از زير درياى مانش ما بين فرانسه و انگليس .\r\n\r\n\r\n","description":"","footnote":"\r\n( 1 ) -  Sibour \r\n( 2 ) -  Verger \r\n( 3 ) -  St . EtienneduMont \r\n","page_name":" 1289 ","page_number":339},
  {"content":"\r\n\r\nفوت شاعر معروف الفردموس « 4 » .\r\nتعداد نفوس جمعيت فرانسه به هفتاد و دو كرور و سى و نه هزار و سيصد و شصت و چهار نفر رسيده .\r\n\r\nمكزيك :\r\nشورش سخت دراين ايالت على الخصوص در وراكروس « 5 » .\r\n\r\nينگى دنياى جنوبى :\r\nشدت مرض تب زرد در منت ويدئو « 6 » .\r\n\r\n\r\n","description":"","footnote":"\r\n( 4 ) -  AlfrededMusset \r\n( 5 ) -  VeraCruz \r\n( 6 ) -  MonteVideo \r\n","page_name":" 1290 ","page_number":340},
  {"content":"\r\n\r\n\r\nوقايع سال يازدهم سلطنت و تاجدارى اعليحضرت اقدس شاهنشاه جم‌جاه خسرو صاحبقران خلد الله تعالى ملكه و دولته مطابق سنهء هزار و دويست و هفتاد و چهار هجرى ئيلان‌ئيل تركى\r\nدراين سال خيريت‌مآل كما فى السابق كليهء توجه خاطر خطير همايون به انتظام امور كشور و لشكر و اشاعهء عدل و انصاف در ميان جميع رعاياى اين دولت ابدآيت است .\r\nتعزيه‌خوانى دولتى در تكيهء مباركهء نياوران مىشود .\r\nميرزا اسماعيل خان منشى مهام خارجهء استراباد احضار به دارالخلافه شده ميرزا محمد كه سابق مسبوق به اين خدمت بود به جاى او منصوب و به اعطاى يك قطعه نشان شيروخورشيد از درجهء دويم سرهنگى سرافراز و به اتفاق جعفر قلى خان حكمران استراباد روانهء محل مأموريت خود گرديد .\r\nچون ميرزا سابق تبريز كوچك بود حسب الامر ميزان وسيعى با انبارهاى بزرگ ساختند .\r\nعليقلى خان به منصب بيگلربيگىگرى تبريز سرافراز شد .\r\nعمارت ديوانى تبريز را ميرزا فضل الله وزير نظام تعمير مىنمايند .\r\nقلعهء خرم‌آباد و باغ سروستان علىآباد را كه به مرور دهور خرابى به هم رسانيده بود حسب الامر مجددا آباد و اشجار غرس نموده‌اند .\r\nحسن خان سركردهء سوارهء قراپاپاق كه در تدمير تركمانان فى ما بين\r\n\r\n","description":"","footnote":"","page_name":" 1291 ","page_number":341},
  {"content":"\r\n\r\nخواف و غوريان و بعضى نواحى ديگر خراسان رشادت زيادى نموده بود به يك قطعه نشان شيروخورشيد از درجهء اول سرهنگى و حمايل سفيد مخصوص آن رتبه سرافراز گرديد .\r\nحرم مطهر حضرت رضوى عليه السلام را حسب الامر آئينه كارى مىنمايند .\r\nيك قطعه نشان تمثال همايون مكلل به الماس از درجهء اول با حمايل آبى به صحابت مسيوجان داودخان سرتيپ مترجم اول اين دولت عليه از جانب سنى الجوانب همايون با نامهء مهر علامه براى جناب ايالت نصاب كينياز آلكسندر باراتينسكى كه از جانب اعليحضرت امپراطور روس به جانشينى مملكت قفقاز و سپهسالارى قشون قفقازيه مأمور شده‌اند انفاذ شد .\r\nعمارات ديوانى اصفهان خاصه ميدان نقش جهان و ميدان چهار حوض را حسب الامر تعمير مىنمايند .\r\nدر غياب جعفر قلى خان ايلخانى حكمران استراباد و اوان توقف او به دارالخلافه تراكمه آن نواحى را خالى از قشون و گمان موقع مناسبى از براى تاخت‌وتاز كرده آق محمد سردار رئيس آنها با زياده از چهار هزار نفر به‌سمت بجنورد مىآيند . سبحانقلى خان نايب الحكومه و برادر ايلخانى حكمران خبر شده با سيصد و پنجاه نفر سوار و يك صد نفر شمخالچى به مقابله و مقاتله با آنها پرداخته تراكمه را منهزم و بسيارى از آنها مقتول مىشوند .\r\nشب ششم شهر صفر المظفر كه شب عيد مولود مسعود اعليحضرت شاهنشاهى دام ملكه مىباشد در دارالخلافهء ناصرى و ساير بلاد ممالك محروسه جشن بزرگى برپا نموده و روز عيد سعيد سلام عام در نياوران منعقد گرديد .\r\nحاجى جابر خان حاكم محمره به منصب جليل ميرپنجگى و پانصد تومان اضافه مواجب و خلعت همايون سرافراز گرديد .\r\nراه خيابان مازندران را حسب الامر تعمير مىنمايند .\r\nميرزا فضل الله وزير نظام پيشكار آذربايجان به يك قطعه نشان تمثال همايون سرافراز گرديد .\r\n\r\n","description":"","footnote":"","page_name":" 1292 ","page_number":342},
  {"content":"\r\n\r\nغلامحسين خان سپهدار حكمران كرمان نيز به يك قطه نشان تمثال بىمثال همايون مفتخر شد .\r\nعليقلى خان ميرپنج به منصب آجودان‌باشيگرى كل عساكر نظام و غيره برقرار آمد .\r\nمحمد اسماعيل خان چاپارچىباشى ملقب به بشير الدوله شد .\r\nميرزا سيد محمد پسر ميرزا صادق لشكرنويس به منصب لشكرنويسى سرافراز شد .\r\nدر اوايل عشر دويم ربيع الاول نواب مستطاب شاهنشاه‌زادهء اعظم امير محمد قاسم خان را ولايت عهد اين دولت ابد مهد عنايت فرمودند « 1 » و از شب چهاردهم تا شب هفدهم كه شب عيد مولود مسعود حضرت خاتم الانبياء صلى الله عليه و آله مىباشد در دارالخلافهء باهره جشن بزرگ گرفتند .\r\nتراب خان نايب آجودان‌باشى به منصب سرهنگى سواره‌نظام مفتخر گرديد .\r\nيك قطعه فيروزهء خوب درشت بىعديل و نظير از معدن فيروزهء نيشابور پيدا كرده به قيمت نازلى يعنى صد و هشتاد تومان به آقا سيد ميرزا حاكم نيشابور فروخته و مشاراليه نيز به قوام الدوله پيشكار خراسان به همان قيمت فروخت . قوام الدوله آن را به دربار معدلت‌مدار فرستاده داخل جواهر نفيسهء خزانهء مباركه گرديد .\r\nميرزا حسن خان حاكم عراق به يك قطعه نشان از مرتبهء اول ميرپنجگى و يك رشته حمايل سرخ و سفيد كه مخصوص آن مرتبه است سرافراز گرديد .\r\nيك قطعه نشان از مرتبهء اول سرتيپى به انضمام يك رشته حمايل سرخ مخصوص اين رتبه به نواب محمد رحيم ميرزا حاكم خوى و سلماس مرحمت فرمودند .\r\nميرزا بزرگ كارپرداز دولت عليه مقيم ارزنة الروم به لقب خانى و خلعت همايون برقرار شد .\r\n\r\n\r\n","description":"","footnote":"\r\n( 1 ) - در باب وليعهدهاى ناصر الدين شاه : محمود ميرزا ، معين الدين ميرزا ، محمد قاسم ميرزا رجوع شود به مقاله عبد الحسين نوائى تحت عنوان « وليعهدهاى ناصر الدين شاه » ( مجلهء يادگار ، سال سوم شمارهء دهم صفحات 54 تا 67 ) .\r\n","page_name":" 1293 ","page_number":343},
  {"content":"\r\n\r\nآقا محمد حسن مهردار در بيست و يكم ربيع الثانى مرحوم شد .\r\nموسى خان پسر جناب صدر اعظم كه به زيارت عتبات عاليات روانه شده در ملاير مرحوم شد .\r\nبعد از مرحوم شدن آقا محمد حسن مهردار ، مناصب او را از مهردارى و غيره به آقا عبد الله رخت‌دارباشى ولد آن مرحوم مرحمت فرمودند و منصب رخت‌دارباشيگرى را به آقا ابراهيم برادرزادهء آن مرحوم واگذار فرمودند .\r\nدر خوى زلزلهء شديدى اتفاق افتاد .\r\nچون حسينقلى خان سرهنگ فوج عجم در ماه محرم فوت شد اين اوقات محمد على خان ولد ارشد آن مرحوم به سرهنگى فوج عجم سرافراز شد .\r\nميرزا على پسر مرحوم ميرزا ابو القاسم قائم مقام به منصب استيفاى ديوان همايون مفتخر گرديد .\r\nرياست كل مدرسهء مباركهء دارالفنون را در ماه جمادى الاولى به نواب و الا اعتضاد السلطنه واگذار و نواب معظم اليه را به خلعت همايون سرافراز فرمودند .\r\nميرزا عبد الله مستوفى ميزان كه سابقا مأمور آذربايجان بود به لقب ناظم ميزان ممالك محروسه ملقب و مخلع گرديد .\r\nعلى خان سرتيپ افواج قراگوزلو به منصب ميرپنجگى و خلعت همايون مفتخر گرديد .\r\nجعفر قلى خان ايلخانى بيگلربيگى استراباد در تنبيه اشرار تركمانيه به جعفرباى تركمان مساعى جميله نموده به يك قبضه شمشير مكلل به الماس سرافراز شد .\r\nنشان تمثال همايون كه براى صيد ثوينى امام مسقط فرستاده بودند حين ورود به مسقط صيد ثوينى در محل صحار كه از علاقه‌جات عمان است بوده صيد محمد بن سالم كه قائم مقام او در مسقط بود لوازم استقبال و تكريم را به عمل آورده بيست و يك تير توپ شليك كرده خود امام مسقط نيز به مجرد استماع قشونى كه براى استيصال صيد تركى برادر كوچك خود جمع كرده بود در صحار عمان گذاشته به تعجيل به مسقط آمده لوازم جشن و توقير و احترام نشان مهر لمعان همايون پرداخته آويزهء پيكر افتخار\r\n\r\n","description":"","footnote":"","page_name":" 1294 ","page_number":344},
  {"content":"\r\n\r\nخود نمود و مخالفتى هم كه ميان معزى اليه و صيد تركى بود از قرار رقم نواب و الا مؤيد الدوله حكمران فارس به اصلاح انجاميد .\r\nجناب مسيو دوبنشون وزير مختار و ايلچى مخصوص دولت فرانسه مأمور به اقامت دربار دولت عليه از اول ورود به خاك ممالك محروسه از طرف آذربايجان همه‌جا جناب معزىاليه را مأمورين مخصوص اين دولت ابد مدت چنان‌كه بايد پذيرفته به اعزاز و لوازم معموله و شرايط مقرره وارد دارالخلافه گرديد .\r\nجناب مسيو قبنو شارژدافر دولت فرانسه كه به يك قطعه نشان تمثال همايون مكلل به الماس مفتخر گرديده بود برحسب احضار دولت متبوعهء خود از حضور مهرظهور همايون مرخصى حاصل نموده مقارن روانگى به موطن خود نيز يك قطعه نشان از درجهء اول خارجه با حمايل سبز و يك طاقه شال رضائى اعلى به معزى اليه مرحمت فرمودند .\r\nچند قبضه تفنگ سربازى سبك دست خزانه‌دار بسيار خوب كار جبه‌خانهء اصفهان به دارالخلافه آورده مقرر شد عجالة هشتصد قبضه از اين تفنگ بسازند .\r\nدر رشت اجناس تسعيرى دارد .\r\nميرزا عبد الوهاب خان شيرازى ( جناب نصير الدوله ) به خلعت همايون سرافراز و داخل در ديوان وزارت امور خارجه گرديد « 1 » .\r\nميرزا عبد الله مستوفى ناظم گمرك چون حسب الامر روانهء آذربايجان گرديد ميرزا سيد رضى كه شغل سررشته‌دارى گمركخانه‌هاى ممالك محروسه به او مفوض بود به نيابت معزى اليه برقرار گرديدند .\r\nركن الدين ميرزا امير توپخانه در ماه رجب مرحوم شد .\r\nدراين اوقات برحسب اشارهء عليه حكمى نظامى جناب صدر اعظم به‌جهت تعيين بعضى حدود و قوانين براى اهل نظام ترقيم نموده صدر آن موشح به دستخط جهان مطاع همايون گرديد كه صورت آن حكم نظامى از قرار ذيل است :\r\n\r\n\r\n","description":"","footnote":"\r\n( 1 ) - جناب ميرزا عبد الوهاب خان نصير الدوله كه الان به وزارت تجار ممالك محروسه برقرار مىباشند پدر بر پدر از بزرگ‌زادگان فارس و خدمتگزاران اين دربار معدلت‌مدار و همواره در مدارج ترقيات كامله بوده داراى مقامات و شئونات عاليه مىباشند . ( ا ع ) .\r\n","page_name":" 1295 ","page_number":345},
  {"content":"\r\n\r\nچون منظور نظر اكسير اثر و مكنون ضمير منير مرحمت - تخمير سركار اعليحضرت قدر قدرت شاهنشاه جم‌جاه عالميان - پناه روح العالمين فداه تنظيم لشكر و تربيت كافهء نوكر است تا هريك از طبقات نوكر را حدى در كار باشد و بدان قسم سلوك و رفتار نمايند و ارباب قلم را از اصحاب سيف امتياز باشد و كافهء لشكر از حيثيت لباس و اساس از ديگران ممتاز آيند و نظر به اين‌كه البسهء متداولهء ايران خاصه كلاههاى بلند از صلابت و سطوت و مهابت كه خاصهء لشكريان است دور و به لطافت و نظافت كه مخصوص اصحاب طاق و رواق است نزديك بود و براى قشون و ارباب مناصب تلبس به اين لباس مناسب نبود و تأسيس اين اساس دور از صرافت مىنمود و حال اين‌كه مايهء تفرقهء حواس و خيالشان بود - بديهى است كه بايد حواس ارباب منصب جمع تنظيم سپاه باشد نه در خيال تقطيع كليجه و كلاه - لهذا امر و مقرر فرمودند كه غازيان عساكر منصوره از ملتزمين ركاب ظفر انتساب همايون و مأمورين و متوقفين ممالك محروسه از ارباب مناصب و تابين از اين پس قرار كلاه و لباس و چادر و نوكر خود را از اين قرار بگذارند و اندازهء كار و اخراجات خود را مرعى دارند . به موجب همين حكم نظامى كه بر حسب امر قدر قدر مرقوم شده است :\r\n\r\nقرار لباس غازيان مفصله\r\nآقايان قاجار و خوانين قاجار ، اهالى كشيكخانه عموما از غلام پيشخدمت و غلام و غيره ، نسقچيان و جارچيان و يساول و عمله حضور ، فراشان و چاپاران و عملهء اصطبل ، عساكر منصوره از اميران و ميران پنجه و سرتيپان و سرهنگان و صاحب‌منصبان و سركردگان از توپخانه و زنبوركخانه و قورخانه و سرباز و سوار عموما از نظام و غير نظام و معلمين و متعلمين مدرسهء دارالفنون و نايبان آجودان‌باشى و غيره . كلاه جميع اشخاص\r\n\r\n","description":"","footnote":"","page_name":" 1296 ","page_number":346},
  {"content":"\r\n\r\nمفصلهء فوق بايد دورويه باشد مثل كلاه خراسانى از صاحب - منصبان و رؤسا از دو تومان و پنج هزار دينار زيادتر قيمت نداشته باشد كمتر را مختارند . از تابين و آحاد و افراد از دو تومان باشد الى سه هزار دينار .\r\nكليجهء زمستانى و بهارى كلا مىبايد ابرهء آنها غير از برك و ماهوت چيز ديگر نباشد . به كلى كليجهء ترمهء كشميرى و كرمانى را موقوف دارند . تابين كليجهء قدك و لنگه بپوشند لاغير .\r\nقباى صاحب‌منصبان و رؤسا دارائى و صوف يزدى و قدك در تابستان و در زمستان ماهوت و برك باشد لاغير . از تابين عموما قدك باشد مگر ملبوس نظامى ماهوت كه از ديوان اعلى داده مىشود .\r\n\r\nقرار چادر نوكر\r\nچادرپوش از ميرپنجه به پائين كسى نبايد در اردو بردارد . امير تومان و ميرپنجه يا كسى كه در سلك شمشيربند شأن ميرپنجگى داشته باشد مختار است . سرتيپان چادر بىپوش سرتيپى مثال ابرهء چيت يا قلمكار يا دارائى هرچه بكند مختار است . لكن پوش نبايد داشته باشد و سرهنگ هم چادر سرهنگى يك‌سر ، طبل ميانش را هرچه بكند مختار است .\r\nاين در صورتى است كه سرتيپ و سرهنگ همراه اردوئى سفر كنند كه تابع آن اردو باشند . لكن اگر سرتيپ را رئيس اردو كنند يا قشونى به او بسپارند و به جائى مأمور كنند كه بزرگتر از آن درآن اردو و قشون نباشد درآن صورت از ديوان اعلى چادرپوش به او داده خواهد شد كه بعد از معاودت از سفر به خيامخانهء مباركه پس بدهد . امير تومان و ميرپنجه در برداشتن چادرپوش مختارند . خواه با اردوئى بزرگ يا منفرد باشند . سرتيپها مىتوانند در روى چادر يك سر طبل خودشان\r\n\r\n","description":"","footnote":"","page_name":" 1297 ","page_number":347},
  {"content":"\r\n\r\nپوش كوچكى بىهندى و تجير عرقچين طور علاوه نمايند كه تمييز ميانهء سرهنگ و سرتيپ را بدهد و هم حفظ باران و سرما كند و اگر هم نگذارند مجبور نخواهند بود .\r\nاز اميران تومان و ميران پنجه و سرتيپان و سرهنگان و صاحب‌منصبان قرار قراول آنها اين است كه هريك به قدر فوجى كه ابواب جمعى دارند و از هر فوجى دو نفر آردل داشته باشند مثلا سرتيپ دو فوج دارد چهار نفر آردل داشته باشد و سرتيپ يك فوج دو نفر . على هذا زياده از اين آردل در جلو خود نيندازند و نوكر هم در شهر و كوچه و بازار و غيره زياده از قرار تفصيل ذيل همراه خود برندارند .\r\nامير تومان هشت‌نفر\r\nميرپنجه شش نفر\r\nسرتيپ پنج نفر\r\nسرهنگ چهار نفر\r\nياور دو نفر\r\nنايب آجودان‌باشى از مرتبهء اول و دويم و سيم مثل سرتيپ و سرهنگ و ياور است . زياده از اين نبايد نوكر همراه خود بردارند و ساير نوكران شمشيربندهم از اين قرار موافق شأن هريك از درجات كه هستند مىتوانند با خود بردارند .\r\nزياده از اين برندارند . مجبورند . لكن در كمتر مختارند .\r\nقرار مفصلهء مزبورهء فوق را از حال تحرير لغايت مدت يك ماه در جميع ممالك محروسه معمول و مجرى دارند و دقيقه‌اى از دقايق آنها را مهمل و متروك نگذارند . عالىجاه مقرب الخاقان امير الامراء العظام عباسقلى خان سيف الملك ميرپنجه مىبايد حسب الامر تا مدت يك ماه اين خدمت را انجام داده قرار لباس و چادر و نوكر هركس را از چاكران دربار همايون بر نهج مقرر گذارد و صورت اين حكم محكم را مقرب الخاقان سيف الملك به جميع ولايات و اردوها كه قشون جمع هستند و جميع سرحدات به توسط و صحابت چاپار بفرستد و التزام عدم تخلف اين حكم محكم را بياورند و محتسبين\r\n\r\n","description":"","footnote":"","page_name":" 1298 ","page_number":348},
  {"content":"\r\n\r\nدر دارالخلافه و ساير ممالك محروسه مأمور دارد كه هريك از اين قرار تخلف و تجاوز نمايد معروض دارد تا به معرض مؤاخذه و عتاب درآيد و اگر آن مقرب الخاقان نيز در اجراى احكام مرقومه تعلل و تسامح نمايد مورد مؤاخذه و عقوبت قهرمانى خواهد بود . تحريرا فى شهر رجب المرجب سنه 1274 .\r\nنواب و الا حسام السلطنه حكمران خراسان با قشون ظفرنمون در سه فرسخى مرو و مفسدين تركمانان سرخس و مرو كه سابقا منشأ شرارت بودند تنبيه شدند و در راه درست‌رفتارى هستند .\r\nشب يك شنبه پنجم شهر شعبان شش ساعت و سى دقيقه از شب گذشته آفتاب عالم‌تاب از برج حوت به حمل نموده مجلس تحويل باشكوهى تمام در دربار همايون منعقد گرديد و فردا سلام عام در تالار تخت مرمر انعقاد يافت .\r\nشب پانزدهم شعبان كه شب عيد مولود مسعود حضرت صاحب الامر عجل الله تعالى فرجه مىباشد و اين عيد سابقا معمول نبود و سال گذشته به امر همايون داير گرديد . جشن بزرگى در دارالخلافه گرفتند .\r\nمحمد رضا بيگ ياور اول توپخانه پسر مرحوم زينل بيك ياور افشار كه در جنگ هرات به صدمهء گلولهء توپ مقتول گرديد نظر به حقوق او و لياقت محمد رضا بيك ، معزى اليه به منصب سرهنگى توپخانهء مباركه سرافراز شد .\r\nنواب و الا حشمة الدوله حكمران اصفهان را احضار به دربار همايون نموده عيسى خان والى را به حكمرانى اصفهان مأمور و سرافراز نمودند .\r\nنواب و الا نصرة الدوله را به حكمرانى عراق مفتخر فرمودند .\r\nميرزا ذوالفقارخان مستوفى حاكم قم به يك قطعه نشان از مرتبهء اول ميرپنجگى به انضمام حمايل سرخ و سفيد اين رتبه سرافراز گرديد و ميرزا ابو القاسم خان ولد معزى اليه به انشاء ديوان اعلى برقرار شد .\r\nاختيار حكومت خلخال و شاطرانلو را به ميرزا فضل الله وزير نظام مرحمت فرمودند .\r\nميرزا هاشم خان حاكم سابق خلخال به حكومت سراب و گرمرود و شقاقى برقرار آمد .\r\n\r\n","description":"","footnote":"","page_name":" 1299 ","page_number":349},
  {"content":"\r\n\r\nمكتب‌خانهء اطفال ارامنهء تبريز به اهتمام ميرزا عباس منشى رونقى دارد و شاگردان آن مدرسه كه مشغول تحصيل زبان فرانسه و فارسى و عربى و جغرافى و غيره مىباشند ترقى نموده‌اند .\r\nسيل شديدى در قزوين آمده و قدرى خرابى كرده است .\r\nنواب و الا عماد الدوله حكمران كرمانشهان كه احضار دربار معدلت - مدار گرديده بودند اين اوقات كه مرخص شده به محل حكمرانى خود معاودت مىنمايند به اعطاى يك قطعه گل كمر مكلل به الماس مفتخر گرديدند و براى هريك از آقايان و اعاظم كرمانشاه خلاع ثمينه مرحمت شد .\r\nنظم عمل چاپارخانه‌هاى ممالك محروسه را به حسين خان سرتيپ محول فرمودند .\r\nچند عراده توپ كه در سنهء ماضيه ريخته بودند آجودان‌باشى و فضان آقاى ميرپنجهء توپخانهء مباركه آنها را امتحان نموده نهايت خوب و بىعيب بودند .\r\nسيل شديدى در اردبيل جارى شده به علاوه از چاههاى خانه‌ها آب در فوران آمده و روان گرديده .\r\nنمونه‌اى از تلگراف از عمارت سلطنتى شهر الى باغ لاله‌زار به اهتمام نواب و الا اعتضاد السلطنه و مراقبت مسيو كرشش معلم توپخانه كه متصدى بناى تلگراف در دارالخلافه بوده به مترجمى ميرزا زكى به اتمام رسانيده‌اند على هذا معلم مشاراليه به يك رشته حمايل سفيد سرهنگى و خلعت همايون مفتخر گرديد .\r\nحسينقلى خان بختيارى به يك ثوب جبهء ترمه و يك قبضه شمشير ته غلاف طلا مفتخر گرديد .\r\nشيخ سلطان حاكم رامهرمز كه به دربار همايون آمده بود نيز مخلع گرديد .\r\nروز بيست و دويم شعبان ، حسينعلى خان معير الممالك داعى حق را لبيك اجابت گفته منصب خزانه‌دارى و معير الممالكى را كه از جلايل مهام دولتى است به دوستعلى خان ولد آن مرحوم مرحمت فرمودند .\r\nاميرزاده عليقلى ميرزاى سرتيپ و حاكم سنقر و كليائى به يك قطعه\r\n\r\n","description":"","footnote":"","page_name":" 1300 ","page_number":350},
  {"content":"\r\n\r\nنشان از مرتبهء اول سرتيپى و يك رشته حمايل سرخ مخصوص اين منصب سرافراز شد .\r\nباقرخان سرهنگ تنگستانى به خلعت همايون و حسن خان ولد او به يك‌قبضه شمشير ته‌غلاف‌طلا مفتخر گرديدند .\r\nچون مناصب مرحوم آقا محمد حسن صندوقدار را از قبيل صندوقدارى و مهردارى و رخت‌دارى و تفنگدارباشيگرى و ريش‌سفيدى عمله خلوت و رسيدگى امور جواهرخانه و زرگرخانه را به آقا عبد الله ولد آن مرحوم مفوض فرمودند و مشاراليه را به اسم پدر او آقا محمد حسن ناميدند .\r\nاشرار تراكمهء سرخس كه دم از خودسرى مىزدند و نواب و الا حسام - السلطنه حكمران خراسان با عساكر نصرت‌مآثر مأمور تنبيه آنها شده چون از توجه نواب معظم اليه باخبر شده سرخس را خالى و به مرو رفته حصارى گرديدند . نواب و الا آنها را تعاقب و در مرو محصور كرده چندى به حصانت حصار و سورت سرما و قلت آذوقه قشون ظفرنمون استظهارى داشتند . آخر الامر مأيوس شده از در استيمان درآمدند و امان يافتند و نواب و الا حسام السلطنه حكمران خراسان بعد از نجح مرام به مقر حكمرانى خود معاودت كردند .\r\nنواب و الا ركن الدوله اردشير ميرزا حكمران آذربايجان به يك قطعه نشان از مرتبهء اول امير تومانى و يك رشته حمايل سبز و قرمز كه مخصوص اين درجه است و يك هزار تومان اضافه مواجب سرافراز شدند .\r\nميرزا فضل الله وزير نظام وزير آذربايجان نيز به يك قطعه نشان از مرتبهء اول امير تومانى و يك رشته حمايل سبز و قرمز و يك ثوب جبهء ترمهء شمسهء مرصع مفتخر گرديده از ركاب اعلى مرخص و معاودت به آذربايجان نمود .\r\nميرزا مصطفى قلى مستوفى ديوان و پيشكار محاسبات آذربايجان به يك قطعه نشان از مرتبهء اول سرتيپى و يك رشته حمايل قرمز و خلعت همايون نايل گرديد .\r\nصنف خباز آذربايجان را از ماليات معاف فرمودند .\r\n\r\n","description":"","footnote":"","page_name":" 1301 ","page_number":351},
  {"content":"\r\n\r\nميرزا فضل الله نايب ايشيك آقاسىباشى به منصب بيگلربيگى تبريز و لقب خانى و خلعت همايون مفتخر گشت .\r\nميرزا نصير كدخداباشى سابق تبريز به منصب مستوفيگرى آذربايجان برقرار شد .\r\nميرزا ذوالفقارخان حاكم قم و ساوه به يك قطعه نشان از مرتبهء اول سرتيپى و يك رشته حمايل سرخ مخصوص اين رتبه سرافراز شد .\r\nمسيو كرشش معلم و سرهنگ توپخانه به منصب سرتيپى نايل گرديد .\r\nدو دستهء سوارهء تركمانيهء تكه و قارى قلعه كه يك دستهء آنها ششصد نفر بوده به تاخت بعضى نواحى خراسان آمده محمد رحيم خان آنها را مخذول و متفرق نمود .\r\nروز يك‌شنبه غرهء ذيقعدة الحرام چون هواى شهر دارالخلافه گرم شده موكب همايون تشريف‌فرما به ييلاق نياوران گرديدند . مجددا ششصد نفر از تراكمه كه عزم تاخت‌وتاز بعضى محالات خراسان داشتند ، در چشمهء كبك سواره ، سردار شاه دولت خان و سوارهء شاهسون و چهارصد نفر از فوج دويم نصرت و چهارصد نفر از فوج طهران آنها را كاملا تأديب و متفرق نمودند .\r\nميرزا محمد على مباشر امور خارجهء گيلان به يك قطعه نشان از درجهء دويم سرهنگى و خلعت همايون سرافراز شد .\r\nروز سه‌شنبه هجدهم ذيقعدة الحرام طاير روح نواب شاهنشاه‌زادهء اعظم امير قاسم خان وليعهد دولت عليه پرواز به خلد برين نموده در زاويهء مقدسهء حضرت امامزاده عبد العظيم ( ع ) بقعه‌اى مخصوص براى مضجع پاك آن گوهر تابناك اختيار شد و آن را بعدها بساختند و در اندك وقتى به انواع تزئينات مزين گرديد .\r\nجناب فرخ خان امين الملك ايلچى كبير دولت عليه كه به سفارت كبرى به دربار دول اروپا رفته بودند به اسلامبول مراجعت كرده چندى به‌سمت سفارت كبرى دراين پايتخت خواهند بود .\r\nموكب همايون دراين اوقات تشريف‌فرماى رودبار و شهرستانك\r\n\r\n","description":"","footnote":"","page_name":" 1302 ","page_number":352},
  {"content":"\r\n\r\nگرديده و يك راس اسب عربى خاصه با يراق مرصع مكلل به جواهر به جناب صدر اعظم مرحمت فرمودند .\r\nحاجى حسين خان بروجردى به نيابت اول ايشيك آقاسىباشىگرى و خلعت همايون سرافراز شد .\r\n\r\nوقايع و سوانحى كه دراين سال در تمام كرهء ارض و اقطار عالم اتفاق افتاده\r\n\r\nاتائونى ينگىدنيا :\r\nاختراع وضع تلگراف جديد به توسط دكتر مورس « 1 » از اهل اتائونى كه به اسم همان شخص اين تلگراف الحال موسوم است . دولت انگليس چهل هزار تومان حق السعى و انعام به اين شخص مىدهد .\r\n\r\nاسپانيا :\r\nاختلاف آراء ما بين وزراء .\r\nاعليحضرت پادشاه انگلستان با كمال سختى با دولت اسپانيا در خريد و فروش سياهان گفتگو دارد .\r\nافتتاح راه آهن از مادريد به الى كانت « 2 » .\r\n\r\nافريقا :\r\nدر شمال دماغهء اميد چندين سال قبل از ملل مختلفهء فرنگ على الخصوص هلنديها در سواحل رودخانهء ترانس‌وال سكنى گرفتند .\r\nبيست و دو سال بود كه دولت انگليس لاينقطع با آنها در منازعه بود بلكه آنها را جزء رعاياى خود كه در افريقا دارد نمايد ممكن نشد تا دراين سال دولت انگليس اين جمهورى مختصر را شناخت به جمهورى ترانس وال « 3 » . بهف نام هلندى به انتخاب عامهء اهالى ترانس وال مدت هفت سال رياست يافت .\r\n\r\nآلمان :\r\nفوت مارشال رادتسكى .\r\n\r\n\r\n","description":"","footnote":"\r\n( 1 ) -  SamuelMorse \r\n( 2 ) -  Alicante \r\n( 3 ) -  Transvaal \r\n","page_name":" 1303 ","page_number":353},
  {"content":"\r\n\r\nقرض دولت اطريش دراين سال معادل هزار و دويست كرور تومان پول ايران است .\r\nتولد پسرى از امپراطور اطريش .\r\nدر ميلان ايطاليا متصرفى دولت اطريش اهالى بناى شورش گذاشته آشكارا سلطنت اعليحضرت ويكتور امانوئل پادشاه ساردن را طالب‌اند .\r\nپسر اعليحضرت پادشاه پروس دختر بزرگ اعليحضرت پادشاه انگليس را به ازدواج خود درآورد .\r\nافتتاح راه آهن از كنيزبرگ شهر پروس الى سرحد روس .\r\nپرنس گيوم برادر اعليحضرت پادشاه پروس مستقلا بدون ترديد و بدون تعيين وقت به نيابت سلطنت به واسطهء سوء مزاج اعليحضرت پادشاه كه برادر بزرگ است برقرار شد .\r\n\r\nانگليس :\r\nعزل وزراى ويگ و نصب وزراى طايفهء تورى به رياست لرد دربى « 1 » .\r\nعود اعليحضرت پادشاه انگلستان به هندوستان و فوت پسر دويم آن پادشاه در هندوستان .\r\nپادشاه گوركانى دهلى را انگليس حبسا به جزيرهء اندمان « 2 » مىفرستد . حكومت و فرمانفرمائى هندوستان كه تا اين زمان به تصرف كمپانى بود نه به اختيار دولت ، لرد پالمرستون « 3 » در اواخر صدارت ولرد دربى در اوايل صدارت در ظرف اين سال تكليف به دولت مىكنند كه اين وضع كمپانى را موقوف داشته هندوستان را يكى از ايالات معظمهء معتبرهء انگليس تصور نمايند و يك وزيرى به‌سمت وزارت هند در دستهء وزراء مقرر شود . سير كامبل « 4 » به امداد راجهء نپال با پنجاه هزار قشون شهر لكهنوى هندوستان را به تصرف درآورد . بيست و پنج هزار نفر از ياغيها به‌سمت بنارس فرار كردند . به‌جهت فتوحات نمايان كامبل سپهسالارى هند و لقب لرد كليدى « 5 » از طرف دولت انگليس به او داده مىشود . لرداستنلى كاننگ « 6 » كه از طرف كمپانى حكومت\r\n\r\n\r\n","description":"","footnote":"\r\n( 1 ) -  Derby \r\n( 2 ) -  Andaman \r\n( 3 ) -  Palmerstone \r\n( 4 ) -  SirColinCampell \r\n( 5 ) -  Clyde \r\n( 6 ) -  StanleyCanning \r\n","page_name":" 1304 ","page_number":354},
  {"content":"\r\n\r\nهند داشت به‌سمت فرمانفرمائى و نيابت سلطنت در هندوستان برقرار شد .\r\nدر جزيرهء نول كالدونى متعلق به انگليس معادن طلاى خيلى با مكنت منكشف شد . مجلس لردها بعد از هفت سال گفتگو بالاخره قبول كردند كه از طايفهء يهود در مجلس پارلمنت به‌سمت وكالت رعيت حضور به هم رسانند . رچل « 7 » صراف معروف يهودى در مجلس قبول شد . رترنام « 8 » از اهالى آلمان ايجاد روزنامهء تلگرافى عمومى كرد .\r\n\r\nايطاليا :\r\nكاوور صدر اعظم ساردن ( ايطاليا ) مصر براين است كه بايد با فرانسه اتحادى داشت .\r\n\r\nبرزيل :\r\nابتداى راه آهن جديدى موسوم به راه دن پدرو .\r\n\r\nپرتوغال :\r\nازدواج اعليحضرت پادشاه با يكى از شاهزاده خانمهاى پروس .\r\n\r\nبلژيك :\r\nدولت درصدد ساختن قلعهء محكمى در بندر آنورس « 9 » برآمد .\r\n\r\nچين :\r\nحاكم ايالت كانتون ، به « 10 » نام و سپهسالار چين از طايفهء تاتار به‌دست عساكر انگليس محبوس گرديد . حاكم مزبور كه به كلكته به محبس فرستاده مىشود معترف به اين است كه دراين چهار سال كه از طرف دولت چين مأمور به حكومت اين ولايت است شصت هزار نفر آدم از ياغيها را به قتل رسانيده است . مأمورين فرانسه و انگليس به اميد اين كه بلكه بتوانند با دربار پكن گفتگو نمايند تا كيانك سو مىروند . گفتگوى بىفايده در مصالحه بعد از نااميدى از مصالحهء عساكر فرانسه و انگليس در خليج پت‌شلى « 11 » وارد مىشود . دراين خليج رودخانهء پيهو « 12 » كه يك شعبه‌اش از ميان شهر پكن پايتخت مىگذرد مىريزد . چينيها در ساحل اين خليج و دهنهء اين‌رودخانه قلعه‌جات خيلى سخت محكم\r\n\r\n\r\n","description":"","footnote":"\r\n( 7 ) -  Rotshild ) Mayer ( \r\n( 8 ) -  Reuter \r\n( 9 ) -  Anvers \r\n( 10 ) -  Ye \r\n( 11 ) -  Pe - Tchili \r\n( 12 ) -  Pehu \r\n","page_name":" 1305 ","page_number":355},
  {"content":"\r\n\r\nدارند . بعضى از قلعه‌جات آنها را كه صد و سى و هشت توپ زياد يا كم داشتند عساكر متفقه گرفتند . دهنهء رودخانهء به‌دست آمده بالا رفته شهر تين سين « 13 » را هم متصرف شدند . مأمور روس دراين مقدمه ، عهدنامهء دوستى با دولت چين منعقد كرده جميع بنادر چين را از براى سفاين روس باز و آزاد دانسته در سمت رود آمور تقريبا پانصد ميل مسافت از سرحد سيبر ضميمهء مملكت روس شده بعد عهدنامهء دوستى چينيها در تين‌سين با فرانسه و انگليس بستند . سفراى انگليس و فرانسه در پكن و سفراى چين در لندن و پاريس متوقف خواهند بود . ده كرور تومان پول ايران ، خسارت دولت چين به دولت انگليس خواهد داد و سه كرور ايران به فرانسه . مسافرين و سياحان فرنگ و چين آزاد خواهند بود كه در تمام ممالك چين گردش كنند . مذهب عيسوى در تمام ممالك چين محترم خواهد بود . تجارت ترياك حق فرنگيها خواهد بود .\r\n\r\nروس :\r\nانعقاد مجلسى به حكم اعليحضرت امپراطور به‌جهت آزاد نمودن رعايا . در مملكت روس آنچه به تعداد آمده صد و نه هزار ارباب است . از اين عدد هزار و چهارصد نفر از هزار الى ده هزار رعيت دارند كه اين رعايا به منزلهء مملوك هستند و خريدوفروش مىشوند . فى الواقع اعليحضرت امپراطور روس جمعيتى كه مشتمل بر چهل و يك كرور و دويست و پنجاه هزار نفر بود آزاد كرد كه در حقيقت رعاياى مملوك به حكم امپراطور آزاد شدند .\r\n\r\nژاپن :\r\nعهدنامهء تجارتى با اتائونى و انگليس و روس و فرانسه .\r\n\r\nسود :\r\nبه واسطهء يانقين سختى قسمت عمده‌اى از پايتخت مىسوزد .\r\n\r\nسويس :\r\nافتتاح راه آهن از ژنو به نوآن « 14 » .\r\n\r\nعثمانى :\r\nخيال اتحاد ايالتين والاشى و ملداوى ( افلاق بغدان ) در تحت يك\r\n\r\n\r\n","description":"","footnote":"\r\n( 13 ) -  Tientsin \r\n( 14 ) -  Noyon \r\n","page_name":" 1306 ","page_number":356},
  {"content":"\r\n\r\nحكومت چون از براى اقتدار روس دراين نواحى بيشتر مفيد بود دولت عثمانى قبول ننمود . به اين واسطه باز ما بين روس و عثمانى نزديك به ترك مراوده شد . لهذا مجلس شوراى مجددى در پاريس از مأمورين جميع دول منعقد گرديد . بعضى قرارهاى جديد در عمل اتحاد افلاق بغدان و قراداغ عثمانى و بعضى جاها گذاشته شد .\r\nسيرهانرى بلور « 15 » به سفارت انگليس در دربار عثمانى به جاى لرد ريكليف « 16 » برقرار شد .\r\nفوت رشيد پاشا فجأة .\r\nشورش سخت در ايالت هرزگوين و منتنگرو در بسنى . فتوحات عمرپاشا با اعراب بدوى در حوالى بغداد .\r\nباريدن باران سخت در شامات و خرابى رسانيدن .\r\nدر جزيرة كاندى به‌جهت زيادى ماليات اهالى شوريدند . مسلمانها عيسوى زياد دراين جزيره به قتل رسانيدند .\r\nدر بندر جده فرنگى زياد به قتل رسيد من‌جمله قونسولهاى فرانسه و انگليس بودند . كشتيهاى جنگى دولتين فرانسه و انگليس به ضرب گلولهء نارنجك خرابى زيادى به جده وارد مىآورند . دولت عثمانى جمعى را به‌جهت تحقيق اين فقره مأمور به جده نموده ده‌نفر از مقصرين كه محرك مردم بودند دراين قتل و نهب به‌دست آورده مىكشند .\r\nايجاد مجلس وكلاى ملت در بلگراد و سربستان « 17 » . وكلاى ملت اين ايالت عزل قارازارش ژويش « 18 » را طالب‌اند كه از طرف دولت عثمانى والى بوده و ابرنويچ « 19 » .\r\nوليعهد مصر احمد پاشا پسر ابراهيم پاشا در نيل غرق شده هلاك مىگردد .\r\nدر تونس ايجاد يك بانك .\r\nايجاد اول راه آهن در خاك عثمانى از ازمير به آيدين .\r\n\r\n\r\n","description":"","footnote":"\r\n( 15 ) -  BulverL ytton \r\n( 16 ) -  effilcdeR droftartS \r\n( 17 ) - متن : سروستان . غرض ناحيه‌اى است به نام  serbie  .\r\n( 18 ) -  Karageorgevitch \r\n( 19 ) -  Obrenovitch \r\n","page_name":" 1307 ","page_number":357},
  {"content":"\r\n\r\n\r\nفرانسه :\r\nجمعى از اهالى ايطاليا كه رئيس آنها ارسينى « 20 » نام بود قصد قتل اعليحضرت ناپلئون امپراطور فرانسه كردند و شبى در مدخل تماشاخانهء بزرگ سه نارنجك به‌سمت امپراطور انداخته شد . صد و پنجاه و شش نفر مجروح و هشت‌نفر مقتول و به امپراطور نيز جزئى زخمى وارد آمد . تفصيل اين سانحه از اين قرار است :\r\nارسينى كه شخص مؤسس اين فتنه بود بيست و هفت سال تمام بود كه در جميع انقلابات و حوادث عمده كه در ايطاليا روى مىداد داخل بود . دراين اواخر او را اخراج بلد نموده به انگليس فرستاده بودند و او با سه نفر همدست ، از راه بلجيك به قصد قتل امپراطور ، به خاك فرانسه ورود كرد . نارنجكى اختراع كرده بود از آهن ، به زمين كه مىزدند اجزائى كه پنجاه مرتبه حدتش زيادتر از باروط است به همان خوردن نارنجك به زمين مشتعل شده نارنجك را تركانده پارچه‌هاى او را به اطراف متفرق مىكرد . شبى كه مرتكب اين عمل مىشده صبح آن سه نفر را كه با او آمده بودند خواسته اظهار داشت كه امشب ناپلئون به تماشاخانه خواهد رفت . كار او را بايد ساخت . به‌دست هريك از آن سه نفر يك نارنجك داد و خود دو نارنجك برداشت . مقارن غروب از منزل راه افتادند . دو ساعت از شب رفته كه كالسكه‌هاى دربارى رسيدند ، در كالسكهء اول بعضى صاحب‌منصبان بودند و گذشته در كالسكهء دويم اعليحضرت امپراطور و امپراطريس نشسته بودند . همين كه به محاذى او رسيدند نارنجك را به زمين زد و به صورت اعليحضرت امپراطور چنان‌كه مذكور شد زخمى رسيد و خود ارسينى كه نارنجك را انداخته بود زخمى شد .\r\nدو نفر از آن چهار نفر به‌دست آمدند و دو نفر ديگر فردا گرفتار شدند .\r\nبعد از آن‌كه تحقيقات به عمل آمد حكم قتل اين چهار نفر صادر شد .\r\nشبى كه صبحش ارسينى را مىبايست سياست كنند عريضه به اعليحضرت ناپلئون نوشت كه وطن من كه ايطالياست به بدترين وضعها گرفتار است .\r\nمگر اعليحضرت شما همتى بكنيد و دولت ايطاليا را دولتى بسازيد .\r\nموافق فرمان اعليحضرت امپراطور ناپلئون در زمان غيبت اعليحضرت ايشان از فرانسه نيابت سلطنت با امپراطريس خواهد بود .\r\n\r\n\r\n","description":"","footnote":"\r\n( 20 ) -  Orsini \r\n","page_name":" 1308 ","page_number":358},
  {"content":"\r\n\r\nجنرال شان گارنيه « 21 » و جنرال به دو « 22 » كه از خاك فرانسه اخراج شده بودند اجازه يافتند كه وارد شوند .\r\nسفارت كبراى دوك دمالاكف به انگليس .\r\nاز براى زينت شهر پاريس در ظرف ده سال دولت مقرر داشت سى و شش كرور تومان ايران خرج شود كه از اين مبلغ ده كرور دولت كمك خواهد كرد مابقى را اهل شهر .\r\nفوت مادر كنت دو پاريس نوهء لوئى فيليپ پادشاه فرانسه و وليعهد او در انگليس .\r\nوزارت الجزاير و تمام ممالكى كه دولت فرانسه در خارج از مملكت فرانسه مالك است به پرنس ناپلئون عموزادهء امپراطور مقرر شد .\r\nحكومت جنرال ماك ماهون به الجزاير .\r\nمملكت سيام قبول قونسول فرانسه ننمودند .\r\nجزئى كدورتى با دولت پرتغال . ترضيه خواستن دولت پرتغال و عفو دولت فرانسه .\r\nبه‌جهت حفر مجمع البحرين سوئز كمپانى اين عمل در پاريس افتتاح استقراض كرد .\r\nآمدن اعليحضرت پادشاه انگلستان به شربورغ بندر فرانسه و ملاقات نمودن با اعليحضرت امپراطور فرانسه . فوت راشل بازيگر معروف .\r\n\r\nينگى دنياى جنوبى :\r\nشورش سختى در جمهورى پرو و رفع آن .\r\n\r\nينگى دنياى شمالى :\r\nبعد از دو مرتبه تلاش بيهوده ، در مرتبهء ثالث ما بين والان تيا « 23 » شهر ايرلند انگليس و سنت ژان « 24 » شهر ينگى دنيائى امتداد سيم تلگراف بحرى شد . اول مخابرهء تلگراف تهنيت‌آميز ما بين رئيس جمهورى اتائونى و اعليحضرت پادشاه انگلستان بود وقتى كه در ساعت شهر والان تيا دو\r\n\r\n\r\n","description":"","footnote":"\r\n( 21 ) -  Changarnier \r\n( 22 ) -  Bedeau \r\n( 23 ) -  Valencia \r\n( 24 ) -  St . John \r\n","page_name":" 1309 ","page_number":359},
  {"content":"\r\n\r\nساعت و چهل و پنج دقيقه از ظهر گذشته بود در شهر سنت ژان ظهر و اختلاف افق به اين قدر . اما به زودى اين سيم بحرى پاره و قطع مراوده ما بين يروپ و ينگى دنيا گرديد .\r\n\r\nيونان :\r\nايجاد موزه در آتن پايتخت اين دولت . بروز زلزله در آتيك .\r\nخرابى شهر كرنت « 25 » به واسطهء زلزله . جزيرهء كرفو « 26 » را دولت انگليس مايل به تصرف است ليكن اهالى جزيره زيادتر ميل دارند كه جزء يونان باشند .\r\n\r\n\r\n","description":"","footnote":"\r\n( 25 ) -  Corinthe \r\n( 26 ) -  Corfou \r\n","page_name":" 1310 ","page_number":360},
  {"content":"\r\n\r\n\r\nشرح سال دوازدهم سلطنت و تاجدارى اعليحضرت اقدس شاهنشاه جم‌جاه خسرو صاحبقران خلد الله ملكه و دولته مطابق سنهء هزار و دويست و هفتاد و پنج يونت‌ئيل تركى\r\nدراين سال خيرمآل ، ذات ملكوتى صفات اقدس اعلى به نفس نفيس مبارك غور و تعمقى در كليهء امور دولتى و ترفيه آحاد و افراد خدم‌وحشم و جميع طوايف و مللى كه رعاياى اين دولت جاويد شوكت‌اند مىفرمايند .\r\nتعزيه‌خوانى دولتى در تكيهء مباركهء نياوران برپاست .\r\nمتعلمين مدرسهء مباركهء دارالفنون را در مدت يك ماه امتحانى به دقت نموده شاگردان خوب ترقى كرده‌اند .\r\nجناب مسيو انچكوف كه از جانب اعليحضرت امپراطور روس به‌سمت ايلچيگرى و وزير مختارى مأمور به دربار معدلت‌مدار همايون بودند ، از اول ورود به خاك ايران جميع شرايط پذيرائى و اعزاز و مهماندارى و استقبال و احترامات معموله دربارهء سفراى مختار دول بزرگ دربارهء معزى اليه به وجه اكمل به عمل آمده ، روز يازدهم محرم وارد دارالخلافهء باهره گرديدند و روز چهاردهم محرم از قريهء زرگنده كه منزل ييلاقى سفراى مختار دولت روس است دعوت به حضور باهرالنور مبارك شده در قصر نياوران تشرف جستند و مورد عواطف مخصوصه گرديده تبليغ‌نامهء مودت ختامهء اعليحضرت امپراطور روس را نمودند .\r\nميرزا زكى معلم توپخانه - كه به منصب ياورى توپخانه سرافراز بود - در امتحان آخرى مدرسهء مباركهء دارالفنون به منصب سرهنگى توپخانه مفتخر گشت .\r\n\r\n","description":"","footnote":"","page_name":" 1311 ","page_number":361},
  {"content":"\r\n\r\nبه تاريخ شنبه بيستم شهر محرم الحرام ، دستخط جهان مطاع مبارك خطاب به جناب صدر اعظم شرف صدور يافت و باوجود صورت اين دستخط مبارك حاجت به تفصيل و نگارش نيست :\r\n\r\nسواد دستخط جهان مطاع\r\nجناب صدر اعظم ! چون شما جميع امورات دولتى را به عهدهء خود گرفتيد و احدى را شريك و سهيم خود قرار نمىداديد معلوم شد قوهء يك شخص شما از عهدهء جميع خدمات ما برنيامد و دراين بين خبطها و خطاها اتفاق افتاد و كم‌كم امورات دولت معوق ماند و شما البته در دولتخواهى راضى نمىشويد كه ما دراين حالت مجبور باشيم و امورات را غير منظم ملاحظه فرمائيم . لهذا امروز كه روز بيستم محرم‌الحرام است شما را از منصب صدارت و نظام الملك وزير لشكر را از مناصب خود معزول فرموديم . در خانهء خودت آسوده باش در نهايت اطمينان و امنيت از جانب ما . يقينا بجز التفات در حق شماها ابدا كارى نخواهيم كرد . التفاتهاى زبانى و اطمينان ما هم آنچه لازم بود و مكنون قلب ما به حاجب الدوله فرموديم كه به شما بگويد . سنه 1275 .\r\nچون رأى صواب‌نماى همايون چنين اقتضا فرمود كه مشاغل و مهام عظيمهء دولتى مثل سابق راجع به فرد و شخص واحد نباشد ، لهذا محض نظم و انتظام و امكان رسيدگى تام و تمام به امور مملكتى و توجه از عموم اهالى ممالك محروسه مهام و مشاغل را تجزيه نموده شش وزارتخانه حسب الامر الاقدس الاعلى ترتيب يافت :\r\nاول : وزارت داخله .\r\nدويم : وزارت خارجه .\r\nسيم : وزارت جنگ .\r\nچهارم : وزارت ماليه .\r\nپنجم : وزارت عدليه .\r\n\r\n","description":"","footnote":"","page_name":" 1312 ","page_number":362},
  {"content":"\r\n\r\nششم : وزارت وظايف .\r\nاسامى و اشخاص وزراء و حدود و تكاليف و القاب هريك از قرار ذيل است :\r\nجناب ميرزا محمد صادق قائم مقام ملقب به امين الدوله شده به وزارت داخله سرافراز شدند .\r\nوزارت خارجه كماكان به عهدهء كفايت جناب مؤتمن الملك ميرزا - سعيد خان است .\r\nجناب ميرزا محمد خان كشيكچىباشى به لقب جليل سپهسالارى و وزارت جنگ مفتخر گرديد .\r\nوزارت ماليه بر عهدهء كفايت جناب اجل ميرزا يوسف مستوفى الممالك مفوض آمد .\r\nجناب عباسقلى خان والى جوانشير ملقب به معتمد الدوله شده وزارت عدليه به عهدهء كفايت ايشان محول گشت .\r\nوزارت وظايف و اوقاف كل ممالك محروسه تعلق به ميرزا - فضل الله نصير الملك يافت و ميرزا عناية الله امين لشكر كماكان مشغول ضبط و ربط دفتر لشكر خواهد بود .\r\nوزراى عظام مزبوره هريك در كارهاى مخصوص خود كمال استقلال را دارند و اگر مهمى از براى دولت پيش آيد ، كل وزراء و امناء بايد شورى نموده گفتگو در مصالح آن امر نمايند . در هر حال امضاى كل امور با نفس نفيس مبارك است و بدون استيذان و اجازه از جانب سنى الجوانب همايون حكمى نفاذ نمىيابد .\r\nچون حاجب الدوله والد مؤلف را از مناصب و خدمات خود معزول فرمودند حاجى محمد خان پيشخدمت خاصه را روز بيست و سيم محرم به لقب حاجب الدولگى و منصب فراشباشيگرى سرافراز و ساير خدمات كه بر عهدهء والد بود تفويض به معزى اليه شد .\r\nچاپارخانه‌هاى خوى و عرض راه را تعمير مىكنند .\r\nمنصب رياست مجلس شورى را به ميرزا جعفر خان مشير الدوله مرحمت فرموده و دستخط مبارك دراين باب شرف صدور يافت كه صورت آن از قرار ذيل است :\r\n\r\n","description":"","footnote":"","page_name":" 1313 ","page_number":363},
  {"content":"\r\n\r\n\r\nصورت دستخط مبارك\r\nچون مشير الدوله را در صداقت و دولتخواهى بارها آزمايش فرموده‌ايم و كمال وثوق و اعتماد به كفايت و كاردانى او داريم و او را خيرخواه و مخلص مىدانيم على هذا رياست شوراى دولت را كه از امورات معظمه است به عهدهء كفايت او محول مىفرمائيم كه دراين امر روزبه‌روز صداقت و دولتخواهى و غيرت خود را به عرصهء ظهور رساند و بدان واسطه التفات و مرحمت ما را در حق خود بيفزايد . ششم شهر صفر المظفر سنه 1275 .\r\nحساب يزد و بروجرد نيز بر عهدهء ميرزا رفيع مستوفى برقرار و مقرر شد كه با شال و كلاه بعد از اين به سلام مشرف شود .\r\nيحيى خان ( جناب معتمد الملك ) كه ابا عن جد به خدمات جليهء اين دولت مفتخر و سرافراز بوده به منصب آجودان مخصوص و مترجمى حضور باهرالنور و خلعت همايون سرافراز گرديد .\r\nدر شب ششم شهر صفر كه شب عيد مولود مسعود همايون مىباشد در دارالخلافهء باهره و ساير بلاد ممالك محروسه جشن گرفته روز عيد سلام عام در قصر نياوران اتفاق افتاد .\r\nمحمد صادق خان قاجار سرهنگ توپخانه و مصطفى قلى خان ياور توپخانه و ميرزا فتح الله پسر نصير الملك و عسكر خان برادر صاحب جمع به‌جهت گرفتن ارتفاع كوه دماوند بدانجا رفته از آب گرم لاريجان يك روز اول طلوع آفتاب روانهء كوه دماوند شده در كمال صعوبت تا سه ساعت به غروب مانده قريب دو فرسخ بالا رفته در زير سنگى كه مشهور به بارگاه است و فى الجمله وسعتى دارد توقف نموده شب را در آنجا به سر بردند و پهلوى آن سنگ نهر آبى به قدر سه چهار سنگ جارى بود . يك ساعت به غروب مانده نهر به آن عظمت منجمد گرديد و چون از اين معنى غفلت داشتند شب را بىآبى كشيده با گداختهء برف و يخ سركردند و باد شديد كه مىوزيد مانع طبخ و تحصيل روشنائى بود . فردا اول طلوع فجر\r\n\r\n","description":"","footnote":"","page_name":" 1314 ","page_number":364},
  {"content":"\r\n\r\nبه‌سمت مقصد حركت كرده بعد از طى نيم فرسخ به اول برف رسيده از اين مكان به قدر يك فرسخ بالا رفته به جائى كه مشهور به « بند حكيم صاحب » است رسيده . و اين بند به اسم حكيم صاحب از آن جهت معروف شده است كه چهار سال قبل يكى از حكماى فرنگ به عزم سياحت به آن مكان رفته و از آنجا تجاوز نتوانسته است بنمايد . در اينجا دو سه نفر از بلدهاى همراه بدحال شده نتوانستند ديگر همراهى كنند . از اينجا به امداد هفت نفر ديگر به هر نحو بود مسافتى طى كرده به مكان مشهور به « بامشى - بند » رسيده درجهء ارتفاع اين محل را كه تعيين كردند پنج هزار و چهارصدوشصت ذرع مرتفع‌تر از سطح شهر طهران يافتند . از بامشى بند به قدر هزار قدم به استراحت بالا رفته به اول دودكوه مىرسد . در آنجا تپه مانند جائى است و بخار رقيقى متصاعد است و ارتفاع آن به قدر سيصد قدم مىباشد و از آن حد به بالا معدن گوگرد است . در آخر دود كوه ، زاغه‌اى است كم‌وسعت به قدر سه قدم گود و به فاصلهء صد قدم دور تر زاغهء ديگرى هست از زاغهء اول بزرگتر و از هر دو بخار متصاعد است .\r\nپشت زاغهء دويم گودالى است حوض مانند كه از اطراف آن برف آب شده درميان آن حوض جمع مىشود و آبش ترش مزه و قدرى گوگرد نيز دارد و درميان آن آب كرمهاى سفيد نازك به هم مىرسد . بالاى كوه جائى است وسيع و وسط آن گودالى است بزرگ و پر از برف و عمق گودال را كسى تاكنون نديده . سه سمت قله برف دارد و يك سمت كه معدن گوگرد است و بخار دارد بىبرف است . در اينجا زياده از پنج دقيقه زيستن آنها را ميسر نشد و حالت انقلاب به ايشان دست داد . سه نفر از بلدها را امر به كندن گوگرد نموده و مراجعت كردند . اعمال ديگر به‌جهت وزيدن باد شديد ممكن نشد . دو ساعت به غروب مانده به قريهء كرنا كه در پاى كوه است وارد شدند . مختصر ارتفاع قلهء دماوند از سطح طهران پنج هزار و پانصد و نود ذرع و از سطح دريا شش هزار و ششصد و سيزده ذرع است به موجب تشخيص اشخاص مسطوره .\r\nروز يك‌شنبه هفدهم صفر كه هوا تعديلى يافته بود ، موكب خسروانه از ييلاق نياوران به عزم عمارات سلطنتى شهر نهضت فرما گرديدند و در بين راه به كارخانهء ريسمان‌ريسى كه قدرى بالاتر از قصر قاجار داير مىنمايند تشريف‌فرما شده سركشى و بازديد فرمودند . بنا و عملهء زياد\r\n\r\n","description":"","footnote":"","page_name":" 1315 ","page_number":365},
  {"content":"\r\n\r\nدر اينجا كار مىكنند و اين كارخانه نزديك به اتمام است .\r\nنواب و الا محمد تقى ميرزا حكمران دارالخلافه به خلعت همايون نايل شد .\r\nحاجى ميرزا على اكبر قوام الملك با بعضى وابستگان خود كه به دربار معدلت مدار همايون آمده بود بعد از آن‌كه رخصت انصراف حاصل نمودند از قرار ذيل به مناصب و مراحم شاهانه سرافراز شدند :\r\nحاجى ميرزا على اكبر قوام الملك به حمايل ميرپنجگى و خلعت همايون .\r\nميرزا حسنعلى خان ولد قوام الملك دريابيگى سابق بندر بوشهر به منصب استيفاى مملكت فارس و خلعت همايون .\r\nميرزا على محمد خان ولد قوام الملك به منصب وكالت رعاياى فارس و خلعت همايون .\r\nميرزا على خان ولد ميرزا محمد خان بيگلربيگى فارس به خلعت همايون .\r\nسفيرى به‌سمت شارژ دافرى دولت بلجيك با شرايط پذيرائيهاى معموله و اعزاز به دارالخلافهء باهره آمد .\r\nميرزا ابراهيم خان سرتيپ به منصب سرتيپى اول و حمايل و نشان مخصوص اين رتبه سرافراز شد .\r\nميرزا حسن لله باشى به منصب ريش‌سفيدى درب جميع حرمخانه و خلعت همايون سرافراز شد .\r\nمصطفى قلى خان حاكم سبزوار به خلعت همايون و يك قبضه شمشير ته غلاف طلا نايل گرديد .\r\nقوانين لازمه به‌جهت رونق تجارت و زراعت و صناعت و معادن ممالك محروسه معين و برقرار فرمودند .\r\nجناب شيخ عبد الحسين مجتهد كه در عتبات عاليات مشغول دعاگوئى و تعميرات از جانب سنى الجوانب همايون هستند يك ثوب عباى ترمه از جامه‌خانهء خاص براى جناب معزى اليه انفاذ داشتند .\r\nنيز براى جناب حاجى سيد جواد امام جمعهء كرمان يك قبضه عصاى سر مرصع ارسال فرمودند .\r\nميرزا محمد على خان حاكم لاهيجان مخلع گرديد .\r\n\r\n","description":"","footnote":"","page_name":" 1316 ","page_number":366},
  {"content":"\r\n\r\nجان محمد خان سرهنگ فوج خلج ساوه به منصب سرتيپى سيم سرافراز شد .\r\nحسين خان نظام الدوله به منصب جليل امير تومانى و خلعت همايون سرافراز شد .\r\nجناب فرخ خان امين الملك مأمور به سفارت كبرى و معاقدهء عهد مودت با بعض دول اروپا بعد از اتمام مأموريت مراجعت نموده در ماه ربيع الاول وارد دارالخلافه شده به زيارت خاكپاى همايون سرافراز و از انواع فخر و شرف بهره‌ياب گرديدند و هنگام ورود به دارالخلافه ، حسب الامر استقبالى شايان از جناب معزى اليه نمودند و يك قطعه گل كمر مرصع به جواهر گرانبها و يك ثوب جبهء ترمهء كشميرى حاشيه‌دار دور زنجيره از ملابس خاص به ايشان مرحمت فرمودند .\r\nميرزا شفيع شيرازى به منصب استيفا و خلعت همايون سرافراز گرديد .\r\nديوانخانه‌هاى عدليه در ولايات برقرار فرمودند .\r\nبعضى از شاگردهاى مدرسهء دارالفنون كه ترقى كلى نموده و تحصيل خود را كامل كرده و نواب و الا اعتضاد السلطنه وزير علوم تصديق داده مقرر شد جناب سپهسالار به قدر علم و عمل و شايستگى منصب دهند و دستهء ديگر شاگرد از نجيب‌زادگان انتخاب كرده در مدرسهء مباركه به جاى آنها بگذارند .\r\nيحيى خان آجودان مخصوص و مترجم حضور همايون به يك رشته حمايل سفيد از مرتبهء سرهنگى سرافراز شد .\r\nبعضى از صاحب‌منصبان ، جناب فرخ خان امين الملك از فرنگستان براى بعضى از خدمات دولت عليه همراه آورده‌اند .\r\nميرزا ملكم خان سرهنگ اتاماژر مترجم مخصوص دولت عليه و آجودان حضور همايون كه [ با 
  ] منصب مستشارى در سفارت جناب امين - الملك به اروپا مأمور شد به منصب سرتيپى و نشان شيروخورشيد از درجهء اول سرتيپى با حمايل سرخ مخصوص مفتخر گرديد .\r\nنواب و الا شاهزاده بهرم ميرزا را به لقب معز الدوله مفتخر و به صاحب اختيارى مملكت آذربايجان و يك قطعه نشان مكلل به الماس از مرتبهء امير تومانى و يك رشته حمايل سبز و سرخ كه متعلق به اين منصب\r\n\r\n","description":"","footnote":"","page_name":" 1317 ","page_number":367},
  {"content":"\r\n\r\nاست سرافراز فرمودند .\r\nعزيزخان سردار كل را به نشان و حمايل و خطاباتى كه سابقا داشت مجددا برقرار فرموده رياست كليه و نظم امور مملكت و قشونى آذربايجان را به عهدهء معزى اليه موكول و به خلعت همايون سرافراز فرمودند كه در خدمت نواب و الا معز الدوله روانهء آذربايجان شوند .\r\nميرزا ابو القاسم مستوفى به لقب معين الملكى ملقب گرديد .\r\nميرزا عباس خان نايب وزارت خارجه به منصب نيابت اول و لقب معاون وزارت امور خارجه و خلعت همايون سرافراز شد كه به موجب دستور العمل اولياى دولت عليه مستقلا به مهام خارجهء آذربايجان رسيدگى نمايد .\r\nامير الامراء العظام عيسى خان والى حاكم اصفهان به اعطاى لقب جليل اعتماد الدولگى سرافراز گرديد .\r\nمحمود خان ميرپنجه به لقب نبيل ناصر الملكى مفتخر گشت و انتظام مهام سواره‌نظام ملتزم ركاب همايون به معزى اليه تفويض شد .\r\nنواب و الا حشمة الدوله را به حكمرانى خراسان و به اعطاى يك ثوب قباى مفتول‌دوز نظامى تن‌پوش مبارك و يك رشته حمايل سبز و آبى كه مخصوص منصب سردارى است سرافراز فرمودند .\r\nنواب عبد اللّه ميرزا « 1 » را به حكومت تربت و نواب پرويز ميرزا را به حكومت نيشابور و محمد رحيم خان قاجار را به حكومت ترشيز مفتخر فرمودند .\r\nميرزا محمد قوام الدوله وزير خراسان به يك رشته حمايل سبز و قرمز از مرتبهء امير تومانى نايل گرديد .\r\nميرزا جعفر خان مشير الدوله را به اعطاى يك قبضه عصاى مرصع قرين اعزاز فرمودند .\r\nميرزا محمد منشى اول خاصهء وزارت امور خارجه به رياست دفترخانهء وزارت خارجه سرافراز و به نشان درجه اول سرهنگى و حمايل مخصوص آن مفتخر گرديد .\r\nشيخعلى خان سرهنگ كه نسبت به فوج خلخالى بىاعتدالى كرده\r\n\r\n\r\n","description":"","footnote":"\r\n( 1 ) - پسر بيست و ششمين عباس ميرزا نايب السلطنه و كوچكترين پسر وى .\r\n","page_name":" 1318 ","page_number":368},
  {"content":"\r\n\r\nبود معزول و سرهنگى اين فوج را به عبد الحسين خان برادر مؤلف مرحمت فرمودند .\r\nمحمد آقا سرهنگ سابق فوج قرائى به سرهنگى فوج حومهء شيراز برقرار گرديد .\r\nجناب ميرزا فتحعلى خان صاحب ديوان « 2 » به حكومت يزد مفتخر آمد .\r\nميرزا صادق خان كه سابق نايب اول كارپردازخانهء دولت عليه مقيم بمبئى بود به منشىگرى مهام خارجهء گيلان سرافراز و به اعطاى يك قطعه نشان از درجهء اول سرهنگى با حمايل مخصوص آن و خلعت همايون نايل گرديد .\r\nسه فوج قزوين [ را 
  ] كه سابقا سپرده به عباسقلى خان بود به محمد خان امير تومان مرحمت فرمودند .\r\nيوسف خان سرتيپ افواج افشار ارومى به يك قطعه نشان از مرتبهء دويم سرتيپى و يك رشته حمايل مخصوص آن مرتبه مفتخر گشت .\r\nهنگام مراجعت جناب امين الملك سفير كبير دولت عليهء ايران بعضى هدايا و تحف لايقه از جانب اعليحضرت ناپلئون سيم امپراطور فرانسه و دول متحابهء آمريكا و ساردين و بلجيك براى حضور باهرالنور مبارك اهدا نموده بودند كه دراين اوان عز وصول يافت و از آن جمله يك حلقه انگشترى الماس كوچك مىباشد كه وسط نگين آن تصوير اعليحضرت ناپلئون امپراطور فرانسه است و يك جلد كتاب شاهنامه كه در پاريس به زبان فرانسه ترجمه شده است .\r\nمحمد ولى خان قاجار بيگلربيگى سابق استراباد به منصب سردارى قشون خراسان مفتخر گرديد و سيصد و بيست نفر غلامان قراول خراسان را ابواب جمع محمد هاشم خان پسر مشاراليه فرمودند .\r\nميرزا احمد خان پسر مرحوم ميرزا تقى خان امير كبير به منصب سرتيپى اول سرافراز گرديد .\r\nفوج ملاير را به مرتضى قلى خان ( جناب وكيل الملك ) سپردند .\r\nجناب فرخ خان امين الملك به وزارت حضور و منصب مهردارى\r\n\r\n\r\n","description":"","footnote":"\r\n( 2 ) - پسر ميرزا على اكبر قوام الملك شيرازى و داماد فتحعلى شاه .\r\n","page_name":" 1319 ","page_number":369},
  {"content":"\r\n\r\nمهر مبارك و ريش‌سفيدى و رياست عمله خلوت برقرار گرديد و دستخط جهان مطاع مبارك شرف صدور يافته صورت آن از اين قرار است :\r\n\r\nصورت دستخط همايون\r\nمنصب مهردارى كه از اجلهء مناصب دولت ماست و رياست عمله خلوت كه هم از مناصب بزرگ دولت است با لقب وزارت حضور كه از القاب عمدهء ايران است به امين الملك التفات فرموديم كه در كمال سرافرازى مشغول خدمات حضور و فرمايشات ما باشد . فرمان صادر شود . پانزده جمادى الثانيه 1275 .\r\nنشان مجيديه از درجهء كوماندر « 1 » به جناب ميرزا حسين خان وزير مختار دولت عليه در اسلامبول از جانب اعليحضرت سلطان عثمانى مرحمت شده به اجازهء اعليحضرت شاهنشاهى دام ملكه قبول آن نشان نمودند .\r\nميرزا على خان ولد ميرزا مصطفى خان افشار به منصب سرهنگى سرافراز شد .\r\nنظر به موالات و اتحاد دولتين ايران و روس ، اعليحضرت امپراطور روس يك قبضه شمشير مرصع براى اعليحضرت همايون اهدا نموده جناب مسيو انيشكوف وزير مختار و سفير مخصوص دولت روس با لوازم تشريفات لايقه به حضور باهرالنور مبارك رسانيدند .\r\nفوج نهاوندى را به محمد رضا خان سرتيپ زنگنه سپردند .\r\nنواب و الا معز الدوله بهرام ميرزا كه به حكومت آذربايجان سرافراز شدند روانهء آذربايجان گرديدند .\r\nميرزا هداية الله پسر نصير الملك به منصب استيفاى وظايف ممالك محروسه برقرار گرديد .\r\n\r\n\r\n","description":"","footnote":"\r\n( 1 ) -  Commandeur \r\n","page_name":" 1320 ","page_number":370},
  {"content":"\r\n\r\nحاجى ميرزا عبد الله خان ولد مرحوم ميرزا نبى خان امير ديوان به منصب استيفاى ديوان همايون سرافراز شد .\r\nدر ماه رجب اين سال حكم شد سيم تلگراف از دارالخلافهء باهره الى عمارت سلطانيه و از آنجا تا تبريز بكشند . نواب و الا اعتضاد السلطنه كه مدرسهء مباركهء دارالفنون سپرده به ايشان است مشغول انجام اين خدمت مىباشند و اين اول تلگرافى است كه در ايران كشيده مىشود و به مرور به همهء سرحدات خواهند كشيد .\r\nچهل و دو نفر از جوانان قابل ايران انتخاب شده‌اند كه در مدارس علميهء پاريس مشغول تحصيل فنون مختلفه شوند .\r\nحسنعلى خان سرتيپ جنرال آجودان خاص حضور همايون به منصب وزير مختارى و ايلچيگرى مخصوص دولت عليهء ايران مأمور به اقامت دربار دولتين انگليس و فرانسه و حامل نامه‌جات دوستى علامات گرديده به خلعت مهر طلعت همايون سرافراز شد و حاجى محسن خان سرهنگ به نيابت اول و ميرزا صادق خان به نيابت دويم و نظرآقا « 1 » به مترجمى اول و ميرزا بزرگ به منشيگرى سفارت مزبوره برقرار گرديدند و شاگردان مزبوره كه بايد در پاريس مشغول تحصيل شوند سپرده به جناب حسنعلى خان وزير مختار گرديدند كه پس از ورود به پاريس قرار تعليم و تعلم آنها را بدهند .\r\nميرزا عبد الرحيم خان كه در اوقات توقف اسلامبول به‌طور كفايت حركت كرده بود به منصب كارپردازى اول دولت عليه منصوب و به اقامت تفليس مأمور گرديده به اعطاى يك قطعه نشان سرتيپى و حمايل و خلعت همايون سرافراز شد .\r\nميرزا عبد الوهاب خان به منصب نيابت اول كارپردازخانهء تفليس برقرار گرديد .\r\nنصر الله خان سرتيپ به يك قطعه نشان از درجهء سيم سرتيپى سرافراز شد .\r\nامامعلى خان سرتيپ فوج كرمان در خبيص مرحوم شد .\r\nاين اوقات مقرر شد كه پنج هزار قبضه تفنگ خان‌دار از\r\n\r\n\r\n","description":"","footnote":"\r\n( 1 ) - بعدها در روزگار مظفر الدين شاه و محمد على شاه وى يمين السلطنه لقب يافت و سالها سفير ايران در فرانسه بود .\r\n","page_name":" 1321 ","page_number":371},
  {"content":"\r\n\r\nكارخانجات بلجيك بخرند .\r\nحكومت كرمان را به نواب كيومرث ميرزا « 2 » و وزارت كرمان را به محمد اسماعيل خان مفوض فرموده اوايل شهر شعبان به محل حكمرانى خود مىروند .\r\nجناب ميرزا حسين خان ( جناب اشرف سپهسالار اعظم ) به منصب وزير مختارى و اقامت اسلامبول و خلعت خاص همايون سرافراز گرديده اجزاى سفارت كبرى كه با جناب معظم اليه روانه مىشوند از قرار ذيل است :\r\nنريمان خان سرتيپ مستشار سفارت .\r\nميرزا سليمان خان پسر مؤتمن الملك وزير امور خارجه نايب اول .\r\nميرزا حسن نايب دويم .\r\nميرزا زمان خان به‌سمت قونسول جنرالى مأمور به اقامت مصر .\r\nميرزا مهدى به منصب كارپردازى ارزنة الروم .\r\nميرزا حسين به منصب كارپردازى مأمور به اقامت طرابزون .\r\nحاجى ميربهاءالدين به منصب كارپردازى شام .\r\nيحيى خان پسر جناب حسنعلى خان وزير مختار به سرهنگى فوج اول گروس سرافراز و سرپرستى افواج گروس را به نيابت جناب حسنعلى خان به مشاراليه واگذار فرمودند .\r\nنواب و الا عماد الدوله به يك قطعه نشان امير تومانى و حمايل سبز و آبى كه مخصوص اين منصب است سرافراز گرديدند .\r\nقوام الدوله وزير خراسان نيز به يك قطعه نشان امير تومانى مفتخر گشت .\r\nالله ويردى خان سرهنگ توپخانه به منصب سرتيپى سيم توپخانه برقرار گرديد .\r\nحسنعلى خان سرتيپ افشار به يك قطعه نشان دويم سرتيپى و حمايل سرخ مخصوص اين رتبه نايل گشت .\r\nمحمد باقر خان سرهنگ فوج ششم به يك قطعه نشان از مرتبهء اول سرهنگى و حمايل سفيد مباهى شد .\r\nعليمرادخان پسر اسد الله خان سرتيپ فوج گوران چون اين اوقات\r\n\r\n\r\n","description":"","footnote":"\r\n( 2 ) - كيومرث ميرزا پسر سى و دوم فتحعلى شاه بود و ابو الملوك ميرزا خوانده مىشد . وى لقب ملك‌آرا يافت .\r\n","page_name":" 1322 ","page_number":372},
  {"content":"\r\n\r\nاشرار آن سامان پدرش را غفلة به قتل رسانيدند و قاتلين او را گرفتند خود او به منصب سرهنگى فوج مزبور برقرار شد .\r\nعزت الله خان شاهسون به منصب ايل بيگىگرى شاهسون دويرن نايل آمد .\r\nمصطفى خان يوزباشى ولد مرحوم عباسقلى خان به سرهنگى فوج قرائى برقرار گرديد .\r\nامان الله خان والى كردستان را به يك قطعه گل كمر مرصع به الماس مفتخر فرمودند .\r\nشاهزاده احمد ميرزا به حكومت گلپايگان و خوانسار رفت .\r\nحكومت ملاير و تويسركان را نيز به نواب و الا نصرة الدوله حكمران عراق مرحمت فرمودند .\r\nحاجى حسن خان قاجار به وزارت قزوين منصوب گرديد .\r\nميرزا اسد الله مستوفى به منصب وزارت دارلمرز سرافراز گرديد .\r\nتحويلدارى جنس انبار غلهء ديوانى را به ميرزا نصر الله متصدى خالصه‌جات ديوانى واگذار نمودند .\r\nميرزا محمد رضاى نورى لقب خانى يافت .\r\nكاظم خان سرهنگ فوج ناصريه به منصب سرتيپى سرافراز گشته ايل حاجى علىلوى قراجه‌داغ را هم به معزىاليه واگذار فرموده مقرر شد پنجاه نفر سوار رشيد خوب هم از ايلات قراجه‌داغ بگيرد و ابواب جمع او باشد .\r\nسوارهء سنجابى را نيز ابواب جمع ميرزا احمد خان زنگنه نمودند .\r\nروز دوشنبه شانزدهم شعبان ، قليلى از طلوع آفتاب گذشته ، مهر جهان‌تاب از برج حوت به حمل تحويل نمود . سلام خاص در وقت تحويل در كلاه فرنگى بود . فرداى اين‌روز سلام عام در تالار تخت مرمر اتفاق افتاد .\r\nنواب و الا نصرة الدوله را به حكومت دارالخلافه سرافراز فرمودند .\r\nچون موكب همايون عازم سلطانيه است ، در ايام غيبت اردوى معلى ، رياست قشون متوقفهء دارالخلافه و قورخانه و جبه‌خانهء مباركه را به جناب ناصر الملك تفويض فرمودند .\r\n\r\n","description":"","footnote":"","page_name":" 1323 ","page_number":373},
  {"content":"\r\n\r\nميزان آذربايجان به ميرزا عبد الرحيم ميزان آقاسى واگذار شد .\r\nجنس در تبريز تسعيرى دارد .\r\nروز دوشنبه بيست و هشتم شهر شعبان نواب اشرف و الا شاهنشاه‌زادهء امجد افخم كامران ميرزا ( نايب السلطنه اميركبير ) را به نيابت سلطنت كبرى و خلافت عظمى سربلند فرمودند .\r\nحكمرانى فارس را به نواب و الا حسام السلطنه تفويض داشتند .\r\nمسيو پشهء ايطاليائى معلم افواج قاهره حاضر دارالخلافه مىباشد .\r\nمقارن انتهاض اردوى همايون از راه قم به سلطانيه دستخطى به افتخار نواب و الا نصرة الدوله شرف صدور يافت كه صورت آن از اين قرار است :\r\n\r\nصورت دستخط مبارك\r\nنصرة الدوله بايد كمال استقلال را داشته باشد و هيچيك از نوكران مأمور و متوقف طهران نبايد از كرده و صوابديد شاهزاده تخلف كنند . هركس تخلف كند مورد سياست خواهد بود . در حقيقت نصرة الدوله در غياب ما در امورات محوله به خود كمال اختيار و تسلط را دارد . دستورالعمل نصرة الدوله از اين قرار است كه نوشته شده است . همهء مأمورين دارالخلافه بايد آنى از خدمات ديوانى غفلت نكنند و نصرة الدوله شب و روز بايد مراقب نظم دارالخلافه و نواحى باشد و در حقيقت نظم ممالك اطراف هم با نصرة الدوله است و بايد مواظب باشد . 27 شهر شعبان المعظم سنه 1725 .\r\nروز بيست و نهم شعبان ، موكب مسعود همايون از مقر خلافت عظمى به عزم زيارت حضرت معصومه سلام الله عليها و تشريف‌فرمائى به سلطانيه انتهاض فرموده يافت‌آباد محل نزول اردوى معلى گرديد .\r\nمحمد رحيم خان نسقچىباشى ( جناب علاء الدوله ) پيوسته مشغول حفظ و حراست و تنظيم و آراستگى اردو مىباشند .\r\n\r\n","description":"","footnote":"","page_name":" 1324 ","page_number":374},
  {"content":"\r\n\r\nعليقلى خان آجودان‌باشى مأمور نظم قراولان سراپردهء شاهانه و حراست شب است .\r\nروز جمعه چهارم رمضان قريهء آدران كه جديد مخصوص همايون ابتياع شده و از جملهء قراء معظمه است و عمارات خوب سلطانى دارد مخيم اردوى همايون شد .\r\nحاجى ميرزا محمد خان دبير مهام خارجه نايب اول وزارت امور خارجه به‌جهت انجام خدمات مقرره و تسويهء قراردادهائى كه فى ما بين ايلچى كبير دولت عليه و اولياى دولت عثمانى در اسلامبول سمت اتمام يافته به‌سمت مأموريت مخصوصه مأمور بغداد گرديد . در ضمن ادارهء انتظام امورات تبعهء دولت عليه كه در عراق عرب اقامت و عبور مىنمايند من حيث المجموع به عهدهء معزى اليه واگذار و مخلع گرديد و ميرزا على خان « 1 » پسر او به منصب منشىگرى وزارت امور خارجه و اعطاى مواجب سربلند و به اتفاق مشاراليه روانهء عراق عرب شد .\r\nميرزا محمد صادق امين الدوله كه به وزارت امور داخله سرافراز بود مزاجش عليل شده هنگام عزيمت سفر سلطانيه ايشان را از منصب مزبور معاف فرمودند .\r\nشاگردهاى مدرسهء مباركهء دارالفنون كه مأمور پاريس بودند و سپرده به جناب حسنعلى خان وزير مختار و ايلچى مخصوص دولت عليه روز پنجم شهر رمضان روانهء آذربايجان شدند و عبد الرسول خان نوادهء مرحوم صدر اصفهانى رئيس آنهاست .\r\nسيم تلگراف كه بايد تا سلطانيه كشيده شود الى سليمانيه شش فرسخى دارالخلافه امتداد يافته و گفتگو مىنمايد و نواب و الا اعتضاد - السلطنه اهتمام دارند كه قبل از ورود موكب همايون به سلطانيه سيم مزبور به آنجا رسيده باشد .\r\nامان الله خان والى كردستان به يك قطعه نشان از مرتبهء دويم سرتيپى با حمايل مخصوص اين رتبه سرافراز گرديد .\r\n\r\n\r\n","description":"","footnote":"\r\n( 1 ) - همان كه بعدها امين الدوله لقب يافت و در سلطنت ناصر الدين شاه به وزارت و در روزگار مظفر الدين شاه به صدارت هم رسيد . وى مردى خوش‌خط و خوش‌انشا بود و سفرنامه‌اى هم ازو باقىمانده است .\r\n","page_name":" 1325 ","page_number":375},
  {"content":"\r\n\r\nشب چهارشنبه نهم رمضان منزل حوض مقر موكب همايون بود .\r\nقناتى كه در منزل حوض به‌جهت آسايش عابرين احداث نموده‌اند زايد الوصف موجب رفاهيت قوافل و اهل اردو است .\r\nنواب و الا حسام السلطنه به يك قطعه نشان مكلل به الماس از درجهء دويم امير نويانى و يك رشته حمايل سبز و آبى و خلعت همايون سرافراز گرديدند .\r\nجناب فرخ خان امين الملك را به لقب امين الدولگى ملقب و علاوه بر مناصب سابقه مقرر فرمودند كه عرايض و مطالب علما و شاهزادگان عظام را جناب معزى اليه معروض حضور مبارك دارد و عزل‌ونصب حكام ولايات ممالك محروسه هم به مشاورت و صوابديد ايشان باشد .\r\nروز پنج‌شنبه دهم رمضان موكب همايون تشريف‌فرماى قم گرديدند و بعد از فوز زيارت حضرت معصومه سلام الله عليها از راه همدان عزيمت سلطانيه فرمودند .\r\nميرزا زمان خان كه به سرپرستى تبعهء دولت عليه مأمور اقامت قاهرهء مصر بود به يك قطعه نشان از درجهء اول سرهنگى سرافراز شد .\r\nروز بيست و سيم رمضان محلات محل نزول اجلال موكب معلى گرديد و هفت روز در آنجا توقف فرموده بعدها روانهء همدان شدند .\r\nسرپرستى طايفهء مجوس يزد را محول به جناب معتمد الدوله فرمودند كه آن طايفه كاملا آسوده باشند .\r\nاميرزاده سلطان حميد ميرزا ولد نواب و الا نصرة الدوله به منصب سرهنگى خارج از فوج برقرار گرديد .\r\nمدرسهء نظام تبريز به اهتمام محمد صادق خان سرهنگ رونق كاملى دارد .\r\nجمعى از تراكمه به عزم تاخت‌وتاز نواحى بجنورد آمده بودند .\r\nكسان جعفر قلى خان ايلخانى حكمران استراباد سر راه بر آنها گرفته جنگ شديدى نموده يك صد نفر از آنها را كشته باقى را منهزم و متفرق نمودند .\r\nنواب و الا حشمة الدوله حكمران خراسان روانهء سرخس شدند .\r\nاميرزاده ساسان ميرزا به منصب سرهنگى نايل و بيگلربيگى تبريز شد .\r\n\r\n","description":"","footnote":"","page_name":" 1326 ","page_number":376},
  {"content":"\r\n\r\nبعضى اجناس در مازندران تسعيرى دارد .\r\nموكب همايون از راه همدان تشريف‌فرماى سنندج شده سه روز در آنجا توقف فرمودند و عمارات والىنشين آنجا را مقرر شد تعمير نمايند . و چون از عهود سالفه دراين ولايت معمول ولاة بود كه صاحبان املاك تصرف مالكانه در ملك و مايملك خود چنان كه بايد نداشتند حكم همايون بر منع اين رسم شنيع صادر و مقرر شد عموم رعايا نسلا بعد نسل مالك قاهر اموال موروث و مكتسب خود باشند و شرح فرمان همايون را در مسجد دارالاحسان قرائت و در سنگ مرمر بزرگى نقش و در سردر مسجد مزبور نصب نمودند و موكب معلى از سنندج انتهاض فرموده به ساحات گروس و در بيجار نزول اجلال فرمود و بعد از دو روز توقف عازم سلطانيه شده در منزل چنگ‌باز كه اول خاك خمسه است چراغعلى خان حاكم خمسه به ركاب اعلى مشرف گرديد .\r\nروز دويم ماه ذيحجه سلطانيه مخيم اردوى كيوان شكوه خسروانه گشت و اردوى نظامى كه حسب الامر در سلطانيه منتظر ورود مسعود همايون بود به زيارت جمال مهرمثال مبارك نايل آمد و جناب سپهسالار و امين لشكر و حسين خان نظام الدوله و محمد خان امير تومان و سليمان خان - افشار و عبد العلى خان سرتيپ توپخانهء مباركه و ساير سركردگان مورد مراحم مخصوصه گرديدند .\r\nروز ششم ماه ذيحجه چون علف چمنهاى اطراف سلطانيه تمام شده غير از پنج هزار سوار كه بايد ملتزم ركاب همايون باشند ساير عساكر منصوره را بعد از سان‌دادن مرخص فرمودند .\r\nچون حسب الامر مقرر بود تا ورود موكب معلى به سلطانيه سيم تلگراف از دارالخلافه الى سلطانيه امتداد يابد ، باوجود ضيق وقت ، نواب و الا اعتضاد السلطنه بيست و ششم رمضان براى انجام اين كار بزرگ از دارالخلافه بيرون آمده تا ورود موكب مسعود آن را به سلطانيه رساندند و روز نهم ذيحجه به نفس نفيس همايون از سلطانيه با دارالخلافه به واسطهء تلگراف مخابرات شاهانه فرمودند و نواب و الا اعتضاد السلطنه را مورد مراحم خاصه فرموده به يك قطعه نشان تمثال همايون مكلل به الماس گرانبها و يك هزار تومان انعام مفتخر فرمودند و منصب و لقب وزارت علوم را نيز به نواب معظم اليه مخصوص داشتند و مقرر شد از سلطانيه\r\n\r\n","description":"","footnote":"","page_name":" 1327 ","page_number":377},
  {"content":"\r\n\r\nبه زنجان نيز به زودى سيم تلگراف را امتداد دهند و مسيو فوكتى كه در خدمت تلگراف اهتمام كرده بود مورد مرحمت و مخلع گرديد .\r\nروز دوشنبه دهم ذيحجه كه عيد اضحى بود در عمارت سلطانيه سلام عام انعقاد يافت و دراين سلام چهل هزار نفر از عساكر نظام و غير نظام حاضر بودند .\r\nقاسم خان وزير مقيم دولت عليه متوقف سنت پطرزبورغ به منصب ايلچى مخصوص و وزير مختارى سرافراز گرديد .\r\nنواب و الا احتشام الدوله خانلر ميرزا به حكومت اصفهان و نواب - و الا عضد الدوله سلطان احمد ميرزا به حكومت بروجرد سرافراز شدند .\r\nحكومت لرستان را ضميمهء حكومت كرمانشهان نموده به نواب و الا عماد الدوله مرحمت فرمودند .\r\nوالد مؤلف حاجى على خان را به لقب ضياء الملك ملقب و به حكومت ايالت عربستان سرافراز داشتند .\r\nنظر به ارتباط امور حكومتى مازندران و استراباد حكمرانى اين دو ولايت را به نواب شاهزاده حاجى كيومرث ميرزا ايلخانى ايل جليل قاجار مرحمت فرموده نواب معزى اليه را ملقب به ملك‌آرا نمودند و نيابت اين ايالت به اميرزاده هوشنگ ميرزا پسر نواب ملك‌آرا تفويض شد .\r\nمحمد مهدى خان پسر جناب سپهسالار به منصب كشيكچىباشيگرى مفتخر گرديد .\r\nامير اصلان خان عميد الملك حكمران گيلان كه شرف‌اندوز خاكپاى مبارك و به سلطانيه آمده به لقب مجد الدولگى ملقب گرديد .\r\nپاشاخان سرتيپ اول شجاع الملك لقب يافت .\r\nنواب و الا حشمة الدوله حكمران خراسان كه مأمور سرخس و تعمير قلعهء قديم آنجا بودند چون با قاعدهء هندسى كه دراين وقت ترقى كرده و تكميل يافته قلعهء قديم موافق نبود به اجازهء عليه قلعهء جديدى محكم و بزرگ به قاعدهء مقررهء هندسه بنا نموده‌اند و به قدر سه چهار هزار خانوار از ايلات داخلهء خراسان براى سكناى آن قلعه معين شده است .\r\n\r\n","description":"","footnote":"","page_name":" 1328 ","page_number":378},
  {"content":"\r\n\r\n\r\nسوانح و وقايعى كه دراين سال در تمام عالم و اقطار كرهء ارض واقع گرديد\r\n\r\nاتائونى ينگىدنيا :\r\nشورش سياههاى برده در ايالت ورژينى كه تقريبا بيست و پنج فرسخ تا پايتخت مسافت دارد . اختلاف سخت ما بين رجال دولت و وكلاى ملت كه بعضى طالب آزادى غلامها بودند و بعضى برضد . شورش سياهها در ايالت سنت لوئى . رئيس جمهور مساعد طرفى است كه آزادى برده‌ها را طالب نيستند .\r\n\r\nاسپانيا :\r\nافتتاح راه آهن از مادريد به ساراگس « 1 » . ميل عامهء مردم به جنگ با دولت مرقش « 2 » . سردارى ادنل « 3 » دراين جنگ . جنگ سخت ما بين قشون اسپانيا و مرقش . اتلاف قشون اسپانيائى به واسطهء امراض وبائى .\r\nفتح قشون اسپانيا و شكست فاحش قشون مرقش در اوايل زمستان . هنگام منازعهء اسپانيا با دولت مرقش دولت انگليس با اسپانيا شرط مىنمايد كه بندر تان‌ژر « 4 » را بعد از فتح آن‌قدر نگاه دارد كه امضاى عهدنامهء صلح بشود .\r\n\r\nافريقا :\r\nفوت مولوى عبد الرحمن سلطان مرقش در سن هشتاد سالگى و بعد از سى و هفت سال سلطنت . پس از اين سلطان ، چهار نفر از كسان او داعيهء سلطنت مرقش را دارند . جنگ داخله .\r\n\r\nآلمان :\r\nتزلزل دولت اطريش از بروز جنگ در اوايل اين سال ما بين اين\r\n\r\n\r\n","description":"","footnote":"\r\n( 1 ) -  Saragosse \r\n( 2 ) - يعنى مراكش .\r\n( 3 ) -  O'Donnell \r\n( 4 ) -  Tanger  ( طنجه )\r\n","page_name":" 1329 ","page_number":379},
  {"content":"\r\n\r\nدولت و ايطاليا و فرانسه . فرستادن اطريش يك دسته قشون به سربستان « 5 » خاك عثمانى . ابتداى كدورت ما بين دولت فرانسه و اطريش و كلمات سخت اعليحضرت ناپلئون امپراطور فرانسه به دولت اطريش در اول ژانويه به توسط سفير اطريش . دولت اطريش تهيهء جنگى در ايالات متصرفى خود در ايطاليا مىنمايد . گفتگوى سخت ما بين دولت اطريش و ايطاليا .\r\nدولت روس از براى رفع غايله به دول فرنگ تكليف انعقاد مجلس كنگره مىنمايد و قبول نمىشود . دولت اطريش اعليحضرت ويكتور امانوئل پادشاه ساردن ( ايطاليا ) را تهديد مىكند كه به‌طور حتم تهيهء جنگى كه ديده متفرق نمايد و عساكر خود را مرخص كند و سه روز مهلت به او مىدهد . دولت فرانسه از اين تهديد متألم شده سرداران خود را به حمايت ساردن به سرحدات ايطاليا مأمور مىسازد . شروع منازعه ما بين فرانسه و اطريش در مملكت ايطاليا . كمك بعضى ايالات كوچك ايطاليا به دولت اطريش و بىطرفى بعضى . بىطرفى حضرت پاپ دراين جنگ . روس و پروس تهيهء قشون مىبينند بدون مداخله در جنگ . ميانجيگرى دولت انگليس كه بىثمر شد . نطق اعليحضرت ناپلئون امپراطور فرانسه كه مقصود از جنگ اتحاد و آزادى ايطالياست . حركت اعليحضرت ناپلئون از پاريس در اواسط بهار به‌سمت ميدان جنگ و ورود ايشان به ژن « 6 » شهر ايطاليا و قبول كردن سردارى كل عساكر فرانسه و ايطاليا را .\r\nاعليحضرت ويكتور امانوئل پادشاه ساردن به نيابت اعليحضرت ناپلئون دراين جنگ مقرر است . گاريبالدى « 7 » دراين جنگ دخالت دارد .\r\nشكست قشون اطريش در والانزا . توپى كه از فرانسه آورده بودند و گلولهء او دو هزار و ششصد ذرع مىرفت سبب فتح شد . جنگ سخت چيال - دينى « 8 » سردار اعليحضرت ويكتور امانوئل در مرترا . فتح ماژنتا « 9 » و شكست سخت قشون اطريش به‌دست قشون فرانسه . رشادت جنرال ماك ماهون . دراين جنگ ، بيست هزار مقتول و هفت هزار اسير و چهار\r\n\r\n\r\n","description":"","footnote":"\r\n( 5 ) - متن : سروستان .\r\n( 6 ) -  Genes - Genova \r\n( 7 ) -  Garibaldi \r\n( 8 ) -  Cialdini \r\n( 9 ) - اين كلمه را اعتماد السلطنه بنابر سياق زبان فرانسه ، ماژانتا خوانده و نوشته ولى ماژنتا درست است به كسر حرف « ژ »  Magenta  .\r\n","page_name":" 1330 ","page_number":380},
  {"content":"\r\n\r\nتوپ و دو بيرق دراين جنگ نصيب قشون فرانسه شد و در همين جنگ ، جنرال ماك ماهون به منصب مارشالى و لقب دوك دماژانتا برقرار گرديد .\r\nورود اعليحضرت امپراطور ويكتور امانوئل به ميلان در اوايل تابستان .\r\nشكست سردار اطريش بندك « 10 » . شكست قشون اطريش از هر نقطه .\r\nورود اعليحضرت امپراطور اطريش به اردوى خود در ودان . تهيهء جنگ پروس كه دويست و پنجاه هزار قشون حاضر مىكند . شكست يافتن قشون فرانسه و ايطاليا به‌دست اعليحضرت امپراطور اطريش . جنگ سخت بزرگ در سلفرين . قشون اعليحضرت امپراطور اطريش صد و هفتاد هزار و قشون اعليحضرت ناپلئون فرانسه و پادشاه ساردن صد و چهل و پنج هزار و در گرماى سخت شانزده ساعت اين جنگ طول كشيد و قشون فرانسه فتح كرد و سه بيرق و سه توپ و شش هزار اسير به‌دست قشون فرانسه افتاد . از عساكر فرانسه دراين جنگ پانزده هزار و از عساكر ساردن پنج هزار و پانصد نفر تلف شدند . جنرال نيل « 11 » سردار قشون فرانسه به منصب مارشالى برقرار شد . فرستادن چند كشتى جنگى به‌سمت ونيز . اهالى آلمان از اين فتوحات فرانسه چندان مشعوف نيستند . شورش در مجارستان برضد دولت اطريش . دولت پروس ، انگليس و روس را به ميانجيگرى ميان فرانسه و اطريش مىطلبد . متاركهء قشون فرانسه و اطريش . ملاقات اعليحضرت امپراطور فرانسه و اعليحضرت امپراطور اطريش در ويلا فرانكا و گفتگوى مصالحه . عمدهء شروط مصالحه اين بوده است كه دولت اطريش حق سلطنتى كه در ايالت لمباردى ايطاليا دارد واگذار به اعليحضرت ناپلئون فرانسه نمايد و ناپلئون نيز سلطنت لمباردى را به اعليحضرت ويكتور امانوئل پادشاه ساردن تفويض نمايد . جميع دول فرنگ خاصه اهالى فرانسه تعجب از اين داشتند كه باوجود فتوحات پىدرپى ، اعليحضرت امپراطور فرانسه را چه براين داشت كه تعجيل در مصالحه نمايد ؟ خود اعليحضرت امپراطور به اين عذر متعذر شدند كه به واسطهء حرارت هوا و امراض وبائى و بعضى جهات ديگر من‌جمله شراكت‌كردن جمهورىطلبان ايطاليا با ما دراين جنگ بود . من نخواستم امتدادى دراين جنگ بدهم . علاوه براين ، چون جميع دول فرنگ در ابتداى جنگ به وجه غير عادلانه با ما حركت كردند\r\n\r\n\r\n","description":"","footnote":"\r\n( 10 ) -  Benedek  ( متن : مندك )\r\n( 11 ) -  Neil \r\n","page_name":" 1331 ","page_number":381},
  {"content":"\r\n\r\nو بعضى مضامين گفتند خواستم بعد از ظاهر نمودن شوكت و قدرت ملت فرانسه را بر اطريش بدون دخالت دولت ديگر مصالحه نمايم .\r\nاضطراب دولت انگليس از اين‌كه مبادا اين مصالحهء فورى فرانسه با اطريش سبب منازعه ما بين فرانسه و انگليس گردد . پنجاه هزار عساكر فرانسه با مارشال وايان سردار متوقف ايطاليا خواهند بود . صلح ما بين فرانسه و اطريش و ايطاليا ( ساردن ) در روديك منعقد شد . عزل كنت - دبوال « 12 » و نصب رشبرك به جاى او .\r\nبىپولى شديد در مملكت اطريش . استقراض سى كرور تومان پول ايران .\r\nفوت وزير بزرگ پرنس مترنيخ در تابستان به سن پيرى .\r\nتولد پسرى در پروس از پسر نايب السلطنه .\r\nفوت الكساندر حنبل « 13 » [ - هومبولت 
  ] عالم متبحر در برلن .\r\nفوت كارل ريتر « 14 » جغرافىدان معروف .\r\n\r\nانگليس :\r\nمسافرت نواب وليعهد دولت انگليس در اقطاع فرنگ الى جزيرهء مالت . تعيين پنجاب به چهارم ايالت هندوستان . دراين ايالت چهارم هندوستان كه پنجاب و دهلى جزء اين ايالت شمرده مىشود چهل و چهار كرور رعيت انگليس دارد .\r\nعزل وزراى تورى . نصب وزراى ويگ و صدارت لرد پالمرستون .\r\nشورش عمله‌جات « 15 » در لندن .\r\nمنسوخ نمودن دولت انگليس تنبيه سربازان مقصر را با شلاق .\r\nنقار جزئى با اتائونى ينگى دنيا .\r\nمسافرت ماكلنتن « 16 » به قطب شمال و انكشاف درياى قطبى و يقين بر فوت فرانكلن « 17 » سياح قطبى كه در سنهء هزار و دويست و شصت و پنج به قطب شمال سفر كرده و مفقود شده بود و تاكنون دولت\r\n\r\n\r\n","description":"","footnote":"\r\n( 12 ) -  Buol \r\n( 13 ) -  Humboldt \r\n( 14 ) -  C . Reuter \r\n( 15 ) - يعنى كارگران\r\n( 16 ) -  MCClintock \r\n( 17 ) -  ( SinJohn - ) Franklin \r\n","page_name":" 1332 ","page_number":382},
  {"content":"\r\n\r\nانگليس در جستجوى او بود تا اين وقت كه يقين به فوت او و همراهان او نمود .\r\nفوت هلام « 18 » مورخ و برونل مهندس « 19 » .\r\nاهالى جزيرهء كرفو باوجود اصرارى كه دولت انگليس در الحاق آن جزيره به مملكت خود دارد قبول ننموده تبعيت يونان را اختيار كردند .\r\n\r\nايطاليا :\r\nقبول نمودن اعليحضرت ويكتور امانوئل سردارى قشون خود را در جنگ اطريش .\r\nجمهورىطلبان ايطاليا گاريبالدى را به رياست و سردارى خود اختيار كردند .\r\nملكهء پارم ( ايطاليا ) پسر خود را برداشته به‌سمت سويس فرار مىكند . والى مودن « 20 » نيز مملكت خود را گذاشته فرار مىكند و از جانب اعليحضرت ويكتور امانوئل حاكم آنجا تعيين مىشود . ايالت توسكان نيز جزء مملكت ساردن شد .\r\nفوت پادشاه ناپل فرديناند دويم در سن چهل و نه سالگى كه مدتها مريض بود و جلوس پسر اين پادشاه فرانسواى دويم كه يكى از خواهر - هاى ملكهء اطريش را در حبالهء نكاح دارد .\r\nاستعفاى كنت دكاوور از صدارت و نصب كنت دوآرز كه يكى از دوستان اعليحضرت ناپلئون امپراطور فرانسه است . ورود فتح‌آميز پادشاه ويكتور امانوئل به شهر ميلان . تظلم پسر والى توسكان در دربار فرانسه و قبول نكردن اعليحضرت امپراطور فرانسه ناپلئون تظلم او را .\r\nاهالى ايطاليا عموما سلطنت جسمانى حضرت پاپ را مانع‌اند .\r\nجميع ايالات ايطاليا سكه و بيرق پادشاه ساردن ويكتور امانوئل را قبول كردند . اخراج نمودن حضرت پاپ ايلچى ويكتور امانوئل را از رم . اغتشاش سخت در ايالت رم .\r\nازدواج شاهزاده خانم كلتيلد « 21 » با پرنس ناپلئون عموزادهء اعليحضرت امپراطور فرانسه . ده كرور تومان ايران دولت ساردن\r\n\r\n\r\n","description":"","footnote":"\r\n( 18 ) -  Hallam \r\n( 19 ) -  Brunnel \r\n( 20 ) -  Modene  ( متن : مدن )\r\n( 21 ) -  Clotilde \r\n","page_name":" 1333 ","page_number":383},
  {"content":"\r\n\r\nاستقراض نموده براى تهيهء جنگ با اطريش . احضار كنت دوكاوور صدر اعظم اعليحضرت ويكتور امانوئل به پاريس و گفتگو و دستور العمل اعليحضرت امپراطور ناپلئون فرانسه با او در اوايل بهار .\r\n\r\nپروس :\r\nاعليحضرت امپراطور روس از شهر ورشو به شهر برسل « 22 » آمده با نواب نايب السلطنهء پروس خالوى خود ملاقات كرده . عهدى مخفى بين دولتين با كمال سختى منعقد مىگردد .\r\n\r\nپرتوغال :\r\nفوت عليا حضرت ملكه در تابستان .\r\n\r\nبرزيل :\r\nمسافرت شش ماههء اعليحضرت امپراطور به داخلهء مملكت برزيل .\r\n\r\nبلژيك :\r\nتولد پسرى از نواب وليعهد اين مملكت موسوم به كنت دوهن .\r\nگفتگو در مجلس شورى در استحكام بندرآن ورس .\r\n\r\nچين :\r\nفوت حاكم كانتن‌يه كه اسير انگليسها بود در كلكته .\r\nخفت دادن به سفراى انگليس و فرانسه و ينگى دنيا دراين مملكت و نپذيرفتن اعليحضرت خاقان چين ايشان را در حضور خود .\r\n\r\nروس :\r\nعهدنامهء جديد دولت روس با چين . حبس شاميل با چهارصد نفر از مريدها به‌دست پرنس باراتينسكى « 23 » .\r\n\r\nژاپن :\r\nجز بندر يوكوهاما از براى ورود سفاين ملل فرنگ باز نبود . هنوز به يدو « 24 » پايتخت ورود نكردند .\r\n\r\n\r\n","description":"","footnote":"\r\n( 22 ) -  Breslau \r\n( 23 ) -  Baratinsky  ( متن : بادبلسكى )\r\n( 24 ) -  Yedo \r\n","page_name":" 1334 ","page_number":384},
  {"content":"\r\n\r\n\r\nسود :\r\nفوت اسكار « 25 » پادشاه اين مملكت و جلوس شارل پانزدهم ولد اكبر او در سن سى و سه سالگى .\r\n\r\nعثمانى :\r\nايالات افلاق بغدان معا پرنس‌كوزا « 26 » را به رياست خود منتخب كردند . مشاراليه وعده مىدهد كه از روى قانون حكومت كند . دولت عثمانى حكومت پرنس كوزا را امضا نمود .\r\nدر سروستان ، ميشل پسر ميلش « 27 » به ولايت منصوب و برقرار شد .\r\nفوت والى تونس سيد محمد و ولايت سيد صادق به جاى او .\r\nقانون جديد عثمانى كه حكم به قتل در حق مقصرين پوليتيكى نخواهد شد و به جلاى وطن تنها اكتفا مىشود . اول شخصى كه به جلاى وطن رفت عمر پاشاى معروف است .\r\nعزل قبرس لى پاشا صدر اعظم كه مداخله در مخارج حرمخانه و دربار مىخواهد نمايد و از وجه معينى كه سلطان ماخوذ مىدارد ميل دارد كم و كسر كند . در مجلس كنفرانس پاريس كه به‌جهت گفتگوى افلاق بغدان منعقد شده بود ايلچى عثمانى صراحة گفت كه دولت عثمانى موقة پرنس كوزا را به واليگرى دو ايالت مىشناسد .\r\n\r\nفرانسه :\r\nبعد از ازدواج پرنس ناپلئون عموزادهء اعليحضرت امپراطور ناپلئون فرانسه با دختر اعليحضرت پادشاه ايطاليا دويست و بيست هزار تومان مواجب در حق او برقرار مىشود . عزل پرنس ناپلئون از وزارت الجزاير و نصب شاسلوب لوبا « 28 » .\r\nدولت يك صد كرور تومان پول ايران از رعيت استقراض نمود .\r\nهمين كه ملت ميل دولت را در استقراض ديد متجاوز از پانصد كرور وجه نقد به‌جهت دولت حاضر شد .\r\nدر زمان غيبت اعليحضرت امپراطور ناپلئون از فرانسه كه مشغول\r\n\r\n\r\n","description":"","footnote":"\r\n( 25 ) -  Oscar \r\n( 26 ) -  Couza \r\n( 27 ) -  Miloch \r\n( 28 ) -  Chasseloup - Laubat \r\n","page_name":" 1335 ","page_number":385},
  {"content":"\r\n\r\nجنگ ايطاليا بود ، عليا حضرت امپراطريس زوجهء ايشان به نيابت سلطنت مقرر و پرنس ژروم عموى اعليحضرت ناپلئون به مستشارى عليا حضرت امپراطريس برقرار گرديد . جشن اهالى پاريس در مراجعت اعليحضرت امپراطور ناپلئون از جنگ ايطاليا .\r\nتوسيع شهر پاريس كه هفت هزار و هشتصد و دو جريب است .\r\nدر نول كالدونى از متصرفات فرانسه ، به اغواى سه نفر انگليسى ، اهالى به دولت فرانسه شوريدند .\r\nمعاهدهء دوستى و تجارتى با ژاپن .\r\nمأموريت پرنس مترنيخ « 29 » نزد اعليحضرت ناپلئون فرانسه در آبهاى معدنى پيرنه « 30 » . اعليحضرت پادشاه بلجيك به واسطهء نسبتى كه با خانوادهء سلطنت اطريش دارد در بندر بيارايتس « 31 » با اعليحضرت ناپلئون فرانسه ملاقات نموده در استحكام مودت دولتين فرانسه و اطريش گفتگو مىنمايند .\r\n\r\nماچين :\r\nقشون دولت فرانسه و اسپانيا سواحل رودخانهء توران « 32 » را متصرف شده حو « 33 » را نيز تصرف كردند .\r\n\r\nمكزيك :\r\nژوارز « 34 » رئيس جمهورى تمام موقوفات كليسا را ضبط مىكند .\r\nجنگ و اغتشاش سخت در داخله .\r\n\r\nينگى دنياى جنوبى :\r\nخرابى شهر كيتو « 35 » به يك زلزلهء سخت . شورش در ونزوئلا و در شيلى . منازعهء اهالى پلاتا و آرژانتين .\r\n\r\n\r\n","description":"","footnote":"\r\n( 29 ) -  Metternich  ( مترنيخ دوم ، پسر مترنيخ صدر اعظم اتريش ) .\r\n( 30 ) -  Pyrenees \r\n( 31 ) -  Biarritz \r\n( 32 ) -  Tourane \r\n( 33 ) -  Hue \r\n( 34 ) -  Juarez \r\n( 35 ) -  Quito  ( پايتخت كشور اكواتور ) .\r\n","page_name":" 1336 ","page_number":386},
  {"content":"\r\n\r\n\r\nوقايع سال سيزدهم سلطنت و تاجدارى اعليحضرت اقدس همايون شاهنشاه جم‌جاه خسرو صاحبقران شيد الله تعالى دعايم ملكه مطابق سنهء هزار و دويست و هفتاد - و شش هجرى قوىئيل تركى\r\nموكب ظفر كوكب همايون در اول محرم الحرام در سلطانيه باليمن و السعادة اقامت دارد و تعزيه‌دارى دولتى در اينجا در زير چادرى بزرگ باشكوهى تمام به عمل آمد .\r\nروز چهاردهم محرم به عزم تشريف‌فرمائى آذربايجان انتهاض فرموده روز پنج‌شنبه بيست‌وپنجم وارد چمن اوجان شدند .\r\nچراغعلى خان حاكم خمسه به لقب سراج الملكى مفتخر گرديد و از منزل آق كند مرخص شده به محل حكومت خود رفت .\r\nروز ورود موكب مسعود همايون به اوجان دوازده فوج از افواج قاهره و هزار سوار و ده عراده توپ در اينجا اردوى منظمى داشتند .\r\nسردار كل عساكر منصوره عزيز خان مورد مراحم خاصه گرديده موكب همايون پنج شب در اوجان توقف فرمود .\r\nحسنعلى خان شاهسون كه در سيستان خدمت كرده بود به يك قطعه نشان از مرتبهء دويم سرتيپى و يك رشته حمايل سرخ و يك قبضه شمشير يراق طلا مفتخر گرديد .\r\nمحمد صالح خان كردبچه نيز كه به اتفاق سردار على خان سيستانى به سيستان رفته و در نظم آنجا خدمات نموده به منصب سرتيپى و خلعت همايون نايل شد .\r\n\r\n","description":"","footnote":"","page_name":" 1337 ","page_number":387},
  {"content":"\r\n\r\nجناب مستوفى الممالك به يك قطعه نشان تمثال همايون مكلل به الماس سرافراز شدند .\r\nجمعى از اعاظم سيستان كه در سلطانيه به خاكپاى مبارك مشرف شده بودند مرخص و روانهء دارالخلافه گشتند .\r\nموكب همايون غرهء شهر صفر المظفر از اوجان انتهاض فرموده روز سيم ماه تشريف‌فرماى تبريز گرديدند .\r\nنواب و الا معز الدوله حكمران آذربايجان و معين الملك و ميرزا - عباس خان معاون وزارت مهام خارجه در نزديكى باسمنج به تقبيل ركاب اعلى مستسعد شدند .\r\nاهالى تبريز در ورود موكب مسعود نهايت جانفشانى نموده شب ششم شهر صفر المظفر كه شب عيد مولود همايون بود جشن بزرگى گرفتند . چون هواى شهر تبريز به اقتضاى فصل قدرى گرم است باغ شمال كه نهايت باصفا و وسيع است و در محلات واقع در بيرون شهر مىباشد از روز دهم صفر محل توقف بندگان سركار اعليحضرت شاهنشاهى دام ملكه مىباشد .\r\nرضا قلى خان كه حسب الامر مراقب نظم مدرسهء مباركهء دارالفنون مىباشد اين اوقات نيز در عمل تلگراف لازمهء خدمتگزارى را به عمل آورده به نيابت وزارت علوم برقرار گرديد و عليقلى خان پسر رضا قلى خان ( جناب مخبر الدوله ) به منصب سرهنگى تلگراف سرافراز شد . جعفر - قلى خان پسر ديگر رضا قلى خان به منصب كتابدارى مدرسهء مباركهء دارالفنون نايل گرديد و بعضى ديگر از شاگردان فارغ التحصيل مدرسه در خدمات تلگراف هريك به منصبى مناسب حال خود رسيدند .\r\nسيم تلگراف به اهتمام نواب و الا اعتضاد السلطنه وزير علوم به زنجان رسيده و حكم شد تا سه ماه ديگر تا تبريز امتداد دهند .\r\nدوستعلى خان معير الممالك به اعطاى يك قطعه نشان از مرتبهء اول سرتيپى و يك رشته حمايل سرخ و سفيد مخصوص اين رتبه سرافراز شد .\r\nدرب طلائى حسب الامر براى روضهء مقدسهء رضوى عليه السلام عضد الملك متولىباشى تمام نموده نصب كرد .\r\n\r\n","description":"","footnote":"","page_name":" 1338 ","page_number":388},
  {"content":"\r\n\r\nچون غله در تبريز تسعيرى دارد يك هزار خروار گندم به وزن هزار مثقال فرمودند به فقرا بذل شود .\r\nسردار كل عساكر منصوره به يك قبضه شمشير مرصع مفتخر گرديد .\r\nميرزا احمد خان سرتيپ اول توپخانهء مباركه به لقب ساعد - الملكى « 1 » ملقب و مخلع گرديد .\r\nروز بيست و دويم صفر موكب ظفر كوكب اعلى از تبريز به‌سمت مراغه توجه فرموده روز بيست و ششم تشريف‌فرماى مراغه گرديدند .\r\nميرزا عباس خان معاون وزارت امور خارجه به يك قطعه نشان از مرتبهء دويم سرتيپى و يك رشته حمايل سرخ سرافراز گرديد .\r\nمهمانخانهء زوار در مشهد مقدس چون كوچك بود حسب الامر ميرزا محمد حسين عضد الملك متولىباشى مهمانخانهء وسيع بسيار خوبى ساخته آب انبار ممتازى هم نزديك آن بنا نهاده‌اند . لوازم مهمانخانه را نيز از مطبخ و شربت‌خانه و غيره وسعت داده‌اند .\r\nميرزا نصر الله لشكرنويس به منصب لشكرنويس‌باشيگرى آذربايجان و خلعت همايون سرافراز شد .\r\nميرزا عبد الوهاب خان شيرازى ( جناب نصير الدوله ) منشى خاصهء وزارت خارجه به منصب نيابت وزارت امور خارجه و خلعت همايون سرافراز گرديد .\r\nروز دويم ربيع الاول موكب مسعود همايون از مراغه نهضت فرموده از راه هشترود تشريف‌فرما گرديده روز بيست و دويم دارالخلافهء باهره به مقدم بهجت‌شيم مبارك مزين گرديد .\r\nنواب و الا نصرة الدوله حكمران دارالخلافه به يك قطعه نشان تمثال همايون مكلل به الماس و يك ثوب قباى ترمهء نظامى دور گلابتون تكمه طلا سرافراز گرديدند .\r\nمجلس شوراى دولتى برقرار و اجزاى مجلس از قرار ذيل است :\r\n\r\n\r\n","description":"","footnote":"\r\n( 1 ) - پسر ميرزا تقى خان امير كبير از همسر نخستين .\r\n","page_name":" 1339 ","page_number":389},
  {"content":"\r\n\r\nنواب و الا اعتضاد السلطنه وزير علوم « 1 » .\r\nنواب و الا نصرة الدوله « 2 » حاكم دارالخلافه و عراق و ملاير و تويسركان .\r\nجناب سپهسالار « 3 » .\r\nجناب آقاى مستوفى الممالك « 4 » .\r\nجناب معتمد الدوله عباسقلى خان جوانشير وزير عدليه .\r\nجناب امين الدوله « 5 » .\r\nجناب ميرزا سعيد خان وزير امور خارجه .\r\nسپهدار « 6 » .\r\nمشير الدوله « 7 » .\r\nجناب ناصر الملك « 8 » وزير تجارت و صنايع .\r\nجناب دبير الملك « 9 » .\r\nچون آب اهالى قم كم بود مقرر فرمودند جهانسوزخان حاكم قم يك رشته قنات احداث و جارى به شهر نمايد و آن قنات جارى و با آب زياد داخل شهر مىشود .\r\nعين الملك به يك قطعه نشان از مرتبهء سرتيپى و يك رشته حمايل سرخ و سفيد سرافراز گرديد .\r\nحسين خان سرتيپ كه چاپارخانه‌هاى ممالك محروسه سپرده به او مىباشد به لقب شهاب الملكى ملقب گرديد .\r\nعلاوه بر مجلس شوراى دولتى حسب الامر مجلس مصلحت‌خانه براى امور دولت ترتيب يافته عيسىخان اعتماد الدوله را به رياست آن\r\n\r\n\r\n","description":"","footnote":"\r\n( 1 ) - عليقلى ميرزا .\r\n( 2 ) - فيروز ميرزا .\r\n( 3 ) - محمد خان كشيكچىباشى .\r\n( 4 ) - ميرزا يوسف آشتيانى .\r\n( 5 ) - فرخ خان كاشانى .\r\n( 6 ) - غلامحسين خان سپهدار .\r\n( 7 ) - سيد جعفر خان مشير الدوله .\r\n( 8 ) - محمود خان قراگزلو .\r\n( 9 ) - محمد حسين خان فراهانى .\r\n","page_name":" 1340 ","page_number":390},
  {"content":"\r\n\r\nمجلس برقرار و مقرر فرمودند كه همه‌روزه از صبح تا چهار ساعت به غروب مانده در مجلس مخصوص اجزاى مسطوره در ذيل بنشيند و گفتگو در مهام كشور و لشكر نمايند و انتظام كليهء امور و آسايش رعيت و آبادى مملكت و ترقى دولت را در مدنظر داشته باشند . صورت اجزاى مصلحت‌خانه از اين قرار است :\r\nعيسى خان اعتماد الدوله رئيس مجلس .\r\nميرزا موسى وزير دارالخلافه .\r\nاسكندرخان .\r\nحسين خان نظام الدوله .\r\nمجد الاشراف .\r\nملك الكتاب .\r\nملاباشى .\r\nنسقچىباشى جناب علاء الدوله .\r\nميرزا تقى سپهر لسان الملك .\r\nميرزا غفارخان .\r\nميرزا مصطفى خان شهاب الملك .\r\nرضا قلى خان رئيس مدرسهء دارالفنون .\r\nميرزا رضاى مهندس‌باشى .\r\nاحمد خان نوائى .\r\nمحمد ابراهيم خان يزدى .\r\nميرزا عبد الوهاب خان ( جناب نصير الدوله ) .\r\nبدايع‌نگار .\r\nميرزا محمد وزير سابق كرمان .\r\nميرزا اسد الله مستوفى .\r\nميرزا محمد على سركارات .\r\nحاجى ميرزا محمد خان طسوجى .\r\nشاطرباشى .\r\nحاجى ميرزا جبار ناظم المهام .\r\nآقا اسماعيل پيشخدمت‌باشى سلام مبلغ احكام شاهنشاهى به مصلحت‌خانه .\r\n\r\n","description":"","footnote":"","page_name":" 1341 ","page_number":391},
  {"content":"\r\n\r\nنواب و الا فرهاد ميرزاى نايب الاياله به يك قطعه نشان ميرپنجگى و يك رشته حمايل مخصوص آن رتبه سرافراز شدند .\r\nمحمود خان احتساب آقاسى به لقب احتساب الملكى و خلعت همايون سرافراز شد .\r\nميرزا على اكبر آجودان‌باشى به لقب خانى و خلعت همايون نايل گرديد .\r\nچون غله در تبريز كم شده حسب الامر ، قنبر على خان كه ملقب به سعد الملك گرديده روانهء تبريز شد كه هزار خروار از غلهء ديوان در شهر تبريز بفروشد و از ولايات خمسه و گروس هرچه ممكن شود حمل به تبريز كند و هركس نيز گندم احتكار كرده باشد حكما بيرون آورده به مردم بفروشند .\r\nميرزا عناية الله امين لشكر به يك قطعه نشان از مرتبه اول امير - تومانى و يك رشته حمايل مخصوص اين رتبه سرافراز گرديد .\r\nجناب محمود خان ناصر الملك وزير تجار و صنايع به يك قطعه نشان تمثال همايون مكلل به الماس از مرتبه دويم سرافراز گرديد .\r\nپاشاخان پيشخدمت خاصه و امين صره به يك قطعه نشان از مرتبه اول سرتيپى و يك رشته حمايل زرد و قرمز كه در غير نظام مخصوص به آن مرتبه است مفتخر گرديد .\r\nميرزا عبد الرحيم منشىباشى ديوانخانهء مباركه به منصب مستوفى - گرى ديوان اعلى و خلعت همايون سرافراز شد .\r\nمسيو جان داود خان سرتيپ و مترجم اول دولت عليه كه يك سال قبل به رسالت از جانب سنى الجوانب همايون مأمور دربار دولت نمسه و حامل نامهء مودت ختامهء مباركه و نشان تمثال همايون به اعليحضرت امپراطور دولت نمسه بود بعد از ورود به دربار آن‌دولت لازمهء احترام و پذيرائى را نسبت به مشاراليه نموده مأموريت خود را به‌طور شايستگى به انجام رسانيده مراجعت نمود و روز بيستم شهر ربيع‌الثانى به اعزاز وارد دارالخلافه شده روز بيست‌ويكم شرفياب حضور باهرالنور مبارك شده جواب نامهء همايون را با يك قطعه نشان اول فرانسوا ژوزف از طرف اعليحضرت امپراطور دولت مشاراليها تبليغ نمود .\r\n\r\n","description":"","footnote":"","page_name":" 1342 ","page_number":392},
  {"content":"\r\n\r\nمحمد خان پسر قاسم خان وزير مختار دولت عليه مقيم پطرزبورغ به نيابت سفارت مزبوره برقرار گرديد .\r\nشهر جديد كه در سرخس بنا نمودند به اتمام رسيده و تراكمهء طژنى والامان كه در حوالى و نواحى مصدر شرارت بودند نواب و الا حشمة الدوله حكمران خراسان آنها را تنبيه درستى نموده‌اند و بعد از اتمام شهر مزبور چهار فوج عرب و عجم و نيشابورى و ترشيزى را با پانصد نفر سوار خوافى در آنجا گذاشته محمد ولى خان سردار خراسان را به رياست آنجا برقرار و از قرار ذيل خلاع و انعامات شاهانه مصحوب حاجى طالب بيك - تفنگدار براى هريك انفاذ آن سامان گرديد :\r\nنواب و الا حشمة الدوله حكمران خراسان قمهء مرصع و جبهء ترمهء پولك‌دوز تن‌پوش مبارك .\r\nقوام الدوله وزير خراسان خرقهء ترمهء تن‌پوش مبارك .\r\nمحمد ولى خان سردار خراسان شمشير گل مرصع و خلعت همايون .\r\nجعفر قلى خان سرتيپ اول مراغه لقب نصرةالملكى و شمشير گل مرصع و خلعت همايون .\r\nلقب فوج مظفر در حق فوج قديم مراغه و دويست تومان انعام .\r\nيوسف خان سرتيپ افشار منصب سرتيپى دويم و خلعت همايون .\r\nافواج افشار لقب افواج هيبت و دويست تومان انعام .\r\nحسنعلى خان سرتيپ فوج اردبيل و مشكين نشان و حمايل از درجهء دويم سرتيپى و خلعت همايون .\r\nخدادادخان سرهنگ فوج مراغه حمايل و نشان سرهنگى و خلعت همايون .\r\nجعفر قلى خان سرهنگ فوج افشار نشان و حمايل سرهنگى و خلعت همايون .\r\nحاجى عسكر آقا سرهنگ توپخانه حمايل و نشان سرهنگى و خلعت همايون .\r\nفتحعلى خان سركردهء سوارهء بغدادى حمايل و نشان سرهنگى و خلعت همايون .\r\n\r\n","description":"","footnote":"","page_name":" 1343 ","page_number":393},
  {"content":"\r\n\r\nميرزا مهدى مهندس منصب سرهنگى خارج از فوج و خلعت همايون .\r\nحيدر قلى خان سرتيپ فوج نيشابورى نشان و حمايل سرتيپى سيم و صد تومان انعام .\r\nعباس خان سرتيپ فوج ترشيزى نشان و حمايل سرتيپى سيم و صد تومان انعام .\r\nبهادرخان بيگلربيگى نشان و حمايل سرهنگى و خلعت همايون . و ساير صاحب‌منصبان و افواج و توپچيان نيز به خلاع و انعامات شاهانه نايل گرديدند .\r\nجناب سپهسالار را به يك قطعه نشان امير نويانى از مرتبهء اول و يك رشته حمايل سبز مخصوص اين منصب سرافراز فرمودند .\r\nعبد العلى خان پيشخدمت خاصه برادر مؤلف ، ملقب به اديب الملك ، به خلعت همايون مفتخر گرديد .\r\nوجه شاهى اشرفى عيد از بابت ماليات كه قبل از عيد به حكام ولايات حواله مىشد قدغن سخت در برانداختن و متروك داشتن اين رسم نمودند .\r\nجناب جنرال رلنسن « 1 » وزير مختار و ايلچى مخصوص دولت انگليس با نامهء مهر علامهء اعليحضرت پادشاه انگلستان بعد از تقديم جميع شرايط معموله و پذيرائيهاى شايان در خاك ايران روز پنج‌شنبه دوازدهم جمادى الاولى به اعزاز تمام وارد دارالخلافه گرديد .\r\nمحمد باقر خان سرهنگ فوج ششم كه در خراسان و ايام مأموريت مرو و محمودآباد خدمات كرده بود به يك قطعه نشان از مرتبهء سيم سرتيپى و يك رشته حمايل قرمز و سفيد مخصوص اين رتبه سرافراز شد و صاحب منصبان فوج او نيز به مناصب و انعامات مناسب حال خودشان نايل گرديدند .\r\nنواب شاهزاده احمد ميرزا حاكم گلپايگان ملقب به معين الدوله گرديد .\r\nميرزا محمد ابراهيم بدايع نگار وقايع ده سال عهد جاويد مهد را\r\n\r\n\r\n","description":"","footnote":"\r\n( 1 ) -  HenryRawlinson \r\n","page_name":" 1344 ","page_number":394},
  {"content":"\r\n\r\nكتابى نموده موسوم به « عقد اللئالى » و نهايت مطبوع طبع اقدس اعلى و بجز تاريخ بدايع دولت كه مشغول است تاريخ ديگر مبسوط از ابتداى دولت قوى شوكت شروع نموده در كمال فصاحت و سلاست و چند جزء آن را به‌نظر انور ملوكانه رسانده مقرر فرمودند كه آن تاريخ را نيز مشغول باشد و به ملاحظهء علم و فضل ، مشاراليه به منصب نيابت اول وزارت علوم و خلعت همايون سرافراز گرديد .\r\nميرزا اسد الله نوائى ولد مرحوم ميرزا مهدى لشكرنويس منشى مخصوص وزارت امور خارجه به منصب منشىگرى اول وزارت امور - خارجه و اعطاى يك قطعه نشان از درجهء اول سرهنگى سرافراز گرديد .\r\nقصر نياوران كه در شميران بنا شده - اگرچه از هر حيثيت نهايت امتياز را دارد و چشم‌انداز جنوبى آن به اعلى درجهء صفا ، ولى چون در دامنهء كوه البرز واقع است شمال آن به علت ارتفاع كوه مزبور مسدود مىباشد ، بنابراين منظور نظر بلند همايون اين بود كه در شميران عمارتى سلطنتى بنا شود كه از همه طرف باز و در صفا و دلگشائى از ساير عمارات ييلاقات ممتاز باشد و جلگهء نزديك به قريهء رستم‌آباد براى مكان اين بناى مبارك منتخب شده بود و از دو سال قبل معماران قابل و مهندسين لايق اقدام به ساختن اين عمارت مباركه نموده اين اوقات عمارت بيرونى آن به اتمام رسيده و مقرر شد كه در سمت شرقى اين عمارت حرمخانهء بزرگى نهايت عالى ساخته شود و از اطراف و اكناف ولايات اقسام و انواع گل و رياحين و اشجار مثمر بياورند و در باغ اين عمارت غرس كنند و اين بناى همايون موسوم به « سلطنت‌آباد » گرديد .\r\nجان محمد خان سرتيپ به يك رشته حمايل سرخ و نشان سرتيپى دويم سرافراز شد .\r\nآقا رضا خان نايب آجودان‌باشى به منصب آجودان‌باشيگرى اردوى خراسان و خلعت همايون سرافراز شد .\r\nعزيزخان سردار كل از اجزاى شوراى وزراء گرديد .\r\nچون جانكى گرمسير متصل به شوشتر بود حكومت آن را نيز به والد مؤلف ضياء الملك مرحمت و ضميمهء حكومت عربستان فرمودند .\r\n\r\n","description":"","footnote":"","page_name":" 1345 ","page_number":395},
  {"content":"\r\n\r\nميرزا يوسف خان كارپرداز دولت عليه مقيم حاجى ترخان به اعطاى يك قطعه نشان شيروخورشيد سرتيپى از درجهء سيم با حمايل زرد و سرخ سرافراز شد .\r\nسام خان شجاع الدوله ايلخانى زعفران‌لو يك فوج جديد از ايل زعفران‌لو گرفته امير حسين خان برادر معزى اليه را كه منصب و مواجب سرهنگى داشت و فوج نداشت به سرهنگى اين فوج برقرار فرمودند .\r\nيك دسته قشون مأمور خراسان شد و صورت دستجات مأمورين از اين قرار است :\r\nدو فوج فراهان به سرتيپى محمد حسن خان فراهانى .\r\nسوارهء قورت بيگلو شاهسون به سركردگى رضا قلى خان پسر امير خان مرحوم .\r\nتوپ چهار عراده ، قورخانه و چادر و ملبوس سربازى سيصد و پنجاه بار .\r\nپول نقد چهل هزار و دويست تومان .\r\nاين يك دسته قشون همراه حسين خان شهاب الملك مأمور گرديد .\r\nحاجى مطلب خان تفنگدار به سركردگى سوارهء خوى و سرپرستى ايلات توابع خوى و سلماس سرافراز شد .\r\nالله يار خان حاكم دره‌جز به‌جهت بىاعتدالى معزول و بهادرخان دره‌جزى كه از همان سلسله و به درستكارى موصوف است به جاى او منصوب گرديد .\r\nحريربافى كارخانه‌هاى كاشان ترقى و رونقى دارد .\r\nيك دستهء ديگر قشون مطابق تفصيل ذيل مأمور خراسان شد :\r\nعبد العلى خان سرتيپ توپخانه با عراده توپ و سيصد نفر توپچى و قورخانه .\r\nفوج نهم خوى جمعى جمشيد خان سرتيپ به همراهى تقى خان سرهنگ .\r\nفوج سربندى جمعى ابو الفتح خان سرهنگ سربندى .\r\nپانصد نفر سوارهء چهاردولى به سركردگى پرويز خان سرتيپ .\r\nبه فاصلهء سه روز دسته‌اى ديگر مأمور خراسان شدند از اين قرار :\r\nپاشاخان مكرى شجاع الملك با فوج بهادران و فوج قهرمانيه جمعى\r\n\r\n","description":"","footnote":"","page_name":" 1346 ","page_number":396},
  {"content":"\r\n\r\nخود و چهار عراده توپ نه پوند ، پانصد نفر سوارهء ايلات قزوين ابواب جمعى محمد رحيم خان زند .\r\nعليقلى خان ماكوئى كه سالها در مدرسهء مباركهء دارالفنون مشغول تحصيل بوده به سرهنگى فوج فريدن برقرار شد .\r\nزين العابدين خان حاكم گروس به يك قطعه نشان سرتيپى و يك رشته حمايل مخصوص اين رتبه سرافراز گرديد .\r\nدستهء ديگر قشون از قرار تفصيل ذيل مأمور خراسان شد :\r\nفوج شقاقى جمعى محمد صادق خان سرتيپ پسر مشير الدوله .\r\nسوارهء مكرى هفتاد نفر .\r\nسوارهء بختيارى صد و هفتاد نفر .\r\nسوارهء شاهسون شيخان‌لو پنجاه نفر .\r\nتوپ چهار عراده با قورخانه و ساير لوازم .\r\nپول نقد سى هزار تومان مصحوب قهرمان بيك تفنگدار خاصه و چهل نفر غلامان خاصهء ركابى .\r\nحاجى محمد خان حاجب الدوله به يك قطعه نشان از درجهء اول سرتيپى و حمايل مخصوص آن رتبه سرافراز گرديد .\r\nميرزا محمد على خان نايب آجودان‌باشى پسر مرحوم ميرزا ابراهيم خان كه بعد از فوت والد خود مأمور كارپردازى بغداد بود به منصب كارپردازى بندر بمبئى و يك‌قطعه نشان سرهنگى اول و يك رشته حمايل سفيد مخصوص اين رتبه و خلعت همايون مفتخر گرديد .\r\nميرزا عبد الرسول نويسندهء وزارت امور خارجه به نيابت و منشىگرى كارپردازخانهء بمبئى برقرار شد .\r\nكتاب « حل ما لا ينحل » در جواب مسائل لا ينحل آخر « خلاصة - الحساب » مرحوم شيخ بهائى رحمة الله عليه ميرزا عبد الغفار كه از متعلمين مدرسهء مباركه و ولد جناب آخوند ملا على محمد اصفهانى كه از اجلهء علماى رياضى و حساب و ادب و غيره مىباشد تأليف نموده و به طبع رسيده است .\r\nدراين اوان ، چون ضياء الملك والد مؤلف به حكومت عربستان مشغول بود بندهء مؤلف نيابت حكومت شوشتر را داشت .\r\nعمارت اسبدوانى سابقا محقر بود . امسال حسب الامر عمارتى عالى\r\n\r\n","description":"","footnote":"","page_name":" 1347 ","page_number":397},
  {"content":"\r\n\r\nو جديد در كمال استحكام دراين محل بنا نمودند .\r\nنواب و الا ركن الدوله اردشير ميرزا به حكومت گيلان و مضافات مفتخر گرديدند و ميرزا زكى رشتى مستوفى نيز به وزارت اين ولايت برقرار شد .\r\nعبد الحسين خان غلام پيشخدمت كه سابقا تحويلدار وجوه خزانهء اصفهان بود به تحويلدارى كل گيلان سرافراز آمد .\r\nاعتماد الدوله عيسى خان والى به حكومت ولايت يزد نايل و به خلعت همايون مباهى گشت .\r\nمجد الدوله امير اصلان خان را حكومت ولايت خمسه مرحمت فرمودند .\r\nكارخانه‌اى براى ساختن تفنگ خان‌دار حسب‌الامر در طهران بنا شده از ماه ذيقعدة الحرام مقرر است كه ماهى يك هزار قبضه تفنگ خان‌دار دنگى در كارخانهء مزبوره بسازند و تفنگ جميع افواج ، خان‌دار باشد .\r\nعمل باروطسازى نيز تكميل شده قرار شد باروطها كه از سابق در قورخانهء مباركه است دوباره به سبك جديد بكوبند .\r\nحكومت مملكت لرستان را نيز ضميمهء عربستان نموده جزء حكمرانى ضياء الملك والد مؤلف نمودند .\r\nاراضى شهر رى را با سه رشته قنات آن كه خاصهء ديوان اعلى بود به دبير الملك سپرده مقرر فرمودند كه به حليهء آبادى درآورد .\r\nنواب جهانسوز ميرزا سرتيپ افواج عرب و عجم به يك قطعه نشان از درجهء دويم سرتيپى با حمايل مخصوص اين رتبه سرافراز گرديد .\r\nميرزا بزرگ خان كارپرداز سابق ارزنة الروم به كارپردازى اول و مخصوص اين دولت مأمور اقامت بغداد گرديد .\r\nبنابر اتحاد دولتين عليتين ايران و عثمانى ، سركار اعليحضرت اقدس شاهنشاهى دام ملكه نشان اول و مخصوص سلطنتى خودشان را با حمايل خاصه و نامهء مبارك براى اعليحضرت سلطان عظيم الشأن عثمانى نزد جناب ميرزا حسين خان وزير مختار و ايلچى مخصوص اين دولت مقيم اسلامبول اهدا فرمودند كه به محفل سلطانى موصول نمايند و چون محض احترام نشان سلطنت عظمى بايد يكى از خواص چاكران دربار همايون حامل\r\n\r\n","description":"","footnote":"","page_name":" 1348 ","page_number":398},
  {"content":"\r\n\r\nآن باشد يحيى خان آجودان حضور مبارك مأمور اين خدمت روانهء اسلامبول گرديد . و يك قطعه نشان شيروخورشيد از درجهء اول مكلل به الماس با حمايل سبز مخصوص نيز براى جناب فؤاد پاشا ناظر امور خارجه انفاذ داشتند .\r\nاسد الله خان معتمد الملك حاكم همدان مرحوم و محمد حسين خان پسر آن مرحوم را به جاى او به حكومت همدان برقرار فرمودند .\r\nجناب مسيو بارون وزير مقيم دولت پروس در دربار دولت عليه از اول ورود به خاك ايران همه‌جا شرايط اعزاز و احترام مرسومه دربارهء سفراى دول بزرگ را كارگزاران و مأمورين مخصوص اين دولت جاويد شوكت دربارهء جناب مشاراليه به وجه اكمل به عمل آورده روز پانزدهم شوال وارد دارالخلافه شد . تفصيل هدايائى كه به صحابت مسيو بارون ، اعليحضرت پادشاه پروس به‌جهت حضور همايون اهدا نموده بودند از قرار ذيل است : تصوير نواب نايب السلطنهء پروس در پردهء بزرگ با چارچوبه و اسباب شايسته ، گلدانهاى چينى بزرگ و كوچك منقش كه بسيار امتياز دارد ، نشان سلطنتى دولت پروس .\r\nميرزا احمد خان نايب وزارت امور خارجه به نيابت اول وزارت خارجه و نشان از درجهء دويم سرتيپى و حمايل مخصوص اين رتبه سرافراز گرديد .\r\nشاهزاده سيف الدوله سلطان محمد ميرزا « 1 » به منصب جليل سرتيپى اول در افواج نظام و خلعت همايون مفتخر گرديد .\r\nحكومت بروجرد را ضميمهء حكمرانى اصفهان نموده به نواب و الا احتشام الدوله خانلر ميرزا مرحمت فرمودند .\r\nنواب و الا عضد الدوله « 2 » حكمران سابق بروجرد را به حكومت ملاير و تويسركان مأمور فرمودند .\r\n\r\n\r\n","description":"","footnote":"\r\n( 1 ) - پسر بزرگ سلطان احمد ميرزا عضد الدوله . اين شاهزاده را به مناسبت آن كه داماد محمد خان سپهسالار بود « شاهزاده داماد » مىگفتند .\r\n( 2 ) - سلطان احمد ميرزا پسر فتحعلى شاه ملقب به عضد الدوله نويسنده كتاب « تاريخ - عضدى » . وى سه پسر داشت به نامهاى سلطان محمد ميرزا سيف الدوله ، وجيه اللّه ميرزا سيف الملك عبد المجيد ميرزا عين الدوله . دختر عضد الدوله نيز در حرم ناصر الدين شاه بود .\r\n","page_name":" 1349 ","page_number":399},
  {"content":"\r\n\r\nميرزا محمد على خان حاكم لاهيجان به لقب امين ديوانى و يك قبضه قمهء مرصع مفتخر گرديد .\r\nسردار كل عساكر منصوره عزيز خان به يك قطعه نشان امير نويانى مكلل به الماس با حمايل مخصوص اين رتبه سرافراز و اين علامت افتخار را از دربار همايون به آذربايجان براى معزى اليه انفاذ داشتند .\r\nرستم خان و فرضى خان ايل بيگيان ايل شاهسون اردبيل و مشكين كه حسب الامر در تخته‌قاپوكردن « 3 » ايلات و عشاير شاهسون اردبيل و مشكين خدمات كرده بودند به مواجب سرتيپى و نشان و حمايل سرتيپى سيم نايل شدند .\r\nميرزا ابو القاسم معين الملك پيشكار محاسبات آذربايجان به يك قطعه نشان و حمايل سرتيپى اول سرافراز شد .\r\nمحمد صادق خان قاجار سرهنگ توپخانهء مباركه به يك قطعه نشان سرهنگى از مرتبهء اول با حمايل مخصوص آن مفتخر گرديد .\r\nمحمد اسماعيل خان وزير كرمان به لقب وكيل الملكى ملقب آمد .\r\nچون بعضى از تراكمه كه در بعضى از قطعات خراسان و گرگان هستند بنابر عادت و جبلت اغلب به تاخت‌وتاز قصد مىنمايند و دراين ايام مروشاه جهان را محكمه و محل اجتماع خود قرار داده‌اند حسب الامر قشونى به تنبيه آنها مأمور خراسان شدند و نواب و الا حشمة - الدوله حكمران خراسان و سردار قشون اين مملكت با آن قشون به‌طرف مرو حركت نمود .\r\nدر هريك از ولايات ممالك محروسه حسب الامر مجلس مصلحت‌خانه برقرار و گفتگو در مصالح ولايتى مىنمايند .\r\n\r\n\r\n","description":"","footnote":"\r\n( 3 ) - تخته قاپو كردن ايلات به معناى اسكان دادن افراد ايل است در شهر و به عبارت ديگر افراد ايل را در شهر يا ديه يا هر محل ثابتى مقيم كردن و از حركت به ييلاق و قشلاق و بيابان‌گردى بازداشتن .\r\n","page_name":" 1350 ","page_number":400},
  {"content":"\r\n\r\n\r\nوقايع و سوانحى كه دراين سال در تمام عالم و اقطار كرهء ارض اتفاق افتاده\r\n\r\nاتائونى ينگىدنيا :\r\nورود سفير ژاپن به واشنگ‌تن « 4 » . نصب ابراهيم لنكلن « 5 » به رياست جمهور و عزل بوكانان كه مدت رياست او به انتها رسيده بود .\r\nرئيس جمهورى تازه آزادى غلامان را طالب است . بعضى ايالات كه غلامان سياه داشتند از انتخاب رئيس تازه خوشحالى ندارند و طالب اين هستند كه از جرگهء ايالات متحدهء اتائونى خود را خارج كنند . از ايالاتى كه ابتدا سوا شدند و مجد براين هستند كه نگاه داشتن غلام از واجبات است كارولين جنوب « 6 » است . اهالى اين ايالت بعضى امكنه را كه مخصوص دولت بود از جبه‌خانه و چاپارخانه و قورخانه و گمركخانه متصرف شدند و بناى شورش گذاشتند .\r\n\r\nاسپانيا :\r\nمنازعهء سخت اين دولت با مرقش . سردار قشون اسپانيول ادنل است . فتح شهر تيتوان « 7 » از شهرهاى مرقش به‌دست سردار مذكور .\r\nملاقات بىفايدهء سردار مذكور با برادر پادشاه مرقش براى صلح . حركت قشون اسپانيا به‌سمت تان‌ژر . اضطراب اهالى مرقش و عجله در صلح و قبول اداى بيست كرور تومان ايران و قبول پذيرائى يك نفر ايلچى اسپانيا در فز « 8 » پايتخت مرقش .\r\nشورش و فتنهء اشخاصى كه طالب سلطنت دن كارلوس كه يكى از بنى اعمام عليا حضرت ملكه است مىباشند . حبس بعضى از معارف كه باطنا با دن كارلوس مراوده داشتند .\r\nمحبوس نمودن پنج نفر از كشيشهاى پرتستانى مذهب كه درصدد رواج اين مذهب در اسپانيول هستند .\r\nمسافرت عليا حضرت ملكه به ايالات شرقى .\r\nافتتاح راه آهن از والادليد به بورقس « 9 »\r\n\r\n\r\n","description":"","footnote":"\r\n( 4 ) -  Washington \r\n( 5 ) -  AbrahamLincoln \r\n( 6 ) -  SouthCarolina \r\n( 7 ) -  Tetouan \r\n( 8 ) -  zeF  ( اين شهر را مسلمين فاس مىگويند )\r\n( 9 ) -  Burgos \r\n","page_name":" 1351 ","page_number":401},
  {"content":"\r\n\r\nطغيان آب در بعضى نقاط و خرابى زياد رسانيدن . جمعيت اسپانيا دراين سال سى و يك كرور و صد و هفتادوسه هزار و پانصد و سى و شش نفر است .\r\nاين دولت بعد از فتوحات نمايان كه در مرقش كرده به توسط دولت فرانسه مىخواهد جزء نمرهء اول دول فرنگ شمرده شود . ليكن دولت اطريش از ترس اين‌كه مبادا بعد از امضاى اين مسئله ويكتور امانوئل پادشاه پيمن نيز همين داعيه را داشته باشد قبول نمىكند .\r\n\r\nافريقا :\r\nاغتشاش داخله در مملكت حبش . منازعه ما بين نقوسيه « 10 » پادشاه واقعى و تادرس « 11 » شخص اجنبى كه داعيهء سلطنت دارد . ورود روسل نام از صاحب‌منصبان بحرى فرانسه به داخلهء حبشه و صحيح و سالم مراجعت كردن .\r\n\r\nآلمان :\r\nنواب نايب السلطنه پروس در افتتاح راه آهن ساربروك حضور به هم رسانيده در مجلس جشنى كه از براى اين كار منعقد شده صراحة اظهار داشت كه ملت آلمان متفقا و تماما راضى براين نمىشوند كه به قدر يك بند انگشت از دولت آلمان به تصرف خارجى درآيد .\r\nبعد از تصرف نيس و ساووا « 12 » ، اعليحضرت ناپلئون امپراطور فرانسه به مملكت باد رفته با نواب نايب السلطنهء پروس و سلاطين باوير و و ورتنبرگ و باد و ساكس و هانور ملاقات مىنمايد و اظهار دوستى مىكند .\r\nملاقات اعليحضرت امپراطور پروس و اعليحضرت امپراطور روس و اعليحضرت امپراطور اطريش با يكديگر و ملاقات نواب نايب السلطنهء پروس با اعليحضرت پادشاه انگلستان در اكس لاشاپل « 13 » . ايضا ملاقات سلاطين ثلاثهء روس و پروس و اطريش در ورشو .\r\nاظهار عداوت نمودن پادشاه باوير با ويكتور امانوئل .\r\nوحشت پروس از اتحادى كه دولت روس و فرانسه درنظر دارند .\r\n\r\n\r\n","description":"","footnote":"\r\n( 10 ) -  Negus  ( نگوس ، نجاشى )\r\n( 11 ) -  Theodoros \r\n( 12 ) -  Nice , Savoie  ( متن : ساوا )\r\n( 13 ) -  Aix - La - Chapelle \r\n","page_name":" 1352 ","page_number":402},
  {"content":"\r\n\r\nدر مجلس وكلا دولت بعضى تكاليف كه راجع به قشون است مىنمايد و تمام اين تكاليف مقبول مىشود .\r\nملاقات پادشاه باوير با بعضى از سلاطين آلمان و گفتگوى اتحاد درميان آوردن . ملاقات اعليحضرت امپراطور اطريش با نواب نايب - السلطنهء پروس .\r\nوحشت اهالى آلمان از دولت فرانسه و تدارك جنگ ديدن .\r\nاتحاد ما بين دولت اطريش و باوير .\r\nافتتاح راه آهن از وينه پايتخت اطريش به مونيك پايتخت باوير .\r\nفوت نويسندهء معروف مجاراس‌زشنى و عزاى عمومى دراين مملكت .\r\nاستقراض سيصد كرور تومان ايران از براى بعضى مخارج لازمهء اطريش . عزل وزير ماليه بارون بروك . اتهام اين وزير به تقلب و بعد از اشتهار اين خبر بلافاصله خود را هلاك مىسازد .\r\nحكومت جنرال بندك به مجارستان .\r\nقرض دولت اطريش دراين سال دو هزاروسيصد و سى و يك كرور تومان ايران بوده است .\r\nاهالى مجار طالب خودسرى و آزادىاند . انقلاب و شورش در مجارستان . در اواسط پائيز عزل جنرال بندك از حكومت مجارستان و نصب او به حكومت ونيز . فوت بارون استن كه عالم به السنهء شرقيه بوده است .\r\n\r\nانگليس :\r\nاتهام ايلچى انگليس لرد كولى كه مأمور در دربار فرانسه بود به دوستى با دولت فرانسه و مكتوم داشتن بعضى اسرار دولتى را كه تكليف او اظهار آنها به دولت متبوعهء خود بود محض دوستى با دولت فرانسه و احضار او به لندن و جواب دادن در مجلس وزرا به لرد نرماندى كه او را متهم ساخته بود و مجاب نمودن لرد نرماندى [ را 
  ] و مجددا معاودت به دولت فرانسه نمودن به همان سمت سفارت .\r\nهفتاد هزار نفر داوطلب حاضر خدمت دولت انگليس مىشود .\r\nاختراع توپ جديد دورزن در مملكت انگليس موسوم به ويت ورت .\r\nسان ديدن اعليحضرت پادشاه انگلستان داوطلبان جديد را در يكى از باغات لندن . از اين حاضر شدن داوطلبان و گفتگوهاى در\r\n\r\n","description":"","footnote":"","page_name":" 1353 ","page_number":403},
  {"content":"\r\n\r\nمجلس قدرى استشمام كدورت ما بين دولتين انگليس و فرانسه مىشود .\r\nاهالى منچستر نقار دولت انگليس را با فرانسه صلاح نمىدانند .\r\nمسافرت نواب وليعهد انگليس به بحر سفيد و مراجعت نمودن به انگليس و مجددا در ظرف همين سال سفر كردن به كاناداى ينگى دنيا و اتائونى .\r\nماليات بستن به تنباكو و نمك در هندوستان .\r\nسفر اول كشتى بزرگ معروف به نير اعظم از سوت هامتن « 1 » بندر انگليس به نيويورك ينگىدنيا در تابستان .\r\nفوت اميرال ناپيه « 2 » و لرد دال هوزى « 3 » كه فرمانفرماى هند بود .\r\nوكلاى ملت انگليس برضد اين خيال هستند كه دولت فرانسه نيس و ساووا را كه جزء مملكت ايطاليا بوده درصدد الحاق به مملكت خود است . اگرچه در افتتاح پارلمنت فرانسه ، اعليحضرت ناپلئون فرانسه بالصراحه الحاق اين ايالت را به مملكت فرانسه اظهار مىنمايند . از اين الحاق دولت پروس نيز متغير است و دولت اطريش و روس ساكت و بىطرف‌اند . دولت سود با انگليس و پروس شريك است .\r\n\r\nايطاليا :\r\nمسيو كاوور صدراعظم ، وكلاى ملت پيمن و لمباردى را « 4 » در يك مجلس جمع مىنمايد .\r\nنجباى رم با پاپ متفق‌اند و استقلال جسمانى او را طالب . اهالى تسكان تبعيت پادشاه ايطاليا را طالب‌اند . حكومت پرنس كارى نيان « 5 » از اقوام پادشاه به ايالت تسكان .\r\nاغتشاش در مملكت ناپل .\r\nلعنت نمودن حضرت پاپ اشخاصى را كه درصدد گرفتن مملكت روم از او هستند .\r\nگاريبالدى از اعليحضرت ويكتور امانوئل به واسطهء واگذاشتن نيس و ساووا به فرانسه رنجيد .\r\nورود پادشاه ساردن به فلورانس در بهار . جنرال لامرسير از سرداران\r\n\r\n\r\n","description":"","footnote":"\r\n( 1 ) -  Southampton \r\n( 2 ) -  Napier \r\n( 3 ) -  LordDalhousie \r\n( 4 ) -  Lombardie \r\n( 5 ) -  Carignan \r\n","page_name":" 1354 ","page_number":404},
  {"content":"\r\n\r\nفرانسه كه در جلوس اعليحضرت ناپلئون به سلطنت مملكت فرانسه اخراج بلد شده بود قبول سردارى عساكر پاپ را مىكند .\r\nپادشاه ناپل ويكتور امانوئل را متهم براين مىسازد كه گاريبالدى به تحريك او بناى اغتشاش در سرحد مملكت ناپل گذاشته . پادشاه ناپل از دول فرنگ طلب رعايت و حمايت مىكند ولى اضطرارا به توسط دولت فرانسه قبول تبعيت ويكتور امانوئل را مىنمايد و رنگ بيرق اين پادشاه را قبول نموده بالاى عمارت سلطنتى ناپل بيرق سه رنگ ويكتور امانوئل افراشته شد . شورش و انقلاب سخت در ايالت ناپل و در شهر ناپل على الخصوص . محارم و هواخواهان پادشاه ناپل او را تنها گذاشته به‌سمت ويكتور امانوئل مىروند حتى عموى پادشاه كنت دميراكوس .\r\nگاريبالدى و مازينى اولى با شمشير و دويمى با قلم تمام ايالت ايطاليا را به شورش و انقلاب دارند .\r\nيكى از اعمام پادشاه ناپل كنت داكيلن به اتهام اين‌كه با گاريبالدى مراوده دارد ، پادشاه او را از مملكت ناپل مىدواند . نزديك شدن گاريبالدى به حوالى شهر ناپل و فرار پادشاه از راه دريا . ورود گاريبالدى با فتح و نصرت در اوايل پائيز به شهر ناپل و خطبه به نام اعليحضرت ويكتور امانوئل پادشاه تمام ايطاليا خواندن . اعليحضرت ناپلئون سيم امپراطور فرانسه باطنا مايل به اين است كه مملكت ناپل - كه در زمان سلطنت ناپلئون اول از آن پرنس مورا شوهر همشيرهء ناپلئون اول بود - حالا نيز بر حسب ارث به اولاد او تعلق گيرد . اضطراب دولت ايطاليا از اين خيال . تهديد نمودن عساكر ايطاليا حضرت پاپ را كه قشون ملل خارجه را از رم اخراج نمايد . گاريبالدى اعلان مىكند مادامى كه پادشاه ايطاليا در عمارت كرى نال « 1 » كه يكى از عمارات حضرت پاپ است در شهر رم جلوس ننمايد ، حل و عقد مطالب و مسائلى كه راجع به اتحاد مملكت ايطالياست نخواهد شد و از اين كلام چنين مفهوم مىشود كه گاريبالدى ميل به تصرف رم دارد و از هيچ چيز متألم نيست مگر از سلطنت جسمانى پاپ و الحاق نيس و ساووا به مملكت فرانسه . فرستادن دو فوج جديد از مملكت فرانسه به‌جهت حفظ حضرت پاپ به رم . رنجش دولت فرانسه از\r\n\r\n\r\n","description":"","footnote":"\r\n( 1 ) -  Quirinal \r\n","page_name":" 1355 ","page_number":405},
  {"content":"\r\n\r\nاين كلمات و احضار سفيرى كه در ايطاليا داشت . پناه جستن پادشاه ناپل در شهر گائت . مغلوب شدن عساكر پاپ به سردارى جنرال لامرسير سردار فرانسوى و اسير شدن جنرال مزبور به‌دست سردار ايطاليا .\r\nگاريبالدى وعده مىدهد كه هركس فرانسواى دويم پادشاه ناپل را مقتول نمايد مبلغ گزافى همه ساله به عيال و اولاد او داده خواهد شد .\r\nعساكر ايطاليا تا يك فرسخى شهر رم تاختند و به واسطهء بودن قشون فرانسه در شهر رم تجاوز از آن مكان را صلاح نديدند . در يكى از جنگهاى با پادشاه ناپل ، شخص پادشاه با بيست هزار مرد با گاريبالدى جنگيد .\r\nسفراى دول خارجه كه در دربار ناپل بودند پادشاه ناپل را در گائت گذاشته در رم نزد مادر پادشاه رفتند . ورود فتح آميز ويكتور امانوئل به شهر ناپل . پادشاه ناپل به جميع سلاطين فرنگ اظهار تظلم مىنمايد و ليكن اين تظلم بىفايده مىشود . محاصرهء شهر گائت به توسط چيال دينى سردار ايطاليا . كاغذ اعليحضرت ناپلئون امپراطور فرانسه به پادشاه سابق ناپل كه زياده براين درصدد منازعه با پادشاه ايطاليا برنيامده جان خود را در تحت حمايت فرانسه دانسته با كشتيهاى فرانسه دور از مملكت خود شود . پادشاه ناپل قبول ننموده در شهر گائت متوقف مىشود . ورود گاريبالدى و قشون داوطلبى كه مطيع او بودند به سيسيل . حركت گاريبالدى به‌سمت ناپل . قشون فرستادن فرانسه در رم به‌جهت حفظ حضرت پاپ . احضار دولت روس ايلچى خود را از ايطاليا .\r\n\r\nبلژيك :\r\nرضايت مردم از پادشاه خود و عيد جلوس او را با كمال شكوه برپاداشتن .\r\n\r\nچين :\r\nمنازعه ما بين چين و دول انگليس و فرانسه . دوازده‌هزار قشون انگليس به سردارى اميرال‌هپ « 1 » و جنرال‌گران و يك‌دسته قشون فرانسه به سردارى جنرال‌منت‌بان « 2 » در بهار اين سال شروع به جنگ مىنمايند و در همين بين ياغيهاى پىپنگ بعضى از ايالات چين را قتل و غارت مىنمودند و تا حوالى شانگاى راندند . فتح قلعهء پتانگ به‌دست\r\n\r\n\r\n","description":"","footnote":"\r\n( 1 ) -  Hope \r\n( 2 ) -  Montauban \r\n","page_name":" 1356 ","page_number":406},
  {"content":"\r\n\r\nقشون متفقه . يورش به قلعه‌جات پيهو . فتح قلعه‌جات پيهو . و به‌دست آوردن توپخانهء زياد . فتح شهر تين سين كه سيصد هزار جمعيت دارد .\r\nحركت قشون متفقه به‌سمت پكن پايتخت . شكست دادن سردار چينى كه از طايفهء تاتار و موسوم به سان كولن بود . فتح پالى كائو « 3 » در يك فرسخى پكن . شكست چهل هزار چينى دراين نقطه . فرار خاقان چين به‌سمت مكدن « 4 » . ورود قشون فرانسه به شهر تنگ‌چو كه چهارصدهزار جمعيت دارد . غارت نمودن يكى از عمارات ييلاقى سلطنتى . ورود قشون متفقه به حوالى پكن . مصالحه ما بين دولت چين و دول فرانسه و انگليس در پكن . دراين مصالحه تين سين مفتوح از براى تجارت دول مزبوره خواهد بود . از اين تاريخ به بعد دول فرانسه و انگليس حق داشتن ايلچى در شهر پكن خواهند داشت . مطالبهء خسارت جنگ گزاف دول متفقه از چين . جنرال اگناتيف « 5 » مأمور روس از پرنس كنگ « 6 » برادر خاقان كه سمت صدارت داشت بعضى امتيازات از براى دولت خود گرفت .\r\n\r\nدانمارك :\r\nجمعيت اين مملكت دراين سال سه كرور و صد و پنج هزار نفر است .\r\n\r\nروس :\r\nافتتاح راه آهن از پطر به دونابورگ هفتصد هزار ذرع .\r\nفوت مادر اعليحضرت امپراطور در سن شصت و دو سالگى .\r\nدولت روس پنجاه هزار قشون به ساحل پروت سرحد عثمانى روانه مىكند . عمر پاشا از طرف دولت عثمانى او را استقبال مىنمايد .\r\nدولت فرانسه دولت عثمانى را تهديد مىكند كه قوانين جديده در رفاهيت عيسويان تبعهء خود ايجاد سازد .\r\n\r\nژاپن :\r\nقتل يكى از مترجمين سفارت انگليس . در يك روز هفده‌نفر به نايب السلطنه حمله برده بدن او را مجروح مىسازند .\r\n\r\n\r\n","description":"","footnote":"\r\n( 3 ) -  Palikao  ( متن : پالى كاوو )\r\n( 4 ) -  Moukden \r\n( 5 ) -  Ignatiev \r\n( 6 ) -  Kong \r\n","page_name":" 1357 ","page_number":407},
  {"content":"\r\n\r\n\r\nسود و نروج :\r\nجلوس شارل پانزدهم به سلطنت .\r\n\r\nعثمانى :\r\nانعقاد مجلس به رياست محمد پاشا صدر اعظم به‌جهت قرارداد لازمه كه عيسويان تبعهء عثمانى در رفاهيت و آسودگى باشند .\r\nدر كوه ليبان « 7 » شام منازعهء سخت ما بين طايفهء دروز و مارونيت « 8 » .\r\nدروزها كه مسلمان هستند دهات مارونيتها را كه عيسوى هستند مىسوزانند و اهالى را قتل مىنمايند . قشون دولتى نيز دراين عمل شنيع با آنها شريك است . در صعيدا « 9 » و بيروت و دمشق و دير القمر نسبت به عيسويها قتل و غارت سختى واقع مىشود . نسبت به قونسولهاى دول فرنگ نيز بىاحترامى سخت وارد مىآيد . در شهر دمشق مدت پنج روز متواليا مسلمانها هركجا عيسويها را گير مىآوردند به قتل مىرسانند .\r\nحتى قونسول هلاند مقتول و قونسول ينگى دنيا مجروح گرديد . قشون دولت عثمانى رفع غايله نكرده بلكه كمك مىنمايند . امير عبد القادر - الجزايرى كه در دمشق مسكن داشت جمعى از عيسويان را از قتل نجات داده در تحت حمايت خود نگاه مىدارد . اعليحضرت سلطان به محض شنيدن اين اخبار وزير امور خارجهء خود فؤاد پاشا را مأمور دمشق مىنمايد .\r\nدولت فرانسه جدا درصدد تحقيق اين عمل است و دول فرنگ را با خود شريك مىسازد . ورود فؤادپاشا در بيروت و حبس جمعى از اشرار و قتل بعضى از آنها . على الخصوص خورشيد پاشا والى شام كه متهم به اين عمل است محبوس مىشود . بعضى از سردارهاى بزرگ و مشيرهاى معتبر كه هفتاد نفر تقريبا مىشدند به حكم فؤادپاشا به سياست مىرسند . ورود عساكر فرانسه از راه دريا به بيروت . مأمورين دول فرنگ از براى تحقيق اين مقدمه در تمام ايالت شام گردش مىكنند . بالاخره بعد از تنبيه اشرار ، خسارتى كه به طايفهء مارونيت وارد آمده است على التخمين به شش كرور تومان ايران مقرر مىدارند كه چهار كرور دولت عثمانى از خزانه و دو كرور طايفهء دروز بدهند . از سى هزار نفر دروز كه مرتكب اين اعمال\r\n\r\n\r\n","description":"","footnote":"\r\n( 7 ) -  Liban \r\n( 8 ) -  Maronites \r\n( 9 ) - صيدا درست است .\r\n","page_name":" 1358 ","page_number":408},
  {"content":"\r\n\r\nشنيعه شدند هزار و دويست نفر بيشتر سبب شرارت و قتل بودند . اين مبلغ را اين هزار و دويست نفر بايد بدهند .\r\nشورش در ايالت آلبانى و قتل والى منتنگرو دانيل « 10 » . نصب برادرزادهء او در سن نوزده سالگى به جاى او .\r\nفوت والى سروى « 11 » ميلش و ولايت پسرش ميشل به جاى او .\r\nايجاد قانون در مملكت تونيس .\r\nافتتاح راه آهن به قستنجه « 12 » . كسوف شمس بالتمام در هجدهم ژوئيه ، اوايل تابستان ، كه عثمانيها اين را دليل شومى دانستند .\r\nاما تفصيل قتل عيسويان ليبان از اين قرار است :\r\nدر كوهستان ليبان دو طايفه سكنى دارند : يكى دروز و ديگرى مارونيت . اولا اصل و نسب اين طايفه از اين قرار است :\r\nدروز : يكى از طوايف شام كه در سمت شمال عكه « 13 » در ناحيه‌اى كه ممتد است از بعلبك به آرنون در ساحل بحر سفيد « 14 » سكنى دارند و على التحقيق جمعيت دروزها به صد و بيست هزار نفر مىرسد . چهل هزار نفر از اينها قابل حمل اسلحه و جنگى هستند . جنگجو و مهمان‌نواز مىباشند . مذهب اسلام را تبعيت دارند ، ليكن الحاكم بامر الله مصرى را پرستش مىكنند و عقيدهء ايشان اين است كه خداوند تبارك و تعالى در جسم الحاكم بامر الله حلول كرده بود و به اين لباس به هدايت مردم آمده بود . بعضى عقايد ملل متفرقه را نيز دروزها جزء دين خود كرده‌اند .\r\nو رئيس اين طايفه در ديرالقمر سكنى دارد . اينها را دروز به اين جهت مىگويند كه دروز نام كه از خواص الحاكم بامر الله بود سمت اجتهاد به اينها داشت و در تحت لواى همين دروز اين طايفه از مصر مهاجرت كرده به كوهستان ليبان پناه جستند و مدتها به دولت عثمانى ياغى بودند تا در سنهء هزار و پانصد و هشتاد و هشت مسيحى مطابق نهصد و نود و هفت\r\n\r\n\r\n","description":"","footnote":"\r\n( 10 ) -  Daniel \r\n( 11 ) - منظور « سربى » است يعنى سربستان .\r\n( 12 ) -  Constantine \r\n( 13 ) - همان شهر عكا در كنار مديترانهء شرقى .\r\n( 14 ) - يعنى مديترانه . ظاهرا همان است كه مسلمين درياى اعظم خوانده‌اند .\r\n","page_name":" 1359 ","page_number":409},
  {"content":"\r\n\r\nهجرى سلطان مراد سيم آنها را ايل « 15 » نمود .\r\nمارونيت : يكى از طوايف شام كه در سمت طرابلس شرقى سكنى دارند و با دروزها هم‌كوش ( ؟ ) اند و صد و پنجاه هزار نفر تحقيقا عدد اين طايفه است . اطاعت به يك اميرى كه در بيكلس سكنى دارد مىنمايند .\r\nدر سنهء ششصد و سى و چهار مسيحى مطابق سنهء سيزده هجرى در زمان خلافت خليفهء دويم وقتى كه قشون عرب فتح شامات را كرد يوسف نام كه از اعيان بيكلس بود و عيسوى مذهب با تبعهء خود به كوه ليبان پناه جست و از آن وقت تاكنون در آنجا سكنى دارند و كاتوليكى مذهب و تابع پاپ هستند .\r\nتا سنهء هزار و هشتصد و چهل مسيحى مطابق هزار و دويست و پنجاه و شش هجرى رقابت دو طايفهء مزبوره چندان معلوم نمىشد و ظهورى نداشت . چرا كه هر وقت مخاصمتى درميان آنها رو مىداد شاهزاده بشير « 16 » كه آن وقت رياست موروثى به آنها داشته درصدد دفع و رفع آن برمىآمد . تسلط و رياستش بر عيسويها و مسلمانهاى آنجا يكسان بود و دولت عثمانى را نمىگذاشت كه در مقام تقويت مسلمانها برآيد و به طايفهء طرف مقابل اذيت برساند . تا در سنهء هزار و هشتصد و چهل و چهار مسيحى مطابق هزار و دويست و شصت هجرى ، دول همعهد - عليرغم دولت فرانسه - دوباره شام را از محمد على پاشاى مصرى انتزاع نموده جزء دولت عثمانى كردند . دولت عثمانى ايالت ليبان را جزء شامات نمود تا خراجگزار « 17 » به واسطه بشود و بنفسه ايالتى شمرده نشود و اين كار را براى اين كرد كه به طايفهء دروز محض هم‌دينى رعايتى بكند و از آنها تقويت نمايد .\r\nفى الواقع در الحاق كردن ليبان به شام پولتيكى درنظر داشت . اين پولتيك عثمانى آخر كار به جائى منجر شد كه ايالت ليبان منقسم به دو قائم مقام شد : يكى قائم مقامى مارونيت كه عبارت از عيسويان واقعه در\r\n\r\n\r\n","description":"","footnote":"\r\n( 15 ) - ايل به معناى مطيع .\r\n( 16 ) - ظاهرا « شاهزاده » ترجمهء سطحى كلمهء « پرنس » است . اعتماد السلطنه بدون اطلاع عميق از تاريخ عثمانى ، پرنس را شاهزاده ترجمه كرده درحالىكه ترجمهء صحيح آن « امير » است . امير بشير شهرت فراوان دارد .\r\n( 17 ) - متن : خراجگذار .\r\n","page_name":" 1360 ","page_number":410},
  {"content":"\r\n\r\nسمت شمال كوههاى ليبان باشد و ديگرى قائم مقامى دروز كه عبارت از مسلمين واقعه در طرف جنوب جبال مزبوره باشد . قائم مقامى دروز « 18 » باوجودى كه در سنهء هزار و هشتصد و چهل و يك عيسوى و در سنهء هزار و - هشتصد و چهل و پنج به خونريزى عيسويان پرداخته بود ، مجددا در سنهء هزار و هشتصد و شصت زايد بر دو دفعهء سابقه اقدام به اين عمل شنيع نمود .\r\nطايفهء مارونيت ، پس از آن كه بيچاره ماندند و از هر طرفى از آنها مىكشتند و قاتلشان را دولت عثمانى به هيچوجه مؤاخذه و سياست نمىكرد ، ملجأ شده در بيروت مجلسى از عيسويان براى دادرسى خود ترتيب دادند . ولى غافل از اين‌كه اعتنائى به دادخواهى مجلس مزبور نمىشود . پس از اين‌كه در چند جا عثمانيها به عيسويان مارونيت تاختند و آنها را به قتل رسانيدند و دهاتشان را غارت كرده و آتش زدند ، طايفهء مزبوره همين كه خود را ذليل و بيچاره و از خانه و زندگانى آواره ديدند اضطرارا به داخلهء مملكت رفتند كه بلكه در امان باشند . باز در صعيدا « 19 » ديدند كه تركهاى عثمانى و طايفهء دروز اتفاق كرده درصدد قتل آنها برمىآيند . بالاخره عثمانيها ، محض تقويت و همراهى به طايفهء دروز دو شهر حسبيه و راشيه را به آنها واگذار نمودند و آنها را در تسخير شهر زاهل كه طايفهء مارونيت مىتوانستند حفظ و حراست نمايند حمايت كردند . در دير القمر به كلى عداوت دروزها و رغبت آنها به خونريزى طايفهء مارونيت واضح گشت . عيسويهائى كه در آنجا محصور بودند ، چون آذوقه و ما يحتاج آنها به انتها رسيد و به قول و قرارداد و اطمينان طاهر پاشاى سرتيپ مطمئن شده تسليم شدند ، پس از تسليم ، به چنگ طايفهء دروز و قشون عثمانى افتاده به قتل رسيدند و تقريبا سه ربع از اموال منهوبهء آنها نيز قسمت و نصيب طايفهء دروز و قشونى گشت . ابتدا عثمانيها قدرى جبن كردند كه مبادا فقرهء قتل و نهب عيسويان در تمام ولايات شام منتشر بشود ، ولى در آخر اعتنائى دراين كار نكردند . در دمشق نيز مسلمانها به عيسويان تاختند و در مدت ده روز شش هزار نفر از آنها به قتل رسانيدند و باوجودى كه احمد پاشاى مشير و سردار اكرم آنجا\r\n\r\n\r\n","description":"","footnote":"\r\n( 18 ) - تصحيح قياسى . متن : قائم مقامى مارونيت .\r\n( 19 ) - صيدا درست است .\r\n","page_name":" 1361 ","page_number":411},
  {"content":"\r\n\r\nبود به هيچوجه در مقام ممانعت مرتكبين برنيامد . دوازده هزار نفر از عيسويان را امير عبد القادر الجزايرى كه آن وقت در دمشق ساكن بود نجات داد . امير مزبور هزار و دويست نفر از اهل الجزاير در آنجا محكوم داشت . همه را مأمور مىكرد كه دسته‌دسته در كوچه‌ها و برزنهاى دمشق گردش كنند و عيسويان را از چنگ مسلمانها نجات بدهند . بالمآل حالت غيظ و طپش مسلمانها به درجه‌اى رسيد كه به فرنگيها هم تاختند و معابد و كليساها و قونسولگرى آنها را غارت نموده آتش زدند .\r\n\r\nقشون فرستادن دولت فرانسه در سنهء هزار و هشتصد و شصت تا سنهء هزار و هشتصد و شصت و يك و منظم ساختن ايالت ليبان را در سنهء هزار و هشتصد و شصت و يك\r\nپس از آن‌كه خبر قتل‌وغارت عيسويان شام و دمشق منتشر شد اسباب افسردگى تمام دول فرنگستان گشت . اعليحضرت ناپلئون سيم امپراطور فرانسه معجلا از سلطان عثمانى ترضيه و جبران اين كار را خواست . دراين بين‌ها باز قتل‌وغارت مجددى شد . اين دفعه دولت فرانسه به عثمانى و به پنج دولتى كه مصالحهء منعقده در پاريس را امضاء نموده بودند اظهار كرد كه قرارى دراين باب بگذارند . چون براى نظم و نسق شام و دمشق لازم بود قشونى از فرنگستان برود و به اتفاق مأمورين دولت عثمانى در اخذ و قيد مرتكبين بكوشند و قرار نظم آنجا را بدهند ، لهذا دولت فرانسه متعهد شد كه چنين قشونى را از خود مأمور سازد . و لكن دولت عثمانى به ملاحظهء دولت انگليس كه هيچوقت راضى نمىشود كه قشون فرانسه در سمت شرق ظاهر شود در مقام طفره برآمد . اعليحضرت ناپلئون سيم به مسيو پرستيگى وزير مختار دولت خودش كه مقيم لندن بود نوشت و درآن كاغذ او را وادار به رفع سوءظن انگليس دراين مقام نمود . او نيز حسب الامر اعليحضرت امپراطور كار را از پيش برده در چندين مجلس انگليس غلبه كرد تا اين كه در قرار مأموريت قشون اطمينان حاصل كرد .\r\nدر سيم ماه او « 1 » سنهء هزار و هشتصد و شصت ، جميع دول\r\n\r\n\r\n","description":"","footnote":"\r\n( 1 ) -  Aout \r\n","page_name":" 1362 ","page_number":412},
  {"content":"\r\n\r\nفرنگستان قرار دادند كه قشونى كه مركب از دوازده هزار نفر باشد به شام فرستاده شود نصف قشون مزبور را فرانسه بدهد . و نيز قرار دادند كه مجلسى كه اجزايش وكلاى دول فرنگستان باشد تشكيل داده قرار حكومت ايالت ليبان را بدهند و در تغيير و تبديل قراردادها و احكامى كه در سنهء هزار و هشتصد و چهل و دو در ليبان مقرر شده بود بكوشند .\r\nقشونى كه دولت فرانسه براى مأموريت به شام معين كرده بود جزئى از قشون اردوى شالون بود . در زمانى كه قشون حركت مىكرد اعليحضرت ناپلئون سيم امپراطور فرانسه خطاب به آنها كرده مضمون ذيل را ادا نمود : شما كه مأمور به اين خدمت هستيد چندان جمعيت و عدد نفوس زيادى نداريد . ولى رشادت و جرئت و حسن نيت شما ، شما را درآن صفحات خيلى عظيم درنظرها جلوه خواهد داد . قشون فرانسه در شانزدهم ماه او ، سنهء هزار و هشتصد و شصت ، وارد به مملكت شام شده و به تنهائى و خودى خود مأمورين دولت عثمانى را محرك به اخذ و قيد و تنبيه و سياست اشرار و مرتكبين قتل عيسويان شدند .\r\nدر هفدهم ماه ژوئيه ، فؤاد پاشا كه با تسلط بلانهايت و اختيار تامه از اسلامبول براى اصلاح امور عيسويان و قلع‌وقمع قاتلين آنها مأمور شده بود ، از كشتى بيرون آمده و در بيست و نهم ماه ژوئيه داخل دمشق شد . سه هزار نفر نيز از قشونى و غيره به همراه داشت . لدى الورود هفتصد نفر از اشرار دمشق را كه زياده از ديگران بانى قتل عيسويان شده بودند دستگير نمود . احمد پاشاى مشير و حكمران دو شهر حسبيه و راشيه را نيزه پيچ كردند . به موجب تصديق وكلاى دول فرنگستان ، دو هزاروچهارصد و نود و يك نفر از طايفهء دروز را به طريپولى « 1 » فرستادند كه تا مدت پنج سال در آنجا باشند و مرتكبين از عثمانيها را نيز به جزاير مختلفهء بحر ابيض « 2 » فرستادند و در حق هريك به فراخور تقصير تعيين نسقى و مدت حبسى كردند . درميان طايفهء دروز ، اشخاصى از رؤساى آنها كه بيش از همه مرتكب شرارت شده بودند و زياده سياست را مستوجب مىبودند فرار كردند و از سياست و مؤاخذه جستند .\r\n\r\n\r\n","description":"","footnote":"\r\n( 1 ) -  Tripoli  ( طرابلس - )\r\n( 2 ) - يعنى مديترانه .\r\n","page_name":" 1363 ","page_number":413},
  {"content":"\r\n\r\nژنرال دبوفور آنها را تعاقب كرد تا در ميانهء تنگناى جبال موطن خودشان آنها را احاطه نمود . ليكن غافل از اين بود كه قشونى را كه به همراه خود آورده عثمانى مىباشند و آنها بر حسب هم‌مذهبى راضى به دستگيرى مقصرين نيستند و از قشون فرانسه هم كه همراه ندارد .\r\nعلانيه قشون عثمانى صف نظامى خود را گشوده و آنها را راه فرار دادند كه به وادى غير ذى زرع « 3 » حوران فرارى شوند و همين كار را هم كردند . مأمورين دول فرنگستان ، با زحمت و گفتگوى زياد ، دولت عثمانى را مجبور كردند كه مبلغ چهار كرور و بيست و پنج هزار تومان تقريبا پول ايران در عوض ضرر و خسارت و خونبهاى طايفهء مارونيت و ساير عيسويان دمشق و غيرها بدهد . دول فرنگستان در مقام امداد و اعانت عيسويان شرقى عثمانى برآمدند . از جمله دولت فرانسه مبلغ دويست و پنجاه هزار تومان پول ايران وجه اعانه به آنها داد . همين‌قدر شد كه طايفهء مارونيت دوباره خانه‌هاى مخروبه و ويران خود را برپا كردند و اسباب كسب و فلاحت خود را فراهم آوردند .\r\nبىاعتنائى مأمورين عثمانى اسباب تعويق اصلاح امور شد و تا پنجم ماه ژوئن سنهء هزار و هشتصد و شصت و يك طول كشيد و معاودت قشون فرانسه را زياده بر شش ماه به عهدهء تأخير انداخت . دولت فرانسه در كمال ميل حاضر بود كه دائما قشونش را در سمت شرق عثمانى نگاه دارد . و ليكن باب عالى به صوابديد انگليس - كه دائما سوءظنى در ظهور و توقف قشون فرانسه در سمت شرق داشت - درصدد قبول قرارداد و همهء تكاليف وارده برآمد و مراجعت قشون فرانسه را خواهش نمود .\r\nمسيو توونل وزير امور خارجهء فرانسه در جواب باب عالى نوشت چون قشون ما از جانب همهء دول فرنگستان مأمور به شام شده است بايد زمان و روز مراجعتش را نيز همهء دول تعيين نمايند و بعد از آن‌دولت فرانسه آزاد مىشود و به خودى خود تكليف خود را معمول خواهد داشت . بارى پس از قرارداد و اصلاح امور آن سامان ، قشون فرانسه از شام حركت كرده معاودت نمود . كليهء مقصود دولت فرانسه در رفاه و فراغت ليبان\r\n\r\n\r\n","description":"","footnote":"\r\n( 3 ) - اصطلاح « وادى غير ذى زرع » مأخوذ از آيهء 37 است از سورهء ابراهيم در قرآن كريم :  رَبَّنا إِنِّي أَسْكَنْتُ مِنْ ذُرِّيَّتِي بِوادٍ غَيْرِ ذِي زَرْعٍ عِنْدَ بَيْتِكَ الْمُحَرَّمِ رَبَّنا لِيُقِيمُوا الصَّلاةَ فَاجْعَلْ أَفْئِدَةً مِنَ النَّاسِ تَهْوِي إِلَيْهِمْ وَ ارْزُقْهُمْ مِنَ الثَّمَراتِ لَعَلَّهُمْ يَشْكُرُونَ  .\r\n","page_name":" 1364 ","page_number":414},
  {"content":"\r\n\r\nبود و مقصود داشت كه يكى از خود اهالى ليبان را بر ساير ايالت مزبوره والى نمايد . در مجلس وكلاى دول فرنگستان چنين صلاح ديدند كه اين والى را از باب عالى تعيين نمايند و بايد والى مزبور عيسوى باشد و تا سه سال هم معزول نگردد . و نيز قرار دادند كه جزء اعظم از سكنهء ليبان عيسوى باشند . قرار مجلسى نيز در مركز ايالت مزبوره دادند كه مركب از دوازده‌نفر باشد و هرچند نفر از آنها از جانب طايفه و قبيله‌اى وكيل باشند . همهء ايالت ليبان را منقسم به شش محال كردند و هر محالى را منقسم به چند كدخدائى نمودند و در هر كدخدائى از هر طايفه يك كدخدا قرارداد نمودند و به آنها اختيار رسيدگى در امور دادند و دير القمر را حكومت و والى نشين كردند . والىئى كه ابتدا به واليگرى آنجا ناميده شد يكى از ارامنهء كاتوليكى مذهب موسوم به داود پاشا بود . اين والى را به موجب تعيين دولت فرانسه از باب عالى مأموريت داده بودند . پس از انقضاى سه سال مجددا واليگرى به خود پاشاى مشاراليه تفويض گرديد .\r\nخلاصهء كلام ايالت ليبان به حالت اول آمده و اهلش باهم تجديد اتفاق نموده به زندگانى و تحصيل معيشت مشغول شدند . انصافا اهالى ليبان بايد خيلى ممنون و مرهون دولت فرانسه باشند . چرا كه در ميانهء جميع دول فرنگستان فقط دولت فرانسه در هيچ جهت قصور نكرد و از پولتيكى كه در سنهء هزار و هشتصد و شصت به خرج داد ندامت حاصل ننمود .\r\n\r\nفرانسه :\r\nاستعفاى مسيو والفسكى « 1 » از وزارت خارجه و نصب توونل كه سابقا در اسلامبول سفير كبير بود به جاى او .\r\nورود آخر دسته قشون فرانسه به پاريس از ايطاليا به اتفاق مارشال وايان « 2 » .\r\nفوت گران دوشس استفانى از اقوام مادرى اعليحضرت امپراطور ناپلئون سيم كه دخترخواندهء اعليحضرت ناپلئون اول بود .\r\n\r\n\r\n","description":"","footnote":"\r\n( 1 ) - كنت والفسكى فرزند غير مشروع ناپلئون بود از مارى والوسكاى كنتس لهستانى  ( MarieWalewsca ) \r\n( 2 ) -  Vaillant \r\n","page_name":" 1365 ","page_number":415},
  {"content":"\r\n\r\nفوت پرنس ژرم برادر اعليحضرت ناپلئون اول و عموى اعليحضرت ناپلئون سيم در سن هفتاد و شش سالگى .\r\nمسافرت اعليحضرت امپراطور به نيس و ساووا و به كرس « 3 » و به الجزاير .\r\nملاقات والى تونس در الجزاير با اعليحضرت امپراطور . ايجاد قانون ملمع در الجزاير كه هم ملت اسلام الجزاير مطيع آن قانون هستند و هم عيسويان .\r\nدر سنگال كه پادشاه آنجا به‌دست برادرزادگان خود مقتول مىشود و پسر آن پادشاه منصوب شده قاتلين پدر را به‌دست آورده به سزا مىرساند ، اين قتل و اين اغتشاش از شوكت و اقتدار فرانسه درآن سمت نمىكاهد .\r\nعهدنامهء تجارتى با بيرمان . فتوحات در ماچين « 4 » .\r\nفوت خواهر علياحضرت امپراطريس دوشس دالب . مسافرت مشاراليها به انگليس و پذيرفتن اعليحضرت پادشاه انگلستان او را در وندزر « 5 » . موقوف داشتن تذكرهء عبور ما بين انگليس و فرانسه .\r\nمنافع و مداخل شهر پاريس به تنهائى دراين سال بيست كرور و سيصد هزار تومان ايران است .\r\n\r\nينگى دنياى جنوبى :\r\nسلطنت يكى از تبعهء فرانسه آنتوان نام در ايالت اروگائى « 6 » كه خود را به آنتوان اول موسوم كرده بود .\r\n\r\n\r\n","description":"","footnote":"\r\n( 3 ) -  Corse \r\n( 4 ) - ماچين ( مهاچين - چين بزرگ ) ناحيهء جنوب شرقى چين است كه امروزه هندوچين گفته مىشود .\r\n( 5 ) -  Windsor \r\n( 6 ) -  Uruguay \r\n","page_name":" 1366 ","page_number":416},
  {"content":"\r\n\r\n\r\nشرح سال چهاردهم سلطنت و تاجدارى اعليحضرت قوى شوكت شاهنشاه جم‌جاه خسرو صاحبقران ادام الله تعالى ايام ملكه مطابق سنهء هزار و دويست و هفتاد و هفت پيچىئيل تركى\r\nدراين سال خيرمآل جميع توجه خاطر خطير همايون به اشاعهء عدل و انصاف و رسيدگى به عرايض وزراء و رؤساى ادارات و آسوده داشتن كل رعايا و براياست .\r\nتعزيه‌خوانى دولتى در تكيهء مباركهء نياوران است .\r\nمصطفى قلى خان حاكم سبزوار فوج جديدى از سبزوار گرفته و محمد هاشم خان ولد معزى اليه به سرهنگى فوج مزبور برقرار گرديد .\r\nحسب الامر نواب ملك‌آرا حكمران مازندران و استراباد با بعضى از قشون مأمور استراباد تراكمهءداز را تنبيه سختى نموده ولى محمد خان ياور افواج خمسه كه تا مسافت زيادى تركمانان را تعاقب كرده بود مقتول شد . بعد از آن شاهزاده ملك‌آرا تا قتلق كه بحبوحهء تركمن است رانده تدميرى به سزا از اشرار اين طايفه به عمل آمده است .\r\nميرزا رضا و ميرزا حسين از شاگردانى كه مأمور تحصيل در پاريس بودند خوب ترقى كرده و معلمين فرنگى به آنها اجازهء طبابت داده‌اند .\r\nمحض رسيدگى كامل به عرايض ملهوفين و متظلمين و احقاق حقوق و مزيد آسايش آنها روزهاى يك‌شنبه را قرار دادند ، سفرا حضرا\r\n\r\n","description":"","footnote":"","page_name":" 1367 ","page_number":417},
  {"content":"\r\n\r\nدر جائى مخصوص به ديوان مظالم ، ذات ملكوتى صفات مقدس به نفس نفيس همايون جلوس فرمايند و بار عام به عارضين از هر صنف و هر ملت دهند و دستخط جهان مطاع مبارك مبتنى بر شرح اين قانون معدلت نمون شرف صدور يافت كه صورت آن از قرار ذيل است :\r\n\r\nسواد دستخط جهان مطاع مبارك\r\nدستورالعمل و قاعده و وضع عارضين عموم مردم از بزرگ و كوچك هركس كه باشد روزهاى يك‌شنبه از صبح زود الى غروب كه ما خود به دقت گوش به عرض آنها خواهيم داد از اين قرار است :\r\nروزهاى يك‌شنبه نبايد وزراء و غيره عرض خارجى بكنند از قبيل نوشتجات ولايات و غيره و غيره و غيره . اين‌روز مخصوص است از براى رسيدگى عرايض و مطالب عموم مردم مگر امر بسيار واجبى روى دهد . البته بايد به عرض برسد . و دراين روز ، نايبان ايشيك آقاسىباشى كلا و نسقچيان و نايبان همه بايد حاضر دربخانه باشند با ايشيك آقاسىباشى .\r\nمعتمد الدوله و نايب الصدر بايد دراين‌روز از صبح زود در حضور حاضر باشند كه احكام عارضين را به معتمد الدوله بفرمائيم و نايب الصدر ثبت عرايض و حكم را بردارد و بخصوصه يك كتابچهء سفيد بايد معتمد الدوله همراه داشته باشد كه نايب الصدر در آنجا عرض و جواب هر دو را ثبت كند . نظم آوردن عارضين به حضور و بردن بيرون به عهدهء محمد رحيم خان نسقچىباشى « 1 » و حاجب الدوله و آجودان‌باشى است كه در آن روز هرسه از اول صبح بايد دربخانه حاضر باشند .\r\nوضع آمدن عرضه‌چيان به حضور :\r\n\r\n\r\n","description":"","footnote":"\r\n( 1 ) - علاء الدوله اول .\r\n","page_name":" 1368 ","page_number":418},
  {"content":"\r\n\r\nآنها نبايد در نزديكى دربخانه اجتماع كنند . بايد اگر در شهر است ، يا در ميدان يا در كوچهء ارگ ، اگر شمران و ييلاق است در صحرا باشند و يك‌يك و دودو بيايند دربخانه . عرضه‌چى اگر عددش از دو نفر بالاتر است بايد از حريم اولى تجاوز نكند و يك نفر از جانب خودشان وكيل كرده به حضور بفرستند .\r\nاگر عدد از دو نفر بالاتر نيست همان دو نفر مأذون هستند بيايند حضور و عرضشان را بكنند . و در حضور همين كه يك دسته كه عبارت از دو نفر باشد عرضش به اتمام رسيد و مرخص شد ، بعد از رفتن آنها ، عرضه‌چى مجدد بيايد نه اين‌كه عرض تمام نشده دستهء ديگر حاضر حضور باشند .\r\nدراين‌روز ، فوج قراول دربخانه بايد با لباس خوب از اول صبح الى تمام عرض عارضين حاضرباش كرده بايستد با ترتيب با سرهنگ همان فوج و يك دسته قراول مخصوص سواد كوهى با سلطان آن دسته زير پلهء عمارت باشند با لباس خوب و بيست نفر تفنگدار زير تالار عمارت بايستند و فراش خلوتان و پيشخدمتان كشيك آن روز همه بايد حاضر باشند و همچنين صد نفر فراش با نايبان دربخانه حاضر باشند .\r\nاگر از عرضه‌چيان در محل اجتماع قال‌وقيلى شود مورد تنبيه سخت خواهند شد . بايد اعلام كرد به آنها كه در وقت اجتماع و عرض و غيره ساكت باشند .\r\nغرض از رسيدن به عرض عارضين رفع ظلم از مظلوم است نه اين‌كه هركس به خيال خود شبها فكر كرده درآن روز عرض كند مثلا خواهش مواجب و اضافه مستمرى و تيول بىمعنى . بايد اعلام كنند هركس اين‌گونه عرضى كند همان در حضور مورد تنبيه خواهد شد .\r\nچون منظور نظر مبارك غوررسى و رفع ظلم و اجحاف از ضعفا و مظلومين است لهذا هركس در ولايات بعيده باشد و دسترس به دربار همايون نداشته باشد بايد عرض خود را در عريضه‌اى نوشته سرش را بسته سر به مهر به ضابط چاپار همان\r\n\r\n","description":"","footnote":"","page_name":" 1369 ","page_number":419},
  {"content":"\r\n\r\nولايت بسپارد . او هم بىآن‌كه كسى مطلع شود سربسته عريضهء آن كس را به چاپار بدهد كه در جزء نوشتجات ولايات به عرض خاكپاى همايون برسد و موافق عدل و انصاف حكم شود .\r\nانتهى .\r\nچندى ميرزا حسين مستوفى به پيشكارى دارالخلافه برقرار بود ولى اين اوقات مجددا وزارت دارالخلافه را به ميرزا موسى مرحمت فرمودند .\r\nشب ششم صفر كه شب عيد مولود مسعود همايون اعليحضرت شاهنشاهى دام ملكه مىباشد در تمام ولايات ممالك محروسه جشن گرفتند و روز اين عيد سعيد سلام عام در قصر نياوران منعقد گرديد .\r\nرياست دارالطباعهء دولتى و طبع روزنامه‌جات را به ميرزا - ابو الحسن خان نقاش‌باشى غفارى كه مقدم اساتيد و يگانهء زمان است تفويض فرمودند و روزنامهء دولتى مصور شد .\r\nبعد از مأموريت نواب و الا حشمة الدوله حكمران خراسان و قوام - الدوله وزير آن ايالت با عساكر منصوره به مرو ، همين‌كه نزديك به قلعهء شهر قديم مرو موسوم به قلعهء محمد نيازخان مىرسند ، تراكمه يك مرتبه در جلو اردو درآمده ولى چون مقاومت با قشون ظفرنمون را فوق قوت و طاقت خود مىبينند بعد از يك فقره شكست ، عيال و اطفال و احمال و اثقال خود را برداشته در تاريكى شب از قلعه بيرون مىآورند . فرداى آن روز سپاه منصور وارد قلعه شده آنجا را خالى از سكنه ديده ولى آذوقهء بسيار در آنجا بوده كه نصيب قشون نصرت‌نمون گرديد . بعد از آن عزم تسخير يلاتن كرده اين قلعه را نيز مسخر كرده و طايفهء سالور را منقاد نموده‌اند .\r\nصفر على خان سرتيپ سوارهء اينانلو را نيز با هفتصد نفر سوارهء ابوابجمعى خود و يك عراده توپ تنخواهى به‌جهت عساكر اردوى مرو از دارالخلافه مىبرد و مشاراليه به منصب سرتيپى اول سواره و خلعت همايون سرافراز گرديد .\r\nعباسقلى خان معتمد الدوله به يك قطعه نشان تمثال بىمثال همايون سرافراز گرديد .\r\n\r\n","description":"","footnote":"","page_name":" 1370 ","page_number":420},
  {"content":"\r\n\r\nشاهزاده جلال الدين ميرزا « 1 » به منصب آجودانى مخصوص حضور مبارك سرافراز گرديد .\r\nدراين اوان كه حكومت عربستان و لرستان با ضياء الملك والد مؤلف است اين بنده نايب الحكومهء عربستان مىباشد .\r\nمسيو روس در دارالخلافه تفنگهاى شش خان بسيار خوب ساخته .\r\nهمچنين در دارالخلافه چاشنى خيلى ممتاز براى اين تفنگها مىسازند .\r\nطرقه‌اى نيز براى توپ مسيو روس اختراع كرده كه ديگر احتياج به فتيله و مهتاب و آتش ندارد . يك پارچه سيمى به طرقه وصل كرده و ريسمانى به آن سيم متصل و در دست توپچى است . به محض حركت طرقه آتش مىگيرد و در كمال سهولت توپ را آتش مىدهد .\r\nنواب و الا حشمة الدوله و قوام الدوله را از خراسان احضار فرمودند « 2 » و نواب و الا حسام السلطنه به حكمرانى خراسان مأمور و محمد ناصر خان ايشيك آقاسىباشى را به لقب ظهير الدوله ملقب و به‌سمت پيشكارى و سردارى آنجا مقرر فرمودند و محمد ابراهيم خان پسر جناب ظهير الدوله را نيابت اول ايشيك آقاسىباشى دادند .\r\nنواب و الا مؤيد الدوله به حكمرانى فارس منصوب گرديدند .\r\nمحمد ابراهيم خان سرتيپ اول افواج خمسه به لقب مظفر الدوله سرافراز گرديد .\r\nدر مشورتخانهء خاصهء وزرا حسب الامر قانونى براى نظم كليهء قشون و جبه‌خانه و قورخانه و غيره نوشته مىشود .\r\nحسين خان حاكم همدان به خلعت همايون نايل شد .\r\nنواب كيومرث ميرزا حكمران كرمان ملقب به عميد الدوله گرديد .\r\n\r\n\r\n","description":"","footnote":"\r\n( 1 ) - از آخرين فرزندان فتحعلى شاه كه در زيبائى صورت و اندام شهره شهر بود . وى در سلك طرفداران فرهنگ غربى بود و دراين راه به افراط گرائيد . جلال الدين ميرزا از طرفداران نويسندگى به فارسى سره بود . و كتابى به پارسى سره در تاريخ ايران نوشته به نام « نامهء خسروان » و در اين كار ، امامقلى خان زند متخلص به « غارت » او را يارى كرده . اين شاهزاده كه زبان فرانسه را خوب مىدانسته و به هنر شاعرى نيز آراسته بوده و « جلال » تخلص مىكرده و عضو مجمع فراماسون نيز بوده در سال 1287 درگذشته .\r\n( 2 ) - احضار شاهزاده و وزير به علت شكستى بود كه از تركمانان خوردند و سپاه ايران نابود شد و افراد سپاه اسير تركمانان شدند و ساليان دراز در اسارت ماندند .\r\n","page_name":" 1371 ","page_number":421},
  {"content":"\r\n\r\nجناب شيخ عبد الحسين مجتهد كه از جانب سنى الجوانب همايون مأمور به ساختن و وسعت دادن صحن مقدس و تعمير گنبد مطهر حضرت سيد الشهداء عليه السلام مىباشند به قدر هزار ذرع زمين از خانه‌هاى نزديك به صحن خريده و خرابه كرده و بر صحن مقدس افزوده و در جميع اطراف آن حجرات تحتانى و فوقانى ساخته كه به‌جهت زوار محل سكنى باشد و گنبد مطهر را نيز به خوبى تعمير كرده همچنين بقعهء منورهء حضرت عباس را مرمت نموده‌اند .\r\nدر دارالخلافهء باهره و در اصفهان جنس و غله تسعيرى دارد و از ساير ولايات ممالك محروسه به اين دو ولايت گندم و برنج و غيره حمل مىنمايند .\r\nميرزا غفارخان صديق الملك نايب اول وزارت امور خارجه به منصب وزير مختارى و ايلچى مخصوص اين دولت سرافراز و مأمور اقامت سنت پطرزبورغ گرديده به يك قبضه شمشير مرصع و خلعت همايون نايل گشت و ميرزا جواد خان ولد مشاراليه مأمور رسيدگى امور تجارتى دول خارجه كه محول به صديق الملك بود شد .\r\nميرزا رضاى نامه‌نگار به اعطاى يك قطعه نشان از درجهء اول سرهنگى و يك رشته حمايل زرد قرين مباهات آمد .\r\nحاجى نور محمد آقاى تاجر تبريزى به لقب مشير التجارى مفتخر گشت .\r\nميرزا نصر الله لشكرنويس‌باشى به اعطاى يك قطعه نشان سرتيپى و يك رشته حمايل مخصوص اين رتبه مباهى گرديد .\r\nميرزا رضا پسر مرحوم حاجى ميرزا مقيم مستوفى كه در پاريس مشغول تحصيل علوم طب و جراحى بود تصديق دكترى گرفته به دارالخلافه مراجعت نمود .\r\nجناب ميرزا محمد حسين دبير الملك به يك قطعه نشان تمثال همايون مكلل به الماس مفتخر گرديد .\r\nيحيى خان آجودان مخصوص سركار اعليحضرت همايون كه از اسلامبول مراجعت نموده از جانب اعليحضرت سلطان عثمانى نشان از درجهء اول مجيديه براى امناى اين دولت جاويدشوكت ابلاغ نمود و\r\n\r\n","description":"","footnote":"","page_name":" 1372 ","page_number":422},
  {"content":"\r\n\r\nامناى مسطوره از شاهزادگان عظام نواب و الا نصرة الدوله و نواب - و الا اعتضاد السلطنه و از وزرا جناب آقاى مستوفى الممالك و جناب عباسقلى خان معتمد الدوله و جناب سپهسالار و جناب مؤتمن الملك وزير امور خارجه بودند .\r\nسيم تلگراف كه حسب الامر مقرر بود از دارالخلافه الى تبريز كشيده شود به اهتمام نواب و الا اعتضاد السلطنه وزير علوم در ماه رجب اين سال به اتمام رسيده است و نواب معظم‌اليه به اعطاى يك ثوب خرقهء زرى تن‌پوش مبارك و يك قبضه قمهء مرصع مفتخر گرديدند .\r\nميرزا محمد حسين پسر مرحوم ميرزا احمد طبيب افشار بعد از مدت پنج سال تحصيل علوم طبيه در پاريس تصديق دكترى از حكماى فرانسه گرفته به دارالخلافهء باهره معاودت نمود .\r\nعليقلى خان رئيس كل تلگرافخانهء ممالك محروسه و نايب دويم وزير علوم به نشان و حمايل سرهنگى از درجهء اول و خلعت همايون مفتخر گرديد و ساير صاحب‌منصبان تلگرافخانه به مناصب و خلاع و انعامات شاهانه نايل شدند .\r\nوالد مؤلف ضياء الملك حكمران عربستان و لرستان به اعطاى يك قطعه نشان و يك رشته حمايل از درجهء امير تومانى و يك ثوب كليجهء ترمهء تن‌پوش مبارك مباهى گرديد .\r\nنواب و الا حسام السلطنه كه به حكمرانى خراسان منصوب گرديده بودند روانهء محل حكمرانى خود شدند .\r\nحاجى قاسم تاجر طهرانى كه چند سال است در ارض اقدس زندگانى مىنمايد به منصب ملك التجارى خراسان برقرار گرديد .\r\nدر ماه شعبان اين سال هشت شبانه روز در سنندج لاينقطع برف آمد و به اختلاف مواضع از هشت ذرع الى سه ذرع برف در اماكن نشسته و راه عبورومرور بر مردم به كلى بسته شد .\r\nروز هشتم رمضان وقت غروب آفتاب ، نير اعظم از برج حوت به حمل تحويل نمود .\r\nحضرت اجل اعظم شاهنشاه‌زادهء و الا سلطان مسعود ميرزا را به لقب يمين الدوله ملقب و به حكمرانى ايالت مازندران و استراباد منصوب فرمودند .\r\n\r\n","description":"","footnote":"","page_name":" 1373 ","page_number":423},
  {"content":"\r\n\r\nعين الملك خوانسالار به يك قطعه نشان تمثال همايون مفتخر گرديد .\r\nميرزا زكى رشتى به منصب مستوفيگرى ديوان اعلى و وزارت خمسه سرافراز شد .\r\nدوستعلى خان معير الممالك به يك قطعه نشان تمثال همايون قرين مفاخرت آمد .\r\nميرزا ابو القاسم معين الملك به منصب لشكرنويس‌باشى كل ممالك محروسه برقرار گرديد .\r\nروز شنبه نهم شوال سه ساعت به غروب مانده در دارالخلافه بناى بارندگى شديد گذارده در يك ساعت و نيم سيلى عظيم برخاسته جميع صحرا و دشت را گرفت . شهر دارالخلافه به واسطهء خندق محروس ماند ولى به محلات بيرون شهر خرابى رسانيد و محض اين‌كه سيل بعدها به شهر طهران صدمه نرساند حسب الامر مقرر شد در بالاى شهر سدى ببندند كه مانع سيل باشد .\r\nميرزا مصطفى خان افشار به وزارت مازندران و استراباد برقرار گرديد .\r\nامان الله خان والى سابق كردستان مجددا به ايالت كردستان و يك قطعه نشان تمثال همايون سرافراز گرديد .\r\nحسين خان شهاب الملك به منصب اول سرتيپى و اعطاى يك قبضه قمهء دسته مرصع مفتخر آمد .\r\nحضرت اجل اعظم و الا شاهنشاه‌زادهء افخم كامكار مظفر الدين - ميرزا به ايالت آذربايجان منصوب و عزيز خان سردار كل عساكر منصوره را به پيشكارى حضرت معظم اليه برقرار فرمودند .\r\nو حضرت اجل اعظم شاهنشاه‌زادهء و الا نايب السلطنه را به حكمرانى دارالخلافهء باهره مأمور فرمودند .\r\nمحمد حسن خان سرهنگ فوج كلهر به اعطاى يك قطعه نشان از درجهء اول سرهنگى با حمايل مخصوص آن رتبه سرافراز شد .\r\nحسب الامر سيم تلگراف از شهر دارالخلافه به شميران كشيدند .\r\nوزارت تجارت و صنايع و معادن را علاوه بر وزارت علوم و اختيار مدرسه‌هاى نظام و تلگرافخانه‌هاى مباركه تفويض به نواب و الا اعتضاد - السلطنه فرمودند .\r\n\r\n","description":"","footnote":"","page_name":" 1374 ","page_number":424},
  {"content":"\r\n\r\nموكب همايون بعد از گرم شدن ييلاقات شميران به جانب لار نهضت‌فرما گرديده ولى چون هواى لار بسيار سرد بود از آنجا عطف عنان به جانب دماوند فرمودند .\r\n\r\nوقايع و سوانحى كه دراين سال در تمام روى زمين و اقطار كرهء ارض اتفاق افتاده\r\n\r\nاتائونى ينگىدنيا :\r\nهفده ايالت از ايالات اتائونى كه جمعيت ايشان بر روى هم سى و - هفت كرور مىشد - و از اين سى و هفت كرور ، هشت كرور غلام و كنيز سياه بودند - بعد از اطلاع از حكم رئيس جديد اتائونى كه بايد غلام و كنيزها آزاد باشند در مملكت ، اين هفده ايالت از ساير ايالات خود را مجزى كردند و ايجاد دولت موقتى از براى خود به رياست يك رئيس كه مدت رياست او شش سال باشد نمودند . رئيس اين هفده ايالت ژفرسن داويس « 1 » است كه از سردارهاى به اعلم مجرب اتائونى مىباشد .\r\nرئيس تازهء اتائونى را كه ابراهيم لنكلن باشد بعضى از معاندين در شهر ماريلان « 2 » مىخواستند به قتل رسانند . ايالات اتائونى دو قسمت شدند :\r\nجنوبى و شمالى . جنوبى آنها كه ميل به بندگى غلام و كنيز دارند و شمالى آنهائى كه ميل به آزادى غلام و كنيز دارند . هفتاد و پنج هزار قشون ايالات شمالى از براى منازعهء ايالات جنوب تهيه مىبينند . ايالات جنوب كه ياغى هستند پنجاه هزار . و اين ايالات جنوبى از طرف خود ايلچى به مملكت انگليس و فرانسه روانه مىسازند و پايتخت خود را در ريچمن « 3 » قرار مىدهند . قشون ايالات شمالى اگرچه از حيثيت عدد زيادتر هستند ، و ليكن آحاد و افراد اين قشون كه غالب تجار و كسبه هستند بىربط از استعمال اسلحه مىباشند . بر خلاف عساكر جنوبى [ كه 
  ] استعداد توپخانه و\r\n\r\n\r\n","description":"","footnote":"\r\n( 1 ) -  JeffersonDavis  اعتماد السلطنه چون انگليسى نمىدانسته ، براساس تلفظ فرانسه ، نام اين شخص را « ژفرس - داويس » ذكر كرده درحالىكه تلفظ نام وى به انگليسى « جفرسون ديويس » است .\r\n( 2 ) -  Maryland  - مريلند\r\n( 3 ) -  Richmond  ( متن : ريشمن )\r\n","page_name":" 1375 ","page_number":425},
  {"content":"\r\n\r\nقورخانه‌شان كامل و صاحب‌منصبان مجرب دارند . ابراهيم لنكلن از مجلس وكلا چهارصدهزار مرد و چهارصد كرور تومان ايران كمك مىطلبد .\r\nابتداى جنگ بين طرفين در حوالى رولرون « 4 » در نزديكى واشنگ‌تن شكست عساكر جنوب . صدور حكم ابراهيم لنكلن [ كه 
  ] بنادرى كه متعلق به ايالات جنوب است مىبايست بسته از خروج و دخول سفاين ملل روى زمين باشد . جنگهاى سخت خونريز در اغلب نقاط . بىطرفى تمام دول فرنگ دراين جنگ .\r\n\r\nاسپانيا :\r\nفوت دو نفر از اولاد دن كارلوس در مدت كم و فوت زوجه‌اش بلافاصله . فوت يكى از صباياى ملكه در طفوليت . ورود سفير كبير مرقش به مادريد پايتخت . اين سفير برادر سلطان مرقش بود . ورود رئيس سابق مكزيك ميرامن « 5 » به مادريد . افتتاح راه آهن از مادريد به اسكوربال « 6 » .\r\n\r\nآفريقا :\r\nتئودوروس « 7 » ياغى در حبشه نقوسيه پادشاه جوان را مقتول و خود به جاى او به سلطنت حبشه جلوس كرد .\r\nفوت ملكهء خونخوار جزيرهء ماداگاسكار بعد از سى و سه سال سلطنت . جلوس پسرش راكت « 8 » كه به راداما دوم موسوم گرديد كه دوست فرانسه‌ها و عيسويها بود .\r\nدر مرقش ، پاشاى تان‌ژر ، سيد محمد الخبيت ، كه از طرف پادشاه مرقش مأمور به مراوده با دول عيسوى مذهب بود و با فرانسه‌ها در سنهء هزار و هشتصد و پنجاه و يك عيسوى مطابق هزار و دويست و شصت و هشت هجرى عداوت ورزيد و در سنهء هزار و هشتصد و شصت عيسوى مطابق هزار و دويست و هفتاد و هفت هجرى معزول شد .\r\n\r\nآلمان :\r\nفوت پادشاه پروس فردريك گيوم « 9 » چهارم در سن شصت و پنج\r\n\r\n\r\n","description":"","footnote":"\r\n( 4 ) -  Rullrun  ( متن : بولرون )\r\n( 5 ) -  Miramon \r\n( 6 ) -  Escurbal \r\n( 7 ) -  Theodoros  ( متن : تا درس )\r\n( 8 ) -  Rakout - RadamII \r\n( 9 ) -  F rederikGuillaume  ( متن : فردريكيم )\r\n","page_name":" 1376 ","page_number":426},
  {"content":"\r\n\r\nسالگى در زمستان . جلوس برادر او گيم « 10 » اول . بعضى از وكلاى ملت پروس درصدد اتحاد ممالك آلمان و سلطنت يك امپراطورى در آلمان هستند كه به همه جهت از اهل آلمان باشد . يكى از طلاب « 11 » لپزيك « 12 » كه طالب اتحاد آلمان بود ، در مملكت باد ، طپانچه‌اى به پادشاه پروس خالى مىكند . چون گلوله به پادشاه نمىخورد عدالتخانه حكم به بيست سال حبس او صادر مىكند . تاجگذارى پادشاه پروس در شهر كنيز - برك « 13 » .\r\nاهالى مجارستان طالب براين هستند كه امپراطور اطريش تاج سلطنت مجار را بر سر گذاشته به القاب خود پادشاهى مجارستان را الحاق نمايد . دئاك « 14 » نام از اهالى مجار راضى برآن نيست كه وكلاى ملت مجارستان در پارلمنت وين جلوس نمايند .\r\nشورش در پراگ . افتتاح مجلس پارلمنت در وين در بهار . صد و - چهل‌وچهار نفر از وكلاى ايالات ديگر در افتتاح مجلس حضور به هم نرسانيدند . اهالى مجار اصرارى دارند كه سلطنت مجار مجزى از امپراطورى اطريش باشد . عزل وزير مجارستان واى و نصب بارون فرباس به جاى او در بوهم . اذيت به طايفهء جهود على الخصوص به معابد آنها .\r\nنفرستادن اهالى كروات « 15 » وكلا به مجلس پارلمنت وين . ملاقات اعليحضرت پادشاه پروس و پادشاه ساكس در باد با حضور برادر اعليحضرت امپراطور اطريش ، ماكسيميلين . مجلس پارلمنت آلمان پانصد و بيست عراده توپ به قيمت يازده كرور فلرن ابتياع نموده از براى حدود و ثغور مملكت آلمان لازم مىدانند . قشون آلمان بر روى هم چهارصدوپنجاه و دوهزار خواهد بود .\r\nفرستادن ايلچى از طرف اعليحضرت پادشاه پروس به ايران .\r\nمقصود از فرستادن اين ايلچى علاوه بر بعضى مأموريتهاى رسمى تحقيقات بعضى مسائل علمى است .\r\n\r\n\r\n","description":"","footnote":"\r\n( 10 ) -  Guillaume  ( متن : گيم )\r\n( 11 ) - طلاب به همان معناى « طلبه » است يعنى طالبان و به تعبير خاص طالب علمان و اين‌جا به معناى دانشجويان به كار رفته .\r\n( 12 ) -  Leipzig \r\n( 13 ) -  Koenigsberg \r\n( 14 ) -  Deak  ( متن : داك )\r\n( 15 ) -  Croates  ( متن : كرات )\r\n","page_name":" 1377 ","page_number":427},
  {"content":"\r\n\r\n\r\nانگليس :\r\nبىتابى و پريشانى عمله‌جات كارخانه‌هاى ريسمان‌ريسى كه به واسطهء نيامدن پنبه از ينگى دنيا در تعطيل و بىاجرت مانده‌اند . روزنامه‌هاى انگليس بعضى طرفدار رئيس جمهورى اتائونى و بعضى بر ضد او هستند .\r\nتهيه ديدن انگليس از براى جنگ بحرى . وزير ماليه كه دراين سال گلاوستن است حساب دخل‌وخرج دولت را كه به مجلس اظهار مىنمايد تنها مصارف عساكر بحرى و برى انگليس در سال پنجاه و شش كرور و دويست و هفتاد و پنج هزار ليره است و هر ليره معادل بيست و پنج قران ايران مىباشد .\r\nفوت لرد بزرگ كامبل در سن هشتاد سالگى كه رئيس مجلس لردها بود .\r\nفوت پرنس آلبرت شوهر اعليحضرت پادشاه انگلستان در پائيز .\r\nتعداد نفوسى كه دراين سنه شده است تمام جمعيت جزاير انگليس پنجاه و هشت كرور و سى و يك هزار و صد و شصت و چهار نفر است .\r\nايجاد نشان موسوم به ستارهء هند . از راجه‌هاى هند به كسى كه از اين نشان داده شد نظام حيدرآباد ، مهراجه گوالير « 16 » ، مهراجه كشمير ، نواب رامپور .\r\nگفتگوى سخت لرد پالمرستن در مجلس وكلا بر ضد دولت اسپانيا كه خريدوفروش غلام و كنيز را در كوبا منع نكرده است . دولت انگليس خطاب پادشاهى تمام مملكت ايطاليا را كه به ويكتور امانوئل پادشاه پيمن داده بودند مىشناسد . ( اضطراب در مملكت انگليس كه مبادا جزيرهء ساردن را دولت فرانسه از پادشاه ايطاليا بگيرد .\r\n\r\nايطاليا :\r\nحكومت پرنس كارينيان از اقوام سلطنت در ناپل به وزارت نيگرا .\r\nقصد تصرف گاريبالدى و مازنى ونيز را . محاصره گائت كه پادشاه ناپل در او بود به توسط اعليحضرت امپراطور فرانسه مدت شش روز به تعويق افتاد . چون پادشاه ناپل از آن شهر خارج نشد و تسليم نگرديد مجددا\r\n\r\n\r\n","description":"","footnote":"\r\n( 16 ) - مهراجه - مهاراجه .  Gwaliore \r\n","page_name":" 1378 ","page_number":428},
  {"content":"\r\n\r\nبعد از شش روز جنرال چيال دينى حكم به يورش داد . سفاين جنگى فرانسه كه در سمت دريا به حمايت و رعايت پادشاه ناپل آمده بود ، بعد از تمكين ننمودن او به نصايح دولت فرانسه ، شراع كشيده رفتند . اميرال پرسانو « 17 » امير بحرى ايطاليا با كشتيهاى جنگى ايطاليا از سمت دريا نيز گائت را محاصره نمودند . زوجهء پادشاه ناپل كه خواهر ملكهء اطريش است باوجود جوانى با شوهر خود در تنگناى محاصره گرفتار است .\r\nمحصورين پانزده روز متاركه خواستند قبول نشد . ناخوشى تيفوس ( اسمى از مطبقهء حاده است ) در شهر گائت وبائيت دارد . بالاخره شهر گائت بعد از نود روز مقاومت تسليم شد . قشونى كه دراين شهر بود و مركب از پانزده هزار نفر بود تسليم گرديدند . آذوقه و تدارك زيادى از هر قبيل آنجا موجود بود من جمله هفتصد توپ و شصت هزار تفنگ .\r\nپادشاه ناپل فرارا از گائت به رم پناه برد . قلعهء مسين كه يكى از قلاع مستحكمه بود نيز تسليم شد و اين آخر قلعه‌اى بود از قلاع پادشاه ناپل كه به تصرف سرداران ايطاليا درآمد . اول دولتى كه ترك مراوده با دولت ناپل كرد دولت انگليس بود . افتتاح مجلس پارلمنت تمام ايالت ايطاليا در تورن با حضور اعليحضرت پادشاه ايطاليا ويكتور امانوئل . وكلاى ملت از طرف تمام اهالى ايطاليا اعليحضرت ويكتور امانوئل را به خطاب پادشاهى تمام ممالك ايطاليا مخاطب و اولاد او را نسلا بعد نسل به‌همين خطاب مىشناسند . مسيو كاوور هيچ از صرافت تصرف رم نيفتاده است .\r\nلوسين مورا « 18 » داعيهء سلطنت ناپل كه پدرش در زمان اعليحضرت ناپلئون اول آنجا پادشاه بود مىنمايد . تفتين و اغتشاش سخت در ناپل و در بعضى ايالات مفتوحه . گاريبالدى كه به جزيرهء كاپزرا « 19 » رفته و ميل به مداخله در كارهاى دولت ندارد ، پادشاه ايطاليا را به بىحقوقى نسبت به خود متهم مىسازد .\r\nفوت مسيو كاوور صدراعظم در تابستان . بعد از فوت كاوور ، بارون ديكازلى كه از معارف و متمولين ايطاليا بود به منصب صدارت برقرار مىشود .\r\n\r\n\r\n","description":"","footnote":"\r\n( 17 ) -  Persano \r\n( 18 ) -  LucienMurat \r\n( 19 ) -  Capzera \r\n","page_name":" 1379 ","page_number":429},
  {"content":"\r\n\r\nافتتاح راه آهن از ميلان به پلزانس « 20 » . طغيان كوه آتشفشان وزوو در اوايل پائيز .\r\n\r\nپرتوغال :\r\nفوت پادشاه در سن بيست و چهار سالگى و جلوس برادرش لوئى اول به جاى او .\r\n\r\nبلژيك .\r\nملاقات پادشاه بلژيك با پادشاه هلاند در ليژ « 21 » . اهالى بلژيك در شناختن دولت ويكتور امانوئل را به پادشاهى ايطاليا شكايت دارند .\r\n\r\nچين :\r\nبعد از فرار از پكن ، هنوز اعليحضرت خاقان وارد پايتخت نشده است . تفويض وزارت خارجه به پرنس كنگ برادر خاقان . ورود سفراى كبار فرانسه و انگليس به پكن در بهار . انگليسها درصدد اين هستند كه از تبت راهى به هند باز كنند ، ليكن تلاش اينها بىفايده مىشود . فتوحات قشون دولتى در بعضى نقاطى كه ياغيها بودند بخصوص در ايالت پچلى .\r\nشورش و ياغيگرى در ايالت جنوبى چين زياد است در حوالى تبت بخصوص . فوت خاقان در شهر ژهل « 22 » . جلوس پسر هفت سالهء او بر تخت سلطنتى چين . به‌جهت طفوليت خاقان هشت‌نفر از اعيان و معتبرين چين متفقا سلطنت چين مىكنند . پرنس كنگ اگرچه جزء اين هشت‌نفر نيست ولى مادر خاقان جديد او را به‌سمت مستشارى خود اختيار نموده باز اقوال او در امورات دولتى سند است .\r\n\r\nدانمارك :\r\nدولت به هيچوجه راضى نيست كه قانون مملكت آلمان در اسلشويك و هلستن چنان‌كه اهالى آلمان شايق براين هستند رواج بگيرد . دول فرانسه و انگليس و روس به دولت دانمارك تكليف مىكنند كه به اهالى ايالتين مهربانى كنند .\r\n\r\nروس :\r\nانقلاب و اغتشاش سختى در ورشو لهستان . حاكم لهستان پرنس -\r\n\r\n\r\n","description":"","footnote":"\r\n( 20 ) -  Plaisance \r\n( 21 ) -  Liege \r\n( 22 ) -  Jehol \r\n","page_name":" 1380 ","page_number":430},
  {"content":"\r\n\r\nميشل گرچاكف عاجز از نظم مملكتى است . تغير اعليحضرت امپراطور نسبت به اهالى ورشو لهستان . فرستادن قشون به‌جهت نظم لهستان در ورشو . منازعهء رعيت با قشون دولتى و قتل معدودى از طرفين . قشون مأمور ورشو به هشتاد و پنج هزار رسيد و مخارج اين قشون را مدت توقف مجبورا اهالى ورشو بايد متقبل شوند . مختصر شورشى در ايالت قازان . فوت ميشل گرچاكف حاكم ورشو و نصب جنرال سوخوزانت به جاى او . حبس هزار و ششصد و هفتاد و هشت‌نفر از اشخاصى كه مؤسس شورش بودند در لهستان . بعضى را به سبير و بعضى را به قلاع ديگر به حبس فرستادند . افتتاح راه آهن از مسكو به ولادمير « 23 » .\r\n\r\nژاپن :\r\nقتل يك نفر هلاندى كه مترجم و واسطهء انعقاد مصالحه ما بين دولت ژاپن و ينگى دنيا و انگليس و پروس بود به‌دست بعضى از اشرار در يدو « 24 » . بعضى اشرار درصدد قتل اجزاء سفارت انگليس بودند .\r\n\r\nعثمانى :\r\nانقلاب و اغتشاش سخت خونريز در ايالت هرزگوين و كمك اهالى قرداغ آنها را . تهديد عمر پاشا سردار عثمانى ياغيان را . منازعه ما بين اهالى قراداغ و عثمانى در كنار درياچهء اسكوتارى در سروستان . شورش مردم به دولت به واسطهء سكنى دادن طايفهء تاتار قرم در بلغارستان كه نزديك به آنهاست .\r\nوالى تونس سيد صادق ايجاد قانون جديد در مملكت نمود من‌جمله جز يك زن در حرم خود نخواهد داشت .\r\nمأمورين دول فرنگ در بيروت بندر شام اجتماع كرده بودند و سعيد بيك رئيس طايفهء دروز را كه حبس نموده بودند در محبس مرد . در ديرالقمر من بعد از اين يك حاكم عيسوى از طرف عثمانى خواهد بود .\r\nحكومت داود افندى كه از عيسويان كاتوليكى مذهب است به ليبان .\r\nفوت اعليحضرت سلطان عبد المجيد در سن سى و هشت سالگى در اوايل تابستان . جانشين سلطان مرحوم از سيزده اولادى كه از او باقى\r\n\r\n\r\n","description":"","footnote":"\r\n( 23 ) -  Vladmir \r\n( 24 ) -  Yedo  ( متن : يد )\r\n","page_name":" 1381 ","page_number":431},
  {"content":"\r\n\r\nمانده بود كه پسر ارشدش بيست ساله بود نيست . برادر سلطان مرحوم ، عبد العزيز كه در هزار هشتصد و سى مسيحى مطابق هزار و دويست و چهل و شش هجرى متولد شده سلطان مملكت عثمانى گرديد . وزارت خارجهء فؤاد پاشا . صدارت عالىپاشا . وزارت علميهء كياميل پاشا .\r\nدر مصر تنبيه سرباز با چوب موقوف گرديد . طغيان آب زياد نيل و خراب نمودن اغلب ايالات .\r\n\r\nفرانسه :\r\nحكم اعليحضرت ناپلئون امپراطور كه يك دسته از قشون فرانسه به‌جهت حفظ حضرت پاپ مىبايد هميشه در شهر رم متوقف باشد .\r\nنصب مسيو دومرنى به رياست مجلس پارلمنت فرانسه .\r\nشناختن اعليحضرت ناپلئون امپراطور فرانسه اعليحضرت ويكتور - امانوئل را به سلطنت ايطاليا .\r\nمعاهدهء تجارتى با دولت بلژيك .\r\nبه واسطهء عمل نيامدن حاصل به قدر كفايت ، مملكت فرانسه ابتياع حبوبات از خارج مىنمايد .\r\nورود سفراى سيام به فرانسه و پذيرفتن اعليحضرت امپراطور آنها را در عمارت فونتن بلو . تقريبا دويست سال بود كه ايلچى سيام به مملكت فرانسه نيامده بود .\r\nفوت مارشال بسكه در پنجاه سالگى .\r\nفوت اسكريپ « 1 » شاعر معروف .\r\nتعداد نفوس دراين سال شصت و چهار كرور و سيصد و هشتاد و دو هزار و دويست و بيست و پنج نفر كه از اين عدد ششصد و شصت و نه هزار و پنجاه و نه نفر اهالى نيس و ساووا هستند كه تازه الحاق به مملكت فرانسه شده است . جمعيت پاريس به‌تنهائى سه كرور و صد و شصت و هفت هزار و هشتصد و چهل و يك نفر است .\r\nانعقاد مجلس كنفرانس در پاريس . درآن مجلس مقرر شد كه قشون\r\n\r\n\r\n","description":"","footnote":"\r\n( 1 ) -  Augene Scribe \r\n","page_name":" 1382 ","page_number":432},
  {"content":"\r\n\r\nفرانسه از براى حفظ طايفهء عيسويان شامات مدتى هم بايد در شام توقف كنند .\r\nاطريش و اسپانيا به دولت فرانسه تكليف مىكنند كه قرارى در استقلال جسمانى پاپ در مملكت رم و ساير متصرفات او گذارده شود .\r\nدولت فرانسه مضايقه از اين تكليف مىكند .\r\nاعليحضرت پادشاه تازهء سود شارل پانزدهم با برادر خود اسكار و اعليحضرت پادشاه پروس و پادشاه هلاند به ديدن اعليحضرت ناپلئون امپراطور فرانسه به پاريس وارد شدند .\r\nمعاهده ما بين انگليس و فرانسه و اسپانيول و اينها معا متفق براين شدند كه بر ضد ژوارز « 2 » رئيس جمهورى مكزيك قشونى مأمور نمايند [ تا 
  ] بعضى مطالب تجارتى و پولتيكى كه معوق مانده است به زور اسلحه قرارى در آنها داده شود . و نيز دراين معاهده قيد مىشود كه جز حل و عقد بعضى مطالب لازمه ديگر در امور داخلهء مكزيك وجها من الوجوه مداخله نكرده اهالى آنجا را مجبور سازند و تغييرى در وضع دولت خود بدهند يا قبول پادشاهى بكنند . قشونى كه اسپانيول موافق اين قرارنامه خواهند فرستاد سه هزار نفر فرانسه و دو هزار و پانصد نفر انگليس تنها به همان كشتيهاى جنگى اكتفا خواهند نمود .\r\n\r\nماچين :\r\nجنگ سخت قشون فرانسه با عساكر دولت آنام . فتوحات بعضى از نقاط مملكت آنام على الخصوص سيقون « 3 » . هنوز عدد قشون فرانسه و اسپانيول دراين نقطه به درجه‌اى نرسيده است كه به هوه « 4 » پايتخت يورش برند .\r\n\r\nمكزيك :\r\nفرار رئيس سابق ميرامن به‌سمت هاوان « 5 » و نصب ژوارس به رياست . طمع ژوارس رئيس تازه در موقوفات معابد و منع نمودن كه مدت دو سال اهالى مكزيك منافع تنخواه استقراضى از دول فرنگ را ندهند .\r\n\r\n\r\n","description":"","footnote":"\r\n( 2 ) -  Juarez \r\n( 3 ) -  Saigon \r\n( 4 ) -  Hue \r\n( 5 ) -  Havane - Havana  ( پايتخت كوبا )\r\n","page_name":" 1383 ","page_number":433},
  {"content":"\r\n\r\nدر پايتخت مكزيك اشرار درصدد قتل سفير فرانسه و بعضى از اعيان انگليس هستند . اخراج نمودن با كمال بىاحترامى سفير اسپانيول را از مكزيك . چون در مملكت مكزيك جمعيت زيادى از تبعهء فرانسه و اسپانيول هستند . اين حركات بىادبانهء رئيس تازهء مكزيك سبب انعقاد عهدنامهء لندن ما بين دول انگليس و فرانسه و اسپانيول بر ضد دولت مكزيك گرديد .\r\nتهديد جنگ نمودن فرانسه و انگليس به توسط سفراى خود به ژوارس .\r\nورود قشون اسپانيول به سردارى جنرال پرين « 6 » در وراكروز و تصرف شهر و قلعهء سن ژان « 7 » .\r\n\r\nيونان :\r\nشورش بعضى از صاحب‌منصبان نظامى . يكى از طلاب قصد قتل ملكه نمود در زمانى كه اعليحضرت پادشاه به آلمان سفر كرده بود . اهالى كرفو و جزاير يونان مايل به ملحق‌شدن يونان هستند و با عساكر انگليس در جزيرهء زانت « 8 » نزاع سخت خونخوارى نمودند .\r\n\r\n\r\n","description":"","footnote":"\r\n( 6 ) -  PrimyPrats \r\n( 7 ) -  SanJuan  ( متن : سنت ژانت )\r\n( 8 ) -  Zante \r\n","page_name":" 1384 ","page_number":434},
  {"content":"\r\n\r\n\r\nشرح سال پانزدهم سلطنت و شهريارى اعليحضرت قدرقدرت شاهنشاهى صان الله تعالى ملكه عن التناهى مطابق هزار و دويست و هفتاد و هشت هجرى تخاقوىئيل تركى\r\nدراين سال خيرمآل ، عموم خدام آستان معدلت بنيان و قاطبهء رعاياى دولت جاويد نشان مشمول عواطف و توجهات خاصهء ملوكانه مىباشند .\r\nدر دههء عاشورا چون موكب همايون به‌جهت شدت حرارت هوا تشريف‌فرماى شهرستانك است و اگرچه در حضور مبارك تعزيه‌خوانى شد ولى مثل سنوات سابق لوازم اين رسم و كار بزرگ به عمل نيامد تا آن‌كه موكب معلى به سلطنت‌آباد تشريف‌فرما شد . چون تكيهء جديد نيز دراين محل ساخته و ضميمهء ساير ابنيهء سلطنتى نموده‌اند در عشر دويم ماه صفر دراين تكيهء جديد البنا با تزئينات مناسب تعزيه‌خوانى كردند .\r\nميرزا هاشم خان تحويلدار وجوه صرف جيب مبارك به لقب امين - خلوت ملقب گرديد .\r\nشب عيد مولود مسعود همايون در تمام بلاد ممالك محروسه جشن گرفتند . روز عيد در قصر سلطنت‌آباد سلام عام منعقد گرديد .\r\nحسب الامر مقرر شد راه سلطنت‌آباد را هرجا كه سنگلاخ و ريگزار است مسطح و هموار نمايند كه كالسكه به خوبى و سهولت از آن عبور كند و همچنين نمونه‌اى براى راه‌سازى ساير ولايات به‌دست آيد و مسيو\r\n\r\n","description":"","footnote":"","page_name":" 1385 ","page_number":435},
  {"content":"\r\n\r\nكاستگر مهندس نمساوى و يك دو نفر از شاگردان مدرسهء مباركهء دارالفنون به دستورالعمل نواب و الا اعتضاد السلطنه وزير علوم به اين كار پرداختند .\r\nچون عمل زراعت و تجارت ترياك در اصفهان به اهتمام آقا محمد - مهدى ارباب اصفهانى رونقى گرفته مشاراليه را رئيس كمپانى ترياك اصفهان فرمودند كه از تقلب مصون ماند و ترياكى كه تجار به ولايات مىفرستند به استحضار آقا محمد مهدى و مهر و نمرهء او را داشته باشد .\r\nنواب و الا مؤيد الدوله حكمران فارس پل بسيار معتبرى محكم بر روى رودخانهء سيوند در هشت فرسخى شهر شيراز مىكشند .\r\nحاجى محمد شريف خان سرتيپ به لقب مستشار لشكرى سرافراز شد .\r\nنواب و الا احمد ميرزاى معين الدوله را به حكومت ولايت استراباد سرافراز فرمودند كه در اطاعت حضرت شاهنشاه‌زادهء امجد كامكار يمين الدوله بوده باشد .\r\nدر دارالخلافه ناخوشى و با بروز نموده .\r\nبعضى تراكمه كه در نواحى خراسان شرارت مىكردند نواب - و الا حسام السلطنه حكمران خراسان ، حيدر قلى خان ايلخانى شادلو را با سوارهء حاضر در مشهد و قوچانى و بجنوردى و دره‌جزى مأمور نموده تراكمه را تنبيه كرده‌اند .\r\nميرزا سلطان محمد خان بهبهانى كه خيال خودسرى داشت نواب - و الا مؤيد الدوله حكمران فارس او را گرفتار نموده‌اند .\r\nچون بعضى عمارات ديوانى فارس در ايام زلزله خرابى به هم رسانيده بود ، شش هزار تومان به نواب مؤيد الدوله حكمران فارس مرحمت فرمودند كه به مصرف تعمير آن عمارات برساند .\r\nبعد از انتقال مرحوم سلطان عبد المجيد خان سلطان عثمانى در هفدهم ذيحجهء سنهء هزار و دويست و هفتاد و هفت و جلوس اعليحضرت سلطان عبد العزيز خان بر تخت سلطنت آن‌دولت ، دو طغرانامهء مودت ختامه از جانب اعليحضرت سلطان عبد العزيز خان يكى مشتمل به دو واقعهء حزن‌آميز و بهجت‌انگيز و ديگرى مشعر بر تجديد ابقاى مأموريت حيدر - افندى وزير مختار و ايلچى مخصوص آن‌دولت در دربار همايون اهداى\r\n\r\n","description":"","footnote":"","page_name":" 1386 ","page_number":436},
  {"content":"\r\n\r\nحضور باهرالنور ملوكانه نموده وزير مختار مشاراليه مراتب را رسما به وزارت امور خارجه اعلام كرد . ميرزا هاشم خان امين خلوت همايون روز شنبه بيست‌وپنجم ربيع‌الاول به سفارتخانهء دولت مشاراليها رفته بعد از اظهار تأسف از جانب سنى الجوانب ملوكانه ، وزير مختار مشاراليه را دعوت به حضور مهر ظهور مبارك نمود . به اتفاق به دربار معدلت‌مدار همايون تشرف جسته وزير مختار معزى اليه مورد عواطف خسروانه گرديده شفاها به لفظ گوهربار مبارك تعزيت رحلت سلطان مرحوم و جلوس اعليحضرت سلطان عبد العزخان را ادا فرمودند و براى اظهار تسليت از آن رحلت و تبريك و تهنيت از جلوس اعليحضرت سلطان عبد العزخان ، محمد رحيم خان نسقچىباشى را كه از چاكران معتمد دربار سپهر آثار و حامل تيل ( ؟ ) و تبرزين مرصع و صاحب نشان شيروخورشيد از درجهء دويم سرتيپى و از اجزاء و رؤساى مصلحت‌خانهء مباركه و رئيس سواره‌نظام و ناظم اردوى همايون و ناظم ديوان مظالم حضور اقدس اعلى مىباشند به رسم سفارت كبرى مأمور به دربار دولت عثمانى نموده و به اعطاى يك قبضه شمشير مرصع و يك قطعه نشان شيروخورشيد از درجهء اول سرتيپى و يك رشته حمايل سرخ و سفيد از اين درجه و لقب نبيل علاء الدولگى سرافراز فرمودند .\r\nنواب و الا احتشام الدوله خانلر ميرزا حكمران اصفهان يك نفر استاد قابل براى جستن زغال سنگ روانهء جوشقان نموده معدن زغال سنگ و گوگرد و مس و زرنيخ پيدا كرده‌اند .\r\nقورخانه و توپخانهء محمره را چون در كنار شط ساخته بودند در بهار به واسطهء مدآب به كلى خراب شده بود حسب الامر ، ضياء الملك حكمران عربستان والد مؤلف به خوبى مجددا مىسازد .\r\nصحراى دوشان تپه كه بسيار وسيع است و هيچوقت آب نداشته سه سال قبل حكم شده بود يك رشته قنات احداث شود . امسال آب آن قنات جارى شد .\r\nيك لوله از توپهاى شش پوند را مقرر شده بود در كارخانه خان بكشند . با اين‌كه اول كار استادان بود در كمال خوبى خان كشيدند .\r\nتلگراف اين ايام با جميع ولايات عرض راه آذربايجان تا تبريز گفتگو مىنمايد .\r\n\r\n","description":"","footnote":"","page_name":" 1387 ","page_number":437},
  {"content":"\r\n\r\nناخوشى و با در تبريز بروز كرده و شدتى دارد .\r\nيك نفر باغبان ماهر براى تربيت بعضى رياحين و نباتات از پاريس احضار فرمودند .\r\nغله‌هاى خالصه‌جات ديوانى را حسب الامر به انبار دولتى مىآورند و جمعى رحمة الله خان غلام پيشخدمت خاصه است .\r\nناخوشى وباى بسيار جزئى در مشهد بروز كرده و به زودى رفع شده است .\r\nجناب ناصر الملك را مأمور در اتمام ساختن راه گيلان فرموده و به نواب و الا ركن الدوله اردشير ميرزا حكمران گيلان نيز در انجام اين خدمت تأكيد فرمودند .\r\nفى الجمله ناخوشى و با در مازندران بروز نموده است .\r\nهمچنين در كرمانشهان ناخوشى مزبور جمعى كثير را تلف كرده است .\r\nضياء الملك والد مؤلف حكمران عربستان و لرستان به شدت مريض شده لهذا سليمان خان سرتيپ افشار را مأمور اين دو ايالت فرموده كه معاون ضياء الملك باشد كه درآن نواحى بىنظمى نشود و ميرزا حسين دكتر مأمور و روانه به معالجهء ضياء الملك شد .\r\nروز شنبه نهم ربيع الثانى بندگان اعليحضرت اقدس شاهنشاهى تشريف‌فرماى مدرسهء مباركهء دارالفنون گرديده امتحان كاملى از متعلمين در حضور همايون به عمل آوردند و چون از هر جهت رونق و ترقى كامل در مدرسه حاصل شده بود نواب و الا اعتضاد السلطنه وزير علوم به يك قطعه نشان از مرتبهء اول امير تومانى با يك رشته حمايل مخصوص آن مرتبه داخل نظام سرافراز شده مبلغ يك هزار تومان دربارهء نواب معظم اليه مرحمت فرمودند . و نواب و الا فرهاد ميرزا نايب الاياله كه در امتحانات مدرسه حاضر بودند و كمال مواظبت نموده دراين امتحان به اعطاى يك قطعه نشان طلا از مرتبهء اول مدرسه و يك رشته حمايل امير تومانى خارج از نظام سرافراز گرديدند .\r\nرضا قلى خان رئيس مدرسه به خلعت همايون و جعفر قلى خان ولد رضا قلى خان به اعطاى يك قطعه نشان سرهنگى و يك رشته حمايل از درجهء\r\n\r\n","description":"","footnote":"","page_name":" 1388 ","page_number":438},
  {"content":"\r\n\r\nاول سرهنگى خارج از نظام و خلعت همايون و پنجاه تومان انعام سرافراز شد .\r\nمحمد حسين خان اصفهانى كه تحصيل كاملى در مدرسه كرده بود به منصب آجودانى مدرسه و اعطاى نشان طلا و هفتاد تومان اضافه مواجب و بيست تومان انعام مفتخر گرديد . و ساير اجزاء مدرسهء مباركه از معلمين و متعلمين و غيرهم نيز هريك به قدر ترقى و استحقاق خود به انعام و نشان و خلعت همايون سرافراز شدند .\r\nهزار نفر سوارهء تكهء مروى به سردارى امان سعد و محمد شيخ از قراولخانهء قلعه سرخ گذشته به تاخت فريمان و جلگهء زاوه و باخرز آمده بودند ، نواب و الا حسام السلطنه كه با قشون و استعداد مهياى حركت به سرخس و سرحدات بودند و عازم تنبيه تراكمه ، اين خبر را استماع نموده با جمعى سوار شصت فرسنگ ايلغار كرده در آخر خاك زاوه بر سر تركمانان رسيده جنگ صعبى كرده تمام هزار نفر تركمانان را مقتول و اسير نموده‌اند .\r\nتفنگهائى كه حسب الامر در فرانسه ابتياع نموده‌اند پنج شش هزار آن رسيده .\r\nقلعهء شهر طهران را حسب الامر ميرزا موسى وزير دارالخلافه مشغول مرمت شده و يك سمت شهر را از بيرون و اندرون از برج و ديوار و خندق بسيار خوب تعمير نموده بقيه را سال آينده خواهند ساخت .\r\nو با در ميان طايفهء يموت شدت دارد .\r\nهوا در بندر بوشهر امسال طورى گرم بود كه هيچكس به خاطر ندارد و از شدت گرما چند نفر كسبه رعاف « 1 » كرده هلاك شده‌اند .\r\nعباسقلى خان جوانشير معتمد الدوله وزير ديوانخانهء عدليهء اعظم داعى حق را در ماه جمادى الاولى لبيك اجابت گفت و محمد ابراهيم خان برادر آن مرحوم به رياست ديوانخانهء مباركه و لقب امير ديوانى سرافراز گرديد .\r\nپاشا خان امين شورى به يك قطعه نشان تمثال همايون مفتخر گرديد .\r\nامان الله خان والى حكمران كردستان به يك قطعه نشان شير و -\r\n\r\n\r\n","description":"","footnote":"\r\n( 1 ) - خون دماغ ، جارى شدن خون از بينى .\r\n","page_name":" 1389 ","page_number":439},
  {"content":"\r\n\r\nخورشيد از مرتبهء اول سرتيپى و حمايل قرمز و سفيد مخصوص آن رتبه نايل گرديد .\r\nجبه‌خانهء بسيار عالى تازه در دارالخلافه بنا نموده‌اند و به اتمام رسيده .\r\nحسين خان حاكم همدان را احضار فرموده محمد حسن خان پيشخدمت خاصه به حكومت آن نواحى سرافراز شد .\r\nميرزا علينقى طبيب پسر آقا اسماعيل پيشخدمت‌باشى سلام كه براى تكميل علوم خود به پاريس رفته بود كار خود را انجام داده معاودت نمود .\r\nيك لوله توپ خان‌دار جهت نمونه از فرانسه ابتياع شده با تفنگهائى كه ابتياع شده بود به دارالخلافه مىآورند كه از روى همان توپ توپهاى خان‌دار متعدد در دارالخلافه بسازند .\r\nجبه‌خانه و قورخانهء دارالخلافه رونقى دارد و مسيو روس به‌جهت تسهيل عمل كارگران راه آهنى از كورهء توپ‌ريزى تا كارخانهء توپ سوراخ‌كنى ساخته كه لولهء توپ از اين كارخانه تا كارخانهء ديگر در كمال سهولت حمل مىشود و محتاج به حمل عراده و زحمت كارگرها نيست . نيز مسيو روس مشغول ساختن قپس « 1 » است كه با قاطر حمل مىشود .\r\nاين قپسها در سفرها و جنگها بسيار بافايده است .\r\nدر چاشنىسازخانه نيز مشغول ساختن چاشنى تفنگ هستند و قرار شده در كارخانهء طهران سالى ده كرور چاشنى ساخته شود .\r\nكارخانهء ريسمان‌ريسى و شماعى و كاغذسازى و بلورسازى و غيره به اهتمام نواب و الا اعتضاد السلطنه وزير علوم نهايت رونق دارد و شكرى كه در كارخانهء شكرريزى مازندران ساخته‌اند نهايت خوب و قندهائى كه عمل آورده‌اند تفاوتى با قند روسى ندارد .\r\nنواب و الا ركن الدوله حكمران گيلان به يك قطعه نشان تمثال همايون سرافراز و نواب معين الدوله حاكم استراباد به يك قطعه نشان از درجهء اول سرتيپى با حمايل مخصوص اين رتبه مفتخر گرديد .\r\nچون جناب علاء الدوله به سفارت كبرى در دربار عثمانى مأمور\r\n\r\n\r\n","description":"","footnote":"\r\n( 1 ) - در كتب لغت كلمهء قپس را نيافتم اما كلمهء قپوس به معناى آلتى مربوط به موسيقى آمده از آلات زهى ( ر ك دهخدا ، معين ) .\r\n","page_name":" 1390 ","page_number":440},
  {"content":"\r\n\r\nشده‌اند امورات نيابت و خدمات مرجوعه به جناب معزى اليه را به غلامعلى خان نايب نسقچىباشى رجوع و واگذار فرمودند .\r\nچون از شهر رشت تا منجيل كه چند منزل است راه هميشه به شدت گل و لجن است و در اوقات بارندگى آدم و مال زياد تلف مىشد ساختن آن راه را به عهدهء جناب دبير الملك محول فرمودند .\r\nبعد از آن‌كه محمد شيخ و امان سعد از رؤساى تراكمه از قشون ظفرنمون در نواحى خراسان گريزان شده خود را به مأمنى رسانيدند در ثانى به خيال افتادند كه بىالجه و غنيمتى معاودت ننمايند . محمد شيخ بر خود مخمر كرد كه با دويست نفر سوار زبده به تاخت‌وتاز جلگهء مشهد مقدس آيد . اگرچه امان سعد درصدد منع او برآمد ، او نصيحت‌پذير نشده پس از تصميم اين عزم خبر به محمد ولى خان سردار قشون خراسان رسيده به دفع شر او پرداخته براى جلوگيرى او با جمعى سوار روانه شدند و يك دسته از عساكر منصوره به تراكمه برخورده آنها را منهزم و پنج فرسخ تا رباط ماهى تعاقب كرده آخر الامر محمد شيخ كه نهايت شرور بود به‌دست سواران شاهسون اينانلو مقتول و دو نفر ديگر از رؤساى تراكمه و سه نفر از برادرزادگان محمد شيخ با جماعتى از تراكمه همراهان آنها نيز كشته شده باقى راه هزيمت پيش گرفتند .\r\nعيسى خان اعتماد الدوله حكمران يزد كه به دربار معدلت‌مدار همايون آمده بود به‌جهت عارضهء ناخوشى در ماه جمادى الثانيهء اين سال مرحوم شد و حسينقلى خان پسر بزرگ آن مرحوم كه نايب الحكومهء يزد بود به حكومت يزد مفتخر گرديد .\r\nبعد از فتح هرات ، امير عطاء الله خان تيمورى با دو هزار نفر ايل خود كوچيده در كوه سرخ و ربع شامات از صفحات سبزوار من اعمال خراسان كه از جانب اولياى دولت مشخص شده بود سكونت اختيار نموده و مشغول خدمتگزارى گرديد . اين اوقات امير عطاء الله خان با چند نفر سوار جمعى خود به تقبيل ركاب اعلى مشرف و مورد مراحم شاهانه آمد .\r\nچنان‌كه در ساير دول رسم است اين اوقات در دولت عليه نيز مقرر داشتند احكامى كه شرف انفاذ مىيابد و به امضاى همايون مقرون مىگردد كلية از فرمان و ملفوفهء فرمان و دستخط همايون و ساير احكام\r\n\r\n","description":"","footnote":"","page_name":" 1391 ","page_number":441},
  {"content":"\r\n\r\nو غيره روى ورقهء دولتى نوشته شود و نشان مخصوص ورقهء دولتى سپرده به امين شورى شد .\r\nاصطبل توپخانه را به ميرزا على اكبر آجودان‌باشى توپخانه سپردند .\r\nكاغذ گرخانهء دارالخلافه كاغذهاى بسيار خوش‌قلم ممتاز مىسازد .\r\nجناب آقا محمد مهدى پسر مرحوم حاجى محمد ابراهيم كرباسى كه از اجلهء علماى اصفهان بود به جوار رحمت الهى پيوست .\r\nپل شوشتر را كه از طغيان آب خراب شده ضياء الملك والد مؤلف حكمران عربستان و لرستان به خوبى تعمير نموده است .\r\nميرزا نصر الله لشكرنويس باشى آذربايجان به نيابت لشكرنويس‌باشى ممالك محروسه و خلعت همايون مفتخر شد .\r\nنواب و الا ركن الدوله حكمران گيلان حسب الامر مقرر داشته‌اند كارگزاران انزلى منارهء سرحد ( فانوس بحرى ) درآن محل بسازند .\r\nجناب ناصر الملك نيز مراقبتى دارند كه در گيلان نيشكر به عمل آورند .\r\nقشون و سرداران كه در تنبيه اشرار تراكمه خدمت كرده بودند مورد عواطف ملوكانه گشته از قرار ذيل به خلعت و منصب و انعام همايون سرافراز گرديدند :\r\nمحمد ولى خان سردار انعام هزار تومان و جبهء ترمهء زنجيره‌دار پولك‌دوز ثوب .\r\nزين العابدين خان سرتيپ سواره دويرن منصب سرتيپى اول و جبهء ترمه .\r\nصفر على خان سرتيپ سوارهء اينانلو نشان و حمايل سرتيپى اول .\r\nمحمد تقى خان سركردهء سوارهء افشار شاهسون نشان از مرتبهء دويم سرهنگى .\r\nمحمد خان سركردهء سوارهء چلبيانلو نشان از مرتبهء سيم سرهنگى .\r\nمعين الملك لشكرنويس باشى به اعطاى يك قطعه نشان تمثال همايون از مرتبهء سيم سرافراز شد .\r\nمحمد باقر خان پسر ظهير الدوله به سرهنگى فوج عرب و عجم برقرار گرديد .\r\n\r\n","description":"","footnote":"","page_name":" 1392 ","page_number":442},
  {"content":"\r\n\r\nمصطفى قلى خان معلم توپخانه به سرهنگى خارج توپخانه مفتخر گشت .\r\nهشتاد نفر از فوج اصفهان حسب الامر سپرده به مسيو بنزك مىباشد و همه روزه آنها را با بيست نفر از شاگردان خود كه مسيو بنزك انتخاب كرده و در خارج شهر تعليم و كاز ( ؟ ) و قلعه‌سازى فورى مىدهد و عن قريب هريك از اين سربازان دراين علم سمت معلمى خواهند داشت .\r\nراه گيلان ، كه در حكومت مجد الدوله ابتدا شده بود ، اين اوقات به اهتمام ناصر الملك مشير حضور به اتمام رسيده .\r\nميرزا محمد على كارگزار مهام خارجهء فارس به لقب خانى سرافراز گرديد .\r\nميرزا مهدى همدانى منشى مهام خارجه به لقب خانى و ناظمى مهام خارجهء بندر بوشهر و ساير جزاير بحر العجم « 1 » و خلعت همايون نايل گشت .\r\nزين العابدين خان حاكم گروس كه با سركردگى افواج گروس مأمور ساخلوى كلات بود مرحوم شد و عليرضا خان پسر آن مرحوم به حكومت گروس و خلعت همايون مباهى گرديد .\r\nآقا محمد حسن صندوقدار خاصهء مباركه به لقب اعتماد الملكى و خلعت همايون سرافراز آمد .\r\nميرزا مصطفى لشكرنويس به لقب وكيل لشكرى و خلعت همايون مفتخر شد .\r\nآقا محمد مهدى رئيس كمپانى ترياك اصفهان عمل ترياك آن صفحه را كمال نظم داده است .\r\nاين اوقات محض مزيد انتظام امور ديوانخانهء عدليه دستخطى مبارك خطاب به محمد ابراهيم خان امير ديوان شرف صدور يافت كه صورت آن تيمنا در ذيل نگاشته مىشود :\r\n\r\n\r\n","description":"","footnote":"\r\n( 1 ) - خليج فارس .\r\n","page_name":" 1393 ","page_number":443},
  {"content":"\r\n\r\n\r\nصورت دستخط مبارك به افتخار محمد ابراهيم خان امين ديوان\r\nچون استحكام مبانى و نصفت و پيشرفت قواعد ديوان عدالت پيوسته منظور نظر انور همايون است و اموراتى كه محض دولتخواهى با كمال صدق و حق مرحوم معتمد الدوله گذرانيده و حكم داده است بايد مجرى و ممضى باشد و تغيير و تبديلى نپذيرد ، لهذا امر و مقرر مىفرمائيم كه اگر كسى بخواهد حالا تصرفى در احكام آن مرحوم نموده تغييرى بدهد آن مقرب - الخاقان بالصراحه به عرض خاكپاى همايون رسانده رفع تصرف و تغيير احكام صادرهء سابقه را بكند . همچنين اموراتى كه راجع به آن مرحوم و مخصوص ديوان عدليه بوده و تا به حال ناتمام مانده آن مقرب الخاقان بدون مداخلهء غير به اتمام رسانده صورت انجام عمل را به خاكپاى مبارك عرض نمايد و در امورات حال و استقبال ديوانخانه كه انجام آن رجوع به آن مقرب الخاقان است احدى نبايد مداخله بكند و اگر كسى بناى دخل‌وتصرف داشته باشد و يا مساهله و مماطله در اجراى احكامى كه حسب - الامر الاقدس الاعلى از ديوان عدليهء اعظم ابلاغ مىشود بنمايد هركس باشد آن مقرب الخاقان مأذون است كه فى الفور معروض و خاطر همايون را اطلاع دهد كه نهايت مواظبت در احكام و احقاق حق عارضين بشود . شهر رجب المرجب سنه 1278 .\r\nجناب ميرزا جعفر خان مشير الدوله كه دو سال قبل به‌سمت سفارت كبرى مأمور دولت انگليس گرديد و در بين راه در خاك هر دولتى كمال پذيرائى و اعزاز را كارگزاران آن‌دولت دربارهء مشاراليه به وجه اكمل به عمل آوردند و در اسلامبول به حضور سلطان عبد المجيد خان مرحوم مشرف و مورد تلطفات شايان گرديد و او را به اعطاى نشان مجيديه از درجهء اول قرين اختصاص داشتند . بعد از آن به لندن رفته به حضور\r\n\r\n","description":"","footnote":"","page_name":" 1394 ","page_number":444},
  {"content":"\r\n\r\nاعليحضرت پادشاه انگلستان شرفياب و بعد از اداى مأموريت نامهء مهر علامهء اعليحضرت همايون را تسليم نمود و از جانب اعليحضرت پادشاه انگلستان شرايط تفقدات نسبت به آن سفير كبير مبذول شد و مدتى درآن پايتخت اقامت نمود و صنايع و بدايع و رسوم و آداب آن مملكت را به رأى العين ديد . همچنين به تماشاى شهر پاريس رفته به اتفاق جناب حسنعلى خان وزير مختار دولت عليه مأمور اقامت پاريس به حضور اعليحضرت ناپلئون امپراطور فرانسه مشرف شدند و از جانب اعليحضرت ناپلئون اظهار مودت و يگانگى نسبت به اعليحضرت شاهنشاهى دام ملكه و بذل تلطفات دربارهء سفير كبير مشاراليه شد و مجددا به لندن مراجعت كردند . بعدها باز با تشريفات كامله معاودت به اسلامبول نموده و از آنجا قدرى راه را منحرف كرده شهر آتن پايتخت يونان را نيز سياحت نموده به حضور پادشاه يونان نيز تشرف جسته پس از آن از راه تفليس عازم ايران شدند و دراين اوان با احترام و اعزاز شايان به دربار معدلت‌مدار همايون مشرف و به اعطاى يك قطعه نشان امير نويانى با حمايل مخصوص آن رتبه جناب معزى اليه را مفتخر فرمودند .\r\nعلى خان نايب دويم سفارت كبرى به منصب نيابت اول سفارت برقرار گرديد .\r\nميرزا اسحاق خان منشى به منصب كارپردازى مهام خارجهء استراباد مأمور گشت .\r\nحسنعلى خان سرتيپ افشار به منصب جنرال آجودانى حضور مبارك و خلعت همايون سرافراز شد .\r\nراه پيوژن و راه شريف‌آباد به مشهد مقدس كه هر دو به‌جهت كوه و كتل ، سختى داشت و زوار در هنگام عبور در تعب بودند به اشارهء عليه ميرزا محمد حسين عضد الملك متولىباشى ، حاجى مصطفى قلى بيك دربان‌باشى را به هموار نمودن اين دو راه گماشته مشاراليه اين خدمت را به خوبى انجام داد .\r\nنواب و الا فرهاد ميرزا نايب الاياله به حكومت عربستان و لرستان مأمور گرديدند .\r\nمير عطاء الله خان تيمورى به منصب سرتيپى سرافراز آمد .\r\n\r\n","description":"","footnote":"","page_name":" 1395 ","page_number":445},
  {"content":"\r\n\r\nمحمد رحيم خان علاء الدوله ايلچى كبير دولت عليه كه براى اداى تعزيت انتقال مرحوم سلطان عبد المجيد خان و جلوس اعليحضرت سلطان عبد العزيز خان مامور دربار دولت عثمانى بودند روز سه‌شنبه بيستم شهر جمادى الثانيه وارد لنگرگاه اسلامبول شده از جانب كارگزاران دولت عثمانى تمام تشريفاتى كه دربارهء سفراى بزرگ دول معظمه رسم و معمول است از اول ورود جناب سفير كبير به خاك عثمانى تا وصول به پايتخت آن‌دولت دربارهء ايشان به وجه اكمل معمول داشتند و جناب علاء الدوله را با اعزاز تمام دو روز بعد به حضور اعليحضرت سلطان عثمانى احضار نموده ابلاغ نامهء مهر علامهء اعليحضرت همايون را نموده اعليحضرت سلطان عبد العزيز خان كمال بشاشت را از مودت اعليحضرت شاهنشاهى دام ملكه نموده و جناب ايلچى كبير را به تلطفات خاصه مخصوص نمودند و جناب معزى اليه بعد از انجام اين سفارت كبرى به‌طور شايستگى و كفايت معاودت نموده روز ششم رمضان المبارك وارد دارالخلافه شدند .\r\nدر ماه شعبان اين سال موكب همايون تشريف‌فرماى شكارگاه جاجرود شده پلنگى بسيار بزرگ شكار شست مبارك شد .\r\nقنبر على خان سعد الملك به منصب سرتيپى اول و خلعت همايون سرافراز گرديد .\r\nميرزا سيد تقى تفرشى سررشته‌دار سابق آذربايجان به منصب لشكر - نويسى و خلعت همايون نايل آمد .\r\nحاجى ميرعلى اصغر شيخ الاسلام تبريز به رحمت ايزدى پيوسته ميرزا ابو القاسم ولد آن مرحوم به منصب شيخ الاسلامى منصوب و مخلع گرديد .\r\nميرزا اسحاق منشى كه از اجزاى سفارت كبراى لندن بود و بعد از انجام مأموريت خود به منصب مباشرى مهام خارجهء استراباد نايل گرديد به اعطاى يك قطعه نشان از درجهء اول سرهنگى با حمايل مخصوص اين رتبه و خلعت همايون سرافراز شده به محل مأموريت خود روانه گشت .\r\nبه‌جهت نظم ايصال اقساط صاحب‌جمعان ديوانى كه از جانب وزير ماليه معين مىشود دستخطى مبارك خطاب به دوستعلى خان معير الممالك شرف صدور يافت كه صورت آن بعينه نگاشته مىشود :\r\n\r\n","description":"","footnote":"","page_name":" 1396 ","page_number":446},
  {"content":"\r\n\r\n\r\nسواد دستخط جهان مطاع مبارك\r\nمعير الممالك ! قرار سنهء جديد ايت‌ئيل كه در باب تنخواه ولايات مقرر فرموده‌ايم از اين قرار است كه حكم مىشود و بايد تخلف نشود :\r\nهر صاحب جمعى خود بايد تنخواه ابواب جمعى خود را از اول سال الى آخر سال كه دوازده ماه تمام است وصول كند كه دينارى عقب نمانده به سال نو نرسد و قسط خود را در وقت و موقع وصول كرده به مخارج لازمهء دولتى بدهد كه از آن جمله قسط ابواب جمعى خزانه است كه بايد اهتمام كرده هر قسمى كه خود صلاح بداند در پى انجام دادن و وصول كردن قسط خود باشد و به هيچوجه عذرى از حكام و غيره نشود .\r\nاگر كوتاهى در وصول قسطهاى خود نمايد كمال مؤاخذه از تو خواهد شد . سواد اين دستخط را براى جميع حكام بفرستند و به وكلاى حكام كه در پايتخت حاضرند بنمايند . تحريرا فى شهر رمضان آخر تخاقوىئيل .\r\nجناب مسيو گوبينو كه به‌سمت وزير مختارى از جانب دولت فرانسه مأمور دربار دولت عليه بود و از راه گيلان عزيمت دارالخلافه نموده از اول ورود به خاك ايران تا وصول به دارالخلافه جميع شرايط معموله كه دربارهء سفراى بزرگ و وزراى مختار دول متحابه به عمل مىآمد دربارهء جناب مشاراليه به عمل آمده دعوت به حضور باهرالنور اعليحضرت شاهنشاهى شده ابلاغ نامهء اعليحضرت ناپلئون امپراطور فرانسه را نموده مورد نوازش و تلطفات خاص خسروانه گرديد .\r\nميرزا على خان پسر دبير مهام خارجه كه با حداثت سن در اكثر علوم از فرط ذكاوت با ربط شده بود و خط را در كمال خوشى و به طرز استادان كامل مىنويسد به خلعت همايون سرافراز و مقرر شد سفرا حضرا\r\n\r\n","description":"","footnote":"","page_name":" 1397 ","page_number":447},
  {"content":"\r\n\r\nدر ركاب اعلى ملتزم خدمت باشد « 1 » .\r\nشب بيستم رمضان قريب شش ساعت از شب گذشته آفتاب جهان‌تاب از برج حوت به حمل تحويل نموده سلام خاص تحويل در پيشگاه حضور مهر ظهور خسروانه منعقد گرديد .\r\nحاجى ميرزا محمد رضا مستوفى خراسان به منصب استيفاى ديوان همايون سرافراز شد .\r\nميرزا جعفر خان مشير الدوله و رئيس دارالشورى را با ابقاى رياست دارالشورى به منصب متولىباشيگرى حضرت رضوى سلام الله عليه سرافراز فرمودند .\r\nنواب و الا احتشام الدوله حكمران اصفهان كه به دربار معدلت‌مدار آمده بود و مريض شده مرحوم گرديد .\r\nجناب ظهير الدوله ايشيك آقاسىباشى به حكومت استراباد سرافراز شد .\r\nميرزا عبد الوهاب خان نايب اول وزارت امور خارجه به لقب نايب - الوزارگى ملقب و ادارهء انتظام مهام خارجهء آذربايجان را به ايشان تفويض و به خلعت همايون و نشان و حمايل سرافراز فرمودند .\r\nميرزا هاشم خان امين خلوت به يك قطعه نشان سرتيپى اول مفتخر گرديد .\r\nنواب حاجى سيف الدوله ميرزا به حكومت ترشيز برقرار گرديد .\r\nمحمد قاسم خان وزير مختار سابق سنت پطرزبورغ به حكومت گيلان و لقب واليگرى ملقب و سرافراز گرديد .\r\nساطورخان مسيحى سرهنگ و آجودان مهام خارجه به اعطاى يك قطعه نشان طلا از درجهء اول مدرسه سرافراز گرديد .\r\n\r\n\r\n","description":"","footnote":"\r\n( 1 ) - ميرزا على خان مذكور در متن جناب ميرزا على خان امين الملك وزير رسايل خاصه ولد جناب مجد الملك وزير وظايف كل ممالك محروسه مىباشد كه از سنهء مسطوره الى الآن پيوسته در معارج ترقى صعود نموده داراى لقب جنابى و نشان تمثال بىمثال همايون‌اند و الآن به‌سمت ايلچيگرى دولت عليه در دربار ايطاليا مأمور ابلاغ تعزيت و تسليت از انتقال اعليحضرت ويكتور امانوئل مرحوم و جلوس اعليحضرت هومبر پادشاه جديد ايطاليا مىباشند ( ا ع ) .\r\n","page_name":" 1398 ","page_number":448},
  {"content":"\r\n\r\nنصر الله ميرزا ولد حاجى سيف الدوله ميرزا كه از تربيت‌يافتگان مدرسهء مباركهء دارالفنون است به نيابت دويم وزارت علوم برقرار و به خلعت همايون سرافراز و به همراهى نواب و الا حسام السلطنه حكمران خراسان مأمور آن مملكت گرديد .\r\nحاجى على اكبر تاجر طهرانى كه در كار معادن جديد و قديم ممالك محروسه جد كافى به عمل آورده بود به لقب امين معادن ملقب گرديد .\r\nنواب و الا شاهنشاه‌زادهء اجل امجد سلطان حسين ميرزا را به لقب جلال الدوله ملقب و به حكمرانى اصفهان منصوب فرمودند و قوام الدوله به وزارت و پيشكارى شاهنشاه‌زادهء معظم اليه سرافراز شد .\r\nعلى خان قراگوزلو سرتيپ اول به لقب نصرة الملكى مفتخر گرديد .\r\nيك قطعه نشان تمثال بىمثال همايون براى حضرت شاهنشاه‌زادهء اجل اعظم مظفر الدين ميرزا حكمران آذربايجان انفاذ آن مملكت فرمودند .\r\nشرحى در قواعد نشان شيروخورشيد به اشارهء عليهء همايونى نگاشته شده و صورت آن از قرار ذيل است :\r\nبسم الله تبارك و تعالى قواعد نشان شيروخورشيد دولت ابدمدت كه به حكم و ارادهء سنيهء سركار اعليحضرت اقدس همايون شاهنشاه ظل الله ولىنعمت كل ممالك محروسهء ايران خلد الله تعالى ملكه دراين سال خجسته فال ايت‌ئيل ايجاد و برقرار شده است و قوانين محكمهء آن از حالا الى الابد دراين دولت عليه حسب الارادة الخاقانيه ان شاء الله تعالى به فرخندگى معمول خواهد شد مشتمل بر مقدمه و چهارباب و خاتمه است :\r\n\r\nمقدمه :\r\nنشان در دولتها موضوع است در ازاء يك امر معنوى كه حاصل مىشود براى اشخاص از مجاهدات بليغهء آنها در كسب مراتب لياقت و\r\n\r\n","description":"","footnote":"","page_name":" 1399 ","page_number":449},
  {"content":"\r\n\r\nشرف و چون امور معنوى را جنبهء شهود و عيان درنظرها نيست لهذا خواسته‌اند كه به واسطهء نصب علايم حسيه هريك از آن مراتب معنويه را در انظار محسوس نمايند تا از صورت به معنى پى برده شود و آن فخر و شرف كه شخص در تحصيل آن عمرى تلف كرده است در اسم و وجود او پاينده و باقى ماند . پس ارادهء عليهء همايون براين قرار گرفت كه اين نشان همايون به كسى داده نشود مگر به استحقاق حقيقى و موجود بودن شرايط مقرره دراين قانون و شرط اعطاى اين نشان مبارك و امتيازات مترتبهء آن در ضمن خاتمه بيان خواهد شد .\r\n\r\nباب اول :\r\nاقسام و اسامى اين نشان مباركه منقسم به سه قسم است و موسوم است به اسامى محترمهء مفصله : نشان اقدس ، نشان قدس ، نشان مقدس كه اوصاف هريك از آنها ذكر مىشود .\r\n\r\nباب دويم :\r\nنشان موسوم به اقدس وقتى كه مكلل به الماس شد داده نخواهد شد مگر به سلاطين عظيم الشأن كه ما بين اعليحضرت شاهنشاهى و ايشان عهد مودت و يگانگى به درجهء كمال و از طرفين شرايط يك رنگى به منصهء شهود و عيان رسيده باشد . دراين صورت حمايل آن به رنگ آبى روشن خواهد بود كه مخصوص شخص وجود همايون است و از براى عزت و احترام اين قسم از نشان همايون همان قدر كافى است كه بجز پادشاهان عظيم الشأن احدى دسترس به مقام رفيع آن نخواهد داشت . و نيز همين نشان موسوم به اقدس داده نخواهد شد مگر به وزراى عظام كه اولين مقام خدمت را فايض شده‌اند . حكمرانهاى بزرگ ممالك عظيمه را نيز از خانوادهء سلطنت و ساير كه ولاة و حكام بزرگ در زير حكم آنها باشند راه اعطاى آن مسدود نيست مشروط به اين‌كه در دولت به درجهء وزارت عظمى مفتخر شده باشند . در خارجه نيز وزراى عظام دول دوست اهل و شايستهء اين مقام خواهند بود و حمايل اين نشان عبارت از حرير سبز است كه خط باريك آبى از طرفين او قرار داده باشند و فرقى ميان قسمين اين نشان اقدس ملاحظه نشده است مگر آن‌كه مخصوص شخص وجود همايون و سلاطين عظيم الشأن را مكلل به الماس بودن حتم و لازم است و حمايل آن آبى روشن به ضميمهء لزوم صورت تاج و جيقه در صدرآن .\r\n\r\n","description":"","footnote":"","page_name":" 1400 ","page_number":450},
  {"content":"\r\n\r\nنشان موسوم به قدس داده نخواهد شد مگر به اشخاصى كه درجهء منصب آنها تالى مرتبهء وزارت عظمى باشد . سفراى كبار و ايلچيان مخصوص و سرداران بزرگ نيز اهليت اعطاى اين نشان را خواهند داشت .\r\nحمايل آن عبارت از حرير سبز است كه خط باريك سرخى در طرفين آن قرار داده باشند .\r\nنشان موسوم به مقدس داده نخواهد شد مگر به اشخاصى كه يك درجه بيشتر فاصله ميان مرتبهء آنها و درجهء وزارت عظمى نباشد . وزراى مقيم و امراى تومان و حكام ولايات در حالتى كه به درجهء امير تومانى رسيده باشند نيز شايسته و سزاوار اين موهبت عظمى خواهند بود . حمايل آن عبارت از حرير سرخى است كه طرفين آن به خط باريك سبز معلم شده باشد .\r\n\r\nباب سيم :\r\nادارهء نظم اين نشانهاى مقدس در كف كفايت رئيس واحد خواهد بود كه ارادهء عليهء همايون به انتخاب آن قرار گرفته باشد و هر وقت يكى از آحاد محترمهء طبقات مسطوره در مظنهء اتحاف يا بذل يكى از اين عواطف مقرره برآيد محول به تصديق و تشخيص آن رئيس خواهد بود كه حالت او را بسنجد و در مطابقت اين عطاياى عظيمه با اهليت آن شخص غور و امعان بليغ نمايد تا چنين موهبت دولت به غير اهل نرسيده باشد .\r\n\r\nباب چهارم :\r\nهرگاه يكى از اشخاص طبقات فوق دلايل استحقاق به نيل يكى از درجات نشانهاى مقدسه را اقامه نمود از جانب سنى الجوانب اقدس همايون اشاره به يكى از وزارتخانه‌هاى دربارى كه مناسبت به حالت آن شخص داشته باشد خواهد شد و از آن وزارتخانه نيز ابلاغ مكتوبى مشتمل بر ادلهء استحقاق شخص رئيس مزبور خواهد گشت . بعد از آن كه دلايل مزبور در نزد رئيس موجه و با شرايط مقرره مطابق افتاد بعد از امضاى همايون فرمان همايون و نشان و حمايل را از آن تاريخ تا يك هفته حاضر و به آن وزارتخانه كه ابلاغ فرمايش كرده بود خواهد فرستاد .\r\n\r\n","description":"","footnote":"","page_name":" 1401 ","page_number":451},
  {"content":"\r\n\r\n\r\nخاتمه مشتمل بر چند مقاله :\r\n\r\nاولى :\r\nدر بيان شرايط استحقاق دارندگان نشانهاى مباركه است و چون سلسلهء سلاطين با تمكين به واسطهء عظم‌شان و جلالت قدر دخلى به ساير ناس ندارند و ايشان خود مالك منع و اعطا هستند ، كسى را نمىرسد كه در حق ايشان سخن گويد . همين‌قدر كه ارادهء يكى از ايشان به اهداى نشان خود به پادشاهى تاجدار قرار گرفت كافى خواهد بود . اما سايرين :\r\nپس شرط اعطاى نشان اقدس در داخلهء دولت به يكى از وزراى عظام آن است كه آن وزير بعد از آن‌كه به علاوه خدمات مختصى به واسطهء يك تدبير بزرگى نيز در دايرهء متعلقه به خود خدمت نمايانى به دولت نمايد كه از آن خدمت ترقى و فزايش شايسته نسبت به حالت دولت حاصل آيد و درنظر اقدس همايون و امناى دولت محسوسا واضح و آشكار شود كه اين تدبير وسعت و پيشرفت امور دولت را زياده بر آنچه بود باعث افزونى شد . دراين صورت آن وزير استحقاق حقيقى براى اعطاى آن نشان خواهد داشت و امتيازات آن در ضمن مقالهء چهارم بيان خواهد شد . و در خارجه آن است كه آن وزير دولت خارج نيز شرايط مقرره را ظاهر سازد اعم از آن‌كه آن شرايط نسبت به دولت متبوعهء او كه دوست اين دولت است باشد يا نسبت به اين دولت عليه باشد به‌طورى كه فوايد عمده برآن مترتب آيد . دراين صورت مىتوان اين نشان جليل الشأن را به تصديق سفراى اين دولت عليه برآن وزير نيكخواه عطا و عنايت نموده .\r\n\r\nمقالهء ثانيه :\r\nشرط اعطاى نشان قدس به يكى از سرداران بزرگ آن است كه در مقام لشكركشى و جنگ با دشمن منشأ فتح بزرگ فوق العاده براى دولت متبوعهء خود باشد مشروط براين‌كه درجات نشانها را كه در قانون نظام مقرر است مشروحا بعد از فتوحات و خدمات نمايان حائز و نايل شده باشد . دراين صورت نظر به ظهور فتح نمايان و طى مراتب نشانهاى نظامى مستحق اعطاى اين نشان جليل خواهد بود . در حق حكام و ولاة بزرگ آن است كه به علاوهء اداى تكاليف عاديهء حكومتى اعم از اداى منال ديوانى و سرپرستى آحاد و افراد ناس كه به‌دست اختيار او سپرده\r\n\r\n","description":"","footnote":"","page_name":" 1402 ","page_number":452},
  {"content":"\r\n\r\nشده‌اند و رفع ظلم و بدعت و تأمين طرق و شوارع و استرضاى خاطر عامهء خلق به حكم تدبير وافى و عقل كافى مصدر كار بزرگى شده باشند كه بدان واسطه توفير كلى در حالت مملكت و ازدياد نفوس خلايق و ماليات ديوانى حاصل شود و اين معنى درنظر اقدس همايون به دلايل موجهه ثابت و مبرهن آيد . در چنين صورت آن شخص اهليت واقعى به اعطاى اين نشان به هم خواهد رسانيد و امتيازات مرتبه برآن در ضمن مقالهء چهارم بيان خواهد شد . و در حق ايلچيان بزرگ و سفراى مخصوص آن است كه علاوهء تحصيل رضا و خشنودى خاطر اقدس همايون از طرز سلوك و مجاهدهء خودشان در حفظ و ازدياد روابط دوستى و الفت ميان دول عليه و دولت متبوعهء خودشان و ابراز دلايل حسن نيت و بىغرضى ما بين دولتين كه لازمهء تكليف سفارتى ايشان است مصدر يك خيرخواهى شايسته در دوستى نسبت به دولت عليه شده باشد كه فوايد مخصوصه و محسوسه برآن مرتب شود . در چنين صورت مستحق دارائى اين نشان خواهد بود .\r\n\r\nمقالهء ثالثه :\r\nشرط اعطاى نشان موسوم به مقدس در نظام و غير نظام در داخله و خارجه همان شرايط مشروحه در ضمن مقالهء دويم است به ملاحظهء نسبت ميان تكاليف ايشان و اشخاص رتبهء سابقة الذكر .\r\n\r\nمقالهء رابعه :\r\n\r\nامتياز اول :\r\nهريك از طبقات سابقه كه خود را بعد از مجاهد موفوره و مساعى مشكوره به مقام دارائى يكى از نشانهاى مباركهء مسطوره برساند و به اين افتخار و عز نايل شود وقتا من الاوقات از آن درجه نازل نخواهد شد و آن عزت مكتسبه را مفقود نخواهد كرد مگر العياذ بالله در صورت ظهور خيانت ثابتهء غير مشكوكه از او نسبت به دولت عليه در محضر چهل نفر از امرا و اعيان و رؤساى هريك از دستگاههاى متنوعهء دربارى بعد از انعقاد سه مجلس متوالى . مراتب خيانت از اين قرار است : مثلا با دشمن دولت بسازد يا حق بزرگ يا ملك دولت را ضايع نمايد و قس على ذلك\r\n\r\n","description":"","footnote":"","page_name":" 1403 ","page_number":453},
  {"content":"\r\n\r\nنه هر خلاف كه آنها هم در صورت ظهور و ثبوت سزاى ديگر خواهد داشت كه دخل به اين مراتب ندارد .\r\n\r\nامتياز دويم :\r\nداراى نشانهاى مباركه را هر وقت از اوقات اجازهء استعفاى از خدمت ارزانى و قبول خاطر همايون استدعاى او خواهد بود بىآن‌كه از شأن و احترام او ذره‌اى كاسته شود .\r\n\r\nامتياز سيم :\r\nاگر كسى بر خلاف احترام سابق حركتى با او نمايد همان سزا كه در صورت ظهور اين حركت نسبت به يكى از وزراء و چاكران مشغول خدمت در حق مرتكب جارى مىشود اجرا خواهد شد .\r\n\r\nامتياز چهارم :\r\nمواجب و مقررى كه در حالت اشتغال داشته نصف آن در حالت اعتزال به او به وجه احسن مرحمت و اعطا خواهد گشت .\r\n\r\nامتياز پنجم :\r\nهر وقت ميل خدمت نمايد همان شغل سابق يا مرتبهء آن بىتفاوت و با نبودن مانع موجه و جهت آشكار به او محول خواهد آمد .\r\n\r\nامتياز ششم :\r\nجاى او در سلام حضور همايون و روزهاى رسمى از هم‌منصبان او برتر خواهد بود .\r\nچنان‌كه در ضمن باب سيم مذكور شد ادارهء نظم اين نشانها محول به كف كفايت رئيس واحد خواهد بود تا به شرايط مقرره در طى اين قواعد قيام و اقدام نمايد .\r\nاظهار و اعلام مىشود كه ارادهء عليهء اقدس همايون اعليحضرت شاهنشاه ولى نعمت كل ممالك محروسهء ايران خلد الله ملكه و سلطانه براين قرار گرفت كه پاشاخان امين شورى كه متصف به صفات كفايت و حاوى مراتب صدق و امانت و محل اعتماد خاطر اقدس همايون است به ضميمهء ساير خدمات محوله به عهدهء خود از امانت دارالشوراى كبرى و تقديم خدمات مختصهء حضور همايون به اداره و نظم اين خدمت نيز به كمال\r\n\r\n","description":"","footnote":"","page_name":" 1404 ","page_number":454},
  {"content":"\r\n\r\nدقت و مواظبت اشتغال نموده به واسطهء نظم كامل كه در خدمات مزبوره از خود به منصهء ظهور خواهد رسانيد مراتب الطاف خاطر مهر اتصاف همايون را زايدا على ماسبق در حق خود كامل و شامل دارد . بعد از اين رجوع در مواد متعلقه به اين كار به معزى اليه خواهد بود .\r\nنواب و الا عبد الصمد ميرزا به لقب عز الدوله ملقب و به حكومت همدان منصوب گرديدند .\r\nحاجى ميرزا عبد الله خان كه سابقا در قزوين به وزارت نواب معظم برقرار بود مجددا به وزارت و پيشكارى آن ولايت سرافراز شد .\r\nنواب و الا حاجى كيومرث ميرزاى ملك‌آرا در سلك اجزاى دارالشورى منسلك و مخلع گرديد .\r\nنواب و الا حشمة الدوله به حكمرانى يزد و خلعت همايون سرافراز شدند .\r\nضياء الملك والد مؤلف كه از عربستان به دربار معدلت‌مدار آمده و در سلك وزراى عظام و اجزاى دارالشورى داخل و به خلعت همايون مباهى آمد و بعد از آن به وزارت عدليهء اعظم منصوب گرديد .\r\nمحمد ابراهيم خان امير ديوان به لقب معتمد الملكى سرافراز شد .\r\nمحمد مهدى خان كشيكچىباشى به يك قطعه نشان سرتيپى اول و خلعت همايون مفتخر گرديد .\r\nنواب و الا نصرة الدوله حكمران عراق و ملاير به سردارى افواج و قشون عراق برقرار گرديد .\r\nمرتضى قلى خان وكيل الملك سرهنگ فوج ملايرى به يك قطعه نشان از مرتبهء اول سرهنگى سرافراز شد .\r\nبيوك خان پسر محمد خان امير تومان به منصب سرهنگى فوج ششم تبريز سرافراز شد و فوج مزبور ملقب به فوج اقبال گرديد .\r\nميرزا محمد على خان نايب آجودان‌باشى و كارپرداز اول مخصوص دولت عليه مقيم بمبئى به يك قطعه نشان شيروخورشيد از درجهء سيم سرتيپى و حمايل مخصوص آن مفتخر آمد .\r\n\r\n","description":"","footnote":"","page_name":" 1405 ","page_number":455},
  {"content":"\r\n\r\nميرزا پطروس مترجم وزارت خارجه به اعطاى يك قطعه نشان شيروخورشيد از درجهء اول سرهنگى با حمايل مخصوص آن مفتخر گرديد و مأمور گيلان شد .\r\nدراين اوان سعادت اقتران كه اواخر ماه ذيحجة الحرام است حضرت مستطاب اجل اعظم شاهنشاه‌زادهء كامكار مظفر الدين ميرزا حكمران آذربايجان و مضافات را به وليعهدى اين دولت جاويد شوكت سرافراز و به يك قطعه نشان تمثال بىمثال اقدس نشانهء ولايت عهد و يك ثوب جبهء ترمهء كشميرى دور مرواريد موشح به لئالى و جواهر گرانبها قرين افتخار و اختصاص فرمودند و وزارت مخصوصهء حضرت مستطاب معظم اليه را به عزيز خان سردار كل عساكر نظام و غير نظام تفويض و واگذار كردند . و يحيى خان آجودان مخصوص حضور مبارك حامل اين نشان و خلعت آفتاب طلعت گرديده روانهء آذربايجان شد .\r\nنواب و الا فرهاد ميرزاى نايب الاياله حكمران عربستان و لرستان به لقب جليل معتمد الدوله سرافراز گرديد .\r\n\r\nوقايع و سوانحى كه دراين سال در تمام اقطار عالم و كرهء ارض واقع گرديده\r\n\r\nاتائونى ينگىدنيا :\r\nجنگ ما بين ايالتين شمال و جنوب در كمال تشدد بود . در ايالات كارولين و ورژينى على الخصوص . بعضى از ايالاتى كه داشتن برده در آنها رسم بود ليكن نشوريده با ايالات جنوبى بر ضد ابراهيم لنكلن رئيس نايستاده بودند رئيس مزبور غلامهاى آنها را آزاد و يك مبلغى به اسم خسارت به آنها عوض داد . جنگ سختى كه معروف است به جنگ پرس بورگ در حوالى شط ميسى سيپى . فتح شمالى دراين جنگ . فتوحات بعضى قلعه‌جات شمالى به‌دست جنوبى . شكست يافتن عساكر شمالى در نول اورلان « 1 » .\r\n\r\n\r\n","description":"","footnote":"\r\n( 1 ) -  NouvelleOrleans \r\n","page_name":" 1406 ","page_number":456},
  {"content":"\r\n\r\nنسبت به تبعهء هلاند و انگليس و فرانسه كمال بىاحترامى و صدمه از عساكر جنوبى وارد مىآيد و تا آن زمان كه يك سال از ابتداى جنگ گذشته بود شمالى به تنها سيصد و پنجاه كرور تومان ايران مخارج كرده بود .\r\nايجاد راه آهن از سان فرانسيسكو به كاليفرنى . املاك و اموال اشخاصى كه اصلا از ايالات شمال‌اند و ليكن در عساكر جنوبى مشغول خدمت‌اند ضبط مىشود . تلاش بيهودهء دول فرانسه و انگليس و روس كه اقلا شش ماه بين الجانبين متاركه باشد . كشتى آلاباما كه در انگليس ساخته شده و از آن ايالات جنوب است به سواحل شمال كمال خسارت را وارد آورد .\r\nوحشيهاى سيوكس كه از سكنهء اصليهء ينگى دنيا هستند جنگ داخله را غنيمت شمرده عداوت ديرينه را با فرنگيها آشكارا ساخته در ايالات همجوار خودشان قتل‌وغارت نمودند .\r\nدراين وقت عساكر برى ابراهيم لنكلن به هشتصد هزار رسيده بود و سفاينى كه تغيير وضع درآن داده بودند و از وضع تجارتى به حالت جنگى آورده از شراعى و بخارى به سيصد و بيست و سه فروند رسيده بود .\r\n\r\nاسپانيا :\r\nدر مجلس شوراى اين دولت ، وكلا رجال دولت را متهم براين مىكنند كه در فقرهء مكزيك اتحادى كه با دولت فرانسه داشتند به چه جهت به هم زدند .\r\n\r\nآفريقا :\r\nدر سودان مركزى حاجى عمر كه در سنگال فرانسه‌ها او را دوانيده بودند مالك تنبكتو كارتا « 1 » و تمام سواحل رودنيژر « 2 » گرديد . جنگ سخت ما بين پادشاه دهمه « 3 » و پادشاه ابو كوتاه « 4 » .\r\n\r\nآلمان :\r\nعهدنامهء تجارتى پروس با فرانسه . شناختن دولت پروس ويكتور -\r\n\r\n\r\n","description":"","footnote":"\r\n( 1 ) -  Tombouctou , Timbukto \r\n( 2 ) -  Niger \r\n( 3 ) -  Dahomey \r\n( 4 ) -  Abeokuta \r\n","page_name":" 1407 ","page_number":457},
  {"content":"\r\n\r\nامانوئل را به سلطنت تمام ايطاليا . استقراض دولت از براى تهيهء جنگ .\r\nوكلاى ملت دراين مسئله مساعد با دولت نيستند . نقار ما بين پادشاه و وكلاى ملت . ورود مسيو بيزمارك سفير پروس [ كه 
  ] دراين وقت مأمور فرانسه بود و قبل به‌همين سمت در سنت پطرزبورغ بود در جرگهء وزراى دولت . وزير ماليه و وزير خارجه هر دو بعد از ورود بيزمارك به مجمع وزرا استعفا از كار خود نمودند و در مدت چند روز مسيو بيزمارك به منصب صدارت برقرار گرديد .\r\nايجاد وزير بحرى در مملكت اطريش . تمام سفاين جنگى اطريش از شراعى و بخارى مركب از صد و بيست و نه كشتى است كه داراى نهصد و نود و شش توپ و هجده هزار و صد و هشتاد و پنج عملهء كشتى و قشون بحرى است . ايجاد پلى در روى رودخانهء رن « 5 » در حوالى نانسى به‌جهت عبور راه آهن .\r\n\r\nانگليس :\r\nدراين سال ، به همه جهات پارچه‌هاى پنبه كه صد و هشتاد و سه كرور ليره قيمت داشت زياده از مملكت انگليس به خارج برده نشد در صورتى كه سنوات سابقه معادل سيصد و پنجاه و شش كرور ليره كارخانجات انگليس پارچهء پنبه‌اى به خارج مىفروخت و اين نبود مگر به واسطهء جنگى كه در ينگى دنيا واقع شده بود كه به قدر لزوم حمل پنبه از ينگى دنيا به انگليس نمىشد . دولت انگليس به شراكت دول فرانسه در خيال اصلاح مجاهدين ينگى دنيا بود . ليكن اين وساطت و ميانجيگرى بىفايده شد .\r\nدر ايرلاند بعضى از ملاكين كه نسبت به رعاياى خود ظلم مىكردند مقتول شدند به واسطهء شورش رعايا .\r\nاكسپوزيسيون عمومى در حوالى لندن .\r\nدر بعضى مجالس عمومى لندن كه ازدحام كلى مىشد اهالى لندن به گاريبالدى تمجيد و تهنيت فرستادند . اهالى انگليس به ديدهء خوب حضور قشون فرانسه را در رم نمىنگرند . مخارج زياد دولت دراين سال به‌جهت ادارهء قشون .\r\n\r\n\r\n","description":"","footnote":"\r\n( 5 ) -  Rhin \r\n","page_name":" 1408 ","page_number":458},
  {"content":"\r\n\r\nلردالژن « 6 » به فرمانفرمائى هند منصوب شد . عدد قشون هندوستان كه در سال قبل سيصد و پنجاه هزار قشون بومى بود به صد و بيست و پنج هزار قرار دادند و عدد قشون انگليسى كه از انگليس فرستاده مىشد و نود هزار بود به هفتاد هزار قرار دادند .\r\nفوت پادشاه دهلى در رانگون .\r\nمسافرت نواب وليعهد انگليس به اسلامبول و به يونان .\r\nعروسى دختر دويم اعليحضرت پادشاه انگلستان شاهزاده خانم آليس « 7 » با شاهزاده حس « 8 » .\r\nفوت سرجم‌رز « 9 » مسافرى كه در قطب شمال چندين دفعه سفر كرده بود .\r\n\r\nايطاليا :\r\nاصلاح بيهودهء دولت فرانسه ما بين حضرت پاپ و اعليحضرت پادشاه ايطاليا .\r\nفوت پرنس كاپو « 10 » يكى از اعمام پادشاه سابق ناپل .\r\nملاقات والى مصر با پادشاه ايطاليا در ناپل . ايجاد بندر تازه در ناپل با حضور اعليحضرت پادشاه . خيال راه آهن به ناپل . استقراض دولت مبلغى به‌جهت مخارج اين كار از صرافان رچل « 11 » .\r\nشورش در بعضى نقاط به‌جهت هواخواهان گاريبالدى . نقار گاريبالدى با اعليحضرت پادشاه . خطبهء حضرت پاپ بر ضد اعليحضرت پادشاه ايطاليا . شناختن دولت روس اعليحضرت ويكتور امانوئل را به سلطنت تمام ايطاليا . گاريبالدى آشكارا مىگويد يا مرگ يا رم ! و اين كلام گاريبالدى بر ضد دولت فرانسه و بر ضد پادشاه جديد ايطالياست كه اولى محارست رم را در عهده گرفته و ثانى عهد كرده است كه در رم مداخله ننمايد . زخمى شدن گاريبالدى در يكى از جنگها كه با قشون پادشاه ايطاليا كرد و حبس واسر در اسپزيا « 12 » . مدت چهار ماه\r\n\r\n\r\n","description":"","footnote":"\r\n( 6 ) -  Elgin \r\n( 7 ) -  Alice \r\n( 8 ) -  Hesse \r\n( 9 ) -  SirJamesRoss \r\n( 10 ) -  Capou \r\n( 11 ) -  Rothchild \r\n( 12 ) -  Spezia \r\n","page_name":" 1409 ","page_number":459},
  {"content":"\r\n\r\nگلوله كه بر پاى او خورده بود بيرون نيامد . بالاخره به سعى فلاتن جراح فرانسوى آن گلوله خارج شد و بعد از بهبودى يافتن او را به جزيرهء كاپررا فرستادند . اين رفتارى كه نسبت به گاريبالدى شد از جوانمردى پادشاه ايطاليا در انظار اهالى ايطاليا كاسته شد .\r\nعروسى دختر دويم اعليحضرت پادشاه ايطاليا با پادشاه پرتوغال .\r\nافتتاح راه آهن از ناپل به رم .\r\n\r\nپرتوغال :\r\nشورش در بعضى نقاط به‌جهت گرانى حبوبات .\r\n\r\nبرزيل ( ينگى دنياى جنوبى ) :\r\nنقار با دولت انگليس كه بعد مبدل به صلح مىشود .\r\n\r\nچين :\r\nدر حوالى شانگاى جنگ سخت ما بين ياغيهاى تاىپنگ و عساكر فرانسه و انگليس . شكست ياغيها . زخمى شدن اميرال پرتر سردار فرانسه كه به همان زخم هلاك گرديد و عقب نشاندن ياغيها را تقريبا سى فرسخ .\r\n\r\nدانمارك :\r\nدولت دانمارك مسلح شده تهيهء جنگ مىبيند . وحشتى دارد از بعضى ادعاهاى پروس به ايالتين اسلشويك و هلستن و به دول فرانسه و انگليس و روس و سود شكايت مىنمايد از وضع و طرزى كه دولت پروس پيش گرفته است .\r\n\r\nروس :\r\nفوت صدر اعظم كنت نسلرود .\r\nامتداد سيم تلگراف به سبير « 13 » . در ظرف چهل‌ودو ساعت از سنت پطرزبورغ به برلن پايتخت پروس به توسط راه آهن مىشود رفت .\r\nتفويض حكومت لهستان به گراندوك قسطنطين برادر اعليحضرت امپراطور .\r\n\r\n\r\n","description":"","footnote":"\r\n( 13 ) -  Siberie \r\n","page_name":" 1410 ","page_number":460},
  {"content":"\r\n\r\nدر ظرف يك سال چهارده هزار و هشتصد و سى و سه نفر از متمردين لهستان محبوس شدند .\r\nحكومت گراندوك ميشل برادر كهتر امپراطور به مملكت قفقاز .\r\n\r\nژاپن :\r\nتعدى نسبت به انگليسها . خروج سفراى خارجه از يد « 14 » پايتخت و ورودشان به يكهاما « 15 » و ترضيه خواستن از دولت ژاپن .\r\n\r\nسود :\r\nملاقات سلاطين سود و دانمارك .\r\n\r\nعثمانى :\r\nصدارت فؤاد پاشا . وزارت خارجهء عالى پاشا . شورش در حلب .\r\nرئيس طايفهء دروز در حران خالد بيك از اداى ماليات مضايقه دارد و دزدى و شرارت را تا به دروازه امتداد مىدهد .\r\nافتتاح مجلس ايالتين ملداوى و والاشى به‌دست پرنس كوزاى والى .\r\nجنگ عمر پاشا با اهالى قراداغ . كمك بعضى از اتباع دولت اطريش به قراداغ . شكست سخت قشون قراداغ و متاركه خواستن والى آنجا .\r\nدولت روس ميانجى صلح است .\r\nدر بلگراد پايتخت سروستان ، به‌جهت نقارى كه ما بين عساكر عثمانى و اهالى شهر روى داده بود ، عساكر عثمانى در ارگ متحصن شده شهر را گلوله‌باران كردند . از شش قلعه كه عثمانى در سروستان داشت دو قلعه را دول فرنگ به سروى واگذار كردند و چهار قلعه را عثمانى خود متصرف است . مجلس كنفرانس از دول در اسلامبول تشكيل مىشود و اصلاح ميان عثمانى و سروى مىكند .\r\nمعاهدهء تجارتى عثمانى با روس و با اغلب دول فرنگ .\r\nوالى مصر سعيد پاشا به سياحت فرنگ مىرود . در حفر نهر مجمع البحرين اهتمامى كامل به عمل مىآورند و عمله‌جات جدا مشغول كار هستند .\r\n\r\n\r\n","description":"","footnote":"\r\n( 14 ) -  Yedo  ( متن : يد )\r\n( 15 ) -  Yokohama \r\n","page_name":" 1411 ","page_number":461},
  {"content":"\r\n\r\n\r\nفرانسه :\r\nمواجب جنرال منتبان سردار فرانسه كه در چين فتوحات كرده بود به پنج هزار تومان مقرر شد كه نسلا بعد نسل به اولاد ذكور او داده شود .\r\nايجاد ماليات جديد علاوه بر معمول بر كالسكه و اسب و نمك قدغن اكيد به وزراء كه علاوه بر مواجب و مرسومى كه هنگام وزارت مقرر است خرج نكنند .\r\nدر مجلس وكلا از قشون‌كشى به‌سمت مكزيك گفتگو شد . وكلاى دولت جواب دادند كه مقصود از فرستادن قشون بقاى نام و حفظ آبروى فرانسه است و قرارى در تنخواهى كه اهالى مكزيك استقراض از فرانسه نمودند .\r\nملقب شدن مسيو دمرنى به لقب دوك « 16 » . نصب دروان دلويس به وزارت خارجه .\r\nشيخ عثمان از طايفهء طوارق با دو نفر از مشايخ ديگر به شهر الجر « 17 » آمده قبول تبعيت فرانسه نموده بعد به پاريس سفر نمودند .\r\nاين مشايخ متعهد براين شدند كه مال التجارهء فرانسه را از داخلهء صحراى لم يزرع آفريقا عبور داده به سودان برسانند .\r\nكارخانجات پنبه‌ريسى فرانسه به واسطهء نرسيدن پنبه از ينگى دنيا معطل و صاحبان كارخانه متضرر گرديدند .\r\nآزادى نانواها در فروش نان ليكن به يك حد معين .\r\n\r\nمكزيك :\r\nعساكر انگليس و اسپانيا و فرانسه كه باهم متفق بودند در مسئلهء تغيير وضع دولت مكزيك تباينى ما بين سردارهاى دول ثلاثه پيدا شد .\r\nبا اين‌كه ژوارز رئيس جمهورى مكزيك در همان وقتى كه قشون اسپانيولى در خاك مكزيك آمده بودند بالنسبه به رعاياى اسپانيولى كمال تعدى را نموده دو كرور تومان از او جريمه گرفته جمعى از آنها را\r\n\r\n\r\n","description":"","footnote":"\r\n( 16 ) - دوك به منزلهء امير الامراء است ( ا ع ) .\r\n( 17 ) -  Alger  ( الجزيره )\r\n","page_name":" 1412 ","page_number":462},
  {"content":"\r\n\r\nبه اتهام جزئى به قتل رساند ، باوجود اين ، سردار اسپانيولى جنرال پرين اتفاق با فرانسه‌ها را مصلحت نديده تنها قشون فرانسه را در مخمصه انداخته دچار مجادله با ژوارز به تنهائى نموده سرداران اسپانيول و انگليس به كشتى نشسته به اوطان خود مراجعت نمودند و از آن به بعد دولت فرانسه مصمم براين شد كه جمهورى مكزيك را دولت امپراطورى نموده ماكسيميلين برادر امپراطور اطريش را بر تخت سلطنت مكزيك جلوس دهد . جنگ سخت قشون فرانسه كه زياده از هفت هزار نبودند با قشون ژوارز در حوالى پوابلا « 18 » . ورود قشون فرانسه به سردارى جنرال دوا به بندر وراكروز مكزيك . تلف شدن بيشتر از قشون فرانسه از تب زرد .\r\nعدد قشون فرانسه به بيست و پنج هزار مرد و پنج هزار اسب رسيد .\r\n\r\nيونان :\r\nشورش در نپلى « 19 » كه قورخانهء دولت آنجا واقع شده است .\r\nجنگ قشون دولتى با ياغيان . شورش در اغلب نقاط مملكت بر ضد سلطنت .\r\nشورش سخت بر ضد خانوادهء سلطنت . اجماع مردم در عزل پادشاه كه از شاهزاده‌هاى باوير بود . اتحاد قشون با شورشيان . استعفاى پادشاه اتهن « 20 » از سلطنت . ايجاد دولت موقتى . ترديد در انتخاب پادشاه جديد . پرنس الفرت « 21 » پسر دويم اعليحضرت پادشاه انگلستان داعيهء سلطنت دارد كه قبول نمىشود . دولت دولشنتبرگ « 22 » از شاهزاده‌هاى روس كه داعيهء سلطنت دارد او هم رد مىشود . پدر پادشاه پرتوغال فرديناند كه به او نيز تكليف سلطنت مىنمايند او نيز قبول نمىنمايد .\r\nخزانهء دولت خالى است .\r\nانقلاب و اغتشاش در جميع نقاط قشون بىنظم و بىسردار .\r\n\r\n\r\n","description":"","footnote":"\r\n( 18 ) -  Puebla \r\n( 19 ) -  Nauplie \r\n( 20 ) -  Othon \r\n( 21 ) -  Alfred \r\n( 22 ) -  Lauchtenberg \r\n","page_name":" 1413 ","page_number":463},
  {"content":"\r\n . \r\n\r\n","description":"","footnote":"","page_name":" 1414 ","page_number":464}
  ]