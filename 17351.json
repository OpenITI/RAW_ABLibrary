[
  {"content":"\r\n\r\nشرح كشف المراد\r\nعلى محمدى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nناشر : انتشارات دارالفكر\r\nقم - خيابان ارم ، 733645\r\nسال تأسيس : 1336\r\nمؤسس : مرحوم حضرت حجة الاسلام والمسلمين\r\nآقاى حاج سيد عبدالحميد مولانا ( ره )\r\nشرح كشف المراد\r\nمؤلف : على محمدى\r\nناشر : انتشارات دارالفكر\r\nقم / خيابان ارم ، تلفن 723645\r\nچاپ : قدس ، تلفن 731354\r\nنوبت چاپ : چهارم ، 1378\r\nتيراژ : 4000 نسخه\r\nقيمت : 1750 تومان\r\nكليه حقوق براى ناشر محفوظ است\r\nشابك 4 - 13 - 6012 - 964 - 4 - 13 - 6012 - 964 isbn\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nپيشگفتار :\r\nبسم اللّه الرّحمن الرّحيم درود و سلام خداوند به تمامى پيام‌آوران راستين الهى بر بشر از جناب آدم ابو البشر ( عليه السلام ) تا خاتم آنان و خواجهء كائنات جناب سفير كبير الهى حضرت محمد بن عبد اللّه صلّى اللّه عليه و آله كه راهنمايان انسانها از ظلمات بسوى نور ، و ساربانان بزرگ قافلهء بشريت به سر منزل مقصود بوده‌اند و به فرموده حكيم شبسترى در گلشن راز :\r\n در اين ره انبياء چون ساربانند * دليل و رهنماى كاروانند\r\nوز ايشان سيد ما گشته سالار * هم او اول هم او آخر در اين كار \r\nو درود و سلام الهى بر پيشوايان معصوم و بر حق شيعه بويژه جناب خاتم الاوصياء عجل اللّه تعالى فرجه الشريف كه زيباترين جلوه‌هاى رزم و عاليترين مفسران وحى و قرآن ناطقند و باران معارف اسلام ناب از دامان بلند اين قلّه‌هاى سر بفلك كشيده بر سرزمين جان تشنگان معرفت باريدن گرفته و اين باران\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nرحمت پيوسته تا دامنهء قيامت مستدام است تاريخ علم در همهء ابعاد و بويژه در بعد معارف حقّه رهين فيض كلام روح‌بخش آنان است .\r\nو درود هميشگى بر پاسداران جان بر كف معارف اصيل اسلام ناب در طول تاريخ از كلينى رحمه اللّه تا خمينى بزرگ رضوان اللّه و بركاته عليهم كه پيوسته با موضعگيريهاى حكيمانه در برابر انديشه‌هاى الحادى و التقاطى بسان سدّى آهنين و دژى پولادين جلو نفوذ اجانب را گرفته و دست پليد دستياران شياطين را از حريم مقدس معارف جعفرى ( عليه السلام ) قطع نموده‌اند . فرزانگان وارسته‌اى كه در تمام عمر با تلاشى جانكاه به معمارى اين بناى رفيع پرداخته و به خوبى از عهدهء آن برآمده‌اند « و السلام عليهم يوم ولدوا و يوم ماتوا و يوم يبعثون حيّا » .\r\nو درود بر شهيدان هميشه شاهد تاريخ از سالار شهيدان و اسوهء رزمندگان حضرت سيد الشهداء ( عليه السلام ) تا شهيدان والاى انقلاب اسلاميمان و تا همهء شهداى آيندهء تاريخ كه با نثار جان پاك خويش ظلم و استبداد را نابود كرده و زمينه را براى نشر معارف حقّهء تشيع فراهم ساختند .\r\nنامشان گرامى و يادشان جاودانه در قلبها و راهشان پررهرو باد .\r\nو درود به همهء انسانهاى آزاده و مردان حقجوى و حق‌گوى تاريخ كه بدور از تعصبات قومى و نژادى و ملّى و مذهبى در صدد يافتن راه حق بوده و هستند .\r\nو امّا بعد : نوشتارى كه پيش روى شما است شرحى بر كتاب ارزشمند كشف المراد فى شرح تجريد الاعتقاد است كه بدنبال چند دوره تدريس به چاپ رسيده و در اختيار خوانندگان محترم قرار مىگيرد از آنجا كه مطالب كتاب كاملا فنى بوده و در قالبهاى علمى و با شيوه‌هاى منطق ارسطوئى عرضه شده لذا استفاده از آن براى مبتديان جدّا مشكل بود بر اين اساس شارح كتاب مصمّم شد كه راه وسط را برگزيده ، و با عباراتى كه نه خيلى\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nاصطلاحى و علمى و نه خيلى عاميانه باشد به حل معضلات و مشكلات متن بپردازد باميد اينكه در مرحلهء اوّل براى طلّاب علوم دينيه و دانشجويان دانشگاهها و در مرحله بعد براى هر كسى كه با كتاب و مطالعه سر و كار دارد سودمند واقع شود و ذخيره‌اى براى يوم المعاد باشد :\r\nدر اينجا تذكّر چند مطلب را ضرورى مىدانم :\r\nالف : متن كتاب عبارتست از تجريد الاعتقاد كه توسّط جمال المحققين استاد البشر حكيم و رياضى دان و متكلم بزرگ شيعى جناب خواجه نصير الدين طوسى تدوين شده و چون در اين كتاب امهات مباحث كلامى با عباراتى موجز و در عين حال متقن و فنى مطرح شده فلذا در طول تاريخ از سوى علماء بزرگ شيعه و سنى شروح و تعليقات بسيارى چه به زبان پارسى و چه به زبان عربى پيرامون آن نگارش يافته است . و امّا شرح كتاب عبارتست از كشف المراد فى شرح تجريد الاعتقاد كه توسط علّامه على الاطلاق جامع المعقول و المنقول و حاوى الفروع و الاصول جناب علّامه حلى تدوين شده وى در سال 648 هجرى در ماه رمضان متولد و به سال 726 ه در ماه محرم وفات يافته است و اين شرح از سوى محققين بهترين شرح شناخته شده تا آنجا كه فاضل قوشچى گويد : « لو لا كشف المراد لما فهمنا مراد تجريد الاعتقاد » .\r\nب : محور اصلى مباحث كتاب راجع به الهيات و ما وراء الطبيعة است و روىهمرفته دو بخش دارد :\r\n1 - بخش امور عامّه يا الهيات بالمعنى الاعم كه پيرامون وجود و ماهيت و احكام آن دو گفتگو مىكند .\r\n2 - بخش الهيات بالمعنى الاخص كه راجع به اصول اعتقادى بحث مىكند و ما تنها اين بخش را شرح كرده‌ايم .\r\nج : بنده معتقد هستم كه جامعترين كتاب كلامى كه شايسته درس\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nو بحث در حوزه‌ها و دانشگاهها است همين كتاب است و بر همين اساس به شرح آن اقدام نمودم .\r\nه : اگر به خطا و يا نسيانى بر خورديد قبلا از تذكر آن متشكرم .\r\nقم - فيضيه - على محمدى خراسانى اوّل رمضان المبارك 1410 ه . ق\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\nالمقدّمة\r\n\r\n( مطلب اول )\r\nاز آنجا كه از طرفى مباحث كلامى و معارف الهى يك سلسله مسائل عقلى خالص مىباشند و با انديشه و فكر انسان سروكار دارند و از طرف ديگر ما انسانها غالبا با محسوسات مأنوس بوده و هر چيزى را با مقياس ماديات مىخواهيم بسنجيم و همه چيز را در چهار چوب زمان و مكان و چيست و چگونه است و . . . مىشناسيم لذا درك و هضم مباحث الهيات و ما وراء طبيعت براى ما بسيار دشوار مىنمايد و بقول يكى از بزرگان شريفترين علوم علم توحيد است و در عين حال مشكلترين دانش هم همين دانش است البته دشوارى مسائل نبايد موجب وحشت و يا نوميدى انسان گردد چرا كه هر چه گنج بزرگتر زحمت هم بيشتر بايد باشد و به آسانى انسان به گنج مقصود رهسپار نمىشود و لذا طى اين مرحله بىهمرهى خضر نبايد كردن كه دراز است مسير و بس خطرها دارد .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nبه قول ابن ابى الحديد معتزلى :\r\n فيك يا اعجوبة الكون غدا الفكر كليلا * انت حيرت ذوى اللّب و بلبلت العقولا\r\nكلما قدم فكرى فيك شبرا فرّ ميلا * ناكصا يخبط فى عمياء لا يهدى سبيلا \r\nكاملا مطلب طبيعى است كه يك كوهنورد اگر بخواهد قلّه‌هاى عظيم و سر بفلك كشيده‌اى همانند قلّهء دماوند را فتح كند بايد ابزار لازم را در اختيار داشته باشد و در هر رشته‌اى مطلب از همين قرار است چرا كه جهان ، جهان اسباب و مسببات است و هر هدفى هم ابزارى متناسب با خود دارد هدف مادّى ابزارى مادّى مىطلبد و هدف معنوى ابزار معنوى مىطلبد ، آشنائى به معارف الهى نيز اسبابى لازم دارد كه ذيلا به برخى از آنها اشارت مىكنيم :\r\n1 - شرح صدر يعنى دريا دل بودن : پيمودن اين راه حوصله زيادى لازم دارد و صبر ايوب مىطلبد كه هر گونه شتابى ممكن است مايه سقوط انسان شود قرآن در اين زمينه مىگويد :  فَمَنْ يُرِدِ اللَّهُ أَنْ يَهْدِيَهُ يَشْرَحْ صَدْرَهُ لِلْإِسْلامِ وَ مَنْ يُرِدْ أَنْ يُضِلَّهُ يَجْعَلْ صَدْرَهُ ضَيِّقاً حَرَجاً كَأَنَّما يَصَّعَّدُ فِي السَّماءِ . . . \r\n« سورهء انعام آيهء 126 » .\r\n2 - پاكى از گناه : هر گناهى بسان نقطه سياهى است كه بر قلب انسان نقش مىبندد و اگر گناه افزون گرديد بطور كلّى دل را سيه مىگرداند و آن دل هرگز گنجايش معارف الهى را نخواهد داشت از ديدگاه اسلام اين دو با هم تناسب معكوس دارند يعنى هر كس از معصيت دور باشد موفق به شناخت معارف مىگردد و هر كس خدا را شناخت گرد معصيت نمىگردد ، در اثر غرق شدن در لجن زار گناه است كه دل تاريك گشته و از هر سنگى سخت‌تر مىگردد و قابليت و ظرفيت معارف را ندارد به فرمودهء امام خمينى رحمه اللّه در\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nنيمه شعبان سال 1405 :\r\nآنكه درس توحيد مىدهد ولى منيت دارد او زبان شيطان است كه درس توحيد مىدهد .\r\n3 - دارا بودن تقواى الهى : يعنى ملكه‌اى كه بتوسط آن واجبات را به سهولت انجام دهد و از محرمات هم به آسانى اجتناب كند و بقول قرآن :\r\n اتَّقُوا اللَّهَ وَ يُعَلِّمُكُمُ اللَّهُ  - و  إِنْ تَتَّقُوا اللَّهَ يَجْعَلْ لَكُمْ فُرْقاناً  .\r\n4 - داشتن تلاش و جديت لازم : از آنجا كه معارف الهى سنگين‌ترين و عميق‌ترين مسائل عقلى است لذا نبايد متوقع بود كه با يك بار درس و يا مطالعه حلّ گردد بلكه نياز به مراجعهء مكرر و مطالعات پىدرپى مىباشد در اينجا سخنى از بزرگترين عارف باللّه بعد از معصومين ( عليهم السلام ) نسبت به بزرگترين فيلسوف الهى را بعنوان شاهد ذكر مىكنيم : امام خمينى قدس سرّه الشريف در ص 152 از كتاب مصباح الهدايه مىفرمايد :\r\nالا ترى ان الشيخ الرئيس ابا على سينا يقول : انى ما قرأت على الاستاذ من الطبيعيات و الرياضيات و الطب الّا شيئا يسيرا و تكفلت بنفسى على جلّها فى مدة يسيرة بلا تكلّف و ظفرت على حلّها به غير تعسف و اما الالهيات فما فهمت منه شيئا الا بعد الرياضات و التوسل الى مبدء الحاجات و التضرع الجبلى الى قاضى السئوالات حتى انى فى مسئلة واحدة منها راجعت اربعين دفعة فما فهمت منها شيئا حتى آيست من حلّ ذلك العلم الى ان انكشف لى بالرجوع الى مبدء الكل و التدلى الى بارئ القل و الجل مع ان خطاياه فى ذلك العلم الاعلى اكثر كثير كما يظهر بالمراجعة الى كتبه فاذا كان هذا حال الشيخ الرئيس النابغة الكبرى و الاعجوبة العظمى الذي لم يكن له فى حدة الذهن و جودة القريحة كفوا احد فكيف بغيره من متعارف الناس ؟ !\r\n\r\n","description":"","footnote":"","page_name":" 9 ","page_number":9},
  {"content":"\r\n\r\n5 - و شرائط ديگرى كه بايد فراهم باشد .\r\nدر خاتمه دو سخن از دو حكيم نامى را تقديم مىكنم :\r\n1 - شارح حكمة الاشراق در ص 13 از شرح حكمة الاشراق مىگويد :\r\nلا يعلم العلم الالهى الّا كل ذكى « باهوش » صبور .\r\n2 - بنيانگذار حكمت متعاليه جناب صدر المتألهين در جلد ششم اسفار ص 6 و 7 مىگويد :\r\nفان لقبول الحكمة و نور المعرفة شروطا و اسبابا كانشراح الصدر و سلامة الفطرة و حسن الخلق و جودة الرأى وحدة الذهن و سرعة الفهم مع ذوق كشفى .\r\n\r\n( مطلب دوّم ) بطور كلى تعاليم اسلام در سه قسمت خلاصه مىگردد :\r\n1 - اعتقاديات يعنى امورى كه بايد آنها را شناخت و بدان معتقد بود و باور قلبى كسب كرد .\r\n2 - اخلاقيات يعنى مباحثى كه به شدن انسان كمك مىكند از قبيل شناخت صفات حسنه و آراسته شدن به آنها [ تخلقوا باخلاق اللّه - تأدبوا بآداب اللّه 
  ] و دور كردن نفس از صفات رذيله از قبيل : تكبر - حسد - كينه - عجب و . . .\r\n3 - احكام يعنى شناخت واجبات و محرمات الهى و امتثال واجب و اجتناب از محرمات الهى .\r\nعلمى كه متكفل بخش اوّل است علم كلام نام دارد و علمى كه مبين\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nبخش دوّم است علم اخلاق و علمى كه مبين بخش سوّم است علم فقه نام دارد و كاملا مشخص است كه ما در قسمت اوّل گفتگو مىكنيم .\r\nمباحث اعتقادى را در سه مرحله بايد فرا گرفت :\r\n1 - به شيوهء متكلمين اسلامى 2 - به روش فلاسفه اسلامى 3 - به روش عرفاء اسلامى آنگاه است كه مىتوانيم به عمق معارف الهى در قرآن و روايات و مناجاتهاى معصومين ( عليهم السلام ) راه بيابيم فعلا بحث ما به شيوهء اوّل است و در اين زمينه متكلمين اسلامى به سه فرقهء مهم تقسيم مىشوند :\r\n1 - معتزله 2 - اشاعره 3 - اماميه امّا معتزله : گروهى بودند كه در اواخر قرن اوّل هجرى و يا اوائل قرن دوم بوجود آمدند ، اينان پيروان و اصل بن عطاء معتزلى هستند ، و اصل در سال 80 هجرى متولد و در سال 131 هجرى درگذشت پس از و اصل اخو الزوجة او عمرو بن عبيد آراء وى را توسعه داده و تكميل نمود ، و اصل از تلامذهء حسن بصرى بود كه بعدها از درس وى كناره گرفت و حسن گفت : اعتزل عنا يعنى از ما عزلت و فاصله گرفت از آن پس اين گروه به اسم معتزله معروف شدند در اينجا به گروهى از معروفترين متكلمين معتزله اشاره مىكنيم : 1 - و اصل بن عطا 2 - عمرو بن عبيد 3 - ابو الهذيل علاف 4 - نظام 5 - جاحظ 6 - ابو القاسم بلخى 7 - ابو على جبائى 8 - ابو القاسم جبائى 9 - قاضى عبد الجبار معتزلى 10 - صاحب بن عباد 11 - جار اللّه زمخشرى .\r\nو امّا اشاعره : اين گروه پيروان ابو الحسن اشعرى هستند كه وى در سال 260 هجرى متولد و در سال 303 هجرى درگذشت وى از شاگردان قاضى عبد الجبار معتزلى بود و سالها نزد او تلمذ نموده و مكتب معتزله را بطور كامل\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nآموخته سپس از آن اعراض نموده و به اهل حديث روى آورد و مكتب اشاعره را در اواخر قرن سوم و يا اوائل قرن چهارم تأسيس كرد .\r\nبرخى از معروفترين چهره‌هاى اين مكتب عبارتند از :\r\n1 - ابو الحسن اشعرى 2 - قاضى ابو بكر باقلانى 3 - ابو اسحاق اسفراينى 4 - امام الحرمين جوينى 5 - امام محمد غزالى 6 - امام فخر رازى و امّا اماميه : اين گروه پيروان ائمه اهل بيت ( عليهم السلام ) هستند و معارف دين را از مكتب پربار امامان معصوم ( عليهم السلام ) آموخته‌اند و به نام اماميه اثناعشريه معروف گشته‌اند .\r\nو برخى از معاريف متكلمين اين مكتب عبارتند از :\r\n1 - حكيم فارابى 2 - خواجه نصير الدين طوسى 3 - علّامه حلى 4 - سيد مرتضى 5 - هشام بن حكم 6 - مؤمن الطاق 7 - شيخ مفيد 8 - استاد شهيد مطهرى و . . .\r\nمرحوم سيد صدر در كتاب ارزشمند تأسيس الشيعة از ص 350 تا ص 402 حدود هشتاد نفر از متكلمين نامى شيعه را ذكر مىكند .\r\nمهمترين مشخصه مكتب فوق اينست كه : معتزله طرفدار تفويض و اشاعره طرفدار جبر و اماميه طرفدار امر بين الامرين هستند كه در آينده در افعال الهى در اين زمينه بحث خواهيم كرد در خاتمه به يك نكته اشاره مىكنيم :\r\n1 - در وجه تسميه اين علم به كلام وجوهى گفته شده :\r\nالف : چون مهمترين مورد بحث در آن كلام حق بود كه آيا قديم است يا حادث ؟\r\nب : چون متكلمين هنگام بحث يا تدوين كتابى در علم كلام مىگفتند :\r\nالكلام فى كذا . . .\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nج : چون اين علم صاحبش را در بحث و استدلال قوى مىكند لذا به علم كلام ناميده شده و به عقيدهء بنده : وجه اخير از وجوه قبل به ذهن نزديكتر است .\r\n\r\n( مطلب سوم ) ( هدف از خلقت )\r\nيكى از پيچيده‌ترين مسائلى كه توجه همهء دانشمندان دنيا و بلكه همهء افراد بشر را بسوى خود جلب نموده است و در حقيقت گمشدهء اصلى انسانها است و همهء مكتبهاى جهان اعم از ماترياليستها و متافيزيسين‌ها پيرامون آن به گفتگو نشسته‌اند مسأله هدف از آفرينش است اصولا هستى يعنى مجموعه آسمانها و زمين و موجودات به كدام منظور آفريده شده‌اند ؟ و از همه مهمتر خصوص انسان به چه منظور خلق شده ؟ آيا آفرينش هدفى متعالى را تعقيب مىكند يا همانند سنگ آسياب سر گردان به دور خويش مىچرخد ؟ آيا انسان از خاك برخاسته و دوباره به خاك بر مىگردد و نابود مىگردد يا اينكه بسوى بىنهايت گام برمىدارد ؟ در روايات ما به اين مطلب زياد توجه شده كه :\r\nرحم اللّه امرأ علم من اين ؟ و فى اين ؟ و الى اين ؟\r\nو مولوى هم با الهام از همين بيانات است كه مىگويد :\r\n روزها فكر من اينست و همه شب سخنم * كه چرا غافل از احوال دل خويشتنم\r\nاز كجا آمده‌ام ؟ آمدنم بهر چه بود ؟ * به كجا مىروم آخر ننمائى وطنم ؟ \r\n\r\n","description":"","footnote":"","page_name":" 13 ","page_number":13},
  {"content":"\r\n\r\nكاملا پيداست كه اين رشته سرى دراز دارد و در يك يا چند بحث نمىگنجد ولى از باب اينكه : مقدمه براى بحث ما است و در مقدمات بنا بر اختصار است و از باب اينكه در حكمت الهى هم قدرى بحث خواهد شد و از باب اينكه :\r\n آب دريا را اگر نتوان كشيد * هم به قدر تشنگى بايد چشيد \r\nخيلى فشرده اين بحث را به عنوان مىكنيم : كلّا اين بحث دو مرحله دارد :\r\n1 - هدفدارى در جهان هستى 2 - هدفدارى در انسان امّا مرحله اوّل : دو سؤال است :\r\n1 - آيا كل هستى و آفرينش هدفدار است يا خير ؟\r\n2 - اگر هدفدار است آن هدف چيست ؟\r\nجواب سؤال اوّل : ما معتقديم كه آفرينش داراى هدف است و اين مدّعا را با دليل عقلى و نقلى اثبات مىكنيم امّا عقل : به اعتراف همهء دانشمندان طبيعى در سراسر جهان هستى نظام متقن و هماهنگى عجيبى وجود دارند و هر كس به زبانى از اين هماهنگى سخن گفته فى المثل ماركسيستها اصلى دارند به نام اصل پيوستگى عمومى و يا تأثيرات متقابل كه معتقدند حتى ميان ريگ بيابان و كهكشانهاى عظيم پيوند وجود دارد و اگر يك سنگريزه نابود شود مساوى است با نابودى كلّ هستى يا مثلا عرفا مىگويند : جهان انسان كبير است و انسان جهان صغير بقول حكيم شبسترى در گلشن راز :\r\n جهان انسان شد و انسانى جهانى * از اين پاكيزه‌تر نبود بيانى \r\n\r\n","description":"","footnote":"","page_name":" 14 ","page_number":14},
  {"content":"\r\n\r\nو يا بقول ولتر فرانسوى : جهان از يك دستگاه ساعت كمتر نيست و همچنانكه وجود دستگاه ساعت را بدون ساعت‌ساز نمىتوان فرض كرد وجود جهان را هم بدون آفريدگار نمىتوان تصور نمود پس از جملاتى مكالمه‌اى فرض كرده ميان يك نفر فيلسوف با طبيعت . . . هنگامى كه فيلسوف از بعض امور طبيعت تعجب مىكند طبيعت به او مىگويد : فرزند اين تعجب به تو از آن راه دست داده كه نام مرا به غلط گذاشته‌اند ، و مرا طبيعت ناميده‌اند و حال آنكه من سرا پا صنعتم [ يعنى در طبيعت دست صانع آشكارا ديده مىشود 
  ] « به نقل از سير حكمت در اروپا ج 2 ص 173 » .\r\nو يا بقول بعضى ديگر از دانشمندان : هستى همانند كتابى است كه از آغاز تا به انجام يك هدف را دنبال مىكند و بقول استاد متفكر و شهيد والامقام آية اللّه مطهرى :\r\nاجزاء جهان ارتباط ارگانيكى و زنده دارند همانند بدن انسان نه ارتباط ميكانيكى و جامد همانند قطعات ماشين كه هيچ‌كدام از ديگرى خبر ندارد .\r\nو از همه بالاتر سخنى است كه به على ( عليه السلام ) امام عارفان نسبت داده شده كه مىفرمايد :\r\n أ تزعم انك جرم صغير * و فيك انطوى العالم الاكبر\r\nو انت الكتاب المبين الذي * با حرفه يظهر المضمر \r\nپس در هستى هماهنگى و انسجام وجود دارد و بقول سعدى شيرين سخن :\r\n جهان چون چشم و خط و خال و ابرو است * كه هر چيزش به جاى خويش نيكو است \r\n\r\n","description":"","footnote":"","page_name":" 15 ","page_number":15},
  {"content":"\r\n\r\nو عقل مىگويد : در هر مجموعه‌اى نظم و هماهنگى وجود داشته باشد دليل بر هدفدارى بودن آنست و بدون هدف وجود چنين نظامى عبث و بيهوده كارى است .\r\nو امّا نقل : قرآن مىگويد :\r\n  إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ لَآياتٍ لِأُولِي الْأَلْبابِ الَّذِينَ يَذْكُرُونَ اللَّهَ قِياماً وَ قُعُوداً وَ عَلى جُنُوبِهِمْ وَ يَتَفَكَّرُونَ فِي خَلْقِ السَّماواتِ وَ الْأَرْضِ رَبَّنا ما خَلَقْتَ هذا باطِلًا سُبْحانَكَ فَقِنا عَذابَ النَّارِ   « آل عمران 190 - 191 » .\r\nو در جاى ديگر مىفرمايد :  وَ ما خَلَقْنَا السَّماواتِ وَ الْأَرْضَ وَ ما بَيْنَهُما لاعِبِينَ  « انبياء / 16 » .\r\nجواب سؤال دوّم : هدف اصلى از آفرينش جهان تكامل است هر موجودى به سمت كمال لائق به حال خويش حركت مىكند و با آفات و موانع كمال خود مبارزه مىكند منتهى كمالات ساير موجودات متناهى است فى المثل هسته‌اى كه تبديل به درختى تنومند مىشود و ميوه مىدهد ولى مسير تكامل انسانها نامتناهى است به هر مرتبه‌اى كه برسد مرتبه بالاترى هم دارد .\r\nو از ديدگاه اسلام و قرآن همهء هستى طفيلى بوده و مقصود انسان است و آيات فراوانى دالّ بر اين معنا است كه موجودات جهان مسخر انسانند :\r\nدر سورهء نحل آيه 12 مىخوانيم :  وَ سَخَّرَ لَكُمُ اللَّيْلَ وَ النَّهارَ وَ الشَّمْسَ وَ الْقَمَرَ  .\r\nدر سورهء ابراهيم آيه 32 مىخوانيم :  وَ سَخَّرَ لَكُمُ الْأَنْهارَ  .\r\nدر سوره بقره آيه 29 مىخوانيم :  هُوَ الَّذِي خَلَقَ لَكُمْ ما فِي الْأَرْضِ جَمِيعاً  .\r\nدر سورهء لقمان آيه 20 مىخوانيم :  أَ لَمْ تَرَوْا أَنَّ اللَّهَ سَخَّرَ لَكُمْ ما فِي \r\n\r\n","description":"","footnote":"","page_name":" 16 ","page_number":16},
  {"content":"\r\n\r\n السَّماواتِ وَ ما فِي الْأَرْضِ  .\r\nو در حديث قدسى آمده : يا بن آدم خلقت الاشياء لاجلك و خلقتك لاجلى .\r\nو امّا مرحله دوم : دو سؤال مطرح است :\r\n1 - آيا انسان هدفدار است ؟\r\n2 - آن هدف چيست ؟\r\nجواب سؤال اوّل : وقتى مدلّل شد كه كل هستى بسوى مقصدى روان است پس انسان هم كه جزئى از اين مجموعه است قهرا بسوى تكامل در حركت خواهد بود و قرآن به اين امر تصريح نموده :  أَ فَحَسِبْتُمْ أَنَّما خَلَقْناكُمْ عَبَثاً وَ أَنَّكُمْ إِلَيْنا لا تُرْجَعُونَ  « مؤمنون / 115 » .\r\nجواب سؤال دوّم : هر انسانى بطور فطرى و وجدانى معترف است كه بشر براى سعادت و خوشبختى آفريده شده منتهى هر گروهى سعادت را در امرى مىداند :\r\n1 - برخى سعادت را در پر خوردن و شهوترانى و ساير امور حيوانى مىدانند .\r\n2 - برخى مىگويند : خوشبخت كسى است كه قويتر و گردن‌كلفت‌تر از همه باشد .\r\n3 - برخى مىگويند : خوشبخت كسى است كه ثروتمندتر از همه باشد .\r\nو امّا از ديدگاه اسلام بشر براى تكامل و خداگونه شدن و رسيدن به حق آفريده شده و قرآن مىگويد :  إِنَّا لِلَّهِ وَ إِنَّا إِلَيْهِ راجِعُونَ  ، و نيز مىگويد :  يا \r\n\r\n","description":"","footnote":"","page_name":" 17 ","page_number":17},
  {"content":"\r\n\r\n أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيهِ  و رسيدن به مقام والاى انسانى و سعادت دارين در گرو دو امر ميسر است :\r\n1 - شناخت واقعى حقيقت مطلق هستى يعنى خداوند .\r\n2 - پرستش آن ذات مقدس و نيايش به درگاه او  وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ  « ذاريات / 56 » .\r\nبنا بر اين در قدم اوّل هر انسانى به حكم عقل وظيفه دارد خداى را بشناسد و با معارف دين آشنا گردد و ما در اين نوشتار در صدد رسيدن به اين مطلوب هستيم و مىتوان با صراحت ادّعا كرد كه دعوت انبياء ( عليهم السلام ) نيز در اطراف اين دو محور خلاصه مىشود نخست شناخت حق و سپس پرستش آن ذات بىهمتا قرآن راجع به نبى اكرم اسلام مىفرمايد :   يا أَيُّهَا النَّبِيُّ إِنَّا أَرْسَلْناكَ شاهِداً وَ مُبَشِّراً وَ نَذِيراً وَ داعِياً إِلَى اللَّهِ بِإِذْنِهِ وَ سِراجاً مُنِيراً   و شعار دعوت نبى اكرم اين بود كه « قولوا لا إله الا اللّه » چنان كه قرآن از زبان چندين پيامبر در قرآن اينچنين نقل مىكند :  أَنِ اعْبُدُوا اللَّهَ وَ اجْتَنِبُوا الطَّاغُوتَ  .\r\nپس غرض اصلى انبياء هم ايجاد يك جامعهء توحيدى است كه هم در جنبهء نظرى و معرفتى مردم را به يك سو مىخوانند و آن آفريدگار يكتا است و هم در جنبهء عملى و رفتارى فردى بشر را به وحدت و پرستش يك حقيقت دعوت مىكنند و هم در جنبهء توحيد عملى اجتماعى بايد يك قانون در جامعه حاكم باشد و آن قانون اللّه است .\r\nپايان\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n\r\n( مطلب چهارم ) ( ضرورت شناخت اصول دين )\r\nاز ديدگاه علماء اسلام مهمترين مسأله و باارزشترين بحث ، مباحث خداشناسى است و در روايات آمده : معرفة اللّه تعالى اعلى المعارف « از على عليه السلام » و در حديث ديگر از امام صادق ( عليه السّلام ) نقل شده كه : افضل العبادة العلم باللّه « بحار الانوار ج 1 ص 215 » .\r\nو نيز از ديدگاه بسيارى از دانشمندان اسلامى اولين واجب از واجبات اسلام معرفت اللّه است و اولين قدم در وادى دين و دين‌دارى خداشناسى و معادشناسى و پيامبرشناسى است در اولين خطبهء نهج البلاغه مىخوانيم : اوّل الدين معرفته چنانچه اوّل العلم معرفة الجبار و نيز از ديدگاه همهء متفكران اسلامى و بلكه همهء امت اسلام و بلكه همهء عقلاء عالم شناخت مبدء و معاد لازم و ضرورى است و ما بر اين امر براهين متعدد عقلى و نقلى داريم كه از ميان همهء آنها به دو دليل بسنده مىكنيم كه از قديم الايام اين دو دليل در كتب كلاميه ذكر شده است و قبل از بيان ادلّه سخنى از مرحوم شيخ جعفر شوشترى در رسالهء منهج الرشاد ص 4 نقل مىكنيم ، ايشان مىگويند :\r\nبدان كه تكليف به معرفت عقائد اهمّ تكاليف است يعنى در احكام خدا از او مهمتر نيست چون‌كه ندانستن باعث مخلّد بودن در عذاب است و اوّل تكاليف است يعنى پيش از همهء واجبات بايد تحصيل آن كرد حتى اينكه تا آن را درست نكرده اگر نماز كرد باطل است . و اشكل تكاليف است از اين جهت كه گاهى با تقصير در آن احكام نجاست بر شخص مترتب مىشود هرگاه\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nخلاف واقع را معتقد باشد مثل بسيارى از مردان و زنان كه از بابت غفلت و بىمعرفتى خدا را جسم تصور نموده و يا در آسمانها مىدانند ، حكم به طهارت ايشان مشكل است هر چند مستضعف باشند و مقصر نباشند .\r\nپس از نقل اين مطلب مىپردازيم به بيان دو دليل مطلب :\r\nدليل اوّل : عقل هر عاقلى حكم مىكند به اينكه دفع عقاب محتمل واجب است ، توضيح مطلب : ما انسانها در جميع شئون و امور دنيويمان با احتياط گام برمىداريم و در هر كارى مصالح و مفاسد را مىسنجيم و بر اساس آن برنامه‌ريزى مىكنيم و تا اطمينان پيدا نكنيم اقدام نمىكنيم فى المثل در انتخاب رشته تحصيلى منافع خود و يا جامعه را مد نظر قرار مىدهيم ، در تجارت و دادوستد مصالح خود را مورد نظر قرار مىدهيم ، در ورود به يك حزب يا گروه سياسى و غيره پيرامون آن مطالعه مىكنيم در پذيرش آتش بس و يا صلح مصالح فرد يا ملت و مكتب را مدّ نظر قرار مىدهيم ، مىخواهيم نقطه‌اى را بعنوان قرارگاه انتخاب كنيم تا مطمئن نشويم كه اينجا از خطرات احتمالى مصون است آن را انتخاب نمىكنيم - مىخواهيم به مسافرت برويم تا از تأمين جادّه مطمئن نباشيم اقدام نمىكنيم و خلاصه در جميع كارهاى كوچك و بزرگ نسنجيده اقدام ننموده بلكه پيرامون آن مطالعه مىكنيم .\r\nتازه امور دنيويه قابل قياس با مسائل اخروى و اعتقاديات نيست چرا كه در اينجا مسئلهء سرنوشت است و اينكه الى الابد انسان شادكام باشد و يا تا بىنهايت گرفتار و معذب باشد حال در طول تاريخ پيامبرانى آمده‌اند و با تمام وجود مردم را از قيامت و عذاب الهى ترسانيده و به نعمت‌هاى بهشتى وعده داده‌اند و در راه اين آرمانهاى بلند تا پاى جان مقاومت نموده و بلكه در اين راه جان داده‌اند و انسانهاى فراوانى به آنها گرويده‌اند و در مقابل مستكبران\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nو گروههاى زيادى مخالفت نموده و به مرز جبهه‌بندى رسيده و به مبارزات دامنه‌دارى دست زده‌اند آيا اين مقدار كافى نيست كه هر انسانى احتمال دهد كه شايد سخن انبياء حق بوده و اگر متابعت ننمودم پس از مرگ نادم گردم ؟\r\nآيا وجدان انسان بدون مطالعه و كنجكاوى مىتواند قرار يابد ؟ پس به حكم عقل فطرى به منظور دفع خوف نفسانى و رفع اضطراب و نگرانى و ايجاد آرامش روحى بايد به سراغ تحصيل معارف رفت تا دفع ضرر محتمل نمود آن هم احتمالى كه كاملا منطقى و عقلائى است و عقلاء عالم آن را ناديده نمىگيرند تازه به قول دانشمندان اصول احتمال هر چند ضعيف باشد مثلا 10 % احتمال بدهيم كه عقابى در كار است امّا محتمل كه عقاب باشد قوى است و در اين گونه موارد به احتمال ضعيف هم اعتنا مىشود .\r\nدليل دوّم : همه ما قبول داريم كه نعمتهاى فراوان مادى و معنوى در اختيار ما بوده و ما را احاطه كرده از اصل وجود ما تا نعمتهاى كوچك و بزرگ ديگر ، و نيز همه قبول داريم كه خود ما اين نعمتها را به خود نداده‌ايم پس منعمى در كار است ، عقلاء عالم انسانى را كه به او نعمتى داده شود و او شكر منعم نكند مستحق مذمت مىدانند پس به حكم عقل شكر منعم لازم است و ترديدى نيست در اينكه شكر منعم بدون شناخت منعم ميسر نيست پس به حكم عقل مقدمتا بايد صاحب اصلى نعمت‌ها و ولى نعمت را شناخت تا در مقام تشكر از او بر آمد باز هم عقلا معرفت اللّه تعالى ضرورى است .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\n\r\n( مطلب پنجم ) ( شناخت تقليدى ؟ يا استدلالى ؟ )\r\nپس از اينكه در مطلب قبل ضرورت و وجوب شناخت را شناختيم اينك وارد اين بحث مىشويم كه آيا شناخت تقليدى كافى است ؟ و يا شناخت اجتهادى و استدلالى لازم است ؟ به عبارت ديگر آيا همانگونه كه در فروع دين تقليد جايز و بلكه لازم است در اصول دين هم جايز است يا خير ؟ به بيان سوّم آيا همانگونه كه احكام تعبدى بوده و چرا ندارد اعتقادات هم تعبدى است و چرا بردار نيست ؟ يا اينكه جاى چون و چرا هست ؟\r\nقبل از ورود در بحث دو مقدّمه را بيان مىكنيم :\r\nالف : معناى نظر و استدلال و معناى تقليد چيست ؟\r\nامّا نظر عبارتست از مرتب نمودن و چينش منطقى چند امر معلوم به منظور صيد كردن و استخراج يك امر مجهول بقول حاجى سبزوارى رحمه اللّه :\r\n الفكر حركة الى المبادى * و من مبادى الى المراد \r\nدر حقيقت ذهن انسان سه عمليات انجام مىدهد :\r\n1 - مطلوب را در ابتدا تصور مىكند .\r\n2 - سپس به سراغ مقدماتى كه قابليت استدلال به آنها هست مىرود و آنها را كسب مىكند .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n3 - و در پايان آنها را با ترتيب ويژه‌اى كنار هم مىچيند و نتيجه مىگيرد .\r\nو امّا تقليد : عبارتست از قبول قول ديگران بدون تقاضاى استدلال فى المثل در باب وضو براى مكلف شكى پيش مىآيد و به مجتهد مراجعه مىنمايد و وقتى كه از زبان وى حكم شرعى را شنيد پذيرفته و بدان عمل مىكند بدون اينكه بپرسد دليل بر اين حكم چيست .\r\nب : در منطق مىگويند علم بر دو قسم است :\r\n1 - حضورى كه عبارتست از حضور نفس معلوم در پيشگاه عالم مثل علم انسان به خويشتن خويش و به صور ذهنيه‌اش و علم ذات حق به ذات خويش و صفات و افعالش .\r\n2 - حصولى كه عبارتست از حضور صورت معلوم در ذهن عالم همانند انعكاس تصوير در آئينه ، علم حصولى خود دو شعبه دارد .\r\n1 - بديهى كه محتاج به نظر و انديشه نيست بلكه به مجرّد توجه ذهن حاصل مىگردد .\r\n3 - نظرى كه نيازمند تأمل و انديشه و استدلال است .\r\nبا حفظ اين دو مطلب مىگوئيم : از ديدگاه قرآن مجيد و روايات اهل بيت ( عليهم السلام ) و دانشمندان اسلامى تقليد در مسائل اعتقادى به هر شكل و از هر كسى صد در صد مردود و تفكر و استدلال صد در صد مطلوب است اسلام مىكوشد تا پيروان اين مكتب مسائل بنيادى مكتبشان را با فكر و انديشه انتخاب كنند و قرآن به صراحت مىگويد :   فَبَشِّرْ عِبادِ الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ   ، « سورهء زمر آيه 18 » در قرآن آيات فراوانى از تقليد در اصول دين نكوهش نموده از قبيل آيه 104 سورهء مائده ، آيهء 78 سوره يونس ، آيهء 53 سورهء انبياء ، آيهء 74 سورهء شعرا ، آيه 104 سورهء مائده ، آيهء 21 سورهء لقمان و آيه 170 سورهء بقره و . . . بعنوان نمونه به يك آيه اشاره مىكنيم :\r\n\r\n","description":"","footnote":"","page_name":" 23 ","page_number":23},
  {"content":"\r\n\r\n وَ إِذا قِيلَ لَهُمْ تَعالَوْا إِلى ما أَنْزَلَ اللَّهُ وَ إِلَى الرَّسُولِ قالُوا حَسْبُنا ما وَجَدْنا عَلَيْهِ آباءَنا أَ وَ لَوْ كانَ آباؤُهُمْ لا يَعْلَمُونَ شَيْئاً وَ لا يَهْتَدُونَ  .\r\n« مائده / 104 » .\r\nو در آيات بيشمارى راه نظر و انديشه را به ما پيشنهاد مىكند :\r\nاز جمله در چندين آيه امر به تدبّر نموده .\r\nدر حدود قريب به / 50 مورد به تعقل امر نموده .\r\nبيش از صد مورد به علم و دانش دعوت نموده .\r\nبيش از هيجده مورد به تفكر امر نموده .\r\nبيش از سى مورد دعوت به نظر فرموده .\r\nبه عنوان نمونه به يك آيه اشاره مىكنيم :\r\n قُلِ انْظُرُوا ما ذا فِي السَّماواتِ وَ الْأَرْضِ  « سوره يونس / 101 » .\r\nاين آيه گسترهء انديشه بشرى را نشان مىدهد كه هان اى انسان انديشهء خود را به امور كوچك محدود نكن طائر فكر تو قدرت دارد در سراسر هستى و آسمانها و زمين و اعماق درياها به پرواز در آيد و به همهء رموز و اسرار هستى پى برد متأسفانه بايد گفت : غربيها در اين زمينه از ما مسلمانها خيلى جلو هستند ما مسلمانها هنوز دعواى عرب و عجم و تعصبات غلط دوران جاهليت را داريم و خوشبختانه در سايه پربركت انقلاب عظيم اسلامى مىرود كه استعدادها و خلاقيتهاى مسلمانان شكوفا شود و بار ديگر عصر پيروزى و پيشتازى مسلمين در همهء ابعاد شروع شود . البته بحث مورد نظر بسيار گسترده است ولى به همين مقدار اكتفا نموده و در خاتمه سخنى از مرحوم آية اللّه مظفر از ص 8 عقائد الاماميه نقل مىكنيم :\r\nو من قلد آبائه او نحوهم فى اعتقاد هذه الاصول فقد ارتكب شططا و زاغ عن صراط المستقيم و لا يكون معذورا ابدا .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n\r\n( مطلب ششم ) ( فوائد شناخت اصول دين )\r\nهر انسانى هنگامى كه مىخواهد كارى را انجام دهد نخست در اطراف آن كار مىانديشد و منافع و مضار آن را مىسنجد و هنگامى كه تصديق به فائدهء آن كار پيدا كرد بدنبال انجام آن حركت مىكند و بقول فلاسفه علّت غائى در مقام تصور بر جميع علل تقدم داشته و در مقام تحقق خارجى از همهء علل متأخر است و به هر مبلغى كه ارزش عمل بيشتر باشد انسان سرمايه‌گذارى بيشترى مىكند و اهميت بيشترى به آن مىدهد تا جامه عمل بپوشد ( اين قانون كلّى ) .\r\nحال مسأله شناخت مبدء و معاد هم از مصاديق همين كبراى كلّى است يعنى ما انسانها دوست داريم بدانيم كه ثمرات و بركات و فوائد ايمان به خدا و شناخت خداوند چيست ؟ آثار فردى آن كدام است ؟ آثار اجتماعى آن چيست ؟ اثرات روانى ايمان چيست ؟ اثرات اخروى آن كدام است ؟ تا به مقدار ارزش آن برايش وقت صرف كنيم و شايد بر همين اساس است كه متكلمين بزرگ اسلامى كه با تمسك به روايات در زمينهء اعتقادات بحث كرده‌اند اولين باب را بنام باب ثواب الموحدين گذاشته‌اند از قبيل توحيد صدوق رحمه اللّه و بحار الانوار مجلسى رحمه اللّه ج 3 و كتاب و سنت هم به اين موضوع توجه خاصى مبذول داشته .\r\nممكن است برخى تصور كنند كه عصر ايمان و شناخت اين مسائل سپرى شده و عصر علم آمده ديگر نيازى به معنويات نيست و بشريت قادر\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nاست با سر انگشت علم به همهء مشكلات فائق آيد و اين جمله از فرويد نقل شده كه زندگى بشر را به سه دوره تقسيم نموده :\r\n1 - دوران هرج و مرج و آنارشيستى .\r\n2 - دوران دين و دين‌دارى .\r\n3 - دوران علم و صنعت و مدّعى است كه هم اكنون دوران علم و تكنيك است و نيازى به دين نيست .\r\nو ممكن است برخى بپندارند كه ايمان به خدا تنها فائدهء اخروى دارد و موجب رسيدن به بهشت مىشود و امّا در زندگى اين جهانى و روابط اجتماعى نقشى ندارد و بنا بر اين نبايد نقد را فداى نسيه كرد ولى با بيان فشرده‌اى كه خواهيم داشت روشن مىشود كه ايمان به خدا صد و هشتاد درجه مسير زندگى انسان را عوض نموده و به آن رنگ معنوى و الهى مىبخشد و بقول قرآن :\r\n صِبْغَةَ اللَّهِ وَ مَنْ أَحْسَنُ مِنَ اللَّهِ صِبْغَةً  « بقره / 138 » .\r\nاينك به گوشه‌اى از آثار ايمان به خدا اشاره مىكنيم ( و تو خود حديث مفصل بخوان از اين مجمل ) .\r\n1 - يكى از فوائد ايمان به خدا اميدوارى است :\r\nانسان مؤمن در برابر تمام مشكلات و سختىها اميدوار است و هرگز حالت يأس در فرازها و نشيبهاى زندگى براى وى معنا ندارد بلكه با دلگرمى به امدادهاى غيبى حق اگر صد بار بيفتد باز بار صد و يكم مصمّم‌تر حركت مىكند از ديدگاه قرآن يأس و نوميدى از گناهان كبيره است و متقابلا اميدوارى به لطف حق از نشانه‌هاى كمال انسان است .\r\n2 - يكى ديگر از فوائد ايمان به خدا آرامش خاطر است :\r\nهر انسانى هنگامى كه لختى با خويشتن خويش خلوت كند و راجع به سرنوشت خويش بينديشد كه ما از كجا آمده‌ايم ؟ در كجا هستيم ؟ به كجا\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nمىرويم ؟ بطور طبيعى دچار حالت اضطراب و نگرانى مىگردد و اگر قدرى در اين واديها گام بردارد ناراحتى روحى او به صورت يك بيمارى روانى خطرناكى او را رنج خواهد داد واى چه بسا دست به خودكشى هم مىزند ولى ايمان به خدا مىگويد بشر تو بسوى خدا در حركتى و دنيا دار تكامل است ، هر چه تلاش بيشتر كنى بهرهء بيشترى خواهى داشت و شعار قرآن اينست :\r\n إِنَّا لِلَّهِ وَ إِنَّا إِلَيْهِ راجِعُونَ ،   أَلا بِذِكْرِ اللَّهِ تَطْمَئِنُّ الْقُلُوبُ  « رعد / 28 » .\r\n أَلا إِنَّ أَوْلِياءَ اللَّهِ لا خَوْفٌ عَلَيْهِمْ وَ لا هُمْ يَحْزَنُونَ  « يونس / 62 » .\r\n3 - فائده ديگر ايمان به خدا اينست كه در بشر حس تعاون و هميارى و اعتماد به يكديگر ايجاد مىكند و هر فردى خود را در برابر ديگران مسئول مىداند و همه را اعضاى يك تن مىداند و لذا همه با هم مىتوانند يك زندگى سالم اجتماعى و اسلامى داشته باشند كه در جوامع غير ايمانى اين معنا وجود ندارد .\r\n4 - فايده ديگر ايمان اينست كه وجدان را بيدار نموده و همانند پليس باطن پيوسته به او هشدار مىدهد و اجازه نمىدهد كه در خلوت و جلوت به جان و مال و ناموس اجتماع و همنوعانش خيانت كند .\r\n5 - فايدهء ديگر ايمان رسيدن به بهشت جاودان است قرآن مىگويد :\r\n  يا أَيُّهَا الَّذِينَ آمَنُوا هَلْ أَدُلُّكُمْ عَلى تِجارَةٍ تُنْجِيكُمْ مِنْ عَذابٍ أَلِيمٍ ؟ تُؤْمِنُونَ بِاللَّهِ وَ رَسُولِهِ . . .   « صف / 10 - 11 » .\r\nامام صادق ( عليه السلام ) مىفرمايد : ان اللّه تبارك و تعالى حرم اجساد الموحدين على النار . « بحار ج 3 ص 12 » .\r\n6 - فايده ديگر ايمان پرهيز از گناهان و صفات رذيله و آراسته شدن به كمالات است زيرا كسى كه جهان را محضر خدا مىداند و معتقد است كه :  فَأَيْنَما تُوَلُّوا فَثَمَّ وَجْهُ اللَّهِ ،   نَحْنُ أَقْرَبُ إِلَيْهِ مِنْ حَبْلِ الْوَرِيدِ  و . . . هرگز در حضور خداوند دست به نافرمانى حق نمىزند البته اگر چنين باورى پيدا كند . البته در اين\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nزمينه‌ها صدها آيه و روايت داريم كه از ذكر آنها معذوريم و گرنه از مقصد اصلى مىمانيم .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n\r\n( خداشناسى )\r\nپس از عبور از بحثهاى مقدماتى وارد مباحث اصلى كتاب مىشويم :\r\nبطور كلى در رابطه با مسائل اعتقادى چهار بحث داريم :\r\n1 - خداشناسى 2 - پيامبرشناسى 3 - امام‌شناسى 4 - معادشناسى امّا بحث خداشناسى :\r\nمتكلمين معمولا در مورد خداشناسى چهار بحث مطرح مىكنند :\r\n1 - اثبات صانع 2 - توحيد صانع 3 - صفات ثبوتيه خداوند 4 - صفات سلبيه حق آنگاه بحث علىحده‌اى تحت عنوان عدل الهى كه از اصول مذهب ما است مطرح مىكنند و راجع به عدل و حكمت الهى و قضا و قدر و جبر و اختيار و انسان و مسئوليت و تكليف و فلسفه بلاها و مصائب در اين باب بحث مىكنند و در كتاب شريف شرح باب حادى عشر به همين روش مشى شده .\r\nامّا فلاسفه الهى همهء اين مباحث را در باب خداشناسى عنوان مىكنند و كلا سه بحث دارند كه به ترتيب عبارتند از :\r\n1 - اثبات واجب الوجود لذاته .\r\n2 - بيان صفات جمال و جلال حق .\r\n3 - بيان افعال الهى بجاى عدل الهى .\r\nمرحوم خواجهء طوسى و به تبع ايشان مرحوم علّامه در اين كتاب بر روش حكماى الهى مشى فرموده‌اند .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\n\r\n( اثبات وجود خداوند )\r\nبنيادىترين مطلب در مباحث اعتقادى كه ما به الامتياز ماترياليستها و لائيكهاى دنيا از معتقدين به وجود خداوند است و بفرمودهء جناب علّامه در شرح : [ و ابتدأ باثبات وجوده لانه الاصل فى ذلك كلّه 
  ] مسأله اعتقاد به وجود حقيقت على الاطلاق است بنام اللّه تبارك و تعالى ماديون عالم مىگويند :\r\nجهان آفرينش مبدئى به نام واجب الوجود لذاته كه فراتر از مادّه و خالق مادّه باشد ندارد و خود را در حصار طبيعت و ماديت زندانى نموده و مىگويند : كلّ موجود فهو مادّى و محسوس و بقول بعضى از دانشمندان مادّى بايد خدا را هم در سالن تشريح مشاهده كنم تا قبول كنم و گرنه باور ندارم و عكس نقيض قضيه فوق اينست كه : فما ليس بمادى فليس بموجود متقابلا الهيون و خداباوران جهان اصرار دارند بر اينكه :\r\n جهان را خالقى باشد خدا نام * كه ديو و دد از او گيرند آرام \r\nو مىگويند : اگر غيبى نبود شهادتى هم نبود - جهان غيب پشتوانه جهان محسوسات است خداباوران جهان براى اثبات وجود خدا براهين گوناگونى اقامه نموده‌اند كه از قديم الايام در كتب مفصّله نقل شده و با نگاهى گذرا مشاهده مىكنيم كه پيامبرانى امثال جناب ابراهيم ( عليه السلام ) و امامانى امثال امام جعفر صادق ( عليه السلام ) و حكيمانى امثال ارسطو و ابن سينا صدر المتألهين و عارفانى همانند محيى الدين عربى و صدر الدين قونوىها و دانشمندانى همچون ولتر و هرشل و . . . و عاميانى همانند آن اعرابى باديه‌نشين و آن پيره‌زن بافنده و . . . هر يك به زبانى سخن از وصف آن ذات\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nمقدس گويند و به فرمودهء سعدى شيرازى :\r\n برگ درختان سبز در نظر هوشيار * هر ورقش دفترى است معرفت كردگار \r\nو يا بقول شاعر عرب زبان :\r\n و فى كلّ شيئى له آية * تدل على انه واحد \r\nو اصولا اگر انسانى اهل معنا و باطن و از اصحاب سر و عباد محبوب حق باشد سراسر گيتى را به نور جمال حق روشن و منور مىبيند و در عرش و فرش و عالم افلاك و عناصر حضور او را نظاره مىكند و به فرمودهء امام الموحدين و مولى العارفين على ( عليه السلام ) : ما رأيت شيئا الّا و رأيت اللّه قبله و معه و بعده و در جاى ديگر مىفرمايد : لو كشف الغطاء ما ازددت يقينا ، و يا بفرمودهء عارف دل‌سوخته :\r\n به دريا بنگرم دريا تو بينم * صحرا بنگرم صحرا تو بينم\r\nبه هر جا بنگرم كوه و در و دشت * نشان از قامت رعنا تو بينم \r\nو بقول قرآن :  فَأَيْنَما تُوَلُّوا فَثَمَّ وَجْهُ اللَّهِ  ، بگذارم و بگذرم از اين وادى كه مثنوى هفتاد من كاغذ باشد و آغاز تا انجام كتاب را بايد در همين رابطه بگذرانم .\r\nبارى از هر گل و سبزه و نغمه و چمنى و از هر چشمه و آبشار و دريائى و از هر درخت و شاخ و برگ و ميوه‌اى و از زنبور عسل و مورچه تا انسانى و از ذرات معلّق تا كيهان و كهكشانى و از هر جلال و جمالى براحتى براى اثبات ذات حق مىتوان مدد گرفت و گردش ارض و قمر و منظومهء شمسى و از رفت و آمد شب و روز و پيدايش فصول مختلفه و از وجود زبانهاى گوناگون و رنگهاى مختلف و هزاران حالت درونى و روانى انسان به آسانى مىتوان به مقصود رسيد و گمشدهء خود را كه جلال و كبريائيش در همهء گيتى نمايان است يافت و در حقيقت اين\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nخود ما هستيم كه گمشده‌ايم و بايد خويش را بيابيم تا او را بيابيم چرا كه هو الاول و الآخر و الظاهر و الباطن .\r\nو به قول حكيم سبزوار :\r\n يا من هو اختفى لفرط نوره * الظاهر الباطن فى ظهوره \r\nو باز بقول همين حكيم :\r\n ازمة الامور طرا بيده * و الكل مستمدة من مدده \r\nخدايا كمكم كن تا شمشير قلم را مهار نموده و در چهار چوبهء كتاب پيش روم و گرنه مصداق شعر شاعر خواهم شد كه مىگويد :\r\n اى برتر از خيال و قياس و گمان و وهم * وز هر چه گفته‌اند و شنيديم و خوانده‌ايم\r\nمجلس تمام گشت و به آخر رسيد عمر * ما همچنان در اول وصف تو مانده‌ايم \r\nبارى همسفران وادى عشق و توحيد الطرق الى اللّه تعالى بعدد انفاس الخلائق ، و لكن روشهاى مهمّى كه در مقام استدلال وجود دارد مجموعا به پنج روش تقسيم مىشود :\r\n1 - روش فلاسفهء الهى 2 - روش عرفاء و اصل و فانى فى اللّه 3 - روش متكلمين اسلامى 4 - روش دانشمندان طبيعى 5 - روش قرآن و سنت .\r\nهر كدام از اين روشها خود به شعبه‌ها و شيوه‌هاى گوناگون منشعب مىشوند كه ما خلاصه‌اى از هر كدام را خواهيم آورد تا اگر كسى خواست بتفصيل دنبال مطلب باشد مواد لازم را در اختيار داشته باشد و عمده نظر ما به روش فلاسفه و متكلمين است كه در كتاب به آن دو اشاره شده :\r\nامّا روش حكماء الهى : فلاسفهء الهى از قديم الايام و از يونان باستان\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nيعنى 2600 سال پيش تا به امروز چه فلاسفهء جهان اسلام و چه فلاسفهء اروپا و آمريكا و جهان مسيحيت هر كدام از راهى براى اثبات وجود خدا استدلال كرده‌اند كه تفصيل مطلب را بايد از كتاب سير حكمت در اروپا از جلد اوّل تا ششم جويا شد ولى مهمتر از همهء آنها سه برهان است كه عبارتند از :\r\n1 - برهان محرّك اوّل : اين برهان توسط رئيس المشائين جناب ارسطاطاليس اقامه شده و از راه اثبات حركت و متحرك به وجود محرّك اوّل مىرسد و خود اين استدلال سه شعبه شده كه بعضىها از راه اصل حركت سير كردند و بعضى از راه حركت فلاك و بعضى از راه حركت نفوس از قوه به فعل كه تفصيل مطلب در شرح منظومه حاجى سبزوارى بخش حكمت ص 147 بيان شده .\r\n2 - برهان امكان و وجوب يا برهان سينوى كه ابن سينا آن را اقامه و مرحوم خواجهء طوسى هم كه شاگرد مع الواسطهء [ خواجه شاگرد بهمنيار و بهمنيار صاحب التحصيل شاگرد شيخ الرئيس ابن سينا است 
  ] ابن سينا مىباشد از استاد متابعت نموده و در اين كتاب ما با همين برهان سر و كار داريم .\r\n3 - برهان صديقين يا برهان صدرائى كه مرحوم ملا صدرا ان را اقامه نموده و اين برهان مبتنى بر اصول و مبانى فراوانى است كه در حكمت متعاليه مطرح است .\r\nتوضيح برهان سينوى : اين برهان بر يك سلسله اصول و مبانى مبتنى است كه بخشى از آنها بديهى و بلكه از ابده بديهياتند و بخشى نظرى و محتاج\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nبه استدلال و مهمترين آن مبانى عبارتند از :\r\n\r\nمبانى برهان :\r\n1 - ابطال نظريه سوفسطائيان يعنى منكرين واقعيات خارجى و ايده‌آليستها يعنى ذهن‌گرايان در برابر رئاليستها يعنى واقع‌گرايان .\r\n2 - ابطال عقيده سپتىسيسمها يعنى شكاكان و لا ادريون .\r\n3 - استحالهء اجتماع و ارتفاع نقيضين .\r\n4 - ابطال دور باقسامه .\r\n5 - ابطال تسلسل از راههاى گوناگون .\r\n6 - ويژگيهاى واجب الوجود لذاته .\r\n7 - خصائص ممكن الوجود لذاته .\r\nاز مجموعه اين مبانى مبناى اوّل و دوّم را از كتب مفصله بايد جستجو كرد از قبيل اصول فلسفه و روش رئاليسم ج 1 و انديشه‌هاى بنيادين اسلامى و بينش دينى مدارس و . . . و از طرح اين بحثهاى جالب ولى دامنه دار در اين شرح معذوريم چون از مقصد مىمانيم و غرض دادن سر نخى است .\r\nو امّا اصل سوّم : در اين زمينه مباحثى مطرح است : 1 - قانون كلّى نقيض كل شيء رفعه 2 - تعريف تناقض 3 - شرائط تناقض 4 - اهميت اين قانون در علوم ، از اين مباحث سه بحث اوّل به منطق مربوط است و خلاصه‌اى از بحث چهارم را مىآوريم : دانشمندان متافيزيك از ساليان دور و حتى قبل از ميلاد مسأله استحالهء اجتماع نقيضين را مبدء المبادى تصديقات قرار داده و مدّعى هستند كه : همانطورى كه در سلسلهء معلومات تصورى يك سلسله تصورات بديهى داريم از قبيل مفهوم وجود - شيء - عدم و . . . كه مبدء\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nالمبادى تصورات ما هستند و حتى كودك خردسال هم معناى بود و نبود ، هست و نيست را به خوبى درك مىكند و انكار اين تصورات مساوى با انكار مجموع تصورها و تعريفها و شناختها است همچنين در سلسلهء معلومات تصديقيه هم قانون تناقض مبدء المبادى و اول الاوائل و ابده البديهيات است و تمام تصديقات نظرى و بديهى به اين قانون برمىگردند و در حاشيهء شرح منظومه قسمت منطق ص 9 به اين مطلب اشاره شده كه اگر ثبوت الشيء لنفسه ضرورى و اگر سلب الشيء عن نفسه محال و اگر اجتماع ضدين محال است و اگر اجتماع مثلين در شيء واحد محال است و اگر دور باطل است و صدها اگر ديگر تمام اينها به لحاظ اينست كه يا بر مىگردد به اجتماع نقيضين و يا به ارتفاع نقيضين و آن دو محال بديهى هستند و در اهميت اين قانون در علوم همين بس كه به سخن سه حكيم فرزانه گوش جان بسپاريم :\r\n1 - ابن سينا در الهيات شفا مىگويد :\r\nقانون اجتماع و ارتفاع النقيضين محال مبدء و المبادى است و اگر يك گوشه جمع نقيضين به هم بخورد كلّ عالم بهم مىخورد .\r\n2 - بهمنيار در التحصيل مىگويد :\r\nهمانطورى كه در نظام تكوين اگر واجب الوجود نبود وجودى هم نبود همچنين در نظام علمى هم اگر مسأله استحالهء تناقض نبود علمى در عالم نبود . [ به نقل از جلسه درس آية اللّه جوادى 
  ] 3 - علامه طباطبائى در جلد اوّل اصول فلسفه ص 31 مىگويد :\r\nتمام معلومات به حسب تحليل به اين قضيه [ استحاله جمع نقيضين 
  ] متكى بوده و با تسليم وى حقيقتى را انكار نمىتوان كرد چنان كه با انكار وى حقيقتى را اثبات نمىتوان كرد .\r\nالبته از جمله موارد سردرگمى ديالكتيسين‌ها همين وادى است كه در\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nكتبى كه قبلا اشاره شد مطرح شده و از سوى فلاسفهء الهى كوس رسوائى ماركسيستها سر هر كوى و بر زن نواخته شده و آخرين ضربه را بر پيكر پوسيده مكتب ماركسيسم ، بت‌شكن قرن و ابراهيم تبر به دوش عصر يعنى روح خدا حضرت امام خمينى رحمه اللّه وارد آوردند و براى هميشه اين نظام الحادى را به زباله‌دان تاريخ افكنده و دفن نمودند و هنوز بيش از يك سال از پيام تاريخى روح خدا به رئيس ملحدين نمىگذرد كه شاهد فروپاشى نظام‌هاى سوسياليستى يكى پس از ديگرى هستيم به اميد روزى كه در سراسر گيتى نام و ياد خدا مايه آرامش قلوب ستمديدگان جهان شود . « آمين » .\r\nو امّا اصل چهارم : دور و اقسام آن و ابطال دور :\r\nدور عبارتست از وابستگى دو چيز به يكديگر از يك جهت به عبارت ديگر : چيزى به چيز ديگر متوقف باشد از همان جهتى كه آن شيء ديگر هم بر اين شىء متوقف است از همان جهت فى المثل « الف » در اصل وجود بر « ب » وابسته باشد و متقابلا « ب » در اصل تحقق بر « الف » متوقف باشد . قيد از يك جهت بدين جهت است كه اگر جهات متعدد شد توقف بلا مانع است فى المثل اگر آقاى زيد در فن معقولات معلم آقاى بكر باشد و در همين فن متعلم از بكر باشد غير قابل قبول است ولى اگر زيد در معقولات معلم بكر و بكر در منقولات معلم زيد باشد كاملا معقول و بلكه متحقق است .\r\nو دور سه نوع است : 1 - مصرح 2 - مضمر 3 - معى دور مصرح عبارتست از توقف دو چيز بر يكديگر مستقيما و بدون واسطه فى المثل در تعريف روز بگوئيم : روز آنست كه خورشيد در آن طلوع مىكند و در تعريف خورشيد بگوئيم : خورشيد آنست كه در روز طلوع مىكند اين دور است يعنى شناخت روز وابسته به شناخت شمس و شناخت شمس هم بر\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nشناخت روز متوقف است .\r\nدور مضمر يا خفى آنست كه دو چيز بر يكديگر متوقف باشند ولى با يك يا چند واسطه مثلا وجود زيد بر وجود بكر و وجود بكر بر وجود خالد و وجود خالد بر وجود زيد وابسته باشد .\r\nدور معى آنست كه دو چيز بر يكديگر متوقف بوده و هر دو معلول علت ثالثى باشند و با يكديگر تلازم وجودى داشته باشند فى المثل حرارت شمس بر روشنائى آن و روشنائى شمس بر حرارت و هر دو به شمس وابسته‌اند .\r\nاز اقسام ثلاثهء دور قسم 1 و 2 باطل مىباشد و دليل بر استحالهء دور آنست كه :\r\nدور مستلزم توقف يك شيء بر خودش مىباشد و توقف شيء بر خودش مستلزم تقدم شيء بر خودش و تقدم مستلزم تناقض است و تناقض بديهى البطلان است و مستلزم المحال محال .\r\nتوضيح : فرض كنيد اگر از باب مثال وجود زيد بر وجود خالد وابسته باشد و وجود خالد بر وجود زيد در اينجا الّا و لا بد بايد وجود زيد بر وجود خالد و هر آنچه كه وجود خالد به او متكى و متوقف است وابسته باشد و از جمله چيزهائى كه وجود خالد بر آنها متوقف است خود وجود زيد مىباشد چون فرض اينست كه خالد هم بر زيد متوقف است پس لازم مىآيد وجود زيد بر وجود خود متوقف باشد پس زيد هم موقوف عليه است و هم موقوف ، آنگاه لازم مىآيد كه از آن جهت كه موقوف عليه است پيش از خالد باشد و از آن حيث كه موقوف است پس از خالد باشد پس لازم مىآيد كه زيد پيش از خودش موجود باشد و اين مستلزم جمع ما بين نقيضين است زيرا معنايش آنست كه زيد پيش از خالد هم موجود باشد و هم نباشد ، از آن حيث كه موقوف عليه است بايد باشد و از آن حيث كه موقوف است نبايد باشد و اجتماع نقيضين\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nمحال است پس دور هم باطل و محال است .\r\nو امّا اصل پنجم : تسلسل و ابطال آن و اقسام آن :\r\nتسلسل در لغت از ريشه سلسله به معناى زنجيره است و مناسبت آن با معناى مصطلح ذيل آنست كه چون سلسلهء ممكنات بسان حلقات زنجير يكديگر را در آغوش كشيده‌اند لذا تسلسل نام گرفته و در اصطلاح اهل معقول عبارتست از پىدرپى بودن يك سلسله علل و معاليل كه همه ممكن الوجود بوده و به جائى هم منتهى نشود بلكه تا بىنهايت امتداد داشته باشد فى المثل الف علت ب و ب علت ج و ج علت دال و . . . تا بىنهايت .\r\nو امّا اقسام تسلسل : تسلسل بر چهار نوع است :\r\n1 - تسلسل در امور معدومه كه عبارتست از اينكه يك سلسله اعدام نامتناهى پشت سر هم واقع شوند و چون عدم واقعيت خارجى نيست بايد در محيط ذهن عدمها را فرض نمود و نامتناهى قرار داد .\r\n2 - تسلسل در امور اعتباريه يعنى ذهن ما فرض كند كه اگر مثلا وجود در خارج موجود باشد بايد براى او هم وجودى باشد و براى وجود دوم هم وجود ديگرى و همچنان اين تصورات را ادامه دهد تا ذهن خسته شود .\r\n3 - تسلسل لايقفى و آن عبارتست از اينكه تمام افراد سلسله در خارج بالفعل موجود نباشند ولى تا بىنهايت بتوان بر او افزود مانند عدد كه مىگويند نامتناهى لايقفى است يعنى ما در باب عدد به نقطه‌اى نمىرسيم كه بالاترى نباشد بله هر عددى را كه فرض كنيم بالاتر از آن عددى قابل تصور و تحقق است و لو جلو اين عدد تا كرهء ماه صفر بچينيم يا عدد بگذاريم . . . « حال اين سه نوع تسلسل مورد بحث نيست » .\r\n4 - تسلسل مورد بحث ما كه باطل است عبارتست از تسلسل در\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nامورى كه داراى سه ويژگى باشند :\r\n1 - در خارج حقيقتا موجود باشند نه اينكه اعتبار و فرض ذهن باشند بر خلاف قسم 1 و 2 .\r\n2 - اين امور موجود نامتناهى مجتمع در وجود باشند بر خلاف قسم سوّم .\r\n3 - ميان اين امور موجود ترتب علىّ و معلولى باشد بر خلاف نفوس برزخى كه همه موجودند در آن عالم و تزاحمى هم ندارند امّا ترتبى بينشان نيست بلكه در عرض همند .\r\nو امّا ابطال تسلسل : ما معتقديم كه سلسله علت‌ها و معلولها حتما بايد منتهى شوند به علتى كه او هرگز معلول چيزى نباشد و علت نخستين و علت العلل باشد و محال است كه اين سلسلهء ممكنات تا بىنهايت امتداد داشته و به واجب الوجود بالذاتى متكى نباشند و براى اثبات محاليت تسلسل از سوى فلاسفه الهى براهين متعددى اقامه شده از قبيل :\r\n1 - برهان تطبيق 2 - برهان وسط و طرف ابن سينا 3 - برهان حيثيات شيخ اشراق 4 - برهان ترتب 5 - برهان تصانيف 6 - برهان اسد و اخصر فارابى 7 - برهانى كه فاضل مقداد در شرح باب حادى عشر آورده و ما به بيان همان برهان بسنده مىكنيم :\r\nسلسله مكنات به هر اندازه كه بر تعدادشان افزوده شوند حتى اگر نامتناهى باشند باز همهء آنها در امكان ذاتى شريكند يعنى بدون علّت و مؤثر خارجى يافت نمىشوند پس اگر بپذيرفتيم كه ممكن الوجودى در خارج وجود دارد بايد بپذيريم كه مؤثرى و بوجودآورنده‌اى براى آن نيز هست حال آن مؤثر از سه حال بيرون نيست :\r\n\r\n","description":"","footnote":"","page_name":" 39 ","page_number":39},
  {"content":"\r\n\r\n1 - يا خود همين سلسله ممكنات آفرينندهء خودشان مىباشند .\r\n2 - يا جزئى از اين سلسله فى المثل حلقهء صدم در آفرينش كل اين ممكنات مؤثر است .\r\n3 - و يا حقيقتى بيرون از دائرهء امكان و ممكنات سر سلسلهء اين ممكنات است .\r\nاحتمال اوّل مستلزم دور است و دور مستلزم توقف الشيء على نفسه و توقف مستلزم تقدم الشيء على نفسه و تقدم مستلزم تناقض است فهو باطل .\r\nو احتمال دوّم مستلزم آنست كه آن جزء در خودش هم تأثير بگذارد و ايجاد كند چون خودش هم جزئى از سلسله است و وقتى مؤثر در كل بود مؤثر در جزء هم خواهد بود و نيز مستلزم آنست كه آن جزء در علل خويش هم مؤثر باشد يعنى ممكنات سابق بر او و در رديف علل او هم توسط همين جزء ايجاد شده باشد و چنين چيزى مستلزم تقدم شيء هم بر خود و هم بر علل خود است و كلاهما محالان عقليان بديهيان .\r\nو احتمال سوم هم مستلزم مطلوب ما است كه واجب الوجودى هست زيرا كه موجود در خارج يا ممكن الوجود است و يا واجب الوجود و وقتى كه آن عامل مؤثر ممكن نبود حتما بايد واجب باشد زيرا شق ثالثى وجود ندارد پس سلسله ممكنات به واجب منتهى شد و امّا خود آن واجب ديگر معقول نيست به جائى منتهى شود و گرنه واجب نخواهد بود چنان كه در آينده بيشتر بحث خواهيم كرد ان شاء اللّه تعالى .\r\nو امّا اصل ششم : خصائص واجب الوجود :\r\nاگر انسان در خود كلمهء واجب الوجود لذاته دقت كند يك دنيا مطلب نصيب او مىشود و ما به گوشه‌اى از خصائص اشاره نموده و تفصيل آن را به\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nباب صفات ثبوتيه و سلبيه محول مىكنيم :\r\n1 - حقيقتى كه در مقام اثبات او هستيم و نامش را واجب الوجود لذاته مىگذاريم بايد داراى جميع كمالات هستى به نحو اتم و اكمل باشد زيرا هستىبخش جميع ما سوا و كمال‌بخش به ديگران او است پس خود او بايد اين كمالات را در حدّ اعلا دارا باشد و گرنه بقول حكماء : فاقد شيء معطى شيء نخواهد بود .\r\nو بقول شاعر :\r\n ذات نايافته از هستى بخش * كى تواند كه شود هستىبخش\r\nخشك ابرى كه بود ز آب تهى * نايد از وى صفت آبدهى \r\n2 - ما معتقديم كه وجود واجب الوجود و كمالات او عين ذات اوست و از خود ذات مىجوشد و نشأت مىگيرد و گرنه اگر زائد بر ذات بوده و از غير كسب كمال كند او واجب الوجود نخواهد بود .\r\n3 - نيستى سابق و لاحق هر دو بر واجب الوجود لذاته محال است يعنى او نه آغازى دارد و نه انجامى بلكه آغاز و انجام همهء موجودات است و از بىنهايت تا بىنهايت باقى و ثابت و سرمدى است .\r\n4 - واجب الوجود لذاته بسيط من جميع الجهات است و تركيب به همهء اقسامش در آنجا راه ندارد .\r\n5 - واجب الوجود لذاته يكتاى بىهمتا است و شريك و مثل و مانندى براى او متصور نيست .\r\nو امّا اصل هفتم : خصائص ممكن الوجود لذاته :\r\nدقت در معناى اين كلمه بسيارى از ويژگيهاى آن را روشن مىسازد و ما به برخى از آنها اشاره مىكنيم :\r\n\r\n","description":"","footnote":"","page_name":" 41 ","page_number":41},
  {"content":"\r\n\r\n1 - وجود و عدم نسبت به ذات ممكن مساويند يعنى نه هستى براى او ضرورى است تا واجب الوجود لذاته باشد و نه نيستى براى او ضرورت دارد تا ممتنع الوجود لذاته باشد بلكه لا اقتضا است و با تحقق علت تامه متحقق و با عدم آن معدوم مىگردد .\r\n2 - ممكنات در اصل وجود و كمالات وجودى نيازمند واجب الوجود هستند چون ذاتا چيزى ندارند بلكه صفرند كه در كنار عدد معنا مىدهند .\r\nو بقول شاعر :\r\n سيه‌روئى ز ممكن در دو عالم * جدا هرگز نشد و اللّه اعلم \r\n3 - ممكنات همانگونه كه در اصل وجود نياز به غير دارند همچنين در تداوم هستى نيز آن به آن و لحظه به لحظه محتاج به تقويت قيوم على الاطلاقند و اگر آنى از لطف و ارادهء حق محروم گردند نابودند ، اگر نازى كند درهم فرو ريزند قالبها .\r\nو بقول شبسترى :\r\n زيرنشين علمت كائنات * ما به تو قائم چو تو قائم به ذات \r\nزيرا كه فقر و تهيدستى در عمق ذات ممكنات لانه كرده و بسان مرده‌اى هستند كه ديگرى او را سر پا نگهداشته و كافى است كه تكيه‌گاهش را از دست بدهد كه سقوط حتمى است . ممكن هميشه فقير است و بلكه فقر محض است و فقير هميشه نيازمند غنى مطلق است و به فرمودهء حاجى سبزوارى در بخش حكمت شرح منظومه ص 70 : « و حاجة الممكن اوّلية » يعنى نيازمندى ممكنات به مؤثر از بديهيات اوليه است و تصور صحيح از اين قضيه بدون شك مستلزم تصديق به آن است و قانون : كل ممكن محتاج الى المؤثر هم مربوط به همينجا است .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nاصل برهان : پس از اينكه ذهن‌گرائى و شكاكيت را پشت سر گذاشتيم و رئاليستى انديشيديم يعنى پذيرفتيم كه در خارج از محيط ذهن ما واقعيتى وجود دارد و همه چيز منحصر به علم و صور ذهنى نيست [ چنان كه حق همين است و امروزه شايد در جهان دانشمند ايده‌آليست وجود نداشته باشد بلكه ماترياليستها و متافيزيسين‌ها هر دو رئاليست مىباشند با اين تفاوت كه لائيك خود را در حصار تنگ و تاريك محسوسات محصور مىسازد و ما وراء ظلمتكدهء طبيعت و ماديت را نمىتواند ببيند ولى الهى معتقد است كه فراسوى مادّه و ماديات حقايق مجرّده‌اى وجود دارد كه نور محض بوده و بمراتب قويتر از وجودات مادّى بوده و بلكه سلسله جنبان جهان طبيعتند آرى ماديون چشم ظاهر و حيوانيشان بينا است و چشم باز مىكنند و طبيعت را با همهء زيبائيهايش مىبينند امّا دو چشم باطن آنها كور است و آنچه را كه با چشم سر ناديدنى است نمىبينند . به قول شاعر :\r\n چشم دل باز كن كه جان بينى * آنچه ناديدنى است آن بينى \r\nو در روايات اسلامى آمده كه : انسان علاوه بر چشم ظاهر دو چشم باطن دارد كه آن دو ناپيدايند و توسط آن غيب و امور ناپيدا را درك مىكند 
  ] .\r\nآنگاه خواهيم گفت : آيا اين موجود خارجى واجب الوجود لذاته است يا ممكن الوجود ؟ اگر بفرمائيد : آن حقيقت واجب الوجود است ، مىگوئيم :\r\nفثبت المطلوب يعنى وجود واجب الوجود را پذيرفتيم و اگر بگوئيد آن وجود ممكن الوجود است ، خواهيم گفت : قانون ممكنات اينست كه كل ممكن محتاج الى المؤثر طبق اين قاعده آن حقيقت ممكنه به مؤثرى نيازمند است يعنى عاملى بايد به او هستى ببخشد آنگاه نقل كلام مىكنيم به آن عامل مؤثر و سؤال فوق را تكرار مىكنيم به اينكه آيا آن مؤثر خارجى واجب الوجود است يا ممكن\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nالوجود ؟ اگر بفرمائيد : واجب الوجود است خواهيم گفت : فهو المطلوب ولى اگر بگوئيد : آن مؤثر خارجى هم ممكن الوجود است خواهيم گفت : به حكم قانون مذكور ، بوجودآورندهء اين ممكن دوم كيست ؟ اگر بفرمائيد خالق ممكن دوم همان ممكن اوّلى است خواهيم گفت : اين دور است و دور هم باطل است بويژه دور مصرح و اگر بفرمائيد : موجود سوّمى آن دومى را خلق نموده نقل كلام به آن نموده و سؤال خود را تكرار مىكنيم آنگاه يكى از سه حالت بوجود مىآيد :\r\n1 - يا دور لازم مىآيد كه باطل است .\r\n2 - و يا تسلسل لازم مىآيد كه آن هم باطل است .\r\n3 - و يا مىپذيريم كه جميع ممكنات به واجب منتهى شده و از آنجا سر چشمه مىگيرند كه مطلوب ما است فثبت وجود الواجب تبارك و تعالى .\r\n\r\nچند نكته :\r\nنكته اوّل : خوانندهء عزيز توجه دارد كه بحث ما يك گفتگوى صد در صد عقلى و استدلالى است و چنين بحثى تنها عقل و نيروى درّاكه را قانع مىسازد امّا كارى با وجدان و با فطرت ندارد و گرنه از ديدگاه اسلام و قرآن ايمان و باور قلبى و فكرى خوب است امّا يقين و يافتن بالاتر از آنست و توصيه اسلام اينست كه بقدرى بايد در اين راه رفت تا خداى را يافت و به فرمودهء اوّلين حقيقت ممكن يعنى خواجه كائنات .\r\nابيت عند ربى يطعمنى و يسقينى و بقول شبسترى در گلشن راز :\r\n خليل‌آسا برو حق را طلب كن * شبى را روز و روزى را به شب كن \r\nرسيدن به مرحلهء يقين رياضت و مبارزه با هواى نفس را مىطلبد تا آنجا كه بقول حديث قدسى :\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nلا يزال يتقرب الى عبدى بالنوافل حتى كنت سمعه الذي يسمع به و بصره الذي يبصر به . . .\r\nنكته دوّم : مرحوم علامه مىفرمايد : در قرآن هم به اين برهان امكان و وجوب استدلال شده آنجا كه مىگويد :\r\n أَ وَ لَمْ يَكْفِ بِرَبِّكَ أَنَّهُ عَلى كُلِّ شَيْءٍ شَهِيدٌ  « فصلت / 53 » .\r\nدر تفسير آيه فوق كافى است سخنى از علامهء طباطبائى در جلد 17 تفسير الميزان ص 431 بياوريم : ايشان مىفرمايد : كلمهء شهيد هم به معناى شاهد آمده و هم به معناى مشهود مثل رحيم و قتيل و در آيه فوق متناسب با سياق آيه معناى دوم است ، كلمه بربك فاعل لم يكف است و باء زائده است و جمله انه على كل شيء شهيد بدل از فاعل است ، و استفهام در آيه انكارى است و معناى آيه چنين است : او لم يكف فى تبين الحق كون ربك مشهودا على كل شيء اذ ما من شيء الّا و هو فقير من جميع جهاته اليه متعلق به و هو تعالى قائم به قاهر فوقه فهو تعالى معلوم لكل شيء و ان لم يعرفه بعض الاشياء .\r\nنكته سوّم : براهين اثبات وجود خدا دو گونه‌اند :\r\n1 - برهان انى يعنى از معلول به علت رسيدن مثل برهان حدوث - حركت - نظم و . . .\r\n2 - برهان لمى يعنى از علت به معلول رسيدن و در برهان امكان و وجوب از همين شيوه استفاده شده .\r\nنكته چهارم : ما در برهان فوق اصل وجود واجب الوجود را ثابت كرديم امّا اينكه آيا اين حقيقت يكتا است يا شريك دارد ؟ مادى است يا مجرد ؟ و . . .\r\nدر مباحث صفات واجب الوجود خواهد آمد .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\n( خداشناسى )\r\n\r\n( برهان حدوث )\r\nقوله و المتكلمون سلكوا طريقا آخر : در بحث گذشته با شيوه فلاسفهء براى اثبات وجود خداوند استدلال نموديم اينك در اين درس به روش متكلمين اسلامى استدلال مىكنيم : مهمترين برهانى كه از سوى متكلمين اقامه شده برهان حدوث است اين برهان نيز بر اصول و مبانى متعددى استوار است كه اهمّ آن مبانى را ذيلا مىآوريم :\r\n1 - ازليت ماده و ابطال آن .\r\n2 - اختلاف حكما و متكلمين راجع به حدوث و قدم عالم .\r\n3 - عقيدهء متكلمين راجع به جسميت كل عالم و ريشهء آن .\r\n4 - فياض على الاطلاق بودن خداوند و حدوث زمانى .\r\n5 - معناى حركت و سكون و اقسام آن و مراد متكلمين .\r\n6 - معناى حدوث و قدم و اقسام آن و مراد متكلمين .\r\n7 - خواص عمومى مادّه مرتبط به اصل اوّل .\r\n8 - ابطال دور و تسلسل در سلسلهء علل و معاليل .\r\n9 - حقيقت جسم در نزد فلاسفه و متكلمين .\r\n10 - فرق برهان حركت با برهان حدوث .\r\n11 - حقيقت زمان چيست ؟\r\n12 - چرا تصادف باطل است ؟\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n13 - عمده دليل متكلمين براى حدوث زمانى .\r\n14 - خاتمهء مبانى و بيان چند نكته .\r\nاما اصل اوّل و دوّم : يكى از مباحث پرجاروجنجال اينست كه آيا مادهء اوليه قديم بوده و سر آغازى ندارد ؟ يا اينكه از نقطهء معينى آغاز مىگردد ؟\r\nدر اينجا يك بحث ميان فلاسفه و متكلمين است و يك بحث ميان متكلمين و ماترياليستها است و يك بحث ميان فلاسفه و ماترياليستها :\r\nامّا بحث اول : نظر به اينكه متكلمين حدوث را تنها حدوث زمانى مىگرفتند نه حدوث ذاتى و از طرفى ملاك نيازمندى ممكنات به واجب را حدوث [ وجود بعد العدم 
  ] مىدانستند .\r\nاز طرفى در لسان معصومين ( عليهم السلام ) سخن از حدوث به ميان آمده است .\r\nو از طرفى گروهى از فلاسفه يونان قائل به قدم زمانى عالم بوده و از پيروان مكتبهاى آسمانى مىخواستند كه اگر شما مدعى حدوث زمانى هستيد بايد بر مدعاى خويش دليل بياوريد و . . .\r\nاين امور موجب شد كه متكلمين مسيحى و يهودى و مسلمانها در مقام جوابگوئى به فلاسفه و اثبات حدوث عالم و از اين طريق اثبات وجود محدث برآيند و به قول علامهء طباطبائى در نهاية الحكمة ص 240 چنين استدلال كردند : العالم « ما سوى اللّه » كلّه اجسام و الاجسام لا تخلو عن الحركة و السكون و هما حادثان و ما لا يخلو من الحوادث فهو حادث فالاجسام كلها حادثة و كل حادث مفتقر الى محدث فمحدثها امر غير جسم و لا جسمانى .\r\nامّا فلاسفه كه حدوث را در حدوث زمانى حصر نمىكنند بلكه به حدوث\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nذاتى هم قائل هستند و از طرفى مناط احتياج را بنا به دلائلى امكان ذاتى مىدانند نه حدوث و از سوى ديگر محور بحث آنها بر روايات شرع مقدس مبتنى نبوده بلكه آزادانه و بر اساس استدلال عقلى بحث مىكنند و يا روايات را هم توجيه مىكنند بگونه‌اى كه با مرام آنها سازگار باشد مثلا مىگويند : حدوث مذكور در روايات اعم است و حدوث ذاتى را هم مىگيرد و از طرف ديگر خداوند را فياض على الاطلاق دانسته و بخل را در ساحت مقدس او راهى نيست روى اين جهات طرفدار قدم زمانى عالمند و در عين حال تصريح مىكنند كه معانى قدمت زمانى آن نيست كه پس محتاج به علت نيست بلكه مثل ممكنات نسبت به واجب الوجود مثل نور شمس نسبت به شمس است كه هيچ‌گاه روشنائى از خورشيد جدا نيست مع ذلك معلول او هم هست .\r\nو امّا بحث دوّم : همهء ماترياليستها چه آنها كه در تفسير نظامات هستى طرفدار تصادف كر و كور و بىشعورند شعورند و چه كسانى كه اين پديده‌ها و حوادث جهان را با خواص ماده توجيه مىكنند يعنى ماترياليسم متافيزيك و چه آنها كه حوادث را بر اساس اصل وحدت اضداد و قانون حركت و تحول عمومى تفسير مىكنند يعنى ماترياليسم ديالكتيك ، همگى در اين اصل متفقند كه جهان ماده ازلى بوده و سر آغازى ندارد بلكه از بىنهايت بوده و خواهد بود و در نتيجه چيزى كه آغازى نداشته انجامى هم نخواهد داشت فلا مبدء و لا معاد .\r\nمتكلمين در مقام جواب از اينها راه حدوث عالم را پيش كشيده‌اند و با برهان حدوث ثابت مىكنند كه عالم حادث است و وقتى حادث شد چند احتمال مطرح است :\r\n1 - عالم هستى به خودى خود و تصادفا ايجاد شده « اين احتمال در آينده ابطال خواهد شد » .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n2 - جهان هستى خودش آفريدگار خويش است « اينهم مستلزم تقدم الشيء على نفسه است كه مستلزم تناقض است و باطل » .\r\n3 - هر كدام از اين پديده‌ها علت وجود پديدهء ديگر است « اينهم يا مستلزم دور است و يا تسلسل و هو باطل » .\r\n4 - حقيقى ما وراء جهان ماده و ماديات آفريدگار اين حوادث است كه آن حقيقت خود قديم است نه حادث تا محتاج به محدث باشد و در قرآن هم به اين بيان اشاره شده :\r\n  أَمْ خُلِقُوا مِنْ غَيْرِ شَيْءٍ ؟ أَمْ هُمُ الْخالِقُونَ ؟ أَمْ خَلَقُوا السَّماواتِ وَ الْأَرْضَ ؟ بَلْ لا يُوقِنُونَ   « طور آيه 35 و 36 » .\r\nپس سخن ماديون فاسد است .\r\nو اما بحث سوّم : فلاسفه الهى و ماترياليستها در اين امر مشتركند كه عالم را از حيث زمانى قديم مىدانند با اين تفاوت اساسى كه فلاسفه از راه امكان و وجوب مدعى هستند كه گرچه عالم قديم است ولى بىنياز از مؤثر نيست زيرا در سراسر گيتى واقعياتى را مىبينيم كه امكان و خواص آن شراشر وجودشان را پر كرده و برهان عقلى مىگويد : اين ممكنات بدون واجب الوجود محال است و واجب الوجود را نشانه‌هائى است كه در مادّه و ماديات آن نشانه‌ها نيست چنان كه در باب صفات خداوند خواهيم گفت .\r\nامّا ماديون مىگويند : مادّه اوليه واجب الوجود است و نيازى به هستىبخش خارج از ماده ندارد أن وقت از اينها بايد پرسيد : اين چه واجب الوجودى است كه همواره متغير و دگرگون است و پيوسته محفوف به دو عدم است يكى عدم سابق و ديگرى عدم لاحق ؟ تازه بر فرض كه ماده اوليه عدم سابق نداشته باشد ولى عدم لاحق را كه خودتان تصريح مىكنيد زيرا كه اين\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nمواد دوّم و سوّم و هزارم و ميليونيم و . . . دارد و اين همان ماده اوليه است كه به اين مواد تغيير يافته و اين صفات از آن واجب الوجود نيست . در خاتمه به دفاع از متكلمين مىگوئيم : از دو راه اساسى مىتوان حدوث عالم را اثبات كرد :\r\n1 - از راه حركت جوهرى : علامه طباطبائى رحمه اللّه در كتاب نهاية الحكمه ص 240 مىگويد :\r\nبرهان متكلمين برهان حدوث است [ و در صفحه قبل از زبان خود علامه آورديم 
  ] سپس به كبراى استدلال اشكال مىكنند كه شما مىگوئيد : و كل ما لا يخلو عن الحوادث فهو حادث ما قبول نداريم زيرا به عقيدهء شما تغييرات در عوارض است و جوهر اشياء ثابتند پس تغيير و حدوث اعراض ملازم با تغيير ذات نيست . . .\r\nسپس مىفرمايد : نعم لو بنى على الحركة الجوهرية تمت المقدمة و نجحت الحجة .\r\nتوضيح اينكه : بر اساس حركت جوهرى متن عالم جسمانى در حركت و سيلان است و هستى يكپارچه حركت است و متحرك عين حركت است و هر لحظه عالم حادث مىشود بقول شاعر :\r\n هر زمان نو مىشود دنيا و ما * بىخبر از نو شدن اندر بقاء \r\nبر اين مبنا اثبات حدوث زمانى براى عالم ميسور است و عالم آن به آن نو و تازه مىشود .\r\n2 - از راه علم : دانشمند معظم آقاى شيخ محمد جواد مغنيه رحمه اللّه در كتاب فلسفه التوحيد و الولاية ص 34 استدلالى از متفكرين عصر جديد براى اثبات وجود خدا مىآورد كه به صورت برهان سبر و تقسيم است و داراى\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nچهار احتمال است احتمال سوم اينست كه اگر شخصى بگويد عالم ازلى و ابدى است يعنى نه آغاز دارد و نه انجام ، مستدل مىگويد : اين احتمال هم باطل است زيرا كه علم جديد تا به حال بيش از يكصد و دو عنصر براى عالم كشف كرده و با دقت بيشتر به اين نتيجه رسيده‌اند كه تمام عناصر در مسير زوالند منتهى برخى سريعتر و برخى كندتر و در سايه كشف اين حقيقت تثبيت كرده‌اند كه جهان آغاز و انجامى دارد و گفته‌اند كه پس از تحقق هدف از آفرينش اين جهان حتما فانى و نابود خواهد شد و دانشمندان عمر جهان را به حدود 5 بليون سال تخمين زده‌اند . [ بدون ترديد پيشرفتهاى علمى حاكى از آنست كه روزى انرژى شمس تمام مىشود و . . . و جهان را پايانى است كه وقتى به آن نقطه رسيد تمام اين نظامات درهم فرو مىريزد و اگر ازلى بود نبايد پايانى داشت 
  ] .\r\nو امّا اصل سوّم : به عقيدهء متكلمين جهان آفرينش يعنى جميع ما سوى اللّه از فرشتگان و آسمانها و زمين و آنچه در آن است از موجودات همه و همه يا جسمند و يا از عوارض جسم ، متكلمين تنها حقيقتى را كه مجرّد مىدانند ذات حق است و گرنه روح انسان و فرشتگان را عموما مادى مىدانند منتها فرشته را جسمى نورى و لطيف مىدانند كه با چشم ظاهرى قابل ادراك نيست و در تعاريف مىگويند : الملك جسم نورى يتشكل باشكال مختلفة سوى الكلب و الخنزير .\r\nدر مقابل جن كه مىگويند : جسم نارى يتشكل باشكال مختلفه حتى الكلب و الخنزير .\r\nامّا به عقيدهء فلاسفهء الهى چه پيروان افلاطون و چه مشائين يعنى پيروان ارسطو و چه اشراقيين يعنى پيروان شيخ اشراق و چه پيروان حكمت متعاليهء صدرائى حقيقت مجرّد منحصر به ذات حق نيست بلكه حقايق مجردهء\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nديگرى هم هست كه از آنها به عقول قاهره و يا مثل نوريه و يا فرشتگان تعبير مىكنند و مىگويند : برخى از موجودات ذاتا و فعلا يعنى هم در مقام ذات و هم در مقام فعل مجرّدند مانند عقول كليه و فرشتگان و برخى ديگر در مقام ذات مجرّدند ولى در مقام فعل نياز به ابزار مادى دارند مانند نفوس ناطقهء بشرى كه به عقيدهء افلاطون قديم و مجرّدند و بعقيدهء ارسطوئيان حادث و مجردند و مىگويند : روحانية الحدوث و البقاء و به عقيدهء ملا صدرا نفوس ناطقه در به دو پيدايش مادى و جسمانىاند ولى بعدها در اثر حركت جوهرى تبديل به مجرد شده و روحانية البقاء هستند و فلاسفهء الهى با براهين متعدد ثابت مىكنند كه روح انسان مجرد است و فرشتگان نيز مجردند در مقابل ماديون كه اساسا منكر موجود مجردند و در مقابل متكلمين كه تنها ذات حق را مجرّد مىدانند .\r\nو ريشه اين پندار متكلمين ظواهر آيات و روايات است از قبيل داستان فطرس ملك و يا از قبيل آيات ذيل :   أُولِي أَجْنِحَةٍ   يعنى فرشتگان صاحبان بالهايند و . . . كه از ديدگاه فلاسفهء الهى كليه اين ظواهر قابل توجيه است .\r\nو امّا اصل چهارم : راجع به اين اصل در خاتمهء اين مبانى ضمن اشكالها و جواب و نقل كلام حاجى سبزوارى مقدارى بحث خواهيم كرد و فعلا متعرض آن نيستيم .\r\nو امّا اصل پنجم : يكى از مباحث دقيق و لطيف فلسفه بحث حركت است كه جناب ارسطو از همين راه وجود محرك اوّل را ثابت مىكند براى حركت در فلسفه تفسيرى و در كلام تفسير ديگرى شده .\r\nامّا فلاسفه مىگويند : حركت عبارتست از خروج تدريجى و گام به گام يك شيء از حالت قوه و استعداد بسوى فعليت كه كمال ثانوى شيء متحرك\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nاست .\r\nو امّا متكلمين مىگويند : حركت عبارتست از حصول جسمى در مكان دوّم كه مسبوق است به حصول آن جسم در مكان اوّل و سكون عبارتست از حصول ثانوى جسم در مكان اول كه مسبوق به آن قبل است طبق اين مبنا سكون با حركت متضادين هستند نه عدم و ملكه ، حال در رابطه با حركت مباحثى وجود دارد كه ما به دو بحث آن اشاره مىكنيم :\r\n1 - آيا اصولا حركت وجود دارد يا خير ؟ وجود حركت در خارج نزد جمهور فلاسفه و متكلمين از بديهيات است و حتى طفل دبستانى هم وجود حركت را حس مىكند مع ذلك زنون و پارمنيدس منكر حركت بوده و قائل به سكونهاى پىدرپى مىباشند .\r\n2 - حركت در كداميك از مقولات عشر راه دارد ؟ و مراد متكلمين كدام است ؟\r\nبطور اجمال بايد دانست كه فلاسفه مشاء حركت را در چهار مقوله از مقولات عشر قائل بودند كه همهء آنها مربوط به اعراض است و در ذات و جوهر اشياء قائل به حركت و تغيير نبودند و آن چهار عبارتند از :\r\n1 - در مقوله كيف مانند حركت سيب از زردى بسوى سرخى و حركت آب از سردى بسوى گرم شدن .\r\n2 - در مقولهء كميت مانند حركت هستهء خرما بسوى درخت شدن و رشد كردن و بر حجم آن افزوده شدن .\r\n3 - در مقولهء وضع مانند حركت كره بر محور خودش كه محاذات او با جسم محاذى عوض مىشود .\r\n4 - در مقولهء اين مانند انتقال اجسام از مكانى به مكان ديگر و قرب و بعد مكانى آنها .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nامّا پس از ظهور ملا صدرا در جهان فلسفه با مبانى و تحقيقات شگرف او تحولاتى بوجود آمد از جمله وى ثابت نمود كه حركت مختص به اعراض نبوده و بلكه در جوهر و ذات اشياء راه دارد و جهان يكپارچه سيلان و تغيير است و چشم عادى آن را ساكن مىپندارد . بقول شاعر :\r\n شد مبدل آب اين جو چند بار * عكس ماه و عكس اختر برقرار \r\nو امّا مقصود متكلمين از حركت همان حركت مكانى و در مقوله اين است چنان كه از تعريفشان بر مىآيد .\r\nو امّا اصل ششم : مرحوم حاجى سبزوارى در شرح منظومه قسمت حكمت ص 80 و 81 براى حدوث و قدم دو تقسيم بيان مىكند :\r\n1 - حدوث يا حقيقى است يا اضافى :\r\nحدوث حقيقى عبارتست از اينكه شيء مسبوق به عدم باشد يعنى نبود و بعد پيدا شد در مقابل اين قسم قدم حقيقى است كه عبارتست از اينكه اينكه شيء هيچ‌گاه مسبوق به عدم نشده بلكه همواره وجود داشته حدوث قدم اضافى عبارتست از اينكه از دو پديده آنكه زمانش مقدم است يعنى زودتر بوجود آمده نسبت به آن كه زمانش بعد است اوّلى را قديم و اضافى و دوّمى را حادث اضافى نامند .\r\n2 - حدوث در تقسيم ديگر پنج قسم است :\r\n1 - زمانى 2 - ذاتى 3 - دهرى 4 - سرمدى 5 - اسمى ، از اين اقسام دو قسم اوّل مربوط به بحث ما است ، حدوث زمانى عبارتست از تقدم عدم واقعى شيء بر وجودش يعنى زمانى بود كه اين شيء نبود سپس بوجود آمد و در قبال آن قديم زمانى است .\r\nحدوث ذاتى عبارتست از مسبوقيت وجود يك شيء به امكان ذاتى يا\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nعدم مجامع و يا ليسيت ذاتيه و يا لا اقتضاء محض يعنى ذاتا نه اقتضاى وجود داشت و نه اقتضاى عدم كه از اين تعبير مىكنيم به ليسيت ذاتيه ، حال فلاسفه عالم اجسام را قديم زمانى و حادث ذاتى مىدانند ولى متكلمين جهان را حادث به حدوث زمانى مىدانند ولى متكلمين جهان را حادث به حدوث زمانى مىدانند يعنى مىگويند زمانى بود كه عالم نبود و تنها خدا بود سپس شروع كرد به عالم‌آفرينى و مرادشان از زمان ، زمان موهوم است كما سيأتى .\r\nو امّا اصل هفتم : ماديات و اجسام علاوه بر خواصى كه براى هر كدام وجود دارد و بتوسط آنها از يكديگر ممتاز مىگردند يك سلسله ويژگيهاى عمومى دارند كه در تمام اجسام و جسمانيات جارى است و آنها عبارتند از :\r\n1 - حركت : تمام پديده‌هاى مادى يا خود متحركند و يا در پوشش يك حركت عمومى قرار دارند مثل حركت زمين بدور خود و بدور خورشيد .\r\n2 - انقسام و تجزيه‌پذيرى : تمام ماديات در ابعاد ثلاثه طول و عرض و ارتفاع قابل قسمتند و اين قبول انقسام نامتناهى است يعنى به نقطه‌اى نمىرسيم كه انقسامى نباشد حتى اگر تقسيم خارجى ميسر نباشد انقسامات وهمى تا بىنهايت ادامه دارد .\r\n3 - تشخص و جزئيت : همه مادياتى كه در خارج هستند داراى تشخص و جزئيتند يعنى هيچ‌كدام بر ديگرى قابل انطباق نيست و بقول حكماء : الشيء ما لم يتشخص لم يوجد .\r\n4 - زمان : از آنجا كه همهء ماديات در حركت و در حال تغيير و تحول دائمند لذا از مقدار حركت آنها زمان انتزاع مىشود و مىگوئيم زمان از خواص ماده است يعنى هيچ موجود مادّى نيست كه تمام زمان را فرا گرفته باشد بلكه هر موجودى در مقطعى از زمان واقع مىشود منتهى يكى زمان بيشترى را اشغال\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nمىكند و ديگرى كمتر .\r\n5 - مكان : هر موجود مادّى فضاى معينى را اشغال مىكند و نام آن فضا را مكان مىگذاريم البته راجع به حقيقت مكان حرفهاى زيادى مطرح است كه مربوط به فلسفه است .\r\nو امّا اصل هشتم : تعريف هر يك از دور و تسلسل و اقسام آنها و ابطال آن دو كه سابقا در بيان اصول برهان امكان و وجوب بتفصيل گفته آمد و نيازى به ذكر نيست .\r\nو امّا اصل نهم : پيرامون ماهيت و حقيقت جسم ميان فلاسفه و متكلمين اختلاف است و مجموعا چند نظريه در اين باب وجود دارد :\r\n1 - جسم در حقيقت مركب است از اجزاء صغار صلبه غير متناهى كه اين اجزاء صغار قابل تقسيم نيستند و بالفعل موجودند يعنى اين اجسامى كه ما در خارج بهم پيوسته مىبينيم در واقع از هم گسسته و جدايند شبيه اجزاء آرد منتهى اجزاء آرد درشت بوده و قابل رؤيت است بخلاف اجزاء جسم . « قول نظام كه از متكلمين عامه است » .\r\n2 - جسم مركب است از اجزاء صغار صلبه متناهى يعنى جسم بالفعل داراى اجزاء و انقسامات متناهى است و آن اجزاء صغار خود لا يتجزى بوده و قابل قسمت نيستند « قول جمهور متكلمين » .\r\n3 - جسم يك واحد متصل و بهم پيوسته است و تا بىنهايت قابل تقسيم است ولى اين انقسامات را بالفعل ندارد . « اين قول به مشهور حكما نسبت داده شده » .\r\n4 - جسم يك واحد متصل و بهم پيوسته‌اى است كه قابل تقسيم است\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nبه اجزاء متناهى يعنى به حدّى مىرسد كه اين تقسيم پايان‌پذير است . « قول منسوب شهرستانى » .\r\n5 - جسم يك واحد متصل بسيط است و ذات الاجزاء نيست . « قول خواجهء طوسى » .\r\nو اقوال ديگرى هم وجود دارد منتهى غرض اصل ما كه حقيقت جسم عند المتكلمين باشد روشن شد .\r\nو امّا اصل دهم : برهان حدوث با برهان حركت فرقهائى دارند كه عبارتند از :\r\n1 - برهان حركت با قدم زمانى عالم قابل جمع است و از قضا خود ارسطو كه برهان حركت را اقامه نموده طرفدار قدمت زمانى عالم است و به نقل سير حكمت در اروپا ج 1 ص 38 : به عقيدهء ارسطو عالم وجود حادث و مخلوق نيست ، قديم و ازلى و ابدى است و حركت موجودات هم لا يزال مىباشد ولى برهان حدوث تكيه‌گاهش حدوث زمانى عالم است .\r\n2 - در برهان حدوث روى حركت مكانى اشياء تكيه شده ولى در برهان حركت روى اصل حركت تكيه شده يعنى اصولا موجود متحرك و متغير محتاج به محرك است خواه حركت مكانى و يا ساير حركات عرضى .\r\n3 - بقول آية اللّه جوادى در ده مقاله ص 179 : در برهان حدوث تكيه روى اين اصل است كه هر حادث و پديده‌اى نياز به محدث و مبدء قديم دارد و بود و نبود حركت در آن يكسان است و حتى بر مبانى زنون و پارمنيدس هم كه منكر حركات تدريجى است و طرفدار سكونهاى پياپى است اين برهان اقامه مىشود ولى برهان حركت روى حركت و تغيير و تحول اجسام متكى است چه حادث باشند و چه قديم « فالنسبة بينهما عموم من وجه » .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nو امّا اصل يازدهم : از آنجا كه در برهان حدوث به كرّات از زمان و حدوث و قدم زمانى سخن گفته‌ايم لذا مناسب است مرورى بر ماهيت زمان بكنيم : علامه طباطبائى رحمه اللّه در كتاب نهاية الحكمة ص 190 مىگويد :\r\nو ماهيته انه مقدار متصل غير قار و عارض للحركة يعنى تعريف ماهوى زمان آنست كه زمان مقدار بهم پيوسته‌اى است كه قرار و آرام ندارد و عارض بر حركت مىشود يعنى هنگامى كه ما در اجسام اطراف خويش و پديده‌هاى ارضى و سمائى مىنگريم مشاهده مىكنيم كه همواره برخى جلوتر و برخى بدنبال آنها در حركتند بطورى كه هرگز با هم در يك وقت جمع نمىشوند و ما از اين حركت زمان را انتزاع مىكنيم و مىگوئيم : زمان عبارتست از مقدار حركت ماده و در تعريف علّامه رحمه اللّه از زمان چهار نكته خوابيده كه كاملا جايگاه زمان را تبيين مىكند :\r\n1 - عارض للحركة اين نشان مىدهد كه زمان از مقولات عرضى است و نه جوهرى .\r\n2 - مقدار ، اين مىرساند كه زمان جزء مقوله كميات است .\r\n3 - متصل ، اين بيان مىكند كه زمان از كميات متصله است نه منفصله .\r\n4 - غير قار ، اين مىرساند كه زمان از كميات متصله ناپايدار و بىقرار است و خلاصه يك وجود كشدارى است كه هرگز دو جزء آن يك جا قابل جمع نيستند بلكه همواره جزء قبلى نابود مىشود و جزء بعدى مىآيد و باصطلاح حقيقتى متصرم الوجود است .\r\nو امّا اصل دوازدهم : راجع به بطلان تصادف در كتاب انديشه‌هاى بنيادين اسلامى بتفصيل بحث شده و ما حرف تازه‌اى نداريم لذا نيازى به\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nتكرار نيست ، به كتاب مذكور مراجعه شود .\r\nو امّا اصل سيزدهم : به نظر مىرسد عمده‌ترين پشتوانهء متكلمين شيعه براى اثبات حدوث عالم حديث شريف اصول كافى ج 1 ص 129 باب اثبات حدوث العالم است و محلّ شاهد اينست كه :\r\nفعاد [ ابن ابى العوجاء 
  ] فى اليوم الثالث فقال : اقلب السئوال ؟ فقال له ابو عبد اللّه ( عليه السلام ) سل عما شئت فقال : ما الدليل على حدث الاجسام ؟\r\nفقال ( عليه السلام ) : انى ما وجدت شيئا صغيرا و لا كبيرا الا و اذا ضم اليه مثله صار اكبر و فى ذلك زوال و انتقال عن الحالة الاولى و لو كان قديما ما زال و لا حال لان الذي يزول و يحول ان يوجد و يبطل فيكون بوجوده بعد عدمه دخول فى الحدث و فى كونه فى الازل دخوله فى العدم و لن يجتمع صفة الازل و العدم و الحدوث و القدم فى شيئى واحد فقال عبد الكريم : هبك علمت فى جرى الحالتين و الزماتين على ما ذكرت و استدللت بذلك على حدوثها فلو بقيت الاشياء على صغرها من اين كان لك ان تستدل على حدوثهن ؟ فقال ( عليه السلام ) : انما نتكلم على هذا العالم الموضوع فلو رفعناه و وضعنا عالما آخر كان لا شيئى ادل على الحدوث من رفعنا اياه و وضعنا غيره و لكن اجيبك من حيث قدرت ان تلزمنا فنقول : ان الاشياء لو دامت على صغرها لكان فى الوهم انه متى ضم شيئى الى مثله كان اكبر و فى جواز التغيير عليه خروجه من القدم كما ان فى تغييره دخوله فى الحدث و ليس لك ورائه شيئى يا عبد الكريم فانقطع و خزى .\r\nاز اين حديث دو نشانه از خصائص موجود قديم و ازلى استفاده مىشود كه هيچ‌كدام در مادّه نيست .\r\n1 - ماده متغير است و قديم نبايد متغير باشد .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\n2 - ماده معدوم مىشود و مسبوق به عدم سابق و لاحق است و ازليت با ماده قابل جمع نيست .\r\nو امّا اصل چهاردهم و خاتمه : در اينجا به نقل بيانى از مرحوم حاجى سبزوارى اكتفا مىكنيم كه در باب برهان حدوث بسيار راهگشا است : ايشان در كتاب مجموعهء رسائل از ص 750 تا ص 760 در جواب سؤالات ملا اسماعيل ميان‌آبادى مىگويند : قديمى سواى حق و صفات و اسماء حسناى او نيست و اما صفات الهى : قدرت او قديم است ، فيض او ازلى است ، وجود او دائمى است و از اسماء حسناى خداوند اينست كه او قديم الاحسان و دائم الفضل است .\r\nو اما مخلوقات و آنچه از ناحيه آنها است : فهو حادث متجدد بالذات داثر و زايل و لو لم يكن حادثا لم يكن داثرا اذ ما ثبت قدمه ( ممتنع عدمه فيلزم عدم وصولها الى الغايات و ان لا يقوم القيامة و التالى باطل فالمقدم مثله . . .\r\nو پس از مطالبى مىفرمايد : و بالجمله امره تعالى قديم و خلقه حادث فان العالم متغير بشراشره و سيال باعراضه و جواهره فهو حادث بذاته لا انه متغير بصفاته فقط كاوضاعه و كيفياته و ايونه و كمياته و نحوها ، فالعالم عوالم و الحادث حوادث كل منها محفوف بعدمين ، عدم سابق و عدم لاحق و لا ثابت فيه سوى وجه اللّه .\r\nپس از مطالبى مىگويد : فالمحقق البصير و الناقد الخبير لا بدان يكون ذا العينين حافظا للوضعين حدوث الاشياء و قدم وجه اللّه تعالى حتى يكون فائزا بالحسنيين و هو هذا الحدوث الذي قلنا لا الحدوث الذي يستلزم انقطاع فيضه و انبتات سيبه و افول نوره و امساكه عن جوده و عدم بسط يده . . . و هو الحدوث الذي اشتهر من الاشاعرة و هو مسبوقية العالم بالعدم المقابل الذي وعائه الزمان الموهوم و معنى الزمان الموهوم انه ليس له ما يحاذيه و لكن له منشأ\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nانتزاع و اذا سألتهم ما هذا المنشأ لانتزاع الزمان و لا سيال و لا فلك و لا حركة قبل كلية العالم ؟ قالوا : هو بقاء الواجب تعالى . . . شگفتا چگونه امر سيال از امر ثابت انتزاع مىشود ؟ و بعض متكلمين گويند : عالم مسبوق به عدم در زمان متوهم است و فرق زمان موهوم با متوهم در اينست كه زمان موهوم را كه گفتيم و زمان متوهم آنست كه نه ما بحذاء خارجى دارد و نه منشأ انتزاع خارجى سپس مىفرمايد : طريق آخر فى حدوث العالم جامع للوضعين بان لا يصل غبار الحدوث الى ذيل جلال اللّه و صفاته و ليس موقوفا على القول بالحركة الجوهرية و التبدل الذاتى للقوى و الطبائع و نحوها و هو الذي ذكره الحكيم المتاله الشيخ محمود الشبسترى فى گلشن راز و هو انّ المركب كما يرتفع بارتفاع جميع الاجزاء كذلك يرتفع بارتفاع بعض الاجزاء و مجموع العالم مجموعات متتالية ففى كل حين يرتفع من العالم اجزاء و يحدث اخرى فيعدم العالم و يحدث عالم جديد .\r\n به هر جزوى كان نيست گردد * كل اندر دم ز امكان نيست گردد\r\nجهان كل است و در هر طرفة العين * عدم گردد و لا يبقى زمانين \r\nسپس در ص 756 مىگويد : و مما لا ينقضى التعجب منه ما قال العلامة الشيرازى فى شرح حكمة الاشراق فى مقام التمجيد على الحكماء الاقدمين و انهم كانوا كذا و من عقائدهم كان كذا [ انّهم كانوا متفقين على قدم العالم 
  ] اقول حاشاهم عن ذلك بل هم متفقون على قدم جوده و احسانه و نوره و بالجملة قدم الفيض غير قدم المستفيض و قدم الصنع غير قدم المصنوع و . . . تا اينجا بحث مبانى را ختم نموده و به سراغ خود برهان حدوث برويم و اميدواريم كه اين مقدار راهى باشد براى كسانى كه مىخواهند اين راه را بپيمايند .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\n\r\nاصل برهان حدوث :\r\nعالم [ يعنى مجموع ما سوى اللّه از سماوات و ارضين و ما فيهن و ما بينهن 
  ] حادث است « صغرى » و هر حادثى احتياج به محدث و ايجادكننده دارد « كبرى » پس عالم محتاج به محدث است « نتيجه » .\r\nاثبات صغرى : حدوث عالم از امورى است كه هم از قرآن [ آياتى كه تعبير به خلق و خالق و . . . دارد 
  ] به خوبى استفاده مىشود و هم از روايات بنحو احسن استفاده مىشود و در اصول كافى بابى تحت عنوان اثبات حدوث العالم آمده و هم از علم جديد مىتوان مدد گرفت كه سابقا از قول مرحوم مغنيه ذكر كرديم كه دانشمندان عمر جهان را به پنج بيليون سال پيش تخمين زده‌اند و هم از طريق فلسفى مىتوان اين معنا را اثبات نمود بر اساس حركت جوهرى و وجود تغيير و تحول در سراسر عالم كه اين را نيز در بيان اصول برهان حدوث آورديم است و هم از طريق علم كلام مىتوان به اين نتيجه رسيد كه غرض اصلى ما همين است و اين را نيز سابقا از زبان مرحوم علامه در نهاية الحكمة آورديم و تكرار نمىكنيم .\r\nاثبات كبرى : اينكه هر پديده‌اى كه نبود سپس تحقق يافت نياز به محدث و بوجودآورنده دارد از بديهيات است و نيازى به استدلال نيست زيرا كه از دو حال خارج نيست :\r\n1 - يا خود به خود و تصادفا بوجود آمده .\r\n2 - و يا دست آفريدگارى در كار است .\r\nاحتمال اوّل را هيچ عاقلى نمىپذيرد آن هم در مجموعه‌اى كه سراسر آن نظم و هماهنگى است و بقول دانشمندان جهان همانند كتاب و دائرة المعارفى\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nاست كه از آغاز تا به انجام يك هدف را تعقيب مىكند بنابراين احتمال ثانى معين مىشود كه محدث و خالقى دارد آنگاه نقل كلام مىكنيم به آن محدث و مىگوئيم : آيا خود او حادث است و يا قديم ؟ اگر بفرمائيد : قديم است خواهيم گفت : فثبت المطلوب كه ما يك حقيقت ثابت و قديمى داريم كه اين بيكرانه هستى ناپايدار و حادث به دو متكى است و سلسله جنبان او است و اگر بگوئيد حادث است نقل كلام به آن محدث حادث مىكنيم و مىگوئيم : قانون امور حادث آنست كه كل حادث محتاج الى محدث پس محدث اين امر حادث كيست ؟ و چيست ؟ اگر بگوئيد : محدث اين حادث دوم همان حادث اول است خواهيم گفت : هذا دور و الدور باطل ، و اگر بفرمائيد محدث آن ، موجود ثالثى است نقل كلام به او نموده و همان سؤال را تكرار مىكنيم آنگاه يا دور لازم مىآيد و يا تسلسل و هر دو باطلند پس بناچار بايد بپذيريم كه محدث اين حوادث حقيقتى قديم و پايدار و ابدى و جاودانه است كه هيچ‌كدام از خصائص ممكنات را ندارد .\r\nمرحوم علامه رحمه اللّه مىفرمايد : چون اين برهان حدوث به برهان امكان و وجوب برمىگردد و در هر دو از راه ابطال دور و تسلسل به نتيجه مىرسيم و لذا نيازى به ذكر آن نديديم [ البته ما توضيح داديم 
  ] .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\n( خداشناسى )\r\n\r\n( ساير روشها در باب خداشناسى )\r\nمباحثى كه تا به حال در باب خداشناسى مطرح شد بر اساس شيوهء فلاسفهء الهى و متكلمين اسلامى بود اينك مناسب است قدرى پيرامون سه روش ديگر گفتگو كنيم :\r\n1 - روش عرفانى « تصفيه باطن » .\r\n2 - روش علمى « مطالعه در نظامات هستى » .\r\n3 - روش اسلام يعنى كتاب و سنت « از راههاى گوناگونى كه اشاره خواهيم كرد » .\r\nامّا عرفان : عرفا مىگويند : راه رسيدن به خداوند راه دل است بايد آئينه دل را جلا و صيقل داد و آن را از زنگار گناه و معاصى پاك نمود تا نور جمال معشوق و محبوب در آن بتابد ، بايد جان را احيا كرد .\r\nاصولا گروهى از دانشمندان و فلاسفه از قديم الايام معتقد بودند كه يگانه راه شناخت صحيح در همهء حقايق همين راه تصفيه و تزكيهء دل است و از اين راه مىتوان خدا را وجدان نمود و راه استدلال كافى نيست زيرا كه :\r\n پاى استدلاليان چوبين بود * پاى چوبين سخت بىتمكين بود \r\nو افلاطون كه رئيس اشراقيين است مىگويد : اثبات وجود بارى باستدلال ميسر نيست به كشف و شهود است همچنانكه وجود خورشيد را جز به مشاهده نتوان مدلل كرد كه آفتاب آمد دليل آفتاب [ سير حكمت در اروپا\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nج 1 ص 25 
  ] .\r\nاز ديدگاه عرفانى انسانى كه مراتب سير و سلوك را پيموده باشد سراسر جهان هستى را به صورت مظاهر و جلوه‌هاى جمال حق مىبيند گوئى همهء پديده‌هاى جهان آئينه‌هائى هستند كه جمال احديت در آنها نمايان است در اينجا داستانى ارزنده از استاد ارجمندم حكيم متأله جناب آقاى انصارى شيرازى حفظه اللّه تعالى تقديم مىكنم :\r\nهرگز شيرينى آن لحظات از صفحهء جانم محو نمىشود كه فصل بهارى بود و صحرا سر سبز و خرّم و خوشه‌هاى سبز گندم به گرمى و لطافت هواى بهارى يكديگر را در آغوش گرفته بودند و گاهگاهى نسيم ملايم بهارى آنها را به يك سوى پهن مىنمود كه بر طراوت و صفاى آن صد چندان مىافزود و من در محضر استاد و در كنار اين مزارع سر سبز قدم مىزديم و سؤالاتى اعتقادى از محضر ايشان مىنمودم در اين لحظه ديدم استاد از خود بى خود شده و با تمام وجود جذب اين خوشه‌هاى گندم شده و فرمود : آيا جمال حق را نمىبينى ؟ و من غافل تازه به خود آمدم كه عجبا اين عارفان وارسته كيانند كه در اين آشفته بازار دنيا بدور از غوغاى زر و سيم و جاه و مقام در وادى عشق غرقند و جذبات عشق حق آنها را مبهوت و سر مست ساخته سپس داستانى شگفت از جناب الهى قمشه‌اى نقل كردند كه آن جناب در مدرسه ميرزا جعفر كنار ايوانى نشسته بودند و طلاب از محضر ايشان بهره مىبردند در اين ميان طلبه‌اى بىاحتياطى كرده و وارد باغچهء مدرسه شد و پا بر روى گلها گذارده و مىرفت ناگهان مرحوم قمشه‌اى فرياد زد : چرا پاى بر رخ يار مىگذارى ؟ بيرون شو ! ! آرى سالكان الى اللّه گل و سبزه و چمن را رخ يار مىبينند كه جمال حق در آنها متجلّى شده است .\r\nبارى عارف براى هيچ موجودى جز ذات اقدس حق استقلالى قائل\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nنيست از ديدگاه عارف توحيد حقيقى آنست : كه تمام افعال را فانى در فعل حق و تمام صفات را فانى در صفات حق و تمام ذوات را فانى در ذات حق ببينى و جز ذات حق چيزى نبينى .\r\nبارى از اين وادى بيرون رويم چرا كه اين وادى ، وادى مردان حق و انسانهاى سربدارى همچون حلاج‌ها است و عرصهء سيمرغ عشق است و ما را از آن بهره‌اى نيست در پايان سخن را به اين دعا ختم مىكنم كه : يا من ارى ابراهيم ملكوت السموات و الأرضين ارنا ملكوت كل شيء . « آمين » .\r\nو امّا علم : به اعتراف دانشمندان نامى جهان معلومات بشر در قبال مجهولاتش بسان قطره در برابر اقيانوسهاى بىكرانه است و بقول انشتين :\r\nمعلومات من مانند اين چند پله نردبان است و بقول روايات : تمام علم 27 حرف است كه تا زمان ظهور امام عصر ( عجل اللّه فرجه الشريف ) تنها دو حرف آن بر بشر روشن مىگردد و تمام علم در زمان حكومت آن حضرت ( عج اللّه فرجه الشريف ) خود را نشان خواهد داد ولى به همين مقدار كه بشر امروز توانسته پرده از اسرار عالم بردارد و هزار نكته باريكتر ز مو به ارمغان بياورد همگى معترفند به اينكه در هستى نظام و تشكيلات محير العقولى در كار است و هر چيزى بجاى خويش نيكو است و معترفند باينكه : جهان همانند كتابى است كه از سوى دانشمندى آگاه تدوين يافته و در هر باب و فصلى مطالب بخصوصى با چينش خاصى برشتهء تحرير در آمده ، كافى است سرى به علم طب و روانشناسى با همهء شعبه‌هايش بزنيم و با عجائب به كار گرفته شده در تن و جان بشر آشنا شويم ، كافى است گذرى بر جهان جانداران ديگر نموده و با زندگى اسرارآميز مورچگان و زنبورهاى عسل و . . . آشنا شويم .\r\nكافى است سرى به جهان نباتات از درخت و سبزه و گل و گياه بزنيم و با دهها و صدها خواصى كه در هر كدام هست آشنا شويم ، كافى است سرى به\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nجمادات زده و با انواع و اقسام معادنى كه ذات حق و دست قدرت الهى در شكم طبيعت بوديعت نهاده آشنا شويم ، كافى است سرى به عوالم ما فوق زده و با گردش ماه و خورشيد و ساير ستارگان و كهكشانها آشنا شويم كه ميليونها سال است در مدار خاص خويش در گردشند و بقول قرآن :  وَ كُلٌّ فِي فَلَكٍ يَسْبَحُونَ  يعنى همه در مدار معين خود شناورند ، آنگاه تصديق خواهيم كرد كه چه هماهنگى عجيب و غريبى در سراسر گيتى حاكم است .\r\nو عقل و منطق مىگويد : در هر مؤسسه و مجتمع و كشورى و . . . كه نظام و تشكيلات باشد ناظمى دانا و توانا هم هست و محال است كه اين مجموعهء موزون و متعادل تصادفى باشد بعنوان مثال : فرض كنيد اين شعر سعدى كه مىگويد :\r\n برگ درختان سبز در نظر هوشيار * هر ورقش دفترى است معرفت كردگار \r\nكه 47 حرف است اگر روى تخته سياهى با همين ترتيب نوشته شده باشد آيا انسان عاقل باور مىكند كه تصادفا و بدون جهت اين حروف كنار هم نشسته‌اند و شعرى پرمعنا آفريده‌اند ؟ .\r\nهرگز ، پس در يك بيت شعر احتمال تصادف صفر است تا چه رسد به يك قصيدهء بلند و تا چه رسد به يك كتاب بزرگ عرفانى و تا چه رسد به يك كتابخانه و تا چه رسد به كل كتابخانه‌هاى دنيا و تا چه رسد به كتاب تكوين كه كلمات الهى بر اين صفحهء هستى نقش بسته و تدوين شده و بقول قرآن :\r\n قُلْ لَوْ كانَ الْبَحْرُ مِداداً لِكَلِماتِ رَبِّي لَنَفِدَ الْبَحْرُ قَبْلَ أَنْ تَنْفَدَ كَلِماتُ رَبِّي  كه در اين مجموعه احتمال تصادف اصلا معقول نيست . پس خلاصهء روش علمى را هم دانستيم .\r\nدر خاتمه سخنى از هرشل نقل مىكنيم از كتاب پنجگام :\r\nهر اندازه دائره علم وسيعتر مىگردد براهين دندان‌شكن و قويترى\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nبراى وجود خداوند ازلى و ابدى بدست مىآيد و در واقع علماى زمين‌شناس - رياضىدان - دانشمندان فلكى - طبيعىدان‌ها دست بدست هم داده‌اند تا كاخ علم يعنى كاخ عظمت خدا را محكم برپا سازند .\r\nو امّا كتاب و سنت : كليد اصلى معارف الهى قرآن و روايات معصومين ( عليهم السلام ) است زيرا آنها بزرگترين خداشناسان جهانند و مطمئن‌ترين راه راهى است كه آنها عرضه مىكنند و آنها نيز به قول قرآن :  ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتِي هِيَ أَحْسَنُ  و بقول نبى اكرم ( صلّى اللّه عليه و آله ) نحن معاشر الانبياء امرنا ان نكلم الناس على قدر عقولهم براى تمام انسانها در تمام مراحل سخن گفته و معارف الهى را منتشر ساخته‌اند و در حقيقت بايد گفت : طريق كتاب و سنت جامع همهء طرق گذشته و ما زاد بر آنها است و كمالات آنها را دارا و از نقائص آنها مبرّا است اينك پاى سخنان دلنشين كتاب و عترت مىنشينيم تا سفركردگان وادى توحيد دست ما كودكان مكتب توحيد و مدرسهء عشق را گرفته و شيوهء راه رفتن در اين وادى را بما بياموزند كه بقول قرآن :  فَاخْلَعْ نَعْلَيْكَ إِنَّكَ بِالْوادِ الْمُقَدَّسِ طُوىً  كتاب و سنت از طرق گوناگون استدلال نموده‌اند :\r\nگاهى از راه وجود نظم بر وجود ناظم اقامه دليل مىكنند كه آيات فراوانى از قرآن بر اين امر دلالت دارد بعنوان نمونه :\r\n   وَ الشَّمْسُ تَجْرِي لِمُسْتَقَرٍّ لَها ذلِكَ تَقْدِيرُ الْعَزِيزِ الْعَلِيمِ وَ الْقَمَرَ قَدَّرْناهُ مَنازِلَ حَتَّى عادَ كَالْعُرْجُونِ الْقَدِيمِ لَا الشَّمْسُ يَنْبَغِي لَها أَنْ تُدْرِكَ الْقَمَرَ وَ لَا اللَّيْلُ سابِقُ النَّهارِ وَ كُلٌّ فِي فَلَكٍ يَسْبَحُونَ    « يس / 38 - 40 » .\r\nدر آيه ديگر مىفرمايد :  إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ وَ الْفُلْكِ الَّتِي تَجْرِي فِي الْبَحْرِ بِما يَنْفَعُ النَّاسَ وَ ما أَنْزَلَ اللَّهُ مِنَ السَّماءِ مِنْ ماءٍ فَأَحْيا بِهِ الْأَرْضَ بَعْدَ مَوْتِها وَ بَثَّ فِيها مِنْ كُلِّ دَابَّةٍ \r\n\r\n","description":"","footnote":"","page_name":" 68 ","page_number":68},
  {"content":"\r\n\r\n وَ تَصْرِيفِ الرِّياحِ وَ السَّحابِ الْمُسَخَّرِ بَيْنَ السَّماءِ وَ الْأَرْضِ لَآياتٍ لِقَوْمٍ يَعْقِلُونَ  « بقره / 159 » .\r\nگاهى از راه فطرت بر وجود خداوند استدلال مىكند و مىفرمايد :\r\n فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ ذلِكَ الدِّينُ الْقَيِّمُ وَ لكِنَّ أَكْثَرَ النَّاسِ لا يَعْلَمُونَ  « روم / 30 » .\r\nامام صادق در اصول كافى ج 1 مىفرمايد : اى فطرهم على التوحيد .\r\nدر جاى ديگر مىفرمايد :  فَإِذا رَكِبُوا فِي الْفُلْكِ دَعَوُا اللَّهَ مُخْلِصِينَ لَهُ الدِّينَ فَلَمَّا نَجَّاهُمْ إِلَى الْبَرِّ إِذا هُمْ يُشْرِكُونَ  « عنكبوت / 65 » .\r\nو در حديث نبوى كه در صحيح بخارى نقل شده و در تفسير البرهان ج 2 ص 162 هم نقل شده مىخوانيم :\r\nما من مولود الّا يولد على الفطرة ثم ابواه يهودانه او ينصرانه او يمجسانه .\r\nو آخرين حديث كلامى از امام صادق است در تفسير صافى مرحوم فيض ج 1 ص 50 :\r\nو فى التوحيد و تفسير الامام ( عليه السلام ) قال رجل للصادق ( عليه السلام ) يا بن رسول اللّه : دلنى على اللّه ما هو ؟ فقد اكثر على المجادلون و حيرونى فقال يا عبد اللّه هل ركبت سفينة قط قال بلى قال فهل كسرت بك حيث لا سفينة تنجيك و لا سباحة تغنيك ؟ قال بلى قال فهل تعلق قلبك هناك ان شيئا من الاشياء و قادر على ان يخلصك من ورطتك ؟ قال بلى قال ( عليه السلام ) فذاك الشيء هو اللّه القادر على الانجاء حين لا منجى و على الاغاثة حين لا مغيث .\r\nالبته استدلال از اين راه بحث مفصلى دارد كه فعلا مدّ نظر نيست و غرض گشودن راهى است . و گاهى قرآن و سنت از طريق خودشناسى بر وجود\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nخداشناسى استدلال مىكنند سخنى از نبى مكرم اسلام ( صلّى اللّه عليه و آله ) نقل شده مبنى بر اينكه : من عرف نفسه فقد عرف ربه ، اين كلام از معجزات نبوى ( صلّى اللّه عليه و آله ) است و دانشمندان رشته‌هاى مختلف هر يك از زاويه‌اى به شرح و بسط آن پرداخته‌اند فى المثل : علماى طب مىگويند :\r\nهر كس نظام بدن و ظرافتهاى به كار گرفته شده در آن را از سيم‌هاى ارتباطى مغز ، سلولهاى بدن ، حركت و جريان خون ، تپش قلب و دستگاههاى مختلف جذب و دفع مواد لازم و مضر را بشناسد خداى را خواهد شناخت روانشناسان مىگويند : هر كس روح و صفات بىشمار روان را بشناسد خداى را خواهد شناخت علماء اخلاق مىگويند : اگر كسى نفس را و صفات رذيله و حسنه را بشناسد و خود را به كمالات آراسته كند بدون شك خدا را خواهد يافت و به خدا خواهد رسيد .\r\nفلاسفه مىگويند : كسى كه ذات و صفات و افعال خود را شناخت ذات و صفات و افعال خدا را خواهد شناخت و توحيد ذاتى و صفاتى و افعالى نفس دليل توحيد ذات و صفات و افعال خدا است و النفس فى وحدتها كل القوى و شناخت حقيقى خويشتن هنگامى است كه بشر دريابد كه هيچ است و از خود چيزى ندارد و ربط محض و فقر صرف به ذات حق است بقول قرآن :  يا أَيُّهَا النَّاسُ أَنْتُمُ الْفُقَراءُ إِلَى اللَّهِ وَ اللَّهُ هُوَ الْغَنِيُّ الْحَمِيدُ  .\r\nو گاهى سخنان معصومين اوج گرفته و دلالت دارند كه : خدا را به خود او بشناسيم و همه چيز را در سايهء نور حق ببينيم نه اينكه از آثار به مؤثر برسيم كه شناختى ناقص خواهد بود . و بقول شبسترى :\r\n زهى نادان كه او خورشيد تابان * بنور شمع جويد در بيابان \r\nدر اين زمينه سخنان عرفانى از معصومين ( عليهم السلام ) فراوان است كه ما با ذكر چند نمونه مطالب خشك استدلالى را جلا و صفا مىدهيم :\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nامام حسين ( عليه السلام ) در قسمتى از دعاى عرفه مىگويد : كيف يستدل عليك بما هو فى وجوده مفتقر اليك أ يكون لغيرك من الظهور ما ليس لك حتى يكون هو المظهر لك ؟ متى غبت حتى تحتاج الى دليل يدل عليك ؟\r\nو متى بعدت حتى تكون الآثار هى التى توصل اليك ؟ عميت عين لا تراك و لا تزال عليها رقيبا و خسرت صفقة عبد لم تجعل له من حبك نصيبا .\r\nامام سجاد ( عليه السلام ) در قسمتى از دعاى ابو حمزه ثمالى مىفرمايد :\r\nالهى بك عرفتك و انت دللتنى عليك و دعوتنى اليك و لو لا انت لم ادر ما انت .\r\nدر قسمت ديگر مىفرمايد : و انك لا تحتجب عن خلقك الّا ان تحجبهم الاعمال دونك .\r\nدر مناجات شعبانيه مىخوانيم :\r\nو انر ابصار قلوبنا بضياء نظرها اليك حتى تخرق ابصار القلوب حجب النور فتصل الى معدن العظمة و تصير ارواحنا معلقة بعز قدسك .\r\nالبته عرفان پيامبران و امامان ( عليهم السلام ) براى ديگران ميسور نيست ولى آنها نيز تا حدودى مىتوانند اين مراحل را بپيمايند و اين خط را قرآن و روايات ترسيم نموده قرآن مىفرمايد :\r\n يا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيهِ  .\r\nحديث قدسى مىفرمايد : ان اللّه جل و جلاله قال ما يتقرب الى عبد من عبادى بشيء احبّ الى مما افترضت عليه و انه ليتقرب الى بالنافلة حتى احبه فاذا احببته كنت سمعه الذي يسمع به و بصره الذي يبصر به و لسانه الذي ينطق به و يده التى يبطش بها ان دعانى اجبته و ان سألني اعطيته . « محاسن برقى » .\r\nيا در حديث قدسى آمده : يا بن آدم انا اقول للشيء كن فيكون اطعنى\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nفيما امرتك اجعلك تقول كن فيكون . « عدة الداعى ص 291 » .\r\nو يا مىخوانيم : لم يسعنى ارضى و لا سمائى و وسعنى قلب عبدى المؤمن .\r\nو يا مىخوانيم : قلب المؤمن عرش الرحمن .\r\nو يا مىخوانيم : القلب حرم اللّه فلا تسكن حرم اللّه غير اللّه .\r\nبارى انسان اين بهترين موجود خلقت مىتواند تا بىنهايت پيش بتازد و به جائى رسد كه بقول رسول اللّه ( صلّى اللّه عليه و آله ) : ابيت عند ربى يطعمنى و يسقينى .\r\nو بقول شاعر :\r\n رسد آدمى به جائى كه بجز خدا نبيند * بنگر كه تا چه است مقام آدميت \r\nآرى خواننده عزيز تا بدينجا قدرى گستاخى نموده و قدم از محدودهء درك و عقل خود و هم شرح كتاب فراتر گذاشتم از اين پس قول مىدهم كه در حيطهء كتاب حركت كنم .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\n\r\n( صفات كماليه خداوند )\r\n\r\n( فى انه تعالى قادر )\r\nبسيار مناسب بود كه قبل از ورود به اين بحث يك درس فشرده پيرامون توحيد و شرك و ابعاد آن داشتيم و لكن چون در ضمن يكى از صفات سلبيه اين مطلب خواهد آمد لذا نيازى به بحث جدا ندارد پس وارد مىشويم در بيان صفات كماليه و جلاليهء حق .\r\nبطور كلّى فلاسفه و متكلمين هر دو صفات واجب الوجود را به دو دسته تقسيم مىكنند :\r\n1 - صفات ثبوتيه يا جماليه و يا كماليه خداوند يعنى صفاتى كه وجود آنها در يك موجود نشانه كمال آن موجود و نبود آنها مايهء نقص آن موجود است مانند علم - قدرت - حيات - اراده و . . .\r\n2 - صفات سلبيه يا جلاليه و تنزيهيه يعنى صفاتى كه وجود آنها در يك موجود نشانه عجز و نقص آن موجود و عدم آنها موجود و عدم آنها موجب كمال او است مانند جسميت - نيازمندى - تركيب از اجزاء و . . .\r\nحال صفات ثبوتيه صفاتى هستند كه ثبوتشان براى واجب الوجود ضرورى و سلب آنها محال است و صفات سلبيه صفاتى هستند كه سلب آنها\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nاز واجب الوجود ضرورى و ثبوتشان براى حق تعالى محال است . پس در دو بخش بايد بحث كرد :\r\n1 - بخش اثباتى 2 - بخش سلبى\r\n\r\n( صفات كماليه )\r\nصفات كماليه خداوند و اسماء حسناى او منحصر به يك يا ده و يا صد صفت نيست بلكه بقول قرآن  وَ لِلَّهِ الْأَسْماءُ الْحُسْنى  و در دعاى شريف جوشن كبير هزار اسم از اسماء الهى را عنوان مىكند كه تمام آنها حاكى از يك ذات واجب الوجود جامع جميع كمالات است منتهى از قديم الايام ميان متكلمين هشت صفت از صفات ثبوتيه مورد بحث و گفتگو بوده كه در اين شعر جمع شده‌اند :\r\n قادر و عالم وحى است مريد و مدرك * هم قديم و ازلى دان متكلم صادق \r\nپس فعلا صفات مورد بحث ما عبارتست از : 1 - قدرت 2 - علم 3 - حيات 4 - اراده 5 - ادراك 6 - قديم و ازلى 7 - متكلم 8 - صادق اينك تفصيلا وارد بحث مىشويم :\r\n\r\n( قدرت خداوند )\r\nاولين صفت از صفات كماليه خداوند عبارتست از صفت قدرت ، در رابطه با اين كمال دو مقام از بحث وجود دارد :\r\n1 - اثبات اصل قدرت براى واجب الوجود لذاته .\r\n2 - اثبات عموميت و نامتناهى بودن قدرت خداوند .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nامّا بحث اوّل : ما معتقديم كه خداوند متعال فاعل مختار است [ يعنى همان قادر بودن 
  ] نه اينكه فاعل موجب باشد و پيش از اثبات اين مدعا دو مقدمه مىآوريم :\r\nمقدمه اوّل : در كتب حكمت براى فاعل هشت قسم ذكر شده كه عبارتند از :\r\n1 - فاعل بالطبع 2 - فاعل بالجبر 3 - فاعل بالرضا 4 - فاعل بالعناية 5 - 9 فاعل بالتجلى 6 - فاعل بالقصد 7 - فاعل بالتسخير 8 - فاعل بالقسر حال فلاسفه خداوند را فاعل بالتجلى مىدانند و عرفا ذات حق را فاعل بالرضا مىدانند و متكلمين صانع را فاعل بالقصد مىپندارند .\r\nمقدمه دوّم : فاعل مختار يا قادر عبارتست از كسى كه : به قول حكماء ان شاء فعل و ان لم يشاء لم يفعل و يا به قول متكلمين : يصح منه الفعل و الترك ، فى المثل ما انسانها نسبت به صوم ماه مبارك فاعل مختاريم يعنى فعل و ترك آن هر دو براى ما مقدور است و اگر بخواهيم انجامش داده و اگر نخواستيم انجام نمىدهيم . بر همين اساس جمع كثيرى از افراد بشر با اراده و اختيار خود روزه مىگيرند و جمع بيشترى هم با اراده و اختيار روزه را ترك مىكنند و . . .\r\nو فاعل موجب عبارتست از چيزى كه فعل و ترك يك اثر براى او مساوى نيست و داراى اراده و اختيار نيست بلكه نسبت به اثرى كه با اين فاعل سنخيت دارد مجبور به فعل است همانند نار و حرارت ، شمس و ضياء و . . . و نسبت به اثرى كه با اين فاعل مسانخت ندارد مجبور به ترك است همانند نار و برودت ، شمس و تاريكى و . . .\r\nو ما بين فاعل مختار و موجب امتيازاتى وجود دارد كه مهمترين آنها عبارتست از اينكه : در فاعلهاى موجب انفكاك فعل از فاعل اثر از مؤثر ، معلول از علت امرى محال و ممتنع است يعنى الّا و لا بد هركجا فاعل بود فعل\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nاو هم هست فى المثل هرگاه نار برافروخته شد حرارت هم حتما موجود خواهد شد و تخلف‌بردار نيست ولى در فاعلهاى مختار اين انفكاك و جدائى كاملا ميسور است زيرا افعال او در گرو اراده است و لذا ممكن است نسبت به فعلى داعى داشته باشد و اراده بكند و انجام دهد ولى نسبت به فعل ديگر و لو قادر است امّا چون انگيزه ندارد انجام ندهد پس فاعل هست و قدرت هم دارد ولى فعل او فعلا نيست همانند انسان نسبت به كتابت .\r\nبا حفظ اين دو مقدمه مىگوئيم : مدعاى ما اينست كه واجب الوجود لذاته فاعل مختار است نه فاعل موجب دليل اين مدعا : از طرفى عالم آفرينش حادث است يعنى نبود و بعد بوجود آمد [ اين مطلب هم از راه علمى و هم فلسفى و هم كلامى قابل اثبات است كه سابقا اشاره شد 
  ] . از طرف ديگر هر حادثى محتاج به محدث و مؤثر است [ اين نيز سابقا بيان شد با ذكر احتمالات و بيان اينكه خود عالم بوجودآورندهء خود نيست للتناقض ، دست تصادف هم خالق عالم نيست پس مؤثر خارجى در كار است 
  ] حال مىگوئيم :\r\nآن مؤثر خارجى از دو حال خارج نيست : 1 - فاعل موجب باشد 2 - فاعل مختار باشد [ قضيه از لحاظ منطق قضيهء منفصله حقيقيه است كه شق ثالث ندارد بلكه هم مانعة الجمع است و هم مانعة الخلو 
  ] احتمال اوّل را با يك قياس استثنائى اتصالى ابطال مىكنيم و آن اينكه :\r\nاگر مؤثر در عالم فاعل موجب باشد يا لازم مىآيد حدوث مؤثر و يا لازم مىآيد قدمت عالم و لازم به هر دو قسمش باطل است پس ملزوم هم باطل است .\r\nاثبات ملازمه : در مقدمه ثانيه همين بحث گفتيم كه قانون فاعل موجب آنست كه انفكاك فعل از فاعل در آنجا محال است پس اگر مؤثر در عالم فاعل موجب باشد يا بايد فعل و فاعل هر دو قديم باشند و يا هر دو حادث\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nو امكان ندارد كه فاعل قديم و فعل حادث باشد .\r\nابطال لازم : امّا اينكه مؤثر در عالم حادث باشد مستلزم تسلسل است چون خود او هم محتاج به مؤثر ديگرى است و اگر مؤثر ديگر هم حادث باشد و هكذا . . . تسلسل پيش مىآيد و هو باطل كما سبق و امّا اينكه عالم قديم باشد باطل است چون فرض اينست كه عالم حادث است و برهان حدوث اين معنا را تضمين كرد حال اگر بخواهد قديم هم باشد هم خلف فرض است و هم منجر به تناقض‌گوئى مىشود چون حادث يعنى نبود پس بود شد پس حالت سابقهء عدم دارد و قديم يعنى هميشه بوده و حالت سابقهء عدم ندارد و اين دو صفت در يك شيء قابل جمع نيست .\r\nنتيجه مىگيريم كه : پس ملزوم هم باطل است يعنى مؤثر فاعل موجب نيست و وقتى احتمال اول باطل شد خود به خود احتمال ثانى تعين پيدا مىكند و آن اينكه خداوند فاعل مختار است و هذا هو المطلوب .\r\nقوله و الواسطة غير معقولة : مرحوم خواجه طوسى پس از اثبات اصل مدّعا يعنى فاعل مختار بودن خداوند شروع مىكنند در بيان شبهاتى كه از سوى مخالفين اين مطلب عنوان شده و جواب از اين اعتراضات و مجموعا چهار اعتراض را مطرح مىكنند :\r\nاعتراض اول : مدّعاى شما اينست كه : واجب الوجود فاعل مختار است ولى دليل شما همين اندازه ثابت مىكند كه مؤثر در عالم قادر مختار است و اين دليل به درد آن مدعا نمىخورد زيرا محتمل است كه مؤثر در عالم مستقيما خود واجب الوجود باشد بنا بر اين وقتى ثابت شد كه مؤثر عالم فاعل مختار است پس ثابت هم مىشود كه اللّه تعالى فاعل مختار است و محتمل است كه\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nمؤثر در عالم واسطه‌اى باشد يعنى خود واجب الوجود لذاته فاعل موجب باشد و بطور جبرى و قهرى از او معلولى صادر شده باشد كه معلول قديم زمانى و حادث ذاتى باشد [ مثل عقل اوّل بر مبناى مشائين 
  ] و اين مخلوق اوّليه فاعل مختار باشد و مؤثر در عالم همين معلول خدا باشد نه خود خداوند بنا بر اين از فاعل مختار بودن مؤثر عالم لازم نمىآيد كه خداوند هم فاعل مختار باشد و اذا جاء الاحتمال بطل استدلال .\r\nجواب ما : لازمه اين كلام آنست كه ميان واجب الوجود لذاته و عالم آفرينش واسطه‌اى در كار باشد و آن همين موجود مختارى است كه شما فرض كرديد و احتمال داديد و به نظر ما وجود واسطه غير معقول است زيرا كه وقتى متكلمين مىگويند عالم حادث است منظورشان از عالم جميع ما سوى اللّه است آنگاه هر چيزى را كه شما فرض كنيد غير از اللّه تعالى داخل در عالم خواهد بود و حكم عالم را دارد و تنها حقيقت خارج از عالم ذات حق است پس مؤثر ديگرى غير از ذات حق نيست كه واسطه باشد آنگاه وقتى ثابت شد كه مؤثر در عالم فاعل مختار است خود به خود ثابت مىشود كه خداوند فاعل مختار است به اين جواب جناب فاضل قوشچى در شرح تجريد الاعتقاد خود ص 310 اعتراض نموده و مىگويد :\r\nاقول لم يثبت فيما سبق ان جميع ما سوى اللّه حادث بل انما ثبت حدوث الاجسام و عوارضها و لما لم يثبت عند المصنف وجود المجردات اطلق القول بحدوث العالم لكن كما لم يثبت عنده وجود المجردات لم يثبت عنده عدمها ايضا كما قال فى صدر الفصل الرابع فى الجواهر المجردة اما العقل فلم يثبت دليل على امتناعه و أدلّة وجوده مدخولة فللمعترض ان يقول لم لا يجوز ان يوجد الواجب تعالى بطريق الايجاب جوهرا مجرّدا ليس بجسم و لا\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nجسمانى قديما قادرا يكون هو الذي اوجد العالم الجسمانى بالقدرة و الاختيار ؟\r\nولى جواب اين اشكال هم آنست كه : بر فرض چنين واسطهء مختارى در كار باشد مىگوئيم چنان كه خود او معلول حق است كمال وجودى او هم معلول خدا است پس قدرت و اختيار او هم آفريده خدا است و محال است كه فاقد كمال معطى كمال باشد :\r\n ذات نايافته از هستى بخش * كى تواند كه شود هستىبخش\r\nخشك ابرى كه بود ز آب تهى * نايد از وى صفت آب دهى \r\nپس بايد خود خداوند قادر و مختار باشد تا معلولى را كه قادر مختار است بيافريند .\r\nاعتراض دوّم : اين اشكال كلى بوده و بر تمام فاعلها وارد مىگردد و مستشكل مدعى است كه اصولا فاعل مختارى در عالم نيست بلكه كليهء فاعلها موجبند ، بيان ذلك :\r\nهر فعلى از هر فاعلى اگر بخواهد صادر شود منوط به اينست كه تمام شرائط صدور آن فعل محقق باشد و ببيان ديگر همهء اجزاء علت تامه موجود باشد و به عبارت سوّم همهء جهات مؤثريت در آن فاعل جمع باشد اين قانون در فاعلهاى طبيعى مثل آب و آتش و . . . جارى است و در فاعلهاى بالارادة مثل انسان و خدا هم سارى مىباشد آنگاه اگر تمام اين شرائط و مقدمات و جهات تأثير در يك فاعلى فراهم باشد صدور فعل از اين فاعل واجب و ضرورى خواهد بود زيرا كه تخلف معلول از علت تامه محال است و اگر با وجود همه جهات مؤثريت اين فعل صادر نشد بايد بدانيم كه دچار اشتباه شده‌ايم و به خطا پنداشته‌ايم كه همهء جهات تأثير هست غافل از اينكه نيست . و اگر همهء آن شرائط فراهم نباشد صدور الفعل من هذا الفاعل\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nمحال و ممتنع خواهد بود زيرا با نبود علت تامه محال است كه معلول بود شود پس هر فاعلى يا مجبور به فعل است اگر مستجمع همه جهات تأثير باشد و يا مجبور به ترك است اگر همه آن عوامل فراهم نباشد فلا تتحقق المكنة من الطرفين فلا فاعل مختار فى العالم .\r\nجواب ما : ما هم قبول داريم كه صدور فعل از فاعل منوط به شرائطى است و تا آن اجزاء علت تامه فراهم نشود آن فعل صادر نمىشود و لكن سخن ما اينست كه در مورد فاعلهاى مريد كه با اراده فعل انجام مىدهند مثل خداوند و انسان و جن به اعتقاد ما يكى از اجزاء علت تامه و جزء اخير آن عبارتست از ارادهء فاعل يعنى اگر تمام مقدمات فعل فراهم باشد ولى فاعل اراده نكند و انگيزه بر فعل نداشته باشد صدور فعل از محالات است آنگاه مىگوئيم : در چنين فاعلى اگر از اراده قطع نظر نموده و تنها به قدرت ذاتيه چشم بدوزيم بايد بگوئيم صدور چنين عملى از خدا يا انسان ممكن است به اين معنى كه اگر اراده كند و بخواهد انجام خواهد داد ولى با انضمام اراده صدور واجب است يعنى وقتى اراده كرد حتما انجام خواهد داد آنگاه با آمدن اراده صدور الفعل واجب و ضرورى مىشود و لكن سرچشمه اين وجوب و ضرورت وجود همان اراده و اختيار فاعل است و در اصل ارادهء فعل كسى او را مجبور ننموده پس جبرى در كار نيست و بقول حكماء : الوجوب بالاختيار [ بالارادة 
  ] لا ينافى الاختيار [ القدرة 
  ] بل يحققه يعنى وجوب وجودى كه از ارادهء فاعل مريد سرچشمه گرفته است منافاتى با قدرت و توانائى فاعل مريد ندارد تا بگوئيم جبر در كار است بلكه به عكس است يعنى وجوب بالاختيار تحقّق بخشندهء قدرت و توان است چون اگر فعل من نبود با اراده من هم محقق نمىشد چنان كه در جاى ديگر مىگويند : الامتناع بسوء الاختيار [ اى الارادة 
  ] لا ينافى الاختيار [ اى القدرة 
  ] بل يحققه ، يعنى اگر فرض كنيم انسانى از\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nبالاى ساختمان يكصد طبقه خود را پرت كرد در وسط زمين و آسمان كه مثل برق به زمين مىآيد و لحظاتى ديگر نقش بر زمين شده و مغزش متلاشى خواهد شد نمىتواند خود را از مرگ نجات دهد ولى منشأ اين ناتوانى اراده و اختيار خود او است او مىتوانست اراده نكند سقوط را و خود را ساقط نكند ولى حالا كه كرده اختيار بدست او نيست چنين كسى نمىتواند بگويد من مجبورم پس خودكشى نكرده‌ام و از اين ناحيه كيفرى ندارم .\r\nاشكال سوّم : مقدمه : فلاسفه مىگويند : الشيء ما لم يجب لم يوجد و ما لم يمتنع لم يعدم يعنى هر اثر و معلولى تا زمانى كه واجب الوجود نشود [ يعنى علت تامه تمام روزنه‌هاى عدم را به روى وى نبندد 
  ] وجود پيدا نخواهد كرد و متقابلا مادامىكه آن شيء ممتنع الوجود نشود يعنى حد اقل يكى از اجزاء علت تامهء آن معدوم نشود معدوم نخواهد شد زيرا تخلف معلول از علت تامه محال است با حفظ اين قانون . مستشكل مىگويد : شما گفتيد : قادر مختار كسى است كه هم توانائى بر فعل در او باشد و هم توانائى بر ترك ما مىگوئيم : اين قدرت بر فعل و ترك از دو حال خارج نيست :\r\n1 - يا در حال وجود اثر در خارج است يعنى در همان حالى كه اثر وجود خارجى دارد مؤثر آن هم قدرت بر فعل دارد و هم بر ترك .\r\n2 - و يا در حال عدم و نبود آن اثر است يعنى درحالىكه معدوم است با وصف معدوميت قدرت بر فعل و ترك او باشد . هر دو احتمال باطل است پس قادر مختار بودن باطل است .\r\nامّا احتمال اوّل : در حال وجود آن اثر واجب الوجود است به حكم الشيء ما لم يجب لم يوجد آنگاه چگونه در همين حال ممكن العدم هم باشد ؟ ! چيزى كه در خارج موجود است چگونه معقول است كه عدم آن\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nو ايجاد نكردن آن هم در همين آن ممكن باشد آيا اين تناقض نيست ؟\r\nو امّا احتمال ثانى : در حال عدم هم آن اثر واجب العدم و ممتنع الوجود است به حكم الشىء ما لم يمتنع لم يعدم آنگاه چگونه معقول است كه در همان آن ممكن الوجود هم باشد ؟ آيا اين يك بام و دو هوا نيست ؟ آيا اين كوسه و ريش پهن نيست ؟ آيا اين تناقض نيست ؟ در نتيجه فاعل مختار معقول نيست بلكه يا وجوب وجود است و يا وجوب عدم و امتناع وجود .\r\nجواب ما : ما اختيار مىكنيم احتمال دوّم را يعنى مىگوئيم قدرت به اين شيء در حال عدم آن تعلق مىگيرد منتهى منظور آن نيست كه اين شيء هم اكنون كه معدوم و ممتنع الوجود است همين الان هم با وصف معدوميت مقدور و ممكن الوجود مىباشد تا شما اشكال كنيد كه اين دو قابل جمع نيستند و تناقض است بلكه منظور ما اينست كه اين اثرى كه بالفعل معدوم است ولى ذاتا قابليت وجود را دارد در آينده امكان وجود دارد يعنى ممكن است فاعل اراده كند و او را ايجاد كند و ممكن است اراده نكند و او ايجاد نشود و وجود در آينده با عدم در زمان حال كاملا قابل جمع هستند بدون اينكه تناقضى باشد اگر شما بگوئيد وجود در آينده قيد و شرطش استقبال است و اين شرط فعلا ممتنع الوجود است و هنگامى كه شرط ممتنع شد پس مشروط هم كه وجود در مستقبل باشد هم اكنون ممتنع خواهد بود پس وجود در مستقبل الان كه مقدور نيست و هنگامى كه شرط حاصل شد يعنى استقبال از راه رسيد و تبديل به حال شد ما نيز كلام را از سر مىگيريم يعنى مىگوئيم : آيا قدرت بر فعل و ترك اين اثر در حال وجود آنست يا در حال عدم هر كدام كه باشد اشكال دارد به همان بيان فوق .\r\nما خواهيم گفت : اگر منظور ما اين بود كه وجود در مستقبل الان\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nمقدور است حق با شما بود كه خير الان ممتنع است ولى منظور ما اينست كه چيزى كه الان معدوم است ولى قابليت وجود دارد در آينده مقدور است و به لحاظ مستقبل متعلق قدرت است يعنى يك ساعت ديگر يا فاعل اراده مىكند و آن اثر را ايجاد مىكند و يا در آينده هم اراده نكرده و ايجاد نخواهد كرد .\r\nاعتراض چهارم : طبق بيان شما قدرت نسبت به دو طرف وجود و عدم يكسان است يعنى امكان وجود هست امكان عدم هم هست حال ما مىگوئيم :\r\nاگر فاعل قدرت بر فعل داشته باشد پس بايد قدرت بر ترك هم داشته باشد و لكن قدرت بر ترك ندارد پس قدرت بر فعل هم نخواهد داشت بلكه مجبور به فعل است . امّا اينكه قدرت بر ترك ندارد به جهت اينكه اوّلا شأن قدرت تأثير گذاردن و ايجادگرى است و ترك امرى عدمى است يعنى عدم الفعل و امر عدمى قابليت تأثير و ايجاد شدن را ندارد ، عدم عدم است و چيزى نيست كه قابل ايجاد باشد يعنى بگوئيم خداوند تأثير گذارده و نيستى را آفريد و ثانيا عدم امرى ازلى است و امر ازلى مقدور واقع نمىشود بر خلاف امر حادث و امّا اينكه قدرت بر فعل هم ندارد بلكه فعل كه مثلا خلقت عالم باشد جبر است بدليل اينكه خودتان قبول داريد كه قادر كسى است كه هر دو طرف فعل و ترك براى او ميسور باشد و اگر امكان ترك نبود پس فعل هم ممكن و مقدور نيست بلكه جبرى است . فلا فاعل مختار فى العالم .\r\nجواب ما : اگر ما مىگفتيم : قادر مختار كسى است كه ان شاء فعل الوجود و ان شاء فعل العدم جاى اين اعتراض بود كه عدم آفريدنى و تأثير پذيرفتنى نيست ولى ما مىگوئيم : قادر مختار كسى است كه ان شاء فعل و ان لم يشاء لم يفعل يعنى در جانب ترك عدم الفعل است نه فعل العدم و عدم\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nالفعل كه مؤونه‌اى ندارد اگر خدا اراده بكند تأثير مىگذارد و ايجاد مىكند ولى اگر اراده نكند تأثيرى نيست پس اثر و فعلى هم نيست نه اينكه تأثير در عدم است . ( خذ و اغتنم ) .\r\n\r\n( نامتناهى بودن قدرت خداوند )\r\nاولين بحث در رابطه با قدرت واجب الوجود عبارت بود از اثبات اصل قدرت كه در آن دو نظريه مطرح شد :\r\n1 - خداوند قادر مختار است .\r\n2 - خداوند فاعل موجب است . و ما در آن بحث اختيار نموديم قول اول را و بر آن اقامهء برهان هم نموديم و سپس شبهات قول ثانى را كاملا جواب داديم و امّا بحث دوّم پيرامون عموميت قدرت حق است ، سؤال اينست كه : آيا قدرت حق محدود و متناهى است و پايان‌پذير است و به بعض اشياء تعلق مىگيرد نه همهء آنها ؟ يا اينكه قدرت خدا نامتناهى بوده و به تمام ممكنات بدون استثناء تعلق مىگيرد ؟ در جواب بايد گفت در اين رابطه هشت نظريه مطرح است :\r\n1 - اشاعره مىگويند : خداوند بر هر چيزى قادر است و چتر قدرت الهى بر سر جميع ممكنات و ما سوى اللّه سايه‌افكن است و ان اللّه على كل شيء قدير ، منتهى آنها مىگويند : هر آنچه هم كه مقدور خداوند بوده آفريده است و اگر چيزى را نيافريده چون مقدور او نبوده است .\r\nجواب ما : بخش اوّل كلام شما صحيح است ولى در قسمت دوم خطا كرده‌ايد ما معتقديم كه قدرت حق به مخلوقات محدود نمىشود و برهانى كه خواهيم آورد اين معنا را تثبيت مىكند منتهى فلسفه اينكه ما زاد بر اين\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nموجودات و ارض و سماوات را نيافريده آنست كه نظام عالم نظام احسن و اكمل النظام است و چون ذات حق روى حكمت آفرينش دارد لذا زائد بر آن نيافريده و اگر مىآفريد نقص بود زيرا كه الزيادة على الكمال نقصان فى المثل آفرينش انسان با هزار پا و هزار دست و ده هزار انگشت و 50 چشم مقدور است ولى اين كه جمال و زيبائى حق را نمىرساند ، اينكه فتبارك اللّه احسن الخالقين ندارد و گرنه بايد در آفرينش هزارپا اين سخن را مىگفت زيبائى انسان به همين خصوصياتى است كه دارد يا مثلا خوردن نصف نان سنگك با دو عدد كباب كمال است ولى خوردن صد نان با هزار كباب كه كمال نيست بلكه نقص بوده و بلكه نابودكننده است پس تنها نبايد به قدرت چشم بدوزيم بلكه بايد به حكمت الهى هم نظر بيفكنيم و قضاوت كنيم .\r\nقصه : منقول است كه در دوران طاغوت در شهر تهران شخصى بوده معروف به شعبان بىمخ ، وى برادرزاده‌اى داشت كه دانش‌آموز بود و مدرسه مىرفت معلم از ترس شعبان به اين محصل نمرهء 20 داده بود هنگامى كه شعبان خبر دار شد آمد به معلم گفت چرا كم نمره داده‌اى ؟ معلم گفت من به او نمرهء 20 داده‌ام ، بىمخ گفت : نادان نمرهء 20 كم است بايد 40 مىدادى ! ! آرى بىمخ نمىداند كه در نظام نمرات نمرهء 20 كاملترين نمره است و مازاد بر آن نقص است .\r\nو ثانيا بر اساس حركت جوهرى هر لحظه خداوند جهان آفرين است و يك عالم وجود نيست بلكه ميلياردها جهان است كه لحظه به لحظه بوجود مىآيند پس وجهى براى محدود كردن قدرت الهى به همين موجودات نيست .\r\n\r\nفلاسفهء مشاء مىگويند :\r\nخداوند ذات واحده است و علّت واحد فقط مىتواند معلول واحد داشته\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nباشد و خداوند تنها بر يك معلول قادر است كه به اصطلاح مشائين عقل اوّل نام دارد [ مشائين قائل به عقول عشره و افلاك تسعه هستند يعنى مىگويند : از واجب الوجود عقل اول صادر شد و چون عقل اول داراى دو جهت و مركب از وجود و ماهيت بود از جهت وجودش عقل دوم و از جهت ماهيتش فلك اول آفريده شد و هكذا تا مىرسد به عقل نهم كه از جهت وجودش عقل دهم و از جهت ماهيتش فلك نهم يعنى كرهء قمر آفريده شد سپس عقل دهم كه همان عقل فعال باشد علت ايجاد موجودات ارضيه است 
  ] . اين سخن فلاسفه مبتنى بر قانون الواحد است يعنى مىگويند : الواحد لا يصدر عنه الا الواحد و الواحد لا يصدر الّا عن الواحد يعنى از علت واحده تنها معلول واحد صادر مىشود چنان كه معلول واحد هم تنها از علّت واحدة صادر مىشود روى اين اصل مىگويند : خداوند علت واحدة است و معلول واحدى دارد كه همان عقل اوّل باشد و ساير افلاك و عقول و موجودات ارضيه معلول خدا نيستند بلكه معلول معلول او هستند .\r\nجواب ما : از سخن فلاسفه جوابهاى متعددى مىتوان داد كه به برخى از آنها اشاره مىكنيم :\r\nالف : قانون الواحد در مورد فاعلهاى طبيعى و موجب صادق است فى المثل از نار تنها حرارت صادر مىشود و لا غير ولى در مورد فاعلهاى مختار اين قانون صحيح نيست زيرا كه ما در انسانها بوضوح مشاهده مىكنيم كه انسان واحد افعال متنوع و كثيره‌اى انجام مىدهد از قبيل اكل و شرب و خياطت و كتابت و . . . و چون خداوند فاعل مختار است پس مىتواند معلولهاى متعدد داشته باشد .\r\nب : مقدمه : ما معتقديم كه نظام عالم ، نظام علل و معاليل و اسباب\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nو مسببات است و ارادهء حق بر اين تعلق گرفته كه در جهان هستى از هر سببى مسبب خاصى صادر گردد و در روايات آمده : ابى اللّه ان يجرى الامور الّا باسبابها ولى از طرفى معتقديم كه لا مؤثر فى الوجود الّا اللّه يعنى اين علل و معاليل پيش از اينكه خودشان مؤثر باشند خدا مؤثر است و اين تاثيرات را خدا به آنها داده و لذا علة العلل و مسبب الاسباب او است و اگر بخواهد جلو تأثير اين اسباب طبيعى را مىگيرد و تفصيل بيشتر در باب جبر و اختيار و قضا و قدر خواهد آمد . با حفظ اين مقدمه مىگوئيم :\r\nبر فرض كه خدا خالق عقل اول باشد ، عقل اول پيش از آنكه وجودش از آن خود او باشد از آن خداست و ايجادگرى و تاثير فرع بر وجود است پس ايجادگريهاى عقل اول هم باذن اللّه است و مؤثر حقيقى خدا است . همانند توفى كه گاهى به فرشتگان نسبت داده مىشود و گاهى به خدا پس قدرت الهى محدود نشد زيرا كه المقدور مع الواسطه ايضا مقدور .\r\nج : بر مبناى عرفا وجود منبسط امكانى يك حقيقت است و اين حقيقت واحده از خداوند صادر شده پس معلول واحد و علت هم واحده است و مع ذلك قدرت حقتعالى محدود نيست .\r\n3 - مجوسيها كه قائل به يزدان و اهريمن هستند مىگويند : ما در عالم خيرات و شرور مشاهده مىكنيم ، خيرات مثل نعمتها و عافيتها و شرور مثل بلاها و آفتها آنگاه يزدان يا خدا كه خير محض است و جز خير از او صادر نمىشود مبدء خيرات و فاعل خيرات است و اهريمن يا شيطان يا ديو كه شر محض است مبدء شرور است پس يزدان قادر بر شرور و اهريمن قادر بر خيرات نيست .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nجواب ما : از اين سخن نيز جوابها داده شده كه دو جواب آن مطرح است :\r\nالف : اگر مرادتان از خير و شرّير آنست كه يك ذات و حقيقت محال است هم خير محض و يا غالب و هم شر محض يا شر غالب باشد آرى حق با شما است و يزدان خير محض است نه شر ولى اگر مرادتان اينست كه از مبدء واحد و فاعل واحد محال است كه هم خير صادر شود و هم شر ما مىگوئيم :\r\nاسناد خيرات و شرور به مبدء واحد بلا مانع است بدليل اينكه ما در انسانها مشاهده مىكنيم كه يك انسان هم مىتواند فاعل خيرات باشد و هم فاعل شرور پس چنين چيزى ممكن است و به زودى ثابت مىكنيم كه هر چيزى در عالم ممكن باشد بلا واسطه يا مع الواسطه مقدور خدا هم هست .\r\nب : اصولا خير بودن و شر بودن در عالم دو صفت ذاتى و حقيقى براى اشياء نيستند كه پاره‌اى از موجودات خير محض باشد من جميع الجهات ، و برخى ديگر از موجودات شر محض باشند بلكه شر بودن نسبى است يعنى نسبت به موجود ديگر مىگوئيم وجود فلان امر شر است نه اينكه ذاتا و بالنظر به خودش هم شر باشد فى المثل مار و عقرب در عالم موجود است و وجودشان هم فى حد ذاته كمال و خير است ولى نسبت به انسان كه مىسنجيم مىگوئيم :\r\nوجود اينها شر است چون گزنده و مسموم‌كننده و كشنده هستند خوب ممكن است وجود انسان هم با همه كمالاتى كه دارد براى مار و عقرب شر باشد پس همهء موجودات فى حد ذاتها خيرند و كمال و نسبت آنها به يزدان پاك بلا مانع است پس بازهم قدرت الهى محدود نشد .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n4 - ثنويه يعنى دوگانه‌پرستان و قائلين به دو مبدء از قبيل فرقهء مانويه و ديصانيه و . . . مىگويند :\r\nمبدء خيرات و نيكىها نور است و مبدء شرور و بديها ظلمت است و مبدء نور قادر بر شرور نيست چون سنخيتى ميان آن دو نيست و مبدء ظلمت هم به همين دليل قادر بر خلق خيرات نيست .\r\nجواب ما : همان دو جوابى كه از مجوسيه داديم از اين گروه نيز داده مىشود و نيازى به تكرار نيست .\r\n5 - نظام كه يكى از متكلمين نامى معتزله است مىگويد :\r\nقدرت خداوند محدود است از اين جهت كه تنها بر فعل حسن قادر است و بر فعل قبيح قادر نيست فى المثل ظلم بر خداوند محال است بدليل اينكه اگر بخواهد فعل قبيح انجام دهد بايد داعى و انگيزه داشته باشد و در خداوند داعى بر فعل قبيح نيست زيرا كه دواعى فعل قبيح عبارتند از :\r\n1 - جهل به قبح ، اين داعى در خدا نيست چون او عالم على الاطلاق است .\r\n2 - نيازمندى ، اين داعى نيز در خدا وجود ندارد چون او غنى مطلق است .\r\n3 - مجبور بودن اين نيز در ذات حق وجود ندارد چون او قيوم همهء موجودات و قاهر بر هر چيزى است و مقهور كسى نيست وقتى كه داعى بر فعل قبيح نبود پس صدور فعل قبيح از خداوند محال است پس خدا از فعل قبيح عاجز است .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nجواب ما : مقدّمه : محال بر دو قسم است :\r\n1 - محال ذاتى كه شيء ذاتا قابليت وجود ندارد مثل تناقض .\r\n2 - محال وقوعى كه شيء ذاتا قابليت تحقق را دارد ولى بالفعل در خارج هرگز واقع نمىشود چون داعى بر آن نيست با اين مقدّمه مىگوئيم : شما كه مىگوئيد قبيح بر خدا محال است اگر مرادتان استحالهء ذاتيه است يعنى قبيح قابليت وجود را ندارد مىگوئيم : سخن شما باطل است زيرا اگر قبيح محال ذاتى بود پس هرگز نبايد موجود شود درحالىكه در مورد انسان ما مشاهده مىكنيم كه گاهى فعل قبيح انجام مىدهد و اين دليل بر امكان قبيح است به امكان ذاتى و هر ممكنى هم مقدور حق هست ولى اگر مرادتان استحالهء وقوعى باشد يعنى خداوند چون حكيم است هرگز داعى بر انجام كار قبيح پيدا نمىكند ما هم قبول داريم ولى اين دليل بر عجز نيست نظير اينكه شما قدرت دارى اين جام زهر را سركشى ولى هرگز انجام نمىدهى چون عقل به تو اجازه نمىدهد در مورد خداوند هم حكمت و عدل الهى مانع از فعل قبيح است .\r\n6 - آقاى ابو القاسم كعبى بلخى مىگويد :\r\nخداوند بر امثال كارهائى كه ما انسانها انجام مىدهيم قادر نيست اين كلام دو جور قابل تفسير است :\r\n1 - چون بر افعال اختياريه‌اى كه ما انجام مىدهيم عنوان طاعت و معصيت صادق است و در مورد خداوند اطاعت و عصيان مفهومى ندارد كه بگوئيم : خدا با انجام فلان كار مطيع شد و با انجام فلان عمل عاصى گرديد پس قادر بر امثال اين افعال نيست .\r\n2 - افعال اختياريه‌اى كه ما انجام مىدهيم مشتمل است بر يك سلسله\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nحركات و سكناتند و اين دو از عوارض جسمند و حيث اينكه خداوند جسم نيست پس قدرت بر امثال اين افعال هم ندارد .\r\nجواب : هر دو تفسير قابل جواب است : امّا اوّلى : عنوان طاعت و معصيت بودن مثل عنوان ضرب و قتل و . . . يك وصف و عنوان اعتبارى است كه ما روى يك ماهيت و ذات مىگذاريم و اين اوصاف موجب اختلاف ذات و ماهيت عمل نمىگردد پس بايد خود آن ذات را حساب كرد آنگاه مىگوئيم : اگر ذات العمل ممتنع بود پس نبايد از انسان هم سر بزند و حيث اينكه انسان انجام مىدهد پس ممكن است و هر ممكنى مع الواسطه يا بلا واسطه مقدور حق است .\r\nو امّا دوّمى : درست است كه حركت و سكون از عوارض جسمند و خدا جسم نيست تا متحرك يا ساكن باشد ولى خداوند قدرت بر ايجاد حركت و سكون كه دارد پس اين نيز مقدور حق است .\r\n7 - آقايان جبّائيان يعنى ابو على جبائى و ابو هاشم جبائى گفته‌اند :\r\nخداوند بر عين افعال ما انسانها قادر نيست يعنى ما در اين افعالمان علت تامه و فاعل مستقل هستيم و خدا در آن دخالتى و تأثيرى ندارد بدليل اينكه اگر همين عمل بعينه مقدور خدا هم باشد در صورتى كه هم خدا و هم ما اراده كنيم فعل را موجود مىشود و اگر هر دو اراده كنيم ترك را معدوم مىشود ولى اگر اتفاقا خدا مثلا اراده كند ايجاد آن را و ما اراده كنيم عدم آن را لازم مىآيد كه وجود و عدم آن شيء در آن واحد جمع شوند و اين تناقض است و هو باطل پس بايد گفت در عين فعال ما ذات حق تأثيرى ندارد .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nجواب ما : اوّلا تعبير شما غلط است كه مىگوئيد : ما اراده مىكنيم عدم را و خدا وجود را يا بالعكس به جهت اينكه در جانب عدم ارادهء ترك نيست بلكه ترك الاراده است يعنى ما اراده نكرده‌ايم وجود را و خدا اراده كرده آنگاه چون ما اراده نداريم پس مؤثر هم نيستيم ولى خدا اراده كرده و تأثير در وجود مىگذارد پس هيچ‌گاه وجود و عدم يك جا جمع نمىشوند و ثانيا بر فرض كه با مسامحه در هر دو طرف اراده باشد مىگوئيم : بازهم هر كدام اراده‌اش قويتر باشد او تأثير مىگذارد و نوبت به جمع بين نقيضين نمىرسد و ثالثا اصل مبناى شما كه قول به تفويض باشد باطل است چنان كه خواهد آمد ان شاء اللّه .\r\n8 - ما اماميه معتقديم : كه قدرت پروردگار نامحدود است و به جميع ما سوى اللّه بطور مساوى تعلق مىگيرد و تنها بخشى از آنچه مقدور آن ذات بوده آفريده شده نه تمام آنها و دليل ما عبارتست از اينكه : مقتضى موجود است و مانع مفقود است فيؤثر المقتضى اثره .\r\nامّا موجود مقتضى : مقتضى براى تعلّق همانا قدرت است و قبلا ثابت شد كه خدا قادر است .\r\nو امّا فقدان مانع : مانع براى عموميت قدرت يا از ناحيهء ذات قادر است و يا از ناحيهء ذات مقدورات امّا اينكه از ناحيهء ذات مانعى نيست بدليل اينكه قدرت خدا عين ذات او است و ذات حق از هر گونه جسم و جسمانيات مجرّد است و موجود مجرّد نسبتش به تمام موجودات يكسان است و در خطبه 49 نهج البلاغه مىخوانيم :\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n[ سبق فى العلو فلا شيء 
  ] اعلى منه و قرب فى الدنو فلا شيء اقرب منه فلا استعلائه باعده عن شيء من خلقه و لا قربه ساواهم فى المكان به . . . 
  ] پس قدرت هم كه عين ذات است نسبت او به همه چيز يكسان است و امّا اينكه از ناحيهء مقدورات مانعى نيست براى اينكه مناط تعلق قدرت به يك شيء واجب الوجود بودن او نيست چون وجوب وجود مناط غنا و بىنيازى است و نيز ممتنع الوجود بودن او هم نيست چون ممتنع الوجود كمپانى عدم است و قابل ايجاد نيست پس مناط تعلق قدرت امكان است و امكان ما بين همهء ممكنات مساوى است پس تعلق قدرت به همه مساوى است پس وجهى براى محدوديت قدرت الهى نيست .\r\n\r\n","description":"","footnote":"","page_name":" 93 ","page_number":93},
  {"content":"\r\n . \r\n","description":"","footnote":"","page_name":" 94 ","page_number":94},
  {"content":"\r\n\r\n\r\n( مسأله دوّم ) « علم خداوند »\r\nدومين صفت از صفات كماليه پروردگار صفت علم است و در آن دو بحث وجود دارد :\r\n1 - اثبات صفت جماليهء علم براى خداوند .\r\n2 - اثبات عموميت و نامتناهى بودن علم حق .\r\nامّا بحث اوّل : ما معتقديم كه : واجب الوجود تبارك و تعالى عالم و دانا است همانگونه كه قادر و توانا بود و منظور از علم حضور المعلوم عند العالم است و خدا عالم است يعنى ذات او و صفات او و افعال او تماما در محضر اويند و در پيشگاه آن ذات مقدس حضور دارند و هيچ‌گاه از علم و حضور حق غايب نمىگردند و همانگونه كه در باب قدرت بيده ملكوت كل شيء همچنين در باب علم هم و عنده مفاتح الغيب لا يعلمها الّا هو و يعلم ما فى السموات و الارض و ما تسقط من ورقة الّا يعلمها و لا رطب و لا يابس الّا فى كتاب مبين ، حال از سوى دانشمندان خداشناس براهين متعددى براى اثبات علم خداوند اقامه شده كه در جاى خود مذكور است و مشهورترين ادلّهء متكلمين دو دليل است كه در كتاب يكى از آن دو ذكر شده و ما هر دو را خواهيم آورد ، همچنين مشهورترين براهين فلاسفه دو برهان است كه هر دو در كتاب آمده است :\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n\r\nدليل اوّل متكلمين :\r\nخداوند فاعل مختار است « صغرى » و هر فاعل مختارى عالم است « كبرى » پس خدا عالم است .\r\nامّا اثبات صغرى : سابقا در بحث قدرت خدا تفصيلا اين مطلب اثبات شد كه خدا فاعل مختار است .\r\nو امّا اثبات كبرى : افعالى كه فاعل مختار انجام مىدهد از اراده و قصد او سرچشمه مىگيرد و محال است كه فاعل مختار فعلى را اراده كند و قصد كند ولى عالم به آن نباشد چون اراده فرع بر تصور و تصديق است چنانچه به زودى خواهد آمد پس نتيجه مىگيريم كه اللّه تعالى عالم است .\r\n\r\nدليل دوّم متكلمين :\r\nمقدمه : افعال حكيمانه و يا محكم و متقن عبارتست از افعالى كه روى نقشه‌هاى دقيق و حساب شده طراحى شود و بر اساس و پايه‌هاى محكمى استوار باشد و مشتمل بر فوائد و خواص بيشمارى باشد و بعبارت ديگر هدفدار باشد فى المثل خانه‌اى كه انسانهاى بزرگ و عاقل مىسازند بر اساس حكمت است يعنى طورى بنا مىكنند كه از حوادث عالم طبيعت نظير باد باران و سيل و امثال آن محفوظ باشد و به هنگام طوفان و يا بوران آسيبى بدان نرسد امّا منزلى كه كودكان در مقام بازى مىسازند كه از چوب و يا كاغذ و يا گل فراهم شده كارى عبث و غير حكيمانه است و به بيت عنكبوت مىماند كه با اندك باد يا بارانى ويران مىگردد و استحكامى ندارد . با حفظ اين مقدمه استدلال اينست كه : خداوند فاعل افعال متقنه و محكمه است « صغرى » و هر كسى كه اين گونه باشد عالم است « كبرى » پس خداوند عالم است « نتيجه » .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nامّا اثبات صغرى : دانشمندان عالم آفرينش را به دو بخش تقسيم مىكنند :\r\n1 - عالم افلاك و كرات بالا 2 - عالم عناصر كه همين كائنات و موجودات ارضيه و عالم كون و فساد باشد و در هر كدام از اين دو بخش نشانه‌هاى اتقان و استحكام مشهود است امّا در بخش افلاك : كافى است سرى به علم هيئت زده و در اوضاع و احوال فلكيه لختى تأمل كنيم تا با شگفتيهاى عالم بالا و نظامات افلاك آشنا شويم بعنوان مثال در سير ساليانه شمس دقت كنيم كه چگونه روز اول فروردين مستقيما بر روى خط استواء طلوع و غروب مىكند و پس از آن در روزهاى بعد ميل به طرف شمال عالم دارد و همچنان اين ميل ادامه دارد تا روز اوّل تابستان كه به مدار رأس السرطان مىرسد و آنجا را ميل اعظم شمالى خوانند كه حدود 23 درجه و اندى مىباشد سپس سير نزولى را طى مىكند تا به اوّل پائيز دوباره به نقطه استواء رسيده و روز اوّل پائيز را مستقيما بر آن نقطه طلوع و غروب دارد و نامش اعتدال خريفى است چنان كه روز اوّل فروردين موسوم به اعتدال ربيعى است و دوباره روزهاى بعد ميل جنوبى پيدا مىكند تا به اوّل زمستان كه به مدار رأس الجدى مىرسد و ميل اعظم جنوبى تا اينجا است كه بازهم حدود 23 درجه و اندى است دوباره سير نزولى را شروع مىكند تا مىرسد به اوّل فروردين به نقطه استواء و شگفتا كه ميليونها سال است همين سير بدون ذرّه‌اى انحراف استمرار دارد و بقول قرآن :  الشَّمْسُ تَجْرِي لِمُسْتَقَرٍّ لَها  يا بعنوان مثال با احوالات قمر آشنا شويم كه در آغاز ماه هلالى بوده و نوكهاى هلال به سمت بالا است و تدريجا بر حجم قمر افزوده مىشود تا شب هفتم كه نيمى از دائره كامل ماه آشكار مىگردد و باز بر آن افزوده مىشود تا\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nچهاردهم كه به صورت قرص كامل در مىآيد و از آن پس از سمت پائين ماه كم مىشود تا شب بيست و يكم كه دوباره به صورت نيم‌دايره در مىآيد و پيوسته از آن كاسته مىشود تا شب بيست و هشتم كه هلال بسيار ضعيف و كم رنگى در صفحه نيلگون آسمان ظاهر مىشود كه نوكهاى آن رو به طرف پائين است و بقول قرآن :  وَ الْقَمَرَ قَدَّرْناهُ مَنازِلَ  و شگفتا كه اين نظام نيز ميليونها سال است كه برقرار است و يا بعنوان مثال رفت و آمد شب و روز را با اختلافات و كم و زياد شدنهاى آن در طول سال از طولانىترين روز و كوتاهترين شب تا طولانىترين شب و كوتاهترين روز و تا شب و روز معتدل و مراتبى كه بين اينها هست را محاسبه كنيم كه اين نيز ساليان درازى است همچنان بيك منوال در جريان است و بقول قرآن :  إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ . . .   لَآياتٍ لِقَوْمٍ يَعْقِلُونَ  و يا  وَ لَا اللَّيْلُ سابِقُ النَّهارِ  و خلاصه اينكه هر ستاره‌اى و هر كره‌اى از كرات بالا در مسير خاص خود در حركتند آن از خورشيد و آن از ماه و آن از ستارهء قطبى و . . . و بقول قرآن :  وَ كُلٌّ فِي فَلَكٍ يَسْبَحُونَ  يعنى هر كدام در مدار معينى شناورند .\r\nو امّا در بخش عالم عناصر : كافى است مرورى گذرا به كتب تدوين شده در رشته‌هاى فيزيولوژى و پسيكولوژى و بيولوژى و . . . داشته باشيم و با شگفتيهاى طبيعت از نزديك آشنا شويم و اگر در ميان موجودات ارضى هيچ موجودى نبود به جز انسان با آن همه پيچيدگيها كه در دستگاه‌هاى مختلفه جسمى و روحى وى وجود دارد و عصارهء خلقت نام گرفته كافى بود كه مطلوب ما را ثابت كند و بعنوان نمونه به گوشه‌اى از ساختمان بدن و روان انسان اشاره مىكنم :\r\nدست تقدير در وجود انسان قوائى بوديعت نهاده كه به سه دسته تقسيم مىشوند :\r\n\r\n","description":"","footnote":"","page_name":" 98 ","page_number":98},
  {"content":"\r\n\r\n1 - قواى نباتى يعنى نيروهائى كه ميان انسان و حيوانات و ديگر نباتات مشترك است .\r\n2 - قواى حيوانى يعنى قوائى كه ميان انسان و حيوانات ديگر مشترك است .\r\n3 - قواى انسانى يعنى قوائى كه مختص به انسان است و در ساير حيوانات نيست .\r\nامّا قواى نباتى خود سه شعبه دارند :\r\n1 - قوهء غاذيه كه تغذيه انسان را عهده دار بوده و مواد غذائى را به اعضاء بدن مىرساند .\r\n2 - قوهء ناميه كه باعث رشد و نمو بدن انسان مىباشد .\r\n3 - قوهء مولده كه سبب توليد مثل و بقاء نسل مىگردد .\r\nو خود نيروى غاذيه با هميارى چهار قوهء ديگر فعاليت مىكند :\r\n1 - نيروى جاذبه : از آنجا كه بدن على الدوام در حال تحليل و سوخت و سوز است لذا نياز دارد به بدل ما يتحلل و نيروى جاذبه با جذب غذاها جاى خالى اجزاء تحليل رفته را پر مىكند .\r\n2 - قوه ماسكه : نيروئى كه غذا را در ظرف مناسب از بدن نگاه مىدارد تا نيروى هاضمه كار هضم را انجام دهد .\r\n3 - نيروى هاضمه : اين نيرو غذاها را تغيير مىدهد بگونه‌اى كه مناسب با اعضاء بدن شده و گوشت و خون بدن را بنحو احسن تأمين كند .\r\n4 - قوه دافعه : بدن به كمك اين نيرو مواد زائد و فضولات را دفع مىكند .\r\nو امّا قواى حيوانى دو شعبه دارد :\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n1 - نيروى مدركه : اين نيرو كارش ادراك است و توسط ابزار ظاهرى يعنى حس ادراك مىكند كه خود حواس ظاهرى پنج حس است : بينائى - شنوائى - چشائى - بويائى - بساوائى .\r\n2 - نيروى محركه : فعاليت و تلاش انسان مديون اين نيرو است و آن توسط نيروى شوقيه فعاليت مىكند كه دو شعبه دارد : 1 - نيروى غضبيه 2 - شهويه و امّا قواى انسانى كه مخصوص به انسان است و آن نفس ناطقه و يا روح انسانى است كه بواسطهء آن كليات را ادراك مىكند و همين نيرو عامل ترقى و تمدن و تكامل بشريت است .\r\nو اثبات كبرى : كبراى استدلال از بديهيات است زيرا كه موجود جاهل و بىشعور و يا دست كور تصادف هرگز قادر بر انجام چنين انسجامى نيست ، انسان عاقل اگر كتاب منسجمى را ببيند كه از آغاز تا به انجام مطالب هماهنگ و مقصد واحدى را طى مىكند هرگز باور نمىكند كه اين كتاب ساخته و پرداخته فكر يك كودك يا عامى بىسواد باشد بلكه قضاوتش اينست كه نويسنده كتاب دانشمندى است كه ساليانى كوشش نموده و عالم هستى از يك كتاب منسجم كمتر نيست .\r\nدر خاتمه اين استدلال سخنى از توحيد مفضل نقل مىكنم :\r\nامام صادق ( عليه السلام ) مىفرمايد : و اعلم يا مفضل ان اسم هذا العالم بلسان اليونانية الجارى المعروف عندهم « قوسموس » و تفسيره الزينه و كذلك سمته الفلاسفه و من ادعى الحكمة أ فكانوا يسمونه بهذا الاسم الّا لما رأوا فيه التقدير و النظام ؟ فلم يرضوا يسموه تقديرا و نظاما حتى سموه زينة ليخبروا انه مع ما هو عليه من الصواب و الاتقان على غاية الحسن و البهاء « بحار الانوار ج 3 ص 146 » .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n\r\nدليل اوّل فلاسفه :\r\nمقدمه : فلاسفه مىگويند : التعقل و التجرد متلازمان يعنى تعقل كه همان ادراك كليات است با تجرد كه مجرد بودن از مادّه است تلازم دارند و نسبت بينهما از نسبت اربع تساوى كلى است يعنى كل مجرد عاقل زيرا كه مانع از تعقل مادّه است و موجود مجرّد از اين مانع مبرّا است پس هر موجود مجردى عاقل و مدرك است و حدّ اقل ذات خويش را ادراك مىنمايد .\r\nو كلّ عاقل مجرّد يعنى هر نيروى مدرك كليات نيز حقيقت مجرّده‌ايست كه در انسان از او تعبير به نفس ناطقه مىشود و از موارد اساسى نزاع ميان فلاسفهء الهى و مادى همين امر است كه ماديون مىگويند : مدرك همان سلولهاى مغز است و الهيّون مىگويند : سلولها ابزار ادراكند و نيروى مدركه همانا نفس ناطقه است و براهين دندان‌شكنى در باب علم النفس فلسفه براى اثبات تجرد اقامه نموده‌اند . پس كل مجرد عاقل و كل عاقل مجرّد .\r\nمتقابلا كل معقول مجرّد يعنى ماده نه مىتواند عاقل و مدرك باشد و نه معقول و مدرك و كلّ مجرّد معقول بالامكان ، با حفظ اين مقدمه استدلال سه مرحله دارد :\r\n1 - خداوند حقيقتى مجرّد از ماده و عوارض آنست .\r\n2 - و هر موجود مجردى به ذات خويش عالم است .\r\n3 - و هر موجود مجرّدى كه به ذات خود عالم است به ذوات ديگر هم عالم است .\r\nنتيجه : پس خداوند هم به ذات خود و همه به اشياء ديگر عالم است .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nامّا مرحله اوّل : به عقيدهء ما مجرّد بودن خداوند از واضحات است زيرا واجب الوجود بودن با مادّى بودن هرگز سازگار نيست ولى در عين حال در باب صفات سلبيه خدا با دليل اين معنا را اثبات خواهيم كرد .\r\nامّا مرحله دوّم : هر موجود مجرّدى خودش در پيشگاه خود حاضر است و خودش از خود غايب نيست اين ماده و ماديات است كه هر گوشهء آن از اجزاء ديگر اطلاعى ندارند و هر مجرّدى كه خودش پيش خود حصول « به تعبير مشائين » و حضور « به تعبير پيروان حكمت متعاليه » دارد پس عاقل و عالم به خويش است زيرا كه مراد از تعقل و عاقل بودن چيزى غير از حصول يا حضور المعلوم لدى العالم نيست پس خداوند عالم به ذات خويش است و ما انسانها عالم به ذات خود هستيم و اينجا وادى اتحاد عاقل و معقول است يعنى همين ذات معقول است و همين ذات عاقل است .\r\nو امّا مرحلهء سوم : از طرفى هر موجود مجرّدى ممكن است [ به امكان عام 
  ] كه معقول باشد به تنهائى فى المثل ما انسانها ذات خويش را تنها تعقل كنيم يا مفهوم كلى عليت و معلوليت را به تنهائى تصور كنيم و . . . و دليل امكان هم عبارتست از اينكه مانع از تعقل مادّه است كه سراسر غيبت است و حضورى ندارد و در مجرّدات اين مانع نيست و لذا امكان معقوليت دارند .\r\nو از طرف ديگر هر چيزى كه امكان دارد كه به تنهائى معقول باشد امكان هم دارد كه مع الغير و با مصاحبت غير هم تعقل شود نظير اينكه ما ذات خود را تعقل نموده و صفات نفسانيه خويش را نيز تعقل نموده و ده تا مفهوم كلى را هم در كنار آنها تعقل مىكنيم اين قضيه نيز از ضروريات است .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\n[ نكته : اينكه فرمود ممكن است يا صحيح است معقول باشد و نفرموده واجب است براى اينكه : خداى تعالى مجرد است اما كسى حقيقت او را در نمىيابد و نيز مجردى كه خود جوهر باشد مانند عقول قابل معقوليت هست و صحيح است معقول باشد امّا واجب نيست معقول هر عاقلى باشد زيرا كه لازم است عاقل با معقول نوعى اتصال داشته باشد و يا بوجهى عاقل بر معقول مسلط محيط باشد . « شرح علامه شعرانى ص 345 » 
  ] .\r\nهر موجود مجردى كه با غير خود امكان معقوليت دارد امكان دارد هم خود را و هم غير خود را تعقل كند و هنگامى كه امكان ثابت شد حكماء مىگويند :\r\nو ما للموجود المجرّد بالامكان فهو له بالفعل يعنى مجردات با ماديات فرق دارند : ماديات ممكن است داراى استعداد و امكان باشند ولى به فعليت نرسند ولى در مجردات هر چيزى براى مجرّد ممكن به امكان عام باشد بالضرورة برايش ثابت است چون او فعليت محضه است و نه استعداد و قوّه و لذا فكل مجرّد فهو عاقل بالفعل لكلّ مجرّد كما انّ كل مجرّد فهو معقول بالفعل و عقل بالفعل .\r\n\r\nبرهان دوّم فلاسفه :\r\nمقدّمه : فلاسفه مىگويند : علم به علت مستلزم علم به معلول است جناب علّامه حلى در كشف المراد فصل پنجم از فصول مقصد دوّم كيفيات در مسأله هفدهم ص 232 مىفرمايد : علم به علت به سه اعتبار ملاحظه مىگردد .\r\n1 - علم به ماهيت علت من حيث هى ذات من الذوات و حقيقة من الحقائق و لا غير اين قسم از علم به علت مستلزم علم به معلول نيست نه بنحو علم تام و نه علم ناقص و اصولا در اين قسم عليت مدّ نظر نيست .\r\n2 - علم به علت از آن حيث كه مستلزم يك ذات ديگرى مىباشد اين\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nعلم علم ناقص است به خود علت و مستلزم علم ناقص و اجمالى به معلول است يعنى صرفا معلول را بما انه لازم للعلة مىشناسيم نه معلول را من حيث الذات .\r\n3 - علم به ذات و ماهيت علت و نيز علم به لوازم و ملزومات آن و علم به عوارض و معروضات آن و علم به آنچه براى اين علت است در مرحلهء ذات علت و علم به آنچه براى علت است نسبت به غير خودش و خلاصه علم به علت با جميع شئون آن و اين علم ، علم تام و كامل به علت است و مستلزم علم تام به معلول مىباشد زيرا كه حقيقت معلول لازمهء حقيقت علت است و ما هم فرض كرديم كه علم داريم به علت با همهء لوازم آن پس علم به معلول هم هست .\r\nحال قانونى كه در آغاز مقدمه ذكر شد كه علم به علت مستلزم علم به معلول است اين قسم منظور است و بلكه بالاتر از استلزام عينيت در كار است .\r\nبا حفظ اين مقدّمه استدلال اينست كه :\r\nمرحله اول : همه موجودات غير از ذات حق تعالى ممكن الوجودند . « صغرى » .\r\nو هر ممكن الوجودى مستند به واجب الوجود است يا ابتداء و بلا واسطه نظير صادر نخستين و يا مع الواسطه او الوسائط نظير علل و معاليلى كه در نظام سببى و مسببى عالم وجود دارند . « كبرى » پس همهء موجودات معلول خداوند هستند مستقيم يا غير مستقيم .\r\n« نتيجه » مرحلهء دوّم : خداوند عالم به ذات خويش و صفات و افعال خويش است با همهء لوازم\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nآن . « صغرى » و علم به علت يعنى ذات خداوند مستلزم علم به معلول هم هست .\r\n« كبرى » پس خداوند عالم به موجودات ديگر و ما سوى اللّه مىباشد . « نتيجه » اثبات صغراى مرحلهء اوّل در آينده خواهد آمد ، و اثبات كبراى آن از مباحث گذشته دانسته مىشود .\r\nو اثبات صغراى مرحله دوّم در دليل اول فلاسفه بيان شد و اثبات كبراى اين مرحله هم در مقدمه همين دليل آمد پس نتيجه مىگيريم كه خدا هم عالم به ذات خويش و هم به ذوات ديگر است .\r\n\r\n( علم خدا نامتناهى است )\r\nقوله : و الاخير عامّ : مبحث دوم در باب علم خداوند پيرامون حدود علم الهى است و قبل از ورود در بحث مقدمه‌اى را ذكر نموده و در آن اقوال در باب علم را بيان مىكنم .\r\nدربارهء علم حق حدود دوازده نظريه مطرح است كه فهرست وار عبارتند از :\r\n1 - گروهى از فلاسفه بسيار قديم مىگفتند خداوند به ذات خويش عالم نيست .\r\n2 - گروه ديگر از فلاسفه قديم مىگفتند : خدا علم به ذات دارد ولى در ازل علم به معلومات و مخلوقات نداشت بعدها علم پيدا كرد .\r\n3 - گروه ديگر مىگويند : خداوند هم علم به ذات دارد و هم علم به\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nمخلوقات ولى علم خدا ذات او جدا است و عين ذات نيست و خود اين گروه چند شعبه مىشوند : عدّه‌اى از آنها معتزله هستند كه طرفدار ثابتات ازليّه مىباشند و مىگويند علم خدا به اين ثابتات است .\r\n4 - و عدّه ديگر همانند صوفيه طرفدار اعيان ثابته هستند .\r\n5 - و بعضى همانند افلاطون و پيروان وى طرفدار مثل نوريه بوده و علم خدا را در ازل به همان مثل نوريه مىدانند .\r\n6 - بعضى همانند شيخ اشراق مىگويند : علم خدا به مخلوقات علم حضورى خارجى است و جهان محضر خداوند است و نفس وجود خارجى موجودات معلوم و علم خدا به آنها است نه صور مرتسمه .\r\n7 - بعضى همانند ثاليس ملطى مىگويند : علم خدا به بعض موجودات يعنى عقل اول علم حضورى است و به ساير موجودات علم حصولى ارتسامى است .\r\n8 - جماعتى قائلند باينكه خداوند در ازل به مخلوقات عالم بوده و علم خدا از ذات او جدا نيست و خود اينها چند دسته‌اند : بعضى از اينها همانند انكسيمايس ملطى و فارابى و ابن سينا مىگويند : علم خدا زايد بر ذات او بوده ولى يك زيادهء متصل به ذات كه همواره با ذات بوده و هست و خواهد بود .\r\n9 - بعضىهاا همانند فرفوريوس مىگويند : علم خدا عين ذات او است و قائل به اتحاد عالم و معلومند .\r\n10 - اكثر متأخرين مىگويند : علم خدا عين ذات او است و علم اجمالى هم هست و خود اينها دو دسته‌اند . دسته‌اى مىگويند علم خدا به مخلوقات عموما علم اجمالى است نه تفصيلى كما عليه الاكثر .\r\n11 - و دسته‌اى هم مىگويند علم خدا به بعض مخلوقات اجمالى و به بعض ديگر تفصيلى است .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n12 - مرحوم صدر المتالهين مىگويند : علم خدا در ازل به اشياء از قبيل علم اجمالى در عين كشف تفصيلى است . « منقول از شرح منظومه بخش حكمت ص 164 تا ص 177 » .\r\nبا حفظ اين مقدمه سؤال اينست : كه آيا علم خداوند به اشياء متناهى و پايان‌پذير است و به برخى از اشياء تعلق مىگيرد و يا علم حق نامتناهى است و به جميع موجودات در جميع عوالم وجود بدون استثناء عالم است ؟ در اين زمينه بطور كلى دو نظريه مطرح است :\r\n1 - علم خداوند نامتناهى است .\r\n2 - علم خداوند متناهى است .\r\nمرحوم خواجهء طوسى مىفرمايد : قول اول صحيح است و حق آنست كه علم حق عموميت دارد و دليل بر عموميت علم حق عبارتست از همان برهان دوّم حكماء كه براى اثبات علم آورديم آن دليل دو مطلب را ثابت مىكند : يكى اصل علم را و ديگرى نامتناهى بودن علم را و خلاصه‌اش اينست كه :\r\nهر موجودى در هر عالمى از عوالم وجود ما سواى ذات حق تعالى ممكن الوجود است . « صغرى » و هر ممكن الوجودى مستقيما و يا مع الواسطه به ذات حق مستند و مخلوق آن ذات است « كبرى » و علم به علت به معناى سوّمى كه در مقدمه همين برهان ذكر شد مستلزم علم به معلول هم هست .\r\nو خداوند به ذات خويش با همهء لوازم آگاه است پس به جميع اشياء عالم است و همهء موجودات در برابر علم حق مساويند چه آن موجودات امور جزئيه باشند همانند وجود زيد و عمر و . . . و يا از امور و حقايق كليه باشند به معناى منطقى و فلسفى آن يعنى قابل صدق بر افراد كثيره مثل مفهوم انسان -\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nعليت و تناقض و . . . و يا به معناى عرفانى آن يعنى سعه و گسترش وجودى .\r\nو نيز مساوى است كه آن موجودات جواهر باشند يعنى موجوداتى كه قائم به ذات خويشند و اذا وجد وجد لا فى الموضوع و يا از اعراض باشند كه قائم به غير يعنى جوهرند و اذا وجد وجد فى الموضوع .\r\nو نيز مساوى است كه آن موجودات ، وجودات در اعيان جهان خارج باشند همانند همهء موجودات خارج و يا از حقائق متصورهء در ذهن ما باشد چون وجودات و صور ذهنيه ما هم از جملهء ممكنات است و گرنه در ذهن ما منتقش نمىشد و بلكه جهان ذهن و وجودات ذهنيه به مراتب وسيعتر از جهان خارج است و بلكه ذهن هم خود مرحله‌اى از خارج است منتهى وجودى بسيار ضعيف و آثارى هم متناسب با خود دارد كه در مباحث وجود ذهنى فلسفه بايد جستجو كرد .\r\nو آن صور ذهنيه هم مساوى است كه صور امور وجوديه باشند يعنى امورى كه در خارج موجودند مثل شجر و مدر و انسان و . . . و يا صورت يك امر عدمى باشد يعنى امرى كه در خارج موجود نيست .\r\nو اين امر عدمى هم مساوى است كه از امور ممكنه باشد يعنى ممكن الوجود است ولى موجود نشده مانند كوهى از ياقوت يا دريائى از جيوه و . . .\r\nو يا از امور ممتنعه باشد كه در خارج ممتنع الوجودند همانند شريك البارى و اجتماع نقيضين و دور و تسلسل و جميع باطلات و محالات خارجيه ممكنات ذهنيه‌اند چون اگر در ذهن هم متصور نشود كه قابليت حكم كردن بر آن ندارد و اصولا ممتنعات مخلوق مخلوق خدا هستند يعنى مخلوق ذهن ما كه ذهن ما مخلوق خدا است بنا بر اين چيزى از علم خدا پنهان نيست چه از واجب الوجود و چه ممكنات و يا ممتنعات خارجيه و ممكنات ذهنيه پس علم خدا نامتناهى است .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nدر پايان اين برهان شايسته است به آيات و رواياتى چند در رابطه با تعميم علم حق توجه كنيم :\r\nقرآن :  وَ عِنْدَهُ مَفاتِحُ الْغَيْبِ لا يَعْلَمُها إِلَّا هُوَ وَ يَعْلَمُ ما فِي الْبَرِّ وَ الْبَحْرِ وَ ما تَسْقُطُ مِنْ وَرَقَةٍ إِلَّا يَعْلَمُها وَ لا حَبَّةٍ فِي ظُلُماتِ الْأَرْضِ وَ لا رَطْبٍ وَ لا يابِسٍ إِلَّا فِي كِتابٍ مُبِينٍ  .\r\nامير المؤمنين ( عليه السلام ) مىفرمايد : علمه بالاموات الماضين كعلمه بالاحياء الباقين و علمه بما في السموات العلى كعلمه بما في الأرضين السفلى .\r\nعلى ( عليه السلام ) در نهج البلاغه خطبهء 193 مىفرمايد :\r\nالحمد للّه الذي يعلم عجيج الوحوش فى الفلوات و معاصى العباد فى الخلوات و اختلاف النينان « ماهيان » فى البحار الغامرات و تلاطم الماء بالرياح العاصفات .\r\nو امّا گروه دوّم كه مىگويند : علم خدا نامتناهى است دلائلى دارند كه جناب خواجه حدود چهار دليل از ادلّه آنها را نقل و نقد كنند .\r\nدليل اوّل :\r\nمقدمه : راجع به اينكه حقيقت علم چيست ؟ و علم از چه مقوله‌اى است ميان فلاسفه نزاع است و مجموعا چهار نظريه اظهار شده :\r\n1 - علم از مقولهء اضافه است يعنى نسبتى است ميان عالم و معلوم و طبيعى است كه اضافه ميان شيء و نفس آن غير معقول است بلكه اضافه بايد ميان دو چيز باشد كه با هم مغايرند و يكى مضاف و ديگرى مضاف اليه يا يكى منسوب و ديگرى منسوب اليه است .\r\n2 - علم از مقولهء ان ينفعل يا انفعال است يعنى منفعل شدن و متأثر\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nشدن ذهن ما از صورى كه در آن منتقش شده است و عالم شدن به آن .\r\n3 - علم از مقولهء كيفيات نفسانيه است يعنى كيفيت و حالتى در نفس انسان طبق هر سه نظر فوق علم از مقوله اعراض است .\r\n4 - به عقيدهء پيروان حكمت متعاليه : اصولا علم از مقوله ماهيات نيست تا جوهر باشد يا عرض بلكه از مقولهء وجود است و وجود در مقابل ماهيت است حال مباحثى كه مطرح است در اين كتاب بر اساس سه مبناى اول است . با حفظ اين مقدمه مىگوئيم :\r\nگروهى از فلاسفه اقدمين گفته‌اند : خداوند به ذات خويش علم ندارد زيرا كه علم يا اضافه محضه است يعنى نسبتى است ميان عالم و معلوم و يا از صفات حقيقيه ذات الاضافه است و هر كدام كه باشد بايد ميان مضاف و مضاف اليه يعنى ميان عالم و معلوم مغايرت باشد زيرا اضافه بين الشيء و نفسه معقول نيست درحالىكه ميان ذات و خودش مغايرتى نيست تا ذات عالم به ذات باشد .\r\nجواب ما : اولا ما انسانها به ذات خود عالميم با اينكه تغايرى نيست حقيقتا بين عالم و معلوم هر جوابى در اينجا دهيد ما در مورد خدا مىدهيم و ثانيا بر فرض قبول كنيم كه بايد ميان عالم و معلوم مغايرت باشد ولى تغاير ميان دو چيز دو نوع است .\r\n1 - تغاير ذاتى و حقيقى مثل علم ما به شجر و نار خارجى كه عالم و معلوم حقيقتا متغايرانند .\r\n2 - تغاير اعتبارى همانند انسان و حيوان ناطق كه باعتبار اجمال و تفصيل با يكديگر متغايرند نه ذاتا و حقيقتا حال در باب علم ذات به خودش تغاير اعتبارى هست زيرا كه همين ذات باعتبار اينكه عالم و مدرك است\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nعنوان عالم به او نسبت داده مىشود و باعتبار اينكه معلوم خودش مىباشد عنوان معلوميت به او نسبت داده مىشود و همين مقدار از مغايرت يعنى تغاير بالاعتبار كافى است و ما دليلى نداريم كه حتما بايد تغاير بالذات باشد .\r\nدليل دوّم : در اشكال اوّل مستشكل مىگفت : خداوند به ذات خويش عالم نيست ولى به ماهيات و ذوات ديگر عالم است ، در اشكال دوّم مستشكل مىگويد : خداوند به ذات خويش آگاه است ولى به ذوات و ماهيات ديگر آگاه نيست براى بيان اشكال ابتدا نكاتى را بايد دانست :\r\n1 - اين اشكال از سوى مشائين يعنى ابن سينا و امثال او است كه علم خداوند به ماهيات ديگر را بواسطهء صور مرتسمه مىدانند و مىگويند :\r\nهمانطورى كه علم ما به اشياء خارجيه بتوسط صور ذهنيه است همچنين علم خداوند در ازل به اشياء بتوسط صور مرتسمه در نفس خدا مىباشد .\r\n2 - منطقيين براى علم دو قسم ذكر مىكنند : يكى علم حضورى و ديگرى علم حصولى . علم حصولى عبارتست از حصول صورت و عكسى از معلوم در نفس عالم فى المثل وقتى كه ما به شجر خارجى علم پيدا مىكنيم نفس آن شجر خارجى با شاخ و برگ و ميوه‌هائى كه دارد و 50 متر زمين را مثلا اشغال كرده كه در نفس ما حاصل نشده خود شجر مباين با ما است و در خارج بيك وجود علىحده‌اى موجود است آرى صورتى و تمثالى از آن در ذهن عالم منتقش شده است و بتوسط اين صورت به آن خارج آگاه شده است و نه مستقيما . و علم حضورى عبارتست از حضور نفس معلوم در پيشگاه عالم همانند علم ما به ذات خودمان كه ذاتمان را وجدان مىكنيم نه اينكه صورتى از آن در نزد ما باشد و خود او از ما جدا باشد بلكه خود او ما هستيم و جدائى نيست .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n3 - در مباحث آينده چند مطلب ثابت خواهد شد : يكى اينكه ذات حق من جميع الجهات واحد است و هيچ جهت كثرت و تعددى در آنجا راه ندارد و ديگر اينكه ذات حق من جميع الجهات بسيط است و هيچ جهت تركيبى در او راه ندارد و سوّم اينكه ذات حق فقط فاعل و مؤثر است نه قابل و منفعل و متأثر و چهارم اينكه خداوند محلّ از براى حوادث نيست و پنجم اينكه بايد ميان علت و معلول سنخيت باشد و الّا لصدر كل شيء عن كل شيء و . . .\r\nبا حفظ اين نكات سخن مشائين آنست كه : علم عبارتست از حصول صورتى از معلوم در نفس عالم كه مساوى با معلوم است و حاكى از او است [ بنا بر كيف نفسانى بودن 
  ] فى المثل اگر نفس ما بخواهد به چيزى عالم شود بايد صورتى از آن معلوم در نفس ما منقش شود و اين مستلزم انفعال و تأثر نفس و علم به آن معلوم مىگردد آنگاه اگر خداوند متعال علم به غير خود از ذوات داشته باشد لازمه‌اش آنست كه صور اين اشياء در ذات حقتعالى حاصل و مرتسم شود و اين چندين تالى فاسد دارد :\r\n1 - مستلزم تكثر واجب الوجود است زيرا كه بدون شك صور اشياء گوناگون ، متعدد و متفاوت است آنگاه بتعداد معلومات متنوع بايد صور متعدد در ذات احدى من جميع الجهات پيدا شود .\r\n2 - مستلزم فاعل بودن و قابل بودن آن ذات است زيرا كه آن ذات از آن حيث كه موجد اين ذوات است پس فاعل است و از آن حيث كه صور اين ذوات در ذات او نقش بسته پس قابل و منفعل است .\r\n3 - مستلزم اينست كه ذات حق محلّ آثار و معاليل خود باشد چون اين صور در آن ذات حلول كرده .\r\n4 - و مستلزم اينست كه ذات حق مستقيما هيچ‌كدام از اين موجودات را نيافريده باشد چون سنخيت بين او و اينها نيست بلكه بتوسط صور حاله\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nدر آن ذات ايجاد كرده باشد همانند علم مهندس به نقشه ساختمان قبل از ساختن آن و سپس بناء آن بر اساس آن نقشه و همه اين لوازم باطل‌اند كما سيأتى پس علم به ساير ذوات هم باطل است .\r\nجواب ما : مقدّمه : از جمله مواردى كه خواجهء طوسى صريحا با ابن سينا مخالفت نموده و سخن حكيم جوان و مقتول يعنى شيخ شهاب الدين سهروردى زنجانى را پذيرفته همين مسأله علم خدا است و آن اينكه : ابن سينا مىگويد : صور همهء اشياء عالم در ازل در نزد خدا حاضر است و علم حق عبارتست از حضور همان صورتها در ذات عالم ولى خواجهء طوسى مىفرمايد :\r\nعلم مستدعى يك صورى مغاير با خود معلومات در نزد خداوند نيست چون علم عبارتست از همان حصول المعلوم عند موجود مجرّد چون كل عاقل مجرّد و لا ريب در اينكه همهء اشياء خارجيه در همهء عوالم عند اللّه حاصلند و حاضرند و علم او به اشياء از نوع علم حضورى ذاتى است و جهان محضر خدا است و همين وجودات خارجيه اشياء علم خداوند است زيرا كه خداوند مؤثر و علت اشياء است و همهء اشياء معلول او هستند و حقيقت و وجود خارجى معلول عند العلة حاضر است نه صورتى از آن ، و بقول شيخ اشراق صفحات الاعيان عند اللّه كصفحات الاذهان عندنا .\r\nسپس مىفرمايد : حصول اثر براى مؤثر اشد است از حصول مقبول براى قابل ، توضيح آنست كه ما انسانها به اشياء خارجيه علم داريم آن هم به نحو علم حصولى يعنى صورتى در ذهن ما آمده و ذهن ما قابل است و آن صور مقبولند و بواسطه ارتباط اين صورت ذهنيه به ما آن خارج را درك مىكنيم آنگاه ارتباط معلول به علت كه حقيقت ارتباط همان است بطريق اولى سبب علم خواهد بود آنگاه در مورد خود ما اگر چه علم ما به موجودات خارجيه به علم\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nحصولى است ولى علم ما به ذات خودمان به علم حضورى است و نيز علم ما به صور ذهنيهء ما هم به علم حضورى است يعنى نفس آن صورت در ذهن ما حاضر است نه اينكه صورتى از آن صورت ذهنيه معلوم ما باشد و گرنه تسلسل است با اينكه اين صورت ذهنيه براى ما مستقلا و بدون سبب حاصل نشده بلكه موجودى را تعقل كرده‌ايم و صورتى از آن در ذهن ما حاصل شده حال اگر با اينهمه وسائط اين علم به اشياء براى ما حاصل شده پس براى ذات حق كه نيازى به اين صور ندارد بلكه ذات اشياء بوجودها الخارجى نزد او حضور دارند بطريق اولى علم به اشياء دارد آن هم به علم حضورى نه حصولى .\r\nسپس مىفرمايد : از آنجا كه ذات حق علت همهء موجودات است و آن ذات عالم به ذات خويش است با همهء لوازم علم به علت هم مستلزم علم به معلول است پس ذات حق علت ذات اشياء و علم به ذات علت علم به اشياء است و همانطورى كه ذات با علم به ذات حقيقتا متحد و بالاعتبار المذكور در جواب اشكال اول متغايرند و گرنه اتحاد عالم و معلوم است همچنين اشياء با علم خداوند به آنها متحدند يعنى وجود خارجى اشياء همان علم خدا به اشياء است و جهان محضر خداست نه اينكه واسطه و صورى در ميان باشد ( فافهم و اغتنم ) .\r\nدر خاتمه خواجه فرمود : لان نسبة الحصول اليه اشد من نسبة الصور المعقولة لنا فاضل قوشچى در شرحش از قول بعض المحققين چنين معنا كرده : انّ حصول الاشياء له حصول للفاعل و ذلك بالوجوب و حصول الصور المعقولة لنا حصول للقابل و ذلك بالامكان و الوجوب اشد من الامكان .\r\nنكته ديگر :\r\nمرحوم آيت اللّه شعرانى در شرح تجريد ص 397 به اين جواب اعتراضى دارند و آن اينكه : هر چند اين بيان بسيار دقيق و محققانه است و بزرگان حكما پسنديده‌اند امّا براى توجيه علم پروردگار كافى نيست چون\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nبعقيدهء فلاسفه الهى و اهل شرع خداى تعالى پيش از آفرينش به همه چيز علم دارد و اين وجه كه خواجه فرمود مبنى بر آن است كه پس از خلقت اشياء كه موجود گشتند معلوم پروردگار مىشوند و . . . طريقه صحيح در علم خداوند به اشياء در ازل همان است كه صدر المتالهين گفته كه علم اجمالى در عين كشف تفصيلى باشد و تفصيل آن را از كتب خود اين حكيم بزرگ بايد جستجو كرد .\r\nدليل سوم : قوله و تغيير الاضافات ممكن : به فلاسفه نسبت داده شده كه آنها مىگويند : خداوند به امور جزئيه‌اى كه در مسير زمان هستند و مرتب در حال تغيير و تحول هستند آگاه نيست بيان اين اعتراض : مقدّمه : علم هنگامى علم است كه مطابق با معلوم باشد يعنى اگر معلوم يك امر كلى و ثابتى است علم هم بايد ثابت باشد و اگر معلوم يك امر جزئى و متغيرى است علم هم بايد متغير باشد فى المثل زيد در اين آن نشسته است بايد عالم در اين لحظه علم به جلوس داشته باشد در آن بعدى خوابيده است بايد علم به نوم داشته باشد و هكذا در آن سوم قائم بود و آن چهارم ماشى است و . . . و با تغييرات متعلق علم بايد علم نيز متغيّر شود و الّا اگر در تمام اين حالات مختلفه فقط علم به جلوس باشد كه اين علم مطابق واقع نخواهد بود و در نتيجه علم نيست بلكه جهل است آن هم جهل مركب است كه از جهل بسيط پائين‌تر است . با حفظ اين مقدّمه :\r\nفلاسفه مىگويند : خداوند به امور كليه و ثابته و مجرده عالم است مثل علم به انسان - شجر و قانون عليت و . . . كه كلّى هستند و مثل علم به فرشتگان كه حقايق مجرده‌اند و مثل علم به ذات خود كه ثابت است ولى به امور جزئيه و متغيره كه در مسير زمان بوده و لحظه بلحظه در حال تغيير و دگرگونى\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nو شدن هستند عالم نيست زيرا كه به حكم مقدمه فوق چون جزئيات متغيرند اگر خدا به جزئيات عالم باشد پس بايد علم خدا هم به تبع تغيير جزئيات متغير باشد و در هر لحظه علمى غير از لحظه قبل براى او حادث شود و از آن رهگذر كه علم خداوند عين ذات او است پس لازم مىآيد كه آن ذات هم متغير و محل حوادث باشد درحالىكه تغير و محل حوادث بودن بر ذات حق محال است زيرا سيأتى كه تغيير از عوارض مادّه و ماديات است و مجرّدات ثابتند نه متغير پس خداوند عالم به جزئيات نيست .\r\nجواب ما : حقيقت ذات حق و حقيقت علم كه از صفات كماليه و به اعتقاد ما عين ذات حق است تغيير در آن محال است كما سيأتى چون مجرّد است آرى آنكه متغير است يك سلسله نسبتها و اضافات است و نسبت‌ها يك سلسله امور اعتباريه هستند كه ما اعتبار مىكنيم يعنى مىگوئيم در اين لحظه جلوس معلوم حق است در لحظه بعدى نوم و در لحظه سوم قيام و . . . و امور اعتباريه تابع اعتبار معتبر هستند و هيچ واقعيت خارجى ندارند و مادامى هستند كه اعتبار باشد و به مجرد برداشتن اعتبار نابودند نظير قدرت خداوند كه به جميع اشياء و ممكنات تعلّق مىگيرد ولى نسبت آن به مقدورات در حال وجود با نسبت آن با مقدورات در حال عدم فرق دارد چون در حال عدم نسبت بالامكان است و در حال وجود نسبت بالوجوب است ولى حقيقت قدرت كه عوض شدنى است و احدى نگفته كه خداوند قادر بر جزئيات نيست علاوه بر اين در تعبيرات ابن سينا علم كلى آمده كه علم خداوند علم كلى است و خيال شده كه حكماء علم خدا را فقط به كليات مىدانند ولى منظور ابن سينا از علم كلى علم فعلى است در مقابل علم انفعالى توضيح اينكه : علم ما به اشياء از نوع علم انفعالى است كه تابع معلوم است يعنى بايد معلومى باشد و صورتى\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nاز آن در ذهن ما منتقش شود و ذهن ما با تأثر از آن عالم شود ولى علم خداوند علم فعلى است يعنى علمى كه معلوم آفرين است و چنين علمى قبل از خلقت اشياء بوده و تمام اين تغييرات همه در تحت پوشش حقند و قبل و بعد آن را تا بىنهايت مىداند و بقول قرآن در سورهء ملك :  أَ لا يَعْلَمُ مَنْ خَلَقَ وَ هُوَ اللَّطِيفُ الْخَبِيرُ  ، و بقول خود فلاسفه : علم به علت مستلزم علم به معلول است و موجودات با همه تغيرات معلول خدا هستند پس معلوم او نيز هستند در خاتمه توجه خوانندهء عزيز را به سخنى از رئيس المتالهين جناب ملا صدرا در مقدمهء اسفار جزء اوّل از سفر ثالث يعنى جلد ششم ص 5 جلب مىكنم ايشان در مقام رفع اتهام از حكماء مىفرمايند :\r\nو ما اشتهر منهم « فلاسفه » من القول بقدم العالم و نفى القدرة عن البارى و عدم العلم منه بالجزئيات و انكار الحشر الجسمانى كل ذلك افتراء عليهم و افك عظيم .\r\nدليل چهارم : قوله و يمكن اجتماع الوجوب و الامكان :\r\nگروهى بر آنند كه خداوند متعال به حوادث آينده قبل از تحقق آنها عالم نيست و پس از آن عالم مىشود .\r\nتوضيح : حوادث نظير افعال اختياريه ما از اطاعت و عصيان و عدل و ظلم و . . . حال اگر قبل از تحقق آن خداى عالم به آنها باشد از دو حال خارج نيست يا اينست كه چون خدا عالم است آن امر حادث حتما بايد موجود باشد در اين صورت لازم مىآيد علم خدا سبب جبر شود و يا آن امر موجود نخواهد شد پس لازم مىآيد علم خدا جهل شود و هر دو لازم باطل است پس ملزوم هم باطل است .\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nجواب ما : ما اختيار مىكنيم شق اول را يعنى مىگوئيم خداوند قبل از تحقق افعال اختياريه ما مىداند كه فلان عمل واقع خواهد شد و بعد هم آن حادثه بر طبق علم خدا واقع خواهد شد و در عين حال اين علم ازلى سبب جبر نمىشود [ و اصولا شأن علم تأثيرگذارى نيست 
  ] به دو دليل :\r\n1 - همانگونه كه خدا عاقبت امور را مىداند پيامبر و امام و ولىّ اللّه هم باذن اللّه در بعض موارد مىداند كه فلان آدم به بهشت خواهد رفت و فلان آدم به جهنم درحالىكه احدى قائل نشده كه علم اينها موجب جبر باشد يا مثلا معلم كلاس مىداند كه شاگردان او در پايان سال كدام مقبول و كدام مردود مىشود و در عين حال احدى نگفته كه علم معلم سبب جبر است . « جواب نقضى » 2 - شما كه مىگوئيد : علم خدا سبب جبر است منظورتان چيست ؟\r\nاگر مرادتان اينست كه هر چه را خداوند علم دارد الّا و لا بد واجب الصدور است و بطور جبر در خارج بايد محقّق شود مىگوئيم خداوند به ذات خود هم عالم است درحالىكه آن ذات ازلى و قديم است و صدور در آنجا معنا ندارد همچنين علم به معدومات ممتنع الوجود هم دارد درحالىكه صدورى در كار نيست و علم به معدومات ممكن الوجود هم دارد درحالىكه صدور و تحقق در كار نيست پس علم سبب لزوم صدور نيست .\r\nو اگر مرادتان اينست كه هر چه در خارج انجام مىپذيرد مطابق علم خدا است و خدا مىداند مىگوئيم : صرف علم كه موجب جبر نيست زيرا كه خدا مىداند كه زيد اطاعت نموده و عمرو معصيت خواهد كرد ولى مىداند كه هر كدام با اراده و اختيار خود چنان خواهد كرد يعنى علم به كار بندگان دارد علم به علل و اسباب آن هم دارد و يكى از اسباب و مقدمات آن كار همان اراده و اختيار است فلا جبر ايّها المختار .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\n( مسأله سوم ) ( حيات خداوند )\r\nسومين صفت از صفات ثبوتيه و كماليه و جماليه خداوند عبارتست از حيات ما معتقديم كه خداوند حىّ است و بقول قرآن :  اللَّهُ لا إِلهَ إِلَّا هُوَ الْحَيُّ الْقَيُّومُ  پيرامون حقيقت و ماهيت حيات در ميان دانشمندان و فلاسفه اختلاف است و هنوز هم بشر به حقيقت و كنه آن راه نيافته و تنها از راه آثار آن حيات را مىشناسد و بارزترين اثر و نشانهء حيات عبارتست از علم و قدرت يعنى هر موجودى كه عالم و قادر باشد ما او را حىّ مىناميم زيرا كه اشياء جامد و مردگان نه علم به چيزى دارند و نه قدرت البته خود علم و ادراك مراحلى دارد كه عبارتند از :\r\n1 - ادراك حسى : اين مرحله از ادراك كه توسط حواس خمسه ظاهرى يعنى باصره و سامعه و . . . حاصل مىگردد ميان همهء حيوانات مشترك است و بلكه بقول دانشمندان در نباتات هم هست .\r\n2 - ادراك خيالى : اين مرحله از ادراك هم كه توسط نيروى متخيله انجام مىگيرد ميان انسان و ساير حيوانات مشترك است .\r\n3 - ادراك وهمى : اين مرحله نيز كه توسط نيروى واهمه حاصل مىشود ميان انسان و برخى از حيوانات مشترك است و آن عبارتست از ادراك معانى جزئيه .\r\n4 - ادراك عقلى : اين مرحله كه با عقل حاصل مىشود و عبارتست از\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nادراك كليات مخصوص انسان است و در ساير جانداران وجود ندارد حال عاليترين مرحلهء ادراكات عقليه و كليه براى خداوند متعال است كه به علم حضورى ذاتى به همهء اشياء در همهء عوالم عالم است كما مرّ همچنين قدرت و تحريك هم مراحلى دارد كه عبارتند از :\r\n1 - در حيوانات توسط قوهء شوقيه كه مركب از شهوت و غضب است انجام مىگيرد .\r\n2 - در انسانها علاوه بر آن توسط اراده انجام مىگيرد .\r\nو عاليترين مرحلهء قدرت و تحريك در ذات خداوند است كه عبارتست از همان ابداع و ايجاد و آفرينش با حفظ اين مقدمه مىگوئيم : همهء دانشمندان الهى اعم از فلاسفه و متكلمين مىگويند : خداوند حىّ است و دلائل متعددى براى اثبات آن اقامه مىكنند كه يكى از آن ادلّه عبارتست از :\r\nدر مبحث قدرت به اثبات رسيد كه خداوند قادر است و در مبحث علم به اثبات رسيد كه خداوند به هر چيزى آگاه است . « صغرى » و هر موجودى كه قادر و عالم باشد حى است . « كبرى » اين كبرى را در مقدمه ذكر كرديم ، پس خداوند حى است . « نتيجه » منتهى پيرامون تعريف حيات اختلاف دارند : فلاسفهء الهى و گروهى از متكلمين معتزله مىگويند : حىّ عبارتست از كسى كه محال نيست بر او كه قادر و عالم باشد يعنى عدم علم و قدرت براى او ضرورت نداشته و وجود علم و قدرت بر او محال نيست بلكه ممكن است به امكان عام و البته هر كمالى كه براى ذات حق ممكن باشد بالفعل هم ثابت است طبق اين نظريه صفت حيات برمىگردد به يك امر سلبى كه حىّ است يعنى لا يستحيل ان يقدر و يعلم و متكلمين اشاعره مىگويند : حىّ عبارتست از كسى كه واجد صفتى است كه بخاطر داشتن آن صفت مىتواند عالم و قادر باشد تا اينجا بحثى نيست ولى\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nدر و التحقيق مرحوم علّامه مبحثى را عنوان مىكنند كه از ايشان تعجب است و آن اينكه : اختلاف است ميان دانشمندان كلام كه آيا صفات ثبوتيه و سلبيه هر كدام استقلال دارند ؟ و يا مرجع صفات ثبوتيه به سلبيه است ؟ و يا بالعكس در اين باره سه نظريه عنوان شده :\r\n1 - جماعتى مىگويند : صفات ثبوتيه عموما برگشت به يك سلسله امور سلبيه دارند يعنى وقتى ما مىگوئيم : خداوند عالم است منظور اينست كه جاهل نيست ، قادر است يعنى عاجز نيست ، مريد است يعنى مكره و مجبور نيست و . . . و گرنه بيش از اين ذهن و عقل ما ادراك ندارد و در حقيقت اسناد هر صفت كماليه‌اى به خداوند مساوى با نفى ضد آن از خداوند است و گرنه لازم مىآيد كه ذات متعدد و متكثر باشد .\r\nيكى از طرفداران اين نظريه جناب شيخ صدوق رحمه اللّه در رساله اعتقادات خود است كه مىفرمايد :\r\nباب الاعتقاد فى صفات الذات و صفات الافعال : قال الشيخ ابو جعفر رحمه اللّه « شيخ صدوق » كلّما وصفنا اللّه تعالى من صفات ذاته فانّما نريد بكلّ صفة منها نفى ضدها عنه عز و جلّ . . .\r\n« اين مطلب در شرح باب حادى عشر ص 68 نقل شده » .\r\nيكى ديگر از طرفداران آن جناب فاضل مقداد شارح باب حادى عشر است كه در ص 21 مىگويد :\r\nو ان شئت كان مجموع صفاته صفات جلال فان اثبات قدرته باعتبار سلب العجز عنه و اثبات العلم سلب الجهل عنه و كذا باقى الصفات و فى الحقيقة المعقول لنا من صفاته ليس الّا السلوب و الاضافات و امّا كنه ذاته فمحجوب عن نظر العقول و لا يعلم ما هو الّا هو .\r\nيكى ديگر از طرفداران اين نظريه جناب علّامه حلى شارح تجريد\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nالاعتقاد و صاحب كشف المراد است كه در همين بحث حيات مىگويد :\r\nو التحقيق ان صفاته تعالى ان قلنا بزيادتها على ذاته فالحياة صفة ثبوتيه زائدة على الذات و الّا فالمرجع بها الى صفة سلبيه و هو الحق .\r\nاشكال اين نظريه آنست كه اينها خيال كرده‌اند كه اگر ما صفات كماليه را يك سلسله امور ثبوتى دانستيم و معتقد شديم كه در خارج و در ذات حق موجودند مستلزم تعدد و تكثر در ذات مىشود درحالىكه ذات حق واحد است و هيچ جهت كثرتى در او نيست و لذا برمىگردانيم به امور سلبيه .\r\nولى ما مىگوئيم : اگر صفات كماليه خدا زائد بر ذات بود اين تالى فاسد را داشت ولى صفات خدا عين ذات اوست و اين معنا را در باب توحيد صفاتى ان شاء اللّه ثابت خواهيم نمود و طبق آن اشكالى نيست .\r\n2 - جماعت اشاعره مىگويند : صفات كماليهء خداوند يك سلسله امور ثبوتيه و وجوديه هستند كه در خارج موجودند و قديم هم هستند ولى زائد بر ذات خداوند هستند و اين عقيده از آنها مشهور است كه قائل به قدماء ثمانيه هستند و ما در آينده ثابت خواهيم كرد كه موجود قديم يك موجود بيشتر نمىتواند باشد .\r\n3 - فلاسفه الهى و متأخرين از علماء كلام مىگويند : صفات ثبوتيه يك سلسله كمالات وجوديّه هستند كه در خارج براى ذات خداوند ثابتند و برگشت به امور سلبيه هم ندارند و عين ذات هم هستند كما سيأتى يكى از طرفداران اين نظريه مرحوم آية اللّه محمد رضا مظفر رحمه اللّه در عقائد الاماميه ص 17 است كه مىگويد :\r\nو لا ينقضى العجب من قول من يذهب الى رجوع الصفات الثبوتية الى الصفات السلبيه لما عزّ عليه ان يفهم كيف ان صفاته عين ذاته فتخيل ان الصفات الثبوتية ترجع الى السلب ليطمئن الى القول بوحده الذات و عدم\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nتكثرها فوقع بما هو اسوأ اذ جعل الذات التى عين الوجود و محض الوجود و الفاقدة لكلّ نقص و جهة امكان ، جعلها عين العدم و محض السلب و از جمله طرفداران اين نظريه مرحوم علامهء طباطبائى است كه در آينده سخن ايشان را تفصيلا خواهيم آورد .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\n\r\n( مسأله چهارم ) ( اراده خداوند )\r\nچهارمين صفت از صفات كماليهء خداوند صفت اراده است و پيرامون آن در كتاب سه مبحث كوتاه عنوان شده :\r\n1 - تفسير اراده طبق مسلكهاى مختلف .\r\n2 - اثبات صفت اراده براى خداوند .\r\n3 - بيان اينكه آيا اراده حادث است يا قديم ؟ عين ذات است يا زائد بر ذات ؟\r\nقبل از ورود در اين مباحث مقدمه‌اى مىآوريم و آن اينكه :\r\nاراده در مورد ما انسانها عبارتست از يك كيفيت و حالت نفسانيه‌اى كه پس از اشتياق به يك عمل در ما بوجود مىآيد ، بيان ذلك :\r\nهنگامى كه انسان اراده مىكند كارى را در مرحلهء اوّل آن امر را تصور نموده و راجع به نفع و ضرر و سود و زيان آن مىانديشد و در مرحلهء دوّم تصديق مىكند كه اين عمل نافع است و به اين نتيجه مىرسد كه در اين عمل سودى در كار است و يا زيانبار است ، در مرحله سوم اگر تصديق به نفع آمد شوق به انجام كار در انسان پيدا مىشود و در مرحله چهارم هنگامى كه اين شوق به بالاترين درجه رسيد و باصطلاح فلاسفه شوق مؤكد شد عزم خود را جزم نموده و بدنبال آن مقصد روان مىگردد و اراده در انسان عبارتست از همين تحريك عضلات بجانب مطلوب .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nامّا در مورد خداوند اين مراحل و مقدمات مفهومى ندارد چون مستلزم جهل و نقص است و ذات حق از هر عيب و نقصى منزه است پس بايد ديد مراد از ارادهء خدا چيست ؟ با حفظ اين مقدّمه وارد بحث مىشويم :\r\nامّا مبحث اوّل : همهء متكلمين اسلامى اتفاق نظر دارند در اينكه خداوند متعال مريد است منتهى در بيان ماهيت ارادهء خداوند اختلاف دارند و جمعا چهار تعريف براى صفت اراده ذكر شده است :\r\n1 - ابو الحسين بصرى و نظام جاحظ و ابو الهذيل علاف و محمود خوارزمى كه از متكلمين سترگ معتزله هستند مىگويند : ارادهء خداوند عبارتست از همان داعى بر فعل و داعى را تفسير كرده‌اند باينكه : خداوند در ازل عالم بود به اينكه آفرينش عالم در فلان مرحله مصلحت دارد و همين علم به مصلحت باعث شد كه خداوند اين ممكنات را در مراحل مختلفه و هر كدام را در ظرف زمانى و مكانى خود بيافريند پس اراده عبارتست از علم به مصلحت كه آن علم مصلحت داعى بر ايجاد گرديد .\r\n2 - حسين بن محمد نجار كه از علماء معتزله است مىگويد : اراده يك صفت سلبى است و وقتى مىگوئيم خداوند مريد است منظور اينست كه خداوند مغلوب چيزى نيست و كسى نمىتواند او را بر انجام كارى مجبور سازد و خلاصه فاعل موجب نيست . اشكال اين نظريه اينست كه صفت ثبوتى را به سلبى برگردانده و سيأتى كه اين باطل است .\r\n3 - ابو القاسم كعبى كه از دانشمندان معتزله است مىگويد : خداوند مريد است يعنى خداوند نسبت به افعال خويش عالم است و نسبت به افعال بندگان آمر است . اشكال اين نظريه در قسمت اوّل اينست كه اگر منظور از علم ، علم مطلق است مىگوئيم : بنا بر اين صفت اراده برگشت به صفت علم\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nمىكند و كمال علىحده‌اى نيست و حال آنكه شما و ما در صدد اثبات كمال ديگرى هستيم و اگر منظور علم مقيد به مصلحت است كه اين همان حرف ابو الحسين بصرى است و بازگشت به آن قول دارد و امّا در قسمت دوّم : شما لازم شيء را بجاى خود آن اخذ كرده‌ايد يعنى لازم اراده را بجاى اراده گرفته‌ايد زيرا كه آمريت از اراده ناشى مىشود يعنى چون داراى اراده است امر هم مىكند نه اينكه اراده همان امر كردن باشد .\r\n4 - اشاعره بر اساس اعتقاداتشان در باب صفات خدا مىگويند :\r\nصفت اراده يك صفتى زائد بر علم است و همانند ساير صفات قديم و زائد بر ذات است و ابطال اين نظريه خواهد آمد . به عقيدهء ما قول اول حق است يعنى اراده عبارتست از همان علم به مصلحت . . .\r\nو امّا مبحث دوّم : دلائل اثبات ارادهء حق تبارك و تعالى فراوان است ولى در كتاب شريف كشف المراد به دو دليل اشاره شده و ما به همين دو دليل بسنده مىكنيم :\r\nدليل اوّل : سابقا به ثبت رسيد كه قدرت خداوند نامتناهى است و به جميع ممكنات بطور مساوى تعلق دارد و همه در برابر قدرت حق مساويند و بقول على ( عليه السلام ) در نهج البلاغه خطبه 180 :\r\n( و ما الجليل و اللطيف و الثقيل و الخفيف و القوى و الضعيف فى خلقه الّا سواء ) .\r\nو نيز سابقا بيان شد كه هر آنچه مقدور بود آفريده نشده بلكه برخى از مقدورات آفريده شده بر اساس نظام احسن وجود و بقول علّامه مجلسى در رساله اعتقادات و سير و سلوك كه در حواشى شرح باب حادى عشر به چاپ رسيده ص 17 :\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nو انه تعالى على كل شيء قدير و انّه لو اراد خلق آلاف امثال هذه العالم لخلقها بلا مادّة و لا مدّة با اين ملاحظه جاى اين سؤال هست كه چه عاملى موجب شده كه خداوند بعضى از ممكنات را بيافريند و نه بعض ديگر را ؟ آيا آن عامل مخصّص قدرت حق است ؟ خير ، زيرا كه اوّلا نسبت قدرت به همهء ممكنات على السواء است فلا وجه لتخصيص القدرة الايجاد بهذا البعض الموجود .\r\nو ثانيا شأن قدرت تأثير گذاردن و آفرينش است امّا اينكه چقدر ايجاد كند و چند عالم بيافريند اين مربوط به قدرت نيست . آيا عامل مخصص علم حق است ؟ خير ، زيرا حقيقت علم انكشاف معلوم در نزد عالم است و اصولا شأن علم بما هو علم تأثير و ايجاد نيست تا بحث شود كه او موجب شد يا نه ، آيا عوامل ديگر سبب شد ؟ خير هيچ عاملى تناسب ندارد تنها عاملى كه صلاحيت مخصصيت را دارد همانا علم به مصلحت است يعنى چون خدا حكيم است و بر اساس مصلحت عالم‌آفرينى دارد و در ازل عالم بود كه ايجاد اين مقدار از ممكنات مصلحت دارد اين علم به مصلحت داعى شد كه همين بعض را بيافريند و علم به مصلحت همان اراده است پس وجود اراده خدا ثابت شد .\r\nدليل دوّم : همهء ما بالبداهة مىدانيم و مىبينيم كه همين بعض ممكنات هم همه از اوّل ايجاد نشده بلكه هر موجودى در ظرف زمانى خاصى ايجاد مىشود [ فى المثل وجود مبارك خاتم الانبياء در دوره‌اى خلق و مبعوث مىشود كه بشريت مراحلى را طى كرده و آمادهء برداشتن آخرين گام در راه كمال است نه\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nقبل از آن و نه بعد از آن 
  ] دوباره جاى اين سؤال هست كه چه عاملى سبب تخصيص فلان موجود به فلان زمان و يا مكان مىشود ؟ آيا عامل مخصص قدرت است ؟ خير ، چون نسبت قدرت به جميع ممكنات در جميع ازمنه على السواء است ، آيا آن عامل علم است ؟ خير ، به همان بيان دليل اوّل پس عامل مخصص بايد علم به مصلحت باشد يعنى خداوند از ازل مىدانست كه آفرينش فلان موجود در فلان تاريخ و قطعه زمانى يا مكانى به مصلحت نظام احسن است و اين علم داعى بر ايجاد آن موجود در آن وقت شد و علم به مصلحت همان اراده است پس اراده حق ثابت شد .\r\nو امّا مبحث سوّم : آيا ارادهء خداوند حادث است يا قديم ؟ و بر فرض حدوث آيا حادث در دامن خود ذات است و يا حادثى كه محلّ ندارد ؟ و بر فرض قدمت آيا قديم و زائد بر ذات است و يا قديم و عين ذات ؟\r\nبطور مجمل در اين زمينه چهار نظريه مطرح است :\r\n1 - جبائيان و پيروان آنها مىگويند : اراده خداوند حادث است يعنى نبوده و بعد بوجود آمده آن هم حادثى كه داراى محلّ نيست چون اگر بگوئيم در محلّ است يلزم ذات خداوند محلّ حوادث باشد كه باطل است .\r\n2 - كراميه كه پيروان محمد بن عبد الكرام هستند مىگويند : ارادهء خداوند حادث است و در دامن خود ذات حادث شده كه روزگارى ذات حق داراى اين صفت نبود سپس واجد اين صفت شد .\r\n3 - اشاعره مىگويند : ارادهء خداوند قديم است و مثل ساير صفات كماليه زائد بر ذات هم هست .\r\n4 - گروهى از معتزله و متكلمين اماميه و فلاسفهء الهى بر آنند كه : صفت اراده قديم است نه حادث و از كمالاتى است كه عين ذات است نه زائد بر\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nذات و آن همان علم به مصلحت است كه ذكر شد .\r\nبه نظر ما قول چهارم صحيح است و انظار ديگر فاسد است :\r\nامّا قول اوّل : دو اشكال دارد :\r\n1 - چگونه معقول است صفتى حادث شود ولى داراى محل موصوف نباشد ؟ آيا عرض بدون معروض تا به حال ديده و يا شنيده‌ايد ؟ ! حاشا و كلا از اين سخنان غير معقول .\r\n2 - اگر اراده حادث باشد ما نقل كلام مىكنيم به خود اراده و مىپرسيم :\r\nچه عامل موجب شد كه اين حادث در فلان مرحله ايجاد شود ؟ عاملى مخصص قدرت كه نيست ؟ چون نسبت او به همهء ازمنه مساوى است ، و نيز عامل مخصص علم هم كه نيست چون نسبت او به همهء معلومات يكسان است و شأن او انكشاف واقع است و . . . پس بناچار بايد عامل مخصص اراده ديگرى باشد آنگاه دوباره نقل كلام مىكنيم به آن اراده دوم و مىگوئيم : اگر قديم است فهو المطلوب و اگر حادث است . . . در نتيجه تسلسل پيش مىآيد و هو باطل .\r\nو امّا قول دوّم : اين نيز دو اشكال دارد :\r\n1 - مستلزم اينست كه ذات حقتعالى محلّ حوادث باشد و به زودى ثابت خواهيم كرد كه حلول حوادث بر آن ذات ممتنع است .\r\n2 - همان اشكال دوّم قول اوّل را نيز دارد كه تسلسل باشد .\r\nو امّا قول سوّم : اصولا مبناى اشاعره باطل است و ما ثابت مىكنيم كه حقيقت قديم و ازلى واحد است و قول به تعدد قدما و يا قدماء و ثمانيه فاسد است فانتظروا انى معكم من المنتظرين .\r\nدر خاتمه توجه شما را به يك نكته جلب مىكنم :\r\nارادهء الهى داراى دو شعبه است :\r\n1 - ارادهء تكوينيه 2 - ارادهء تشريعيه\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nاراده تكوينى حق عبارتست از علم خداوند به مصلحتى كه در فعل خود او يعنى آفرينش و رزق و اماته و . . . وجود دارد كه بر اساس آن عالم‌آفرينى دارد و بسوى اين قسم در قرآن سورهء يس آيهء 82 اشاره دارد :\r\n إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ  .\r\nو اراده تشريعى خدا عبارتست از علم خداوند به مصالحى كه در افعال اختياريه بندگان وجود دارد و بر اساس آن امر و نهى مىكند و بسوى اين قسم اشاره شده در قرآن سورهء بقره آيه 185 .\r\n يُرِيدُ اللَّهُ بِكُمُ الْيُسْرَ وَ لا يُرِيدُ بِكُمُ الْعُسْرَ  .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\n\r\n( مسأله پنجم ) ( خداوند سميع و بصير است )\r\nپنجم از صفات ثبوتيه خداوند عبارتست از اينكه خداوند سميع و بصير است و به عبارت ديگر مدرك است ، ادراك شعبه‌اى از علم الهى است چون علم عبارتست از انكشاف همهء عوالم وجود در نزد حقتعالى اعمّ از حقايق كليه و جزئيه ، ثابته و متغيره ، حادثه و قديمه و ادراك عبارتست از خصوص علم به جزئيات يعنى خداوند متعال به مبصرات « ديدنيها » و مسموعات « شنيدنيها » عالم است و انواع و اقسام رنگها و صداها در نزد حقتعالى معلوم است . در اينجا سؤالى مطرح مىشود و آن اينكه :\r\nدر ما انسانها ابزار ديدن و شنيدن كه چشم و گوش باشد وجود دارد و لذا به مبصرات و مسموعات آگاه مىشويم ولى خداوند متعال كه واجد اين ابزار نيست زيرا او مادّى نيست تا چشم و گوش داشته باشد و ببيند يا بشنود پس معناى سميع و بصير بودن خداى چيست ؟\r\nدر جواب سؤال فوق مىگوئيم : حقيقت بينائى و شنوائى حتى در انسان عبارتست از آگهى از ديدنيها و شنيدنيها عالم منتهى از آن رهگذر كه ما انسانها موجودات محدود و در قالب تن زندگى مىكنيم و بقول فلاسفه نفس ناطقهء ما و لو ذاتا مجرد باشد امّا فعلا مادى است يعنى با مركب بدن فعل انجام مىدهد و لذا بدون ابزار مادّى نمىتوانيم ببينيم و يا بشنويم و براى هر كارى بما ابزارى داده شده امّا در عين حال آنكه حقيقتا بيننده و شنونده است روح و نفس ناطقهء ما است نه اين شبكه چشم و اعصاب گوش ، اينها آلات و ابزار\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nروحند و لذا اگر روح نباشد و لو چشم و گوش باز باشند مثل حالت نوم يا موت انسان بينا و شنوا نيست كما اينكه اگر انسان به نقطه‌اى متمركز باشد با اينكه نگاه مىكند ولى نمىبيند و بقول يكى از بزرگان مىگفت : روزى از روزها كه آيت اللّه شهيد مطهرى در قم بودند در خيابان ايشان را ديدم رفتم نزديك مدتى همراهشان رفتم ولى متوجه من نشدند ، سپس از جلو ايشان به سمت ديگر رفتم بازهم متوجه نشدند بالاخره پس از مدتى جلوتر رفته و سلام گفتم و به ايشان گفتم كه من مدتى است با شما همراهى مىكنم ولى شما ملتفت نشديد ؟\r\nفرمود : من داشتم مىرفتم جلسهء درس و در ضمن راه مطالب درس را در ذهنم تنظيم مىكردم لذا تمام فكرم به درس بود و اصلا شما را نديدم و امثال اين نمونه‌ها بسيار است و امّا در مورد خداوند كه ذات مجرّد محض است و نيازى به ابزار مادى ندارد حقيقت بينائى و شنوائى به علم حضورى ذاتى است يعنى همه اين مبصرات و مسموعات با همان خصوصيات خارجيه در نزد حق معلوم و منكشف هستند . پس تا اينجا مدرك بودن متصور شد و امّا دليل بر اثبات صفت ادراك : هم برهان عقلى داريم كه همان دلائل سه‌گانه علم حق باشد و قبلا ذكر شد . و هم دليل سمعى داريم كه كتاب و سنت و اجماع باشد .\r\nامّا اجماع : همهء متكلمين اسلامى از هر فرقه‌اى بر اين معنا اجماع و اتفاق نظر دارند .\r\nو امّا كتاب : قرآن در سورهء انعام آيهء 103 مىفرمايد :\r\n لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ وَ هُوَ اللَّطِيفُ الْخَبِيرُ  و امّا سنت : شخصى از امام نهم ( عليه السلام ) پرسيد : كيف سمّى ربنا سميعا ؟ حضرت فرمود :\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nلانه لا يخفى عليه ما يدرك بالاسماع . . . و كذلك سميناه بصيرا لانه لا يخفى عليه ما يدرك بالابصار من لون و شخص و غير ذلك . . . « توحيد صدوق ص 194 » .\r\nاشاعره در همين مورد هم مىگويند : صفت ادراك صفتى است زائد بر علم خداوند و قديم هم هست چون آنها قائل به قدماء ثمانيه هستند يعنى ذات - قدرت - علم - اراده - ادراك - كلام - حيات - و قدمت در خاتمه توجه شما را به يك نكته جلب مىكنم :\r\nخداوند همانگونه كه مدرك و سميع و بصير يعنى عالم به مبصرات و مسموعات است همچنين عالم به مذوقات « چشيدنيها » و مشمومات « بوئيدنيها » و ملموسات « بساويدنيها » نيز هست ولى علت چيست كه خدا را به صفت سميع و بصير ياد مىكنيم ولى با اين اوصاف ديگر ياد نمىكنيم ؟ در جواب بايد گفت : يا بخاطر توهم جسميت است كه اگر بگوئيم : خداوند بويا است ، چشا است و . . . شنونده توهم مىكند كه ذات حق جسميت دارد و لذا اين اوصاف را نسبت نمىدهيم كما اينكه لذت و الم چه عقلى و يا حسى از سوى متكلمين به خداوند نسبت داده نمىشود به همان جهت .\r\nو يا بخاطر اينكه اسماء و صفات الهى توقيفى هستند يعنى توقف دارند بر اينكه از سوى شارع مقدس و كتاب و سنت بيان شود و حيث اينكه قرآن خدا را با صفت سميع و بصير ياد كرده و لا غير ما هم با همان صفات ياد مىكنيم اگر چه عقلا نسبت صفات ديگرى هم به خدا روا باشد ولى شايد اطلاق آن از جهت ديگر جايز نبوده كه قرآن و سنت نگفته و ما عالم به آن جهت نيستيم و لذا خلاف ادب است كه اين اوصاف را به خدا نسبت دهيم .\r\nو شاهد بر اينكه اسماء الهى توقيفى هستند رواياتى است در اصول كافى ج 1 ص 135 به بعد تحت عنوان : باب النهى عن الصفة به غير ما وصف\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nبه نفسه تعالى بعنوان نمونه دو حديث را مىآوريم :\r\n1 - امام هفتم ( عليه السلام ) فرموده : ان اللّه اعلا و اجل و اعظم من ان يبلغ كنه صفته ، فصفوه بما وصف به نفسه و كفو عما سوى ذلك .\r\n2 - حضرت كاظم ( عليه السلام ) فرموده : در رابطه با توصيف الهى : لا تجاوزوا ما فى القرآن . « اصول كافى ج 1 ص 137 »\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n\r\n( مسأله ششم ) ( كلام خداوند )\r\nششم از صفات ثبوتيه خداوند عبارتست از صفت تكلم ، مسلمانان و بلكه همهء پيروان اديان آسمانى اجماع دارند بر اينكه خداوند متعال متكلم است ولى پيرامون اين صفت مباحث فراوانى مطرح شده كه ما به سه بحث و يك خاتمه خواهيم پرداخت :\r\n1 - ماهيت كلام خدا .\r\n2 - برهان بر اثبات كلام .\r\n3 - كلام خدا حادث است يا قديم ؟\r\nامّا بحث اوّل : در رابطه با حقيقت و ماهيت تكلّم و كلام خدا بطور كلى دو نظريه مطرح است :\r\n1 - متكلمين اماميه و معتزله مىگويند : كلام در همه جا عبارتست از همين حروف و اصوات كه به طرز خاصى با يكديگر تأليف شده و معناى مخصوصى را دلالت دارند و اين همان كلام لفظى است كه داراى شعبه‌ها است از قبيل اينكه : يا مفرد است يا مركب ، يا جمله اسميه است و يا فعليه و . . . يا جمله انشائيه است و يا خبريه يا امر است يا نهى و يا تمنى و يا ترجى و . . .\r\nمنتهى ما انسانها جسم هستيم و داراى حنجره و صوت و زبان و مخارج حروف و لذا با همين ابزار سخن مىگوئيم امّا خداوند متكلم است يعنى يك سلسله\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nحروف و اصوات را در جسمى و جمادى ايجاد مىكند كه كاملا مفيد مراد و مقصود هستند همانگونه كه خداوند در شجره ايجاد كلام نمود و جناب موسى بن عمران شنيد .\r\n2 - متكلمين اشعرى مىگويند : كلام خداوند يك كلام نفسى و معنوى است و آن حقيقت نه امر است و نه نهى و . . . و مانند ساير كمالات قديم و زائد بر ذات است و در اينكه مراد اشاعره از كلام نفسى چيست ؟ تفسيرهاى مختلفى ارائه شده امّا به نظر مىرسد مقبولترين تفسير همانا بيان فاضل قوشچى در شرح تجريد است كه مىگويد :\r\nمراد از كلام نفسى همان امر ثابت در ضمير متكلم است كه ثابت است و با اختلاف عبارات مختلف نمىشود بيان ذلك : هر گوينده‌اى كه در مقام سخن گفتن برمىآيد مراد و مقصودى دارد و ما فى الضميرى دارد كه مىخواهد با اين الفاظ از آن تعبير كند ما آن امر باطنى را كلام نفسى مىدانيم و اين الفاظ را كلام لفظى مىناميم كه كاشف از آن باطن هستند و استدلال مىكنند به شعر شاعر :\r\n انّ الكلام لفى الفؤاد و انّما * جعل اللسان على الفؤاد دليل \r\nجناب علّامه مىفرمايد : مرادتان از كلام نفسى چيست ؟\r\nآيا مرادتان اينست كه خداوند قدرت دارد بر ايجاد اين الفاظ و كلمات ؟\r\nاين كه برگشت به قدرت دارد آيا مرادتان اينست كه خداوند به معانى و مفاهيم اين الفاظ عالم است ؟ كه بر مىگردد به علم خدا و اگر مراد ديگرى داريد لطفا براى ما بيان كنيد تا ما تصور روشنى از آن داشته باشيم تا بتوانيم تصديق يا تكذيب كنيم چون تصديق فرع بر تصوّر است . و لذا ما قول اول را انتخاب مىكنيم .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nو امّا بحث دوّم : دليل بر اثبات تكلم : قبلا ثابت كرديم كه جميع الممكنات مقدور حق تعالى هستند « كبراى كلى » و ايجاد اصوات و حروف در اجسام هم كه مواد را بفهماند امرى ممكن است « صغراى بحث » . پس ايجاد كلام مقدور خداوند است و امّا اينكه در خارج بالفعل متكلم هست يا خير ؟ قرآن اين معنا را اثبات كرده كه و كلّم اللّه موسى تكليما .\r\nامّا بحث سوّم : راجع به حدوث و قدم كلام خدا اختلاف است :\r\n1 - اشاعره مىگويند : كلام نفسى قديم است .\r\n2 - حنابله مىگويند : كلام خدا همين حروف است و قديم است .\r\n3 - معتزله مىگويند : كلام خدا همين حروف و اصوات است و حادث است ، به عقيده اماميه قول سوم درست است و دلائل فراوانى دارد كه به پنج دليل آن در باب حادى عشر اشاره شده و ما به يك دليل اكتفا مىكنيم :\r\nخود خداوند در قرآن كلام خويش يعنى همان قرآن را به حادث بودن توصيف كرد آنجا كه مىفرمايد :  ما يَأْتِيهِمْ مِنْ ذِكْرٍ مِنْ رَبِّهِمْ مُحْدَثٍ إِلَّا اسْتَمَعُوهُ وَ هُمْ يَلْعَبُونَ  « انبياء / 2 » و در جاى ديگر مىفرمايد :  إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ  « حجر / 9 » .\r\nاز جمع دو آيه نتيجه مىگيريم كه : القرآن ذكر « صغرى » و الذكر محدث « كبرى » فالقرآن محدث « نتيجه » .\r\n[ نكته : سراسر هستى كلمات خداوند است كه با زبان تكوين از كمال نامتناهى و علم و قدرت نامحدود الهى حكايت مىكند و دست قدرت آفريدگار با\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nقلم تكوين بر صفحهء هستى كلماتى را نگاشته است و جهان هستى كتاب خدا است ، بقول شاعر شبسترى :\r\n بنزد آنكه جانش در تجلى است * همه عالم كتاب حق تعالى است \r\nو در جاى ديگر گويد :\r\n توانائى كه در يك طرفة العين * ز كاف و نون پديد آورد كونين\r\nچو قاف قدرتش دم بر قلم زد * هزاران نقش بر لوح عدم زد \r\nقرآن مىفرمايد :  قُلْ لَوْ كانَ الْبَحْرُ مِداداً لِكَلِماتِ رَبِّي لَنَفِدَ الْبَحْرُ قَبْلَ أَنْ تَنْفَدَ كَلِماتُ رَبِّي  « كهف / 109 » .\r\nو باز مىفرمايد :  وَ لَوْ أَنَّ ما فِي الْأَرْضِ مِنْ شَجَرَةٍ أَقْلامٌ وَ الْبَحْرُ يَمُدُّهُ مِنْ بَعْدِهِ سَبْعَةُ أَبْحُرٍ ما نَفِدَتْ كَلِماتُ اللَّهِ إِنَّ اللَّهَ عَزِيزٌ حَكِيمٌ  « لقمان / 27 » .\r\nمنظور از كلمات اللّه در هر دو آيه موجودات عالمند از ديدگاه قرآن عيسى بن مريم كلمة اللّه است .  إِنَّ اللَّهَ يُبَشِّرُكِ بِكَلِمَةٍ مِنْهُ اسْمُهُ الْمَسِيحُ عِيسَى ابْنُ مَرْيَمَ  « آل عمران / 45 » و يا مىفرمايد :  إِنَّمَا الْمَسِيحُ عِيسَى ابْنُ مَرْيَمَ رَسُولُ اللَّهِ وَ كَلِمَتُهُ  « نساء / 171 » و يا مىفرمايد :  كَلِمَةُ اللَّهِ هِيَ الْعُلْيا  « توبه / 40 » از ائمه ( عليهم السلام ) روايت شده كه نحن الكلمات التامات . آرى همه هستى گويا بوده و سخن آنها خدا است ولى با ما نامحرمان خاموش مىنمايند 
  ] .\r\n\r\n( صدق خداوند )\r\nهفتمين صفت از صفات كماليه خداوند صفت صدق است : ما معتقديم اللّه تعالى صادق و قبل از اثبات آن صدق و كذب را معنا مىكنيم : صدق عبارتست از الخبر المطابق و كذب عبارتست از الخبر غير المطابق منتهى اختلاف است در اينكه ميزان مطابقت و عدم مطابقت با چه امرى است ؟ در\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nاين رابطه سه نظريه مطرح است :\r\n1 - مشهور مىگويند : صدق عبارتست از مطابقت خبر با واقع و كذب عبارتست از عدم مطابقت خبر با واقع پس مناط صدق و كذب واقع و نفس الامر است .\r\n2 - نظام مىگويد : صدق عبارتست از مطابق بودن خبر با اعتقاد متكلم اگر چه مخالف با واقع باشد فى المثل السماء تحتنا و الارض فوقنا همراه با اعتقاد به فوقيت ارض و تحتيت سماء صدق است ولى السماء فوقنا و الارض تحتنا بدون اين اعتقاد كذب است ، و كذب عبارتست از عدم مطابقت خبر با اعتقاد مخبر كه مثالش روشن شد .\r\n3 - جاحظ گفته : صدق عبارتست از مطابق بودن خبر با واقع و اعتقاد هر دو يعنى خبر بايد مطابق واقع باشد و انسان هم معتقد باشد كه مطابق واقع است و كذب عبارتست از عدم مطابقت خبر با واقع همراه با اعتقاد به عدم مطابقت سپس غير از دو صورت مذكور صور چهارگانه‌اى درست مىكند كه به نظر وى واسطه بين صدق و كذب هستند ولى نه صدقند و نه كذب . « مختصر المعانى ص 17 و 18 » با حفظ اين مقدمه مىگوئيم : در صفت ششم ثابت شد كه خداوند متكلم است اينك مىگوئيم كلام بر دو قسم است : 1 - صدق 2 - كذب و متكلم بر دو نوع است : 1 - صادق 2 - كاذب حال آيا خداوند صادق است يعنى خبرهائى كه از گذشته و آينده در قرآن داده و وعده‌ها و وعيدهائى كه داده راست است و جامه عمل خواهد پوشيد يا خير ؟ در جواب بايد گفت : مسلمانان جهان اتفاق نظر دارند بر اينكه خداوند صادق است و قرآن هم به اين معنا اشاره كرده آنجا كه مىفرمايد :  وَ مَنْ أَصْدَقُ مِنَ اللَّهِ حَدِيثاً  « نساء / 87 » يا مىفرمايد :\r\n وَعْدَ اللَّهِ حَقًّا وَ مَنْ أَصْدَقُ مِنَ اللَّهِ قِيلًا  « نساء / 122 » ولى مرحوم علّامه\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nمىفرمايد : با مبانى اشاعره اين مطلب قابل اثبات نيست كه بگوئيم : خداوند حتما صادق است و واجب است صادق باشد چون آنها حسن و قبح عقلى و ذاتى اشياء را منكرند پس بايد بگويند : اگر خداوند راست بگويد همان حسن است و اگر العياذ باللّه دروغ بگويد باز همان حسن است و به زودى مبناى آنها را باطل خواهيم كرد . آرى بر مبناى معتزله و اماميه كه طرفدار حسن و قبح ذاتى و حكمت و عدل الهى هستند كما سيأتى اين مطلب قابل اثبات است كه اللّه تعالى صادق بالضرورة و كذب بر او محال است به استحاله وقوعى و دليل ما اينست كه كذب قبيح است و اين مطلب از بديهيات است عند جميع العقلاء و لذا مشهور خاص و عام است كه دروغگو دشمن خدا است و خداوند حكيم است كما سيأتى و مولاى حكيم كار قبيح انجام نمىدهد كما سيأتى پس خداوند مرتكب كذب نمىشود چون قبيح است .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n\r\n( مسأله هفتم ) ( خداوند سرمدى است )\r\nهشتمين و آخرين صفت از صفات ثبوتيه خداوند عبارتست از اينكه خداوند هم قديم و هم ازلى است يعنى سر آغازى براى ذات او نيست بلكه او خود سر آغاز همهء موجودات است و از بىنهايت بوده و به نقطه‌اى نمىرسيم كه بگوئيم در اينجا شروع شده و هم باقى و ابدى است يعنى سرانجامى هم براى ذات او نيست بلكه او خود سر انجام همهء موجودات است و تا بىنهايت خواهد بود و به نقطه‌اى نخواهيم رسيد كه بگوئيم تا اينجا ذات تمام مىشود و به پايان خط مىرسد و به قول قرآن هو الاول و الآخر و در يك جمله ذات حق سرمدى است يعنى از بىنهايت تا بىنهايت امتداد دارد و هميشه بوده و همواره خواهد بود ، نه عدم سابق در آنجا راه دارد كه روزى نبوده سپس پيدا شده و نه عدم لاحق مفهوم دارد كه روزى هم نابود شود و اصولا من و الى كه دليل بر ابتداء و انتهاء غايت زمانى و مكانى هستند در مورد ذات حق بىمعنا است و نتوان گفت : از كى ؟ تا به كى ؟ اين حدود براى ممكنات است و نه واجب دليل بر اينكه خدا سرمدى است : در برهان امكان و وجوب به اثبات رسيد كه خداوند واجب الوجود لذاته است و تصور همين معنا كافى است براى اثبات سرمديت زيرا كه واجب الوجود لذاته يعنى حقيقت مطلقه‌اى كه وجود و هستى براى او ضرورت دارد آن هم ضرورت بالذات يعنى از خود ذات سرچشمه مىگيرد و مىجوشد نه ضرورت بالغير كه هر ممكنى در سايه وجود علت تامهء آن ضرورى الوجود مىگردد آنگاه معناى ضرورت وجود عبارتست از استحالهء\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nالانفكاك يعنى انفكاك وجود از آن ذات محال است بر خلاف ممكنات كه وجود از آنها ممكن الانفكاك است آنگاه چنين حقيقتى محال است عدم بر او عارض شود و باصطلاح ممتنع العدم است نه عدم سابق در او راه دارد چون عدم سابق دليل بر امكان وجود است يعنى ممكن الوجود است كه روزى نبوده سپس بوجود آمده و هذا خلف و نه عدم لاحق در آن ذات متصور است چون بازهم دليل بر امكان است و هذا خلف پس تصور صحيح از واجب الوجود مستلزم تصديق به سرمدى بودن است .\r\nاشكال : آيا مىتوان گفت ، خداوند تا مقطع خاصى از زمان واجب الوجود لذاته است و پس از آن ممتنع الوجود مىگردد و معدوم مىشود پس عدم بر او روا است و مع ذلك ممكن الوجود هم نگفته‌ايم تا خلف لازم آيد ؟\r\nجواب : مثل شما مثل كسى است كه گفت اسمش را نياور خودش را بياور زيرا خود اين سخن دليل آنست كه ذات خداوند قابل اتصاف است هم به وجود و هم به عدم و اين غير از ممكن الوجود چيزى نخواهد بود زيرا اگر واجب الوجود لذاته باشد كه عدم در آنجا مفهومى ندارد و اگر ممتنع الوجود لذاته باشد كه وجود در آنجا مفهومى ندارد و قابل اتصاف به وجود نيست اين ممكن الوجود است كه قابل اتصاف به هر دو مىباشد و تا مرحله‌اى معدوم بوده سپس موجود شده بعدا هم معدوم خواهد شد . فلا تغفل . . .\r\nدر خاتمه مىگوئيم : اشاعره مىگويند : صفت بقاء هم مثل ساير صفات كماليه زائد بر ذات است و ذات بواسطه آن صفت باقى است نه بواسطهء خود ذات ولى معتزله و اماميه مىگويند : بقاء همانند علم و قدرت و . . . عين ذات خداوند است زيرا كه اگر زائد بر ذات باشد لازم مىآيد كه ذات حق با قطع نظر از آن صفت زائده و من حيث الذات قابل فنا و عدم باشد و در استمرار وجود محتاج به خارج از ذات باشد كه آن امر خارجى آنا فآنا در او استمرار را بدهد\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nو اين باطل است زيرا به زودى خواهد آمد كه نياز به هر امرى و در هر چيزى از صفات ممكنات است و در ذات خداوند راه ندارد و علاوه در باب توحيد صفاتى هم ثابت خواهيم كرد كه صفات خدا عين ذات اويند نه زائد بر ذات .\r\nدر پايان به چند آيه و روايت به اين مناسبت اشاره مىكنم :\r\n1 - قرآن مىفرمايد :  هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ وَ هُوَ بِكُلِّ شَيْءٍ عَلِيمٌ  « سورهء حديد / 3 » .\r\n2 - قرآن مىفرمايد :  لِلَّهِ الْأَمْرُ مِنْ قَبْلُ وَ مِنْ بَعْدُ ،  اى من قبل كل شىء و من بعد كل شىء « سورهء روم / 30 » .\r\n3 - امام هشتم مىفرمايد : و من قال : متى ؟ فقد وقته و من قال : الى م ؟\r\nفقد نهاه « بحار الانوار ج 4 ص 229 » .\r\n4 - امير المؤمنين مىفرمايد : سبحان اللّه الذي ليس له اوّل مبتدء و لا غاية منتهى و لا آخر يفنى . « بحار الانوار ج 4 ص 269 » .\r\n5 - امام سجاد ( عليه السلام ) در آغاز صحيفه مىفرمايد : الحمد للّه الاول بلا اول كان قبله و الآخر بلا آخر يكون بعده و در دعاها و مناجاتها با اسماء حسناى : باقى - قديم - ازلى - اول - آخر و . . . مكرّر برخورد مىكنيم .\r\n( پايان صفات ثبوتيه )\r\n\r\n","description":"","footnote":"","page_name":" 143 ","page_number":143},
  {"content":"\r\n . \r\n","description":"","footnote":"","page_name":" 144 ","page_number":144},
  {"content":"\r\n\r\n\r\n( صفات سلبيه )\r\nتا به حال بحث ما پيرامون صفات ثبوتيه واجب الوجود بود كه حدود هشت صفت را بيان كرديم و برخى ديگر از صفات كماليه را در پايان مباحث صفات الهى بيان خواهيم كرد حال وارد مىشويم در بيان صفات سلبيه يعنى صفاتى كه سلب آنها از واجب الوجود لذاته ضرورى و اثبات آنها براى واجب الوجود محال است . و همانطورى كه صفات ثبوتيه و اسماء حسناى الهى به هشت صفت محدود نيست بلكه جميع كمالات وجوديه براى خداوند ثابت است و اللّه تعالى مستجمع جميع صفات كماليه است همچنين صفات سلبيه خداوند هم منحصر به هفت صفت نيست بلكه جميع نقائص از ذات حق مسلوب بوده و خدا منزه است از اتصاف به اين اوصاف منتهى از قديم الايام در حول و حوش هفت صفت از صفات سلبيه خداوند بحث و گفتگو بوده و شاعر آنها را در اين شعر فارسى جمع كرده :\r\n نه مركب بود و جسم نه مرئى نه محل * بىشريك است و معانى تو غنى دان خالق \r\n\r\n","description":"","footnote":"","page_name":" 145 ","page_number":145},
  {"content":"\r\n\r\n\r\n( 1 - خداوند شريك ندارد )\r\nاولين صفت سلبيه‌اى كه در اين كتاب مطرح شده عبارتست از شرك ، ما معتقديم : خداوند يكتا و بىشريك است در اين زمينه مبانى فراوانى وجود دارد :\r\n1 - گروهى از مسيحيان جهان قائل به تثليث هستند قرآن مىگويد :\r\n لَقَدْ كَفَرَ الَّذِينَ قالُوا إِنَّ اللَّهَ ثالِثُ ثَلاثَةٍ . . .  « مائده / 73 » .\r\n2 - زردشتيان قائل به دو مبدء هستند و جهان را دو قطبى مىدانند يكى مبدء خيرات است كه يزدان باشد و ديگرى مبدء شرور است كه اهريمن يا شيطان و موجود شرير باشد .\r\n3 - مانويان مىگويند : جهان داراى دو مبدء است يكى مبدء خيرات كه نور باشد و ديگرى مبدء شرور كه ظلمت باشد و از نور جز خير نسزد چه اينكه از ظلمت جز شر برنخيزد .\r\n4 - مسلمانان جهان شعارشان اينست كه مبدء كل هستى يكتا و بىهمتا است و جهان يك قطبى است و بقول قرآن :  إِنَّا لِلَّهِ وَ إِنَّا إِلَيْهِ راجِعُونَ  و بقول شهيد مطهرى : در جهان‌بينى الهى جهان ماهيت از اوئى بسوى اوئى دارد و شريكى براى آفريدگار جهان نيست ما براى اثبات اين مطلب براهين متعدد داريم از قبيل برهان تمانع - برهان فرجه و . . .\r\nمرحوم استاد مطهرى در جلد پنجم اصول فلسفه و روش رئاليسم از ص 110 تا ص 120 حدود پنج برهان ذكر مىكنند ولى مرحوم علامه در كشف المراد به يك برهان فلسفى اشاره مىكنند و آن اينكه : مقدّمه : مهمترين مشخصه واجب الوجود لذاته غنا و بىنيازى او است از ما سوى و مهمترين مشخصه ممكن الوجود هم فقر و نيازمندى است هم در ذات و هم در كمالات ذاتيه و هم در فعل و بقول شبسترى :\r\n\r\n","description":"","footnote":"","page_name":" 146 ","page_number":146},
  {"content":"\r\n\r\n سيه‌روئى ز ممكن در دو عالم * جدا هرگز نشد و اللّه اعلم \r\nما از اين مقدمه در كليه صفات سلبيه كمك خواهيم گرفت يعنى مىگوئيم : خداوند واجب الوجود لذاته است و لذا محال است كه داراى اين كاستىها و نيستىها و فقدان كمالها باشد زيرا اين امور در هر موجودى يافت شود دليل بر امكان و نيازمندى او است و امكان از اوصاف بارزهء ممكنات است و ممكن الوجود قسيم واجب الوجود است . با حفظ مقدّمه مىگوئيم :\r\nاگر در هستى دو و يا چند واجب الوجود باشد لازم مىآيد كه همهء آنها ممكن الوجود شوند و هذا خلف .\r\nبيان ذلك : اگر دو واجب الوجود در كار باشد هر دو در صفت واجب الوجود بودن مشترك خواهند بود و اين صفت ما به الاشتراك آن دو مىشود آنگاه از دو حال خارج نيست :\r\n1 - يا اين دو واجب مفروض از هيچ جهتى از جهات با يكديگر امتيازى و تفاوتى ندارند بنابراين دوئيت باطل مىشود و اثنينيت در كار نخواهد بود و آن يك حقيقت بيشتر نيست پس مطلوب ما ثابت مىگردد .\r\n2 - و يا اين دو حقيقت از جهتى از جهات با يكديگر امتياز پيدا مىكنند در اين صورت لازم مىآيد كه واجب الوجود مركب باشد از ما به الاشتراك و ما به الامتياز و بقول مناطقه از جنس و فصل و بقول فلاسفه از وجود و ماهيت كه حدّ الوجود است و به زودى خواهد آمد كه هر مركبى محتاج به غير است و هر جا احتياج باشد امكان هم هست فما فرضناه واجبا صار ممكنا و هذا خلف .\r\nاين استدلال عقلى بود و امّا استدلالات نقلى در قرآن و سنت فراوان است بعنوان نمونه :\r\nلو كان فيهما آلهة الّا اللّه لفسدتا ، فاعلم انه لا إله الّا هو . . .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\n\r\n( 2 - خداوند مثل ندارد )\r\nيكى از صفات سلبيه خداوند اينست كه : خداوند مثل و مانندى ندارد و بقول قرآن :  لَيْسَ كَمِثْلِهِ شَيْءٌ  توضيح مطلب : در منطق آموخته‌ايم كه مثلان عبارتند از دو موجودى كه در يك ذات و ماهيت با يكديگر شريك و همسانند و در عوارض خارجيه از يكديگر امتياز دارند فى المثل زيد و عمرو مثلانند يعنى در خارج به دو وجود موجودند و هر يك داراى مشخصاتى هستند ولى ماهيت هر دو انسان يعنى حيوان ناطق است يا مثلا انسان و فرس هر دو در خارج موجود و از لحاظ نوع متفاوتند يكى از حيوان ناطق و ديگرى حيوان صاهل [ شيهه‌كننده 
  ] است ولى در يك حقيقت واحدهء جنسيه بنام حيوان مشتركند و هكذا . . .\r\nبا حفظ اين مطلب مىگوئيم : اكثريت مطلق با خداباوران جهان بر آنند كه : خداوند مثل و نظير و شبيه ندارد و سبحان اللّه عما يصفون و دليلشان اينست كه : اگر خداوند مماثلى مىداشت لازم مىآمد كه هر كدام از متماثلان داراى ماهيتى باشند كه با ديگرى مشتركند و داراى وجود خارجىاى باشد كه از يكديگر ممتازند پس لازم مىآيد تركيب از ماهيت و وجود و يا جنس و فصل و تركيب مستلزم احتياج است و احتياج مستلزم امكان است و امكان قسيم واجب است پس واجب الوجود بودن خداوند وجود مثل را نفى مىكند پس ذات خداوندى من جميع الجهات بىهمتا بوده  وَ لَمْ يَكُنْ لَهُ كُفُواً أَحَدٌ  ولى گروهى از معتزله كه معروف به بهشميه [ به كسر باء و فتح هاء و سكون شين و كسر ميم و تشديد ياء 
  ] هستند يعنى پيروان ابو هاشم جبائى گفته‌اند :\r\nخداوند در مرحلهء ذات و ماهيت با ساير ذوات و ماهيات همانند بوده و امتيازى\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nندارد تنها تفاوت حق با ساير موجودات در اينست كه ذات الهى داراى حالت و خاصيتى است بنام حالت و وصف الوهيت و اين حالت سبب شده كه چهار حالت ديگر در ذات خداوند يافت شود به نامهاى : حييّت ، عالميت ، قادريت ، و موجوديت يعنى حالت حىّ بودن و عالم بودن و قادر بودن و موجود بودن و با اين حالات از ساير ذوات ممتاز مىگردند و معتقدند كه خود حال نه موجود است و نه معدوم . [ اينان از بىحالى قائل به حال شده‌اند 
  ] به نظر ما اين سخن باطل است زيرا كه اگر ذات خداوند در اصل ذات با ساير ذوات فرقى نداشته باشد بلكه همه مثل هم باشند قانون مثلين يا امثال اينست كه : حكم الامثال فيما يجوز و فيما لا يجوز سواء پس بايد ممكن باشد كه موجود قديم تبديل به حادث شود و يا موجود حادث تبديل به قديم شود و هر دو باطل است .\r\n\r\n( 3 - خداوند مركب نيست )\r\nسوم از صفات سلبيه خداوند اينست كه : واجب الوجود بودن مقتضى است كه خداوند مركب نباشد در اينجا بطور مختصر چهار سؤال و جواب داريم :\r\n1 - بسيط چيست ؟ جواب : بسيط عبارتست از آن حقيقتى كه داراى اجزاء نيست و گاهى هم در اصطلاح مناطقه بسيط بر چيزى كه اجزائش كمتر باشد اطلاق مىشود مثلا به قياس اقترانى حملى در برابر قياس اقرانى شرطى و يا استثنائى ، بسيط گويند و لو خودش اجزاء دارد .\r\n2 - مركب چيست ؟ جواب : مركب عبارتست از آن چيزهائى كه داراى اجزاء هستند فى المثل آب در خارج مركب است از اكسيژن و ئيدروژن و يا\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nجسم در خارج مركب است از ماده و صورت و . . .\r\n3 - مركب چند نوع است ؟ جواب : مركب بطور كلى به دو قسم است :\r\n1 - خارجى 2 - ذهنى و عقلى . مركب خارجى آنست كه اجزاء آن در خارج با يكديگر مركبند همانند دو مثال مذكور در تعريف مركب . مركب عقلى آنست كه اجزاء آن در عقل موجودند ولى در خارج متحدند مثل انسان نسبت به حيوان و ناطق و خلاصه هر ماهيتى به محيط ذهن ما كه وارد مىشود ذهن او را تجزيه و تحليل مىكند به يك جنس و يك فصل .\r\n4 - چرا خداوند مركب نيست ؟ جواب : براى اينكه هر مركبى داراى دو نوع احتياج است :\r\n1 - نيازمند عامل مركّب [ اسم فاعل 
  ] است و پيدا است كه مركب [ به كسر 
  ] غير از خود مركب [ به فتح 
  ] است پس اگر خداوند مركب از اجزاء باشد چه خارجيه و چه ذهنيه لازم مىآيد كه محتاج به غير باشد و احتياج مستلزم امكان است و ذات بارى تعالى واجب الوجود است پس وجوب وجود تركيب را نفى مىكند .\r\n2 - هر مركبى نيازمند اجزائى است كه از آنها تركيب شود و لا شك در اينكه وجود مركب فرع بر وجود اجزاء و متأخر از آنها است و باز لا شك در اينكه هر جزئى از اجزاء مركب غير از خود مركب است و عين او نيست و الّا يلزم اتحاد جزء و كلّ و علاوه بر اين صحت سلب دارد يعنى مىتوان گفت : اين جزء ، مركب نيست و اين مركب تنها اين جزء نيست و حال آنكه اگر عين هم بود سلب الشىء عن نفسه محال بود . حال اگر خداوند مركب و ذات الاجزاء باشد خارجا او ذهنا لازم مىآيد كه محتاج به اجزاء باشد و احتياج مستلزم امكان و واجب الوجود قسيم ممكن است پس وجوب وجود تركيب را نفى مىكند .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\n\r\n( 4 - خداوند ضد ندارد )\r\nچهارم از صفات سلبيه خداوند اينست كه خداوند ضد ندارد و واجب الوجود بودن لذاته حق مقتضى ضد نداشتن است توضيح اينكه : ضدّ به دو معنا استعمال مىشود :\r\n1 - گاهى ضد به همان معناى مشهور منطقى به كار مىرود كه : الضدان امران وجوديان لا يجتمعان فى موضوع واحد و به بيان ديگر : ضدان عبارتند از دو امرى كه چون به يك موضوع يا محل عارض شده و حلول كنند يكى ديگرى را نابود مىسازد و هرگز مجتمع در وجود نخواهند بود همانند سياهى و سفيدى در جسم واحد كه محال است در آن واحد جسم واحد هم اسود و هم ابيض باشد . حال ضدّ به اين معنا براى واجب الوجود متصور نيست زيرا به زودى خواهد آمد كه خداوند در محل و موضوعى حلول نمىكند .\r\n2 - و گاهى ضد اطلاق مىشود بر دو امرى كه با يكديگر هم قوه و هم توان و هماورد هستند و هر كدام ديگرى را از تأثير گذاردن منع مىكند فى المثل در اين سالن بزرگ اگر دو عامل باشد يكى حرارت‌زا و گرما آفرين و ديگرى برودت‌زا و سرما آفرين و نيروى تعبيه شده در هر دو مساوى باشد مىگوئيم : اين دو ضدانند يعنى هر يك مانع است از اينكه ديگرى تأثير گذارده و حرارت ايجاد كند و يا برودت بيافريند . حال خداوند به اين معنى هم ضد ندارد يعنى موجودى در هستى نيست كه هماورد ذات حق باشد و او را از تأثير و ايجادگرى بازدارد چون در صفت اول ثابت شد كه شريكى براى خدا نيست و در صفت دوم هم ثابت شد كه خداوند مثل ندارد امير المؤمنين ( عليه السلام ) در خطبه 228\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nنهج البلاغه سخنان جامعى در رابطه با توحيد دارند كه گوشه‌اى از آن را نقل مىكنيم :\r\nما وحده من كيفه ، و لا حقيقته اصاب من مثله « پس مثل ندارد » و لا اياه عنى من شبهه « پس شبيه ندارد » و لا صمده من اشار اليه و توهمه « پس قابل اشارهء حسيه نيست » كل معروف بنفسه مصنوع و كل قائم فى سواه معلول ، فاعل لا باضطراب آلة ، مقدر لا بجول فكرة ، غنى لا باستفاده « پس غنى بالذات است » لا تصحبه الاوقات « پس در بستر زمان نمىگنجد بلكه برتر از قياس و خيال و زمان و مكان است » و لا ترفده الادوات سبق الاوقات كونه و العدم وجوده و الابتداء ازله « پس قديم و ازلى است » بتشعيره المشاعر عرف ان لا مشعر له و بمضادته بين الامور عرف ان لا ضد له » پس ضد ندارد » . . .\r\nضاد النور بالظلمه ، * و الوضوح بالبهمة ، و الجمود بالبلل ، و الحرور بالصرد . . . ، پس خدائى كه خود ميان اشياء تضاد ايجاد نموده خود ضدى ندارد و خدائى كه اشياء را او مماثل آفريده پس مثلى ندارد .\r\nنكته : فرق ما بين دو معناى مذكور ضد : ضدان به معناى اوّل تمانع وجودى دارند يعنى هر كدام مانع مىشود از وجود ديگرى ولى ضدان به معناى دوم تمانع در تاثير دارند نه در اصل وجود .\r\n\r\n( 5 - خداوند مكان ندارد )\r\nپنجم از صفات سلبيه خداوند اينست كه : واجب الوجود بودن او مقتضى است كه داراى مكان و حيّز نباشد و بعبارت ديگر جسم و جسمانى نباشد يعنى نمىتوان گفت : خداوند در فلان جا واقع شده فى المثل در آسمانها يا\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nبه روى عرش تكيه زده و . . . بلكه خداوند در همه جا حضور دارد و اينما تولوا فثم وجه اللّه دليل ما اينست كه : هيچ موجود متحيز و مكاندارى خالى از اكوان اربعه [ سكون و حركت ، اجتماع و افتراق 
  ] نيست زيرا وقتى مكان داشت يا در آن ثانى هم در همان مكان ثابت است پس ساكن است و يا به مكان ديگر منتقل مىشود پس حركت دارد اين صغرى و اكوان اربعه خود از حوادثند يعنى آنا فآنا اين حركت ايجاد و معدوم مىگردد و هكذا سكون نه اينكه يك وجود ممتد و كشدار باشند « كبرى » پس هيچ متحيزى خالى از حوادث و امور حادثه نيست سپس اضافه مىكنيم : و هر چيزى كه خالى از حوادث نباشد خود او نيز حادث است زيرا كه اگر آن متحيز خود قديم باشد نه حادث از دو حال خارج نيست :\r\n1 - يا اين حوادث يعنى حركت و سكون هم كه لازمهء لا ينفك اويند قديم بوده و از بىنهايت همراه جسم خواهند بود .\r\n2 - و يا بعدها بر اين متحيز عارض مىشود ، احتمال اول باطل است چون مستلزم اينست كه حركت و سكون هم حادث باشند و هم قديم و اين تناقض است و احتمال دوّم هم باطل است چون لازم مىآيد انفكاك شيء متحيز از اين حوادث و آن هم محال است پس بناچار بايد آن موجود متحيز هم حادث باشد آنگاه اگر خداوند متحيز باشد لازم مىآيد كه حادث باشد و اگر حادث بود لازم مىآيد كه ممكن الوجود باشد چون ممكن است كه نبوده و بعد بوجود آمده و واجب الوجود قسيم ممكن است پس وجوب وجود دليل بر عدم تحيز است .\r\nدر مقابل سخن بالا گروهى از متكلمين اهل سنت كه مجسمه نام دارند مىگويند : خداوند جسم است و داراى مكان و براى او مكانى فرض نموده‌اند بر بالاى آسمانها و بر روى عرش بدليل اينكه قرآن مىگويد :  الرَّحْمنُ عَلَى الْعَرْشِ اسْتَوى  و ما بعدا بمناسبتى ثابت خواهيم كرد كه اين ظواهر بايد\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nتوجيه و حمل بر خلاف ظاهر گردند .\r\nو باز حضرت على در ادامه همان خطبه 228 مىفرمايد : لا يجرى عليه السكون و الحركة و كيف يجرى عليه ما هو اجراه و يعود فيه ما هو ابداه و يحدث فيه ما هو احدثه . . .\r\nدر خاتمه : ماده و ماديات عموما داراى ويژگيهاى ذيل هستند :\r\n1 - زماندار : تمام پديده‌هاى مادى در بستر زمان و در زير پوشش زمان قرار دارند و تاريخ تولد و مرگ دارند .\r\n2 - مكاندار : تمام پديده‌هاى مادّى هر يك فضائى را اشغال مىكنند كه آن فضا را مكان مىناميم .\r\n3 - تغيير و تحول : تمام پديده‌هاى مادى يا خود متحركند و يا در پوشش يك حركت عمومىاند و همهء موجودات مادى در دو لحظه مساوى نيستند بلكه پيوسته متغيرند و بر اساس حركت جوهرى عالم يكپارچه سيلان است .\r\n4 - تقسيم پذيرند : هر موجود مادّى تا بىنهايت قابل انقسام است و اگر بقدرى ريز شود كه با ابراز مادى و در خارج قابل انقسام نباشد ولى ذهن ما او را تقسيم مىكند و داراى انقسام وهمى هست ، حال هيچ‌كدام از اين خصائص ماديات در ذات حق نيست او خالق زمان و مكان و حركت و تغيير و تحول است و خود مشمول اين قوانين و سنت‌ها نيست در خاتمه ، شعرى از خواجهء شيراز تقديم مىكنم :\r\n سالها دل طلب جام جم از ما مىكرد * آنچه خود داشت ز بيگانه تمنّا مىكرد\r\nگوهرى كز صدف كون و مكان بيرون بود * طلب از گمشدگان لب دريا مىكرد \r\nآرى حقيقتى را كه از محدودهء كون و مكان بيرون و محيط بر كون و مكان\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nاست نتوان در مكانى جستجو كرد مايهء شرمندگى آقاى مادّى كه مىگويد : ما هر چه در زمين و اعماق دريا و آسمانها گشتيم خدا را نيافتيم پس نيست و مىگويد : عدم الوجدان دليل على عدم الوجود و يا مىگويد : من بايد خدا را در سالن تشريح و زير چاقوى تشريح بيابم و بدان معتقد شوم و يا مىگويد :\r\nكل موجود مادّى محسوس و ما ليس بمادّى و محسوس فليس بموجود ، آرى كسى كه اصول دينش مسكن و خوراك و پوشاك است و از حدّ حيوانيت فراتر نيامده نمىتواند اين معانى بلند معارف الهى را ادراك كند مگر آب دريا در سبوئى قابل گنجايش است ؟ هنگامى مىتوانند اين مفاهيم را ادراك كنند كه قفس تنگ ماديت را بشكنند و از حصارهائى كه با دست هواى خويش بدور خويش كشيده‌اند و حصار در حصار گرديده خارج شوند و جهان را از ما وراء مادّه و ماديات بنگرند و مدّتها بايد بيايند حوزهء علميه مقدسه قم و در محضر بزرگانى همچون علامه طباطبائىها و شهيد مطهرىها زانو بزنند تا بفهمند كه اينجا ميدان قهرمانان دلاور علم است و صحنهء سيمرغان عشق است و بايد گفت :\r\n اى مگس عرصهء سيمرغ نه جولانگه تست * عرض خود مىبرى و زحمت ما ميدارى \r\nفلاسفهء مادّى در چشم مادّيون تنگ نظر و اسير در ظلمتكده طبيعت عظيم جلوه مىكنند ولى در برابر فلاسفهء بزرگ الهى همانند طفل دبستانى هستند كه بايد از صفر شروع كنند من در اينجا از خوانندگان محترم عاجزانه تقاضا مىكنم بار ديگر و بارهاى ديگر پيام بزرگترين رهبر مذهبى سياسى دنيا يعنى امام خمينى رحمه اللّه را به رهبر مركزيت كمونيسم جهانى يعنى گورباچف و جواب او را در مقابل پيام روح خدا مطالعه نمود و با يكديگر مقايسه كنند و عظمت اسلام را بار ديگر به عيان ببينند ، جدا انسان وقتى از فرازهاى اين پيام نورانى و اين پتك كوبنده و نابود كنندهء كمونيسم را ملاحظه\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nمىكند به ياد پيامهاى رسول خدا به امپراطورهاى زر و زور ايران و روم آن عصر مىافتد و جز از اين مثال و شبيهى براى اين پيام نمىبينم خداوند را بر نعمت اسلام و قرآن و جمهورى اسلامى از قلب شاكرم .\r\nمن افتخار مىكنم كه مسلمان و پيرو مكتب قرآن هستم .\r\nمن افتخار مىكنم كه شيعه و پيرو على بن أبي طالب و اولاد معصومين او هستم .\r\nمن افتخار مىكنم كه در حوزهء علميه قم و شاگرد كوچكى از دانشگاه بزرگ جعفرى ( عليه السلام ) هستم .\r\nمن افتخار مىكنم كه در جمهورى اسلامى و زير پرچم قرآن زندگى مىكنم .\r\nمن و ما و همهء ايرانيان با فرياد بلند اعلام مىكنيم كه : من مثلى ؟ من مثلنا ؟ كدام انسان در سراسر دنيا داراى نعمت گران‌بهائى است كه ما داريم و آن حكومت اسلامى است .\r\n\r\n( 6 - خداوند محل ندارد )\r\nششم از صفات سلبيه خداوند اينست كه : واجب الوجود بودن حق مقتضى است كه او محل نداشته باشد و در چيزى حلول نكند بيان مطلب : اكثر خداباوران جهان مىگويند : خداوند داراى محلّ و موضوع نيست زيرا كه اگر در محلّى حلول كند لازم مىآيد كه ذات حق به آن محل نيازمند باشد و احتياج از صفات ممكن الوجود و ممكن قسيم واجب الوجود است فيلزم ما فرضنا ، واجبا كان ممكنا و هذا خلف محال .\r\nولى گروهى از مسيحيان جهان مىگويند : خداوند در حضرت عيسى ( عليه السلام ) حلول كرده است .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nو گروهى از جهلهء صوفيه بر آنند كه : خداوند در بدن عارفين و اصل و كامل حلول كرده است .\r\nو گروهى از غلاة يعنى غلوّ كنندگان و مفوضه شيعه مدعّى شده‌اند كه خداوند در على و اولاد او حلول كرده است به عقيدهء ما نظريه حلول سخت فاسد و بىاساس مىباشد زيرا كه براى حلول سه معنى متصور است كه هيچ‌كدام صحيح نيست :\r\n1 - حلول به معناى عارض شدن باشد يعنى حلول عرضى در جسمى مانند حرارت و برودت كه حلول بر نار و ماء مىكنند و مانند حلول بياض در جسم و . . . اشكال اين معنا آنست كه : عرض بدون معروض و حالّ بدون محل نشايد بلكه هميشه نيازمند به محل و معروض است و وجودش يك وجود تبعى است كه هرگز قائم به ذات خويش نيست و اگر خداوند حالّ در محلى باشد به اين معنا لازم مىآيد كه نيازمند به آن محل باشد و احتياج مستلزم امكان است و امكان قسيم واجب است فما فرضناه واجبا صار ممكنا .\r\n2 - حلول به معناى واقع شدن و حلول كردن جسمى در جسم ديگرى باشد مانند حلول زيد در منزل و آب در كوزه .\r\n آب در كوزه و ما تشنه لبان مىگرديم * يار در خانه و ما گرد جهان مىگرديم \r\nاين معنا نيز باطل است چون مستلزم نياز به مكان و جسم ديگر است و حاجتمندى از خصائص ممكنات است و ممكن قسيم واجب الوجود است .\r\n3 - حلول به معناى قيام موجودى به موجود ديگر در اصل وجود باشد همانند قيام اثر به مؤثر و ظل به ذى ظل و . . . اين معنا هم كه بطريق اولى براى ذات حق محال است چون مستلزم آنست كه ذات حق معلول شيئى ديگر باشد و حال آنكه واجب الوجود مؤثر است و نه متأثر علت است و نه معلول منظور\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nمرحوم خواجه و علّامه از حلول همان معناى اول است كه مشهور هم همان است .\r\n\r\n( 7 - خداوند با غير خود متحد نمىشود )\r\nهفتم از صفات سلبيه آنست كه : وجوب وجود مقتضى است كه ذات حق با هيچ شيئى ديگرى متّحد نشود و قول به وحدت وجود به معنائى كه در ميان جهله صوفيه رايج است باطل مىباشد و دليل بر ابطال اتحاد عبارتست از دو امر :\r\n1 - قبلا ثابت شد كه خداوند واجب الوجود لذاته است حال مىگوئيم :\r\nچون واجب الوجود است پس ذات حق واحد است و متعدد نيست و شريكى ندارد و واجب الوجود ديگرى در عالم نيست و لذا اگر خداوند با غير خود از اشياء متحد شود و قابل حمل باشد كه بگوئيم اين همان است الّا و لا بد آن غير بايد يك موجود ممكن الوجودى باشد آنگاه اگر خدا با ممكن يكى شود لازم مىآيد كه لوازم و احكام ممكنات براى ذات حق هم ثابت باشد و بالعكس يعنى احكام واجب الوجود براى اين ممكن ثابت گردد و حال آنكه لازم به هر دو قسمش باطل است پس ملزوم هم باطل است ، بيان ملازمه : چون دو چيز وقتى با هم متحد شدند احكام و لوازم يكديگر را مىپذيرند ، بيان ابطال لازم : يكى از لوازم لا ينفك ممكن الوجود امكان ذاتى او است كه لازمهء ذات ممكنات است و يكى از لوازم لا ينفك واجب الوجود وجوب ذاتى او است آنگاه محال است كه واجب الوجود لذاته به صفت امكان متصف گردد كما اينكه محال است ممكن بالذات به صفت وجوب ذاتى متصف گردد و گرنه يلزم انقلاب در ماهيت ، پس ملزوم هم باطل است يعنى اتحاد قابل قبول نيست .\r\n2 - اگر خداوند با غير خود متحد و يكى شوند يا اينست كه بعد از\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nاتحاد هم هر دو موجودند همانگونه كه قبل از اتحاد موجود بودند ، در اين صورت اتحادى نخواهد بود زيرا اتحاد حقيقى عبارتست از صيرورة الشيئين شيئا واحدا يعنى دو چيز واقعا يكى شوند كه خود اين از محالات است . و يا اينست كه بعد از اتحاد هر دو معدوم شده و موجود ثالثى پديد مىآيد كه اوّلا اتحاد نيست و ثانيا ثابت شد كه عدم بر واجب الوجود مطلقا محال است چه عدم سابق و چه لاحق و يا اينست كه پس از اتحاد يكى موجود است و ديگرى معدوم مىشود كه بازهم اتحادى نيست چون شيء موجود با شيء معدوم متحد نيست وانگهى لازمه‌اش آنست كه واجب الوجود عدم‌بردار باشد و هو محال چون مستلزم امكان خواهد بود و هو من صفات الممكنات پس قول به اتحاد و وحدت وجود باطل است و امّا مطلبى را كه بزرگان از عرفا مىگويند آن را بايد از كتب آنها جويا شد و خلاصهء مطلب از زبان يكى از اساتيد بزرگ ما اينست كه :\r\nتمام عرفان را دو مسأله تشكيل مىدهد : 1 - توحيد وجود 2 - بيان موحّد يعنى عرفان بيان مىكند كه توحيد حقيقى چيست ؟ و موحد راستين كدام است و لذا مسأله وحدت شخصى وجود و مسأله انسان كامل سراسر عرفان را تشكيل مىدهد و راهيان اين راه بعضى با سلوك محض و بعضى با جذبهء صرف و بعضى در به دو امر با سلوك محض و در پايان كار با جذبه و بعضى بالعكس اين راه را طى مىكنند يعنى عارفان يا سالك محضند و يا مجذوب محض و يا سالك مجذوب و يا مجذوب سالك ، از ديد عارف توحيد حقيقى آنست كه تمام افعال را در فعل حق فانى ببينيم و در توحيد صفاتى تمام صفات را در صفات حق فانى و در توحيد ذات تمام ذوات را در ذات حق فانى بدانيم ، در عرفان اولين مسأله وحدت شخصى وجود است ، عرفا پس از تبيين اين\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nمطلب به توجيه كثرتها مىپردازند كه اگر موجود واحد است پس اين كثرات چيست ؟ و در توجيه كثرات برخى كثرات را مانند سراب مىدانند و برخى مانند ثانية ما يراه الاحوال و برخى همانند ظل و برخى مانند صور مرآتيه مىدانند ، آنها كه كثرت را همانند سراب يا ثانية ما يراه الاحوال مىدانند سخنانشان از ديدگاه بزرگان عرفا مردود شمرده شده و مىگويند : كثرات جهان آفرينش نيرنگ و سراب نيست چون‌كه نيرنگ و سراب فريب است و فريب در عالم نيست بلكه آنچه از وحى مستفاد است اينكه : جهان كثرت آيات الهىاند و آيات حق نمايند نه سراب و يا نقش دوم چشم احول . اگر گفته‌اند :\r\n الا كل شيء ما خلا اللّه باطل * و كل نعيم لا محالة زائل \r\nبدان معنا است كه اگر چيزى خدا را نشان نداد از آن جهت باطل است سراسر جهان كثرت آيتند و اين همان است كه از كثرت به صور مرآتيه ياد مىكنند [ و اين قسم مورد قبول امثال آقا محمد رضا قمشه‌اى و اشكورى گيلانى بود 
  ] آنها كه كثرت را همانند ظل و ذى ظل توجيه مىكنند نيمى از راه را رفته‌اند اگر چه جهان ظل حق است ولى سهمى از وجود ضعيف دارد ولى صور مرآتيه اگر بيننده‌اى نباشد وجودى ندارد اگر ناظرى نباشد آيتى در كار نيست و سراسر جهان مرآت حقند و مرآت مرئى را نشان مىدهد و مرئى حق است آيات بودن جهان وقتى صادق است كه حقتعالى را وجود محض و صرف و مطلق بدانيم ، و ممكنات موجود نيستند بلكه واجب نمايند يعنى باطن اشياء آيت است چون ظاهرشان ، صدر اشياء آيت است چون ذيلشان ، حواشى اشياء آيتند چون متن آنها ، آغاز اشياء آيت است چون انجامشان و لذا هم حلول محال است و هم اتحاد زيرا حلول صاحب صورت در صورت مرآتيه محال است و اتحاد صاحب صورت با صورت مرآتيه هم محال است چيزى غير از حق نيست تا در او حلول كند يا با او متحد شود .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nدومين مسأله عرفان انسان كامل است نمونه انسان كامل انبيائند و كاملترين آنها رسول اكرم است و آنچه عرفان در اين باب به او بها داده طهارت ضمير است كه تا انسان طاهر الضمير نباشد رسيدن به مقام موحد كامل برايش ميسور نيست : دم على الطهارة يوسع عليك الرزق يعنى براى نيل به رزق باطن طهارت باطن لازم است . در پايان عقيده ما در اين باب همان سخن مولاى عارفان على ( عليه السلام ) كه مىفرمايد : مع كل شيء لا بمقارنة و غير كل شيء لا بمزايله و باز مىفرمايد : داخل فى الاشياء لا بالممازجة و خارج عن الاشياء لا بالمبانية .\r\n\r\n( 8 - خداوند در جهتى نيست )\r\nهشتم از صفات سلبيه خداوند آنست كه : واجب الوجود بودن حق مقتضى است كه او داراى جهت نباشد و مقصود از جهت عبارتست از سمتى كه قابل اشارهء حسيه است و اهل هيئت جهات را به چهار جهت منقسم مىدانند :\r\n( مشرق - مغرب - شمال - جنوب ) و اهل حكمت جهات را به شش جهت تقسيم مىكنند : ( يمين و يسار ، امام و خلف ، فوق و تحت ) حال ما معتقديم كه خداوند در جهتى نيست و نمىتوان گفت خداوند در جهت بالاى سر ما است و دو دليل هم داريم :\r\n1 - هر موجودى كه داراى جهت باشد قابل اشارهء حسيه است و هر موجودى كه قابل اشارهء حسيه باشد او مادّى خواهد بود و قد ثبت كه ذات حق فراتر از ماده و ما وراء مادى است پس داراى جهت نيست .\r\n2 - هر موجودى كه در جهتى از جهات ست باشد محلّ براى اكوان اربعهء حادثه است زيرا ياد و آن پشت سر هم در آن جهت معين مىماند پس ساكن خواهد بود يا در آن بعدى از آن نقطه به نقطه ديگر منتقل مىشود پس\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nمتحرك خواهد بود و اكوان اربعه از امور حادثه است پس لازم مىآيد كه خداوند حادث باشد و حدوث از نشانه‌هاى ممكن الوجود است پس اگر حادث باشد او ممكن خواهد بود كه نبود و قابليت وجود را داشت سپس بوجود آمد و امكان قسيم واجب است و مادر واجب الوجود بحث داريم .\r\nمخالفين اين نظر و كسانى كه خدا را در جهتى مىدانند مجسمه و كراميه هستند و اصولا تمام فرقى كه خدا را جسم مىدانند براى او جهت قائلند و كراميه مىگويند : خداوند در جهت فوق عرش است چون قرآن گفته :\r\nالرحمن على العرش استوى منتهى برخى از اينها مىگويند : جهت خداوند از جهت عرش تا بىنهايت است و فاصلهء عرش از خداوند هم نامتناهى است و بعضى مىگويند : ذات حق نامتناهى است ولى فاصلهء او از عرش متناهى است [ البته اين ظاهر تعبيرشان است كه فاسد است 
  ] .\r\nدر خاتمه اين بحث سؤال و جوابى را عرضه مىكنيم :\r\nسؤال : اگر خداوند در جهتى نيست پس آياتى كه مىگويد :  الرَّحْمنُ عَلَى الْعَرْشِ اسْتَوى  « طه / 5 » .  وَ هُوَ الْقاهِرُ فَوْقَ عِبادِهِ  « انعام / 18 »  يَدُ اللَّهِ فَوْقَ أَيْدِيهِمْ  « فتح / 10 »  يَخافُونَ رَبَّهُمْ مِنْ فَوْقِهِمْ  « نحل / 50 » و . . . اينها را چگونه توجيه مىكنيد كه به ظاهرش اثبات جهت مىكنند ؟\r\nجواب : ما دو جواب مىدهيم يكى نقضى و ديگرى حلّى .\r\nامّا نقضى : اگر ما اين گونه آيات را داريم متقابلا آياتى هم داريم مبنى بر اينكه :  فَأَيْنَما تُوَلُّوا فَثَمَّ وَجْهُ اللَّهِ  يا  نَحْنُ أَقْرَبُ إِلَيْهِ مِنْ حَبْلِ الْوَرِيدِ  و . . . اينها را چه مىگوئيد ؟\r\nو امّا جواب حلّى : از طرفى ظواهر قرآنيه دلالت دارند بر اينكه خداوند در جهتى است و جسم است ولى از طرف ديگر برهان قطعى عقلى مىگويد :\r\nجسميت و در جهت بودن بر خداوند محال است حال چه بايد كرد ؟ چهار\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nصورت متصور است :\r\n1 - هم به ظواهر نقليه و هم به برهان عقلى با هم معتقد شويم .\r\n2 - به هيچ‌كدام از ظواهر نقلى و دليل عقلى معتقد نشويم .\r\n3 - به ظواهر نقليه عمل نموده و ادلّه عقليه را طرح نموده و دور بيندازيم .\r\n4 - به ادلّه عقليه عمل نموده و ظواهر نقليه را توجيه كنيم .\r\nامّا احتمال اوّل باطل است چون معنايش اينست كه ما هم معتقد به جسميت باشيم و هم به عدم جسميت ، هم خدا را در جهتى بدانيم و هم ندانيم ، و اين اجتماع نقيضين است و هو محال .\r\nو امّا احتمال دوّم نيز باطل است چون معنايش اينست كه نه معتقد شويم به جسميت و نه به عدم آن ، نه معتقد شويم به در جهت بودن و نه در جهت نبودن و اين ارتقاع نقيضين است و باطل .\r\nو امّا احتمال سوّم هم باطل است زيرا اگر عقل را طرح نموديم بايد نقل را نيز طرح كنيم چون عقل اساس و پايه اثبات همهء نقليات است و ما با عقل حقانيت نقل را ثابت كرديم ، عقل است كه صدق قرآن را ثابت نموده عقل است كه صدق پيامبر و حقانيت او را ثابت نموده عقل است كه وجود حق و حكمت آن را ثابت كرده و . . . و اگر عقل را كنار بزنيم و به نقل هم نمىتوانيم اخذ كنيم پس معين مىشود احتمال چهارم كه بايد دليل عقلى را گرفته و ظواهر نقليه را توجيه كنيم و توجيه به اينست كه بگوئيم : در آياتى كه كلمهء فوقيت آورده شده نشانهء احاطهء قيّومى خداوند است بر همهء موجودات و كلمه عرش كنايه از علم و قدرت نامتناهى حق است و جاى تعجب نيست زيرا كه امثال اين توجيهات در ظواهر آيات بسيار است و مرحوم شيخ صدوق در رسالهء اعتقاداتش كه در آخر شرح باب حادى عشر چاپ شده در ص 67 و 68 در حدود\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nبيست و سه مورد از آيات قرآنيه را مىآورد كه همهء آنها به تأويل برده شده و ما چند نمونه را ذيلا مىآوريم :\r\n1 - و فى القرآن :  وَ جاءَ رَبُّكَ وَ الْمَلَكُ صَفًّا صَفًّا  اى جاء امر ربك .\r\n2 - و فى القرآن :  كَلَّا إِنَّهُمْ عَنْ رَبِّهِمْ يَوْمَئِذٍ لَمَحْجُوبُونَ  يعنى عن ثواب ربهم .\r\n3 - و فى القرآن :   وُجُوهٌ يَوْمَئِذٍ ناضِرَةٌ إِلى رَبِّها ناظِرَةٌ   اى الى ثواب ربها .\r\n4 - و فى القرآن :  وَ يُحَذِّرُكُمُ اللَّهُ نَفْسَهُ  يعنى انتقامه .\r\n5 - و فى القرآن :  وَ مَنْ يَحْلِلْ عَلَيْهِ غَضَبِي فَقَدْ هَوى  [ و غضب اللّه عقابه و رضاه ثوابه 
  ] .\r\n\r\n( 9 - خداوند محلّ حوادث نيست )\r\nنهم از صفات سلبيه آنست كه : وجوب وجود مقتضى است كه خداوند محلّ از براى حوادث واقع نشود يعنى محال است كه چيز تازه و نوى بر آن ذات عارض شود كه قبلا آن را فاقد بوده و سه دليل بر اين مدعا داريم :\r\nدليل اوّل : حدوث حوادث در ذات حق مستلزم آنست كه ذات منفعل و متغير و متكامل باشد به اين معنا كه تا به حال ذات قابليت اتصاف به اين صفت را نداشت و الان اين قابليت و استعداد آمد و اين خصائل از صفات ممكنات مادى است و ذات حق واجب الوجود است فيلزم ما فرضناه واجبا صار ممكنا .\r\nدليل دوّم : اين صفتى كه مىخواهد بر ذات حق عارض شود يا از صفات و لوازم ذات حق است و يا از لوازم غير او است به عبارت ديگر يا\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nمقتضى اين صفت حادثه خود ذات است و يا ذات ديگر اگر از صفات خود ذات باشد پس بايد قديم و ازلى باشد نه حادث و هو المطلوب و اگر از غير او باشد لازم مىآيد واجب الوجود محتاج به غير باشد و احتياج مستلزم امكان است .\r\nدليل سوّم : اگر اين صفت حادثه يك صفت كماليه است كه محال است ذات حق خالى از آن باشد زيرا به زودى خواهد آمد كه صفات حق تعالى عين ذات او است و اگر از صفات نقص است كه براى ابد اتصاف ذات حق به آن ممتنع است فلا وجه لكونه محلّا للحوادث مخالفين در اين باب حضرات كراميه هستند كه مىگويند ارادهء خداوند حادث است در محلّى كه خود ذات باشد و با براهين فوق ابطال آن روشن مىگردد .\r\n\r\n( 10 - خداوند محتاج به غير نيست )\r\nدهم از صفات سلبيه خداوند آنست كه : واجب الوجود بودن خداوند مقتضى است كه آن ذات مقدس غنىّ على الاطلاق بوده و از جميع ما سوى مستغنى بوده و در اصل ذات و نيز در صفات ثبوتيه و سلبيه و نيز در افعال و تأثيرات به هيچ موجودى محتاج نباشد بلكه او حقيقتى است كه قائم به ذات خويش بوده و جميع ممكنات محتاج درگه او و قائم به ذات وى هستند و بقول قرآن كريم :\r\n يا أَيُّهَا النَّاسُ أَنْتُمُ الْفُقَراءُ إِلَى اللَّهِ وَ اللَّهُ هُوَ الْغَنِيُّ الْحَمِيدُ  « سورهء فاطر آيه 15 » .\r\nو بقول شيخ شاب شبستر :\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n زيرنشين علمت كائنات * ما به تو قائم چو تو قائم به ذات \r\nو باز بقول شبسترى :\r\n سيه‌روئى ز ممكن در دو عالم * جدا هرگز نشد و اللّه اعلم \r\nو امّا براهين مطلب : جناب علامه در كشف المراد براى اثبات اين مدّعا سه برهان اقامه نموده .\r\nبرهان اوّل : پس از اينكه در برهان امكان و وجوب به اثبات رسيد كه خداوند واجب الوجود لذاته است مىگوئيم : واجب الوجود يعنى حقيقتى كه مستجمع جميع صفات كماليه بوده و فاقد هرگونه نقص و كمبودى است و چنين موجودى معقول نيست كه محتاج باشد پس تصور واجب الوجود مستلزم تصديق به غنى بودن او است .\r\nبرهان دوّم : كليه ممكنات بدون استثناء محتاج به ذات حق هستند چون ممكن الوجود بوده و اصل هستى و نيز كمالات هستى ذاتى آنها نبوده بلكه بالعرض است يعنى خداوند به آنها داده حال اگر بنا باشد از اين طرف هم ذات حقتعالى حاجتمند به ممكنات باشد در اصل ذات و يا در كمالات ذات مستلزم دور خواهد بود يعنى لازم مىآيد كه ممكنات محتاج به خدا و خدا محتاج به ممكنات باشد و دور باطل است چون مستلزم تناقض است به بيانى كه سابقا عنوان شده است .\r\nاشكال : مقدمه : هر دورى كه باطل نيست بلكه دور بر دو نوع است :\r\n1 - دو شيء بر يكديگر متوقف باشند آن هم از يك جهت معين فى المثل زيد در اصل وجود وابسته به خالد باشد و خالد هم وابسته زيد در همان اصل\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nوجود اين قسم باطل و محال است .\r\n2 - دو چيز بر يكديگر وابسته و نيازمند باشد ولى هر كدام از جهت خاصى غير از جهت ديگرى فى المثل زيد در داشتن كمال علم منطق و فلسفه محتاج به خالد باشد و خالد در دارا شدن كمال علم فقه و اصول محتاج به زيد باشد بلا مانع است چون وحدت در جهت ندارند چنان كه راجع به خواجهء طوسى و علّامه حلى صاحبان متن و شرح كتاب نقل شده كه بيست سال با هم تبادل علم مىكردند يعنى خواجه در معقولات معلم علامه بود و علامه در منقولات و شگفتا كه علامه مىفرمايد : در طول اين بيست سال هرگز مكروهى از جناب خواجه مشاهده ننمودم . در هر صورت اين قسم از دور محال نيست با حفظ اين مقدمه اشكال اينست : چه اشكال دارد كه كسى بگويد : خداوند در اصل ذات و در پاره‌اى از كمالات ذات مثل علم و قدرت و اراده و . . . مثلا بىنياز از غير باشد و از اين ناحيه كه غنى مطلق است در آن ممكن تأثير گذارده و او را ايجاد كند ولى در برخى ديگر از صفات نيازمند به غير باشد و ممكن در او تأثير گذارده و به وى اين كمال را بدهد ؟ اگر چنين فرضى كرديم جهات متعدد شده و دور مرتفع مىگردد حال اين فرض چه مانعى دارد ؟\r\nجواب : اوّلا اين سخن مبتنى است بر اينكه صفات خداوند زائد بر ذات او بوده و آن را از ديگرى گرفته و در صفت دوازدهم از صفات كماليه ثابت خواهيم نمود كه كليه صفات كماليه خداوند عين ذات او است و ثانيا اين بيان شما هم مشكل دور محال را حل نمىكند بدليل اينكه اين ممكن از همان جهتى هم كه مىخواهد در ذات واجب الوجود تأثير بگذارد محتاج به واجب الوجود است آنگاه اگر واجب هم در اين امر محتاج به ممكنات باشد دور لازم مىآيد و الدور باطل .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nبرهان سوّم : صفاتى كه در ممكنات وجود دارد چند نوع است :\r\nالف : صفاتى كه ذاتى آنها است همانند حيوانيت و ناطقيت براى انسان .\r\nب : صفاتى كه لازمهء ذات آنها و از عوارض لازمه است همانند صفت امكان نسبت به جميع ممكنات .\r\nج : صفاتى كه از اعراض مفارقه بوده و لازمهء لا ينفك ذات نيست همانند علم و كتابت و . . . براى انسان .\r\nد : صفاتى كه سلب آنها از يك ممكن ضرورى است همانند جماد بودن نسبت به انسان .\r\nو به عبارت ديگر ممكنات داراى سه دسته صفاتند :\r\n1 - صفاتى كه براى يك ممكن واجب و ضرورى است « هر كدام از ممكنات متناسب با خود » .\r\n2 - صفاتى كه براى يك ممكن محال و ممتنع است « هر كدام متناسب با خود » .\r\n3 - صفاتى كه براى هر ممكنى امكان دارد يعنى قابليت دارد كه دارا باشد و يا نادار .\r\nامّا صفاتى كه براى واجب الوجود ثابت است اعم از ثبوتيه و سلبيه از صفات مقوم ذاتند و برخى از آنها را كه كمالند واجب الوجود حتما دارد و برخى را كه از نقائصند محال است كه داشته باشد و شق ثالث ندارد حال مىگوئيم :\r\nاگر خداوند در اصل ذات محتاج به غير باشد لازمه‌اش امكان او است نه وجوب وجود و هكذا اگر در صفات ثبوتيه و سلبيه هم محتاج به غير باشد لازمه‌اش امكان او است زيرا كه ذات موقوف بر اين صفات است و اين صفات موقوف بر غير هستند پس در نتيجه ذات هم موقوف بر غير خودش مىشود\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nو هر ذاتى كه محتاج به غير بود او ممكن است و ممكن قسيم واجب است پس اگر خداوند محتاج به غير باشد لازم مىآيد ممكن باشد و هذا خلف محال .\r\n\r\n( 11 - خداوند داراى لذت و الم نيست )\r\nيازدهم از صفات سلبيه خداوند اينست كه : واجب الوجود بودن خداوند مقتضى است كه ذات حق داراى لذت و الم « خوشى و ناخوشى ، شادى و غم ، ملائمت و ناملائمت » نباشد ، بيان مطلب :\r\nلذت و الم هر كدام دو شعبه دارند :\r\n1 - لذات و آلام حسى و مادى فى المثل انسان در فلان وقت از فلان غذا لذت مىبرد به لحاظ اعتدال مزاج و در فلان وقت از همان غذا متنفر بوده و رنج مىبرد به لحاظ انحراف مزاج از حد اعتدال بسوى افراط يا تفريط ، اين قسم از لذات و آلام براى ذات حق محال است زيرا كه اين امور از توابع جسمند يعنى بايد جسمى باشد و مزاجى داشته باشد و توسط آن لذات و آلام حسى را احساس كند و ما قبلا ثابت كرديم كه ذات حق موجودى مادى و جسمانى نيست بلكه حقيقتى مجرّد و فراسوى مادّه و ماديات است و بر ذات مجرّده اين امور محال است .\r\n2 - لذات و آلام عقلى كه حكما مىگويند و آن عبارتست از اينكه : لذت به معناى ادراك امرى كه ملائم و سازگار با ذات ادراك است مثلا ادراك كمال لذت‌بخش است چون مناسب با نفس است و هكذا لذت علم و . . . و الم به معناى ادراك امور منافيه با نفس مدرك است فى المثل ادراك نقائص و صفات رذيله و محدوديتها براى مدرك رنج‌آور است حال الم عقلى به اين معنا هم بر ذات خداوند محال است چون ذات حق واجب الوجود و مستجمع همه كمالات\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nاست پس نقص ندارد تا ناخشنود باشد و نيز يكتا است پس شريكى ندارد كه محزون گردد و نيز عامل قاهرى بالاى سر او نيست تا از ادراك آن رنج ببرد ، امّا لذت عقلى محلّ اختلاف است : مشهور فلاسفه و گروهى از متكلمين نظير ابو اسحاق ابراهيم بن نوبخت و خواجه طوسى اين صفت را براى ذات حق ثابت مىدانند بدليل اينكه خداوند ذات خويش و صفات كماليه‌اش را ادراك مىكند و اين همان معناى لذت عقلى است و به تعبير ابن سينا : اجّل مبتهج بشيء هو الاوّل بذاته و باز به قول فاضل مقداد در شرح باب حادى عشر : اجل مدرك لا عظم مدرك باتم ادراك يعنى ذات خداوند والاترين ادراك‌كننده نسبت به بزرگترين ادراك‌شونده‌ها « ذات و كمالات ذات » به نحو كاملترين ادراكات « علم حضورى ذاتى » است .\r\nدر مقابل مشهور متكلمين از جمله جناب علّامه رحمه اللّه مىگويند :\r\nخداوند به صفت التذاذ عقلى هم متصف نمىشود بدليل اينكه : همانگونه كه در اصول فقه مىگويند احكام خدا و ملاكات احكام هر دو توقيفى هستند يعنى توقف دارند بر رسيدن بيانى از شارع مقدس ، در اصول دين هم مىگويند :\r\nاسماء و صفات الهى توقيفى هستند يعنى توقف دارند بر بيان شارع پس هر اسمى را كه قرآن و سنت خداى را بدان متصف نموده و ناميده ما هم به همان اسم بايد بخوانيم و حق نداريم نام ديگر بر او نهاده و او را بدان صدا بزنيم زيرا كه شايد در اوصافى كه قرآن و سنت ذكر نكرده جهت اشكالى هست و لو عقل اسناد آن را بلا مانع بداند ولى ادراك عقلى كافى نيست و لذا سوء ادب است كه خدا را با آن ياد كنيم پس نتوان گفت خداوند ملتذّ يعنى لذت‌برنده است .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\n\r\n( 12 - خداوند داراى معانى و احوال نيست )\r\nدوازدهمين صفت از صفات سلبيه خداوند اينست كه : وجوب وجود مقتضى است كه ذات حق داراى معانى و احوال و صفات زائد بر ذات نباشد و ما اين بحث را تحت عنوان توحيد صفاتى ذكر مىكنيم :\r\nتوضيح اينكه : توحيد داراى مراتب و ابعادى است :\r\n1 - توحيد در ذات : يعنى شناخت ذات حق به يگانگى و اينكه مبدء كل هستى فقط ذات حق است و جهان يك قطبى بوده و ماهيت از اوئى و بسوى اوئى دارد اين بعد در بيان نفى شريك از خداوند بيان شد .\r\n2 - توحيد در صفات : يعنى شناخت اين معنا كه صفات كماليه خداوند عين ذات او بوده و خود صفات هم در خارج عين يكديگرند اين قسم را در همين مبحث بيان خواهيم نمود .\r\n3 - توحيد در افعال : يعنى شناخت اينكه جهان با همه اسباب و مسببات فعل حق بوده و قائم به اراده الهى است و احدى از خود استقلال ندارد و لا حول و لا قوة الّا باللّه العلى العظيم .\r\n4 - توحيد در عبادت : يعنى شناخت اينكه يگانه معبود حقيقى و راستين خدا است و تنها خدا را مطاع دانستن و تنها او را جهت حركت قرار دادن و زندگى را به رنگ او در آوردن و براى او مردن و زيستن و بقول قرآن :\r\n وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ حَنِيفاً وَ ما أَنَا مِنَ الْمُشْرِكِينَ . . .   إِنَّ صَلاتِي وَ نُسُكِي وَ مَحْيايَ وَ مَماتِي لِلَّهِ رَبِّ الْعالَمِينَ  « انعام / 163 » .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nحال قسم سوم و چهارم در كتب كلاميه معمولا مطرح نيست و فعلا بحث ما در شعبه دوم است : از قديم الايام در ميان متكلمين اسلام اين بحث مطرح بوده كه آيا صفات خداوند حادث است يا قديم ؟ و بر فرض قدمت آيا صفات خداوند عين ذات او است و يا زائد بر ذات او ؟ .\r\nمقدّمه : صفات خدا را دو قسم كرده‌اند :\r\n1 - صفات ذات يعنى صفاتى كه از خود ذات انتزاع مىشوند و در توصيف ذات به آن صفات به جز ذات به چيز ديگرى محتاج نيستيم مانند صفت علم - قدرت - حيات - اراده و . . . خداوند از ازل قادر بوده و حىّ بوده و عالم بوده خواه تا ابد موجود ديگرى باشد يا خير .\r\n2 - صفات فعل يعنى صفاتى كه از فعل حق انتزاع مىشود و در اتصاف ذات به آن صفات محتاجيم به اينكه فعل او را هم در نظر بگيريم همانند عدل - حكمت - خالقيت - رزق - اماته و احياء و . . . و يا ارادهء فعليه حق كه همان ايجاد است و اين از صفات فعل است نه ذات .\r\nبحث ما دربارهء صفات ذات است با حفظ اين مقدمه مىگوئيم : درباره توحيد صفاتى كلّا دو قول است :\r\n1 - فلاسفهء الهى و متكلمين شيعى طرفدار توحيد صفاتى هستند يعنى مىگويند : صفات خدا عين ذات او است و در خارج ذات و صفات به يك وجود موجودند كما اينكه خود صفات هم عين يكديگرند يعنى قدرت عين علم و علم عين حيات و حيات عين اراده و هم عين همند [ مثالى كوچك : همانگونه كه نفس ناطقه ما انسانها يك حقيقت است كه و همه مدرك كليات است و هم مدرك جزئيات ، هم مدرك معانى است و هم مدرك صور ، هم مدرك است و هم محرّك و خلاصه النفس فى وحدتها كل القوى 
  ] .\r\nو به فرموده حكيم بزرگ فارابى : وجود كلّه ، علم كلّه ، قدرة كلّه ، حياة\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nكلّه « اسفار ج 6 ص 121 » .\r\nو نيز به فرمودهء فارابى : يجب ان يكون فى الوجود وجود بالذات و فى العلم براى او ثابت است هم عين ذات او راه ندارد پس هر كمال وجودى كه براى « اسفار ج 6 ص 124 » .\r\nو به قول آنسلم در سير حكمت در اروپا ص 91 :\r\nصفات خدا عين ذات او مىباشند ، خدا را نبايد گفت كامل است بلكه او عين كمال است و همچنين عادل نيست عدل است ، حكيم نيست حكمت است و . . . و صفات او همه يكى است و متعدد نيست .\r\nو بنا به فرموده شهيد مطهرى در جهان‌بينى توحيدى :\r\nتوحيد صفاتى به معناى نفى هرگونه كثرت و تركيب از ذات خدا است ذات خدا در عين اينكه به اوصاف كماليه جمال و جلال متصف است داراى جنبه‌هاى عينى نيست و الّا لازم مىآيد كه محدود باشد و چون ذات خدا نامحدود است صفات او هم نامحدود است .\r\nو به فرموده امام جعفر صادق ( عليه السلام ) :\r\nلم يزل اللّه جلّ و عز ربنا و العلم ذاته و لا معلوم و السمع ذاته و لا مسموع و البصير ذاته و لا مبصر و القدرة ذاته و لا مقدور . « توحيد صدوق ص 139 » .\r\n2 - در مقابل قول اوّل بيشتر متكلمين اهل سنت مبتلا به شرك صفاتى شده و روىهمرفته سه قول از آنها ابراز شده :\r\nاشاعره مىگويند : صفات خداوند يك سلسله معانى زائد بر ذات هستند ولى قائم به ذات و از لوازم ذاتند و همانند خود ذات قديم هستند و خداوند قادر است به قدرتى كه قديم است و عالم است به علمى كه قديم است و حىّ است به حيات قديمه و . . .\r\n\r\n","description":"","footnote":"","page_name":" 173 ","page_number":173},
  {"content":"\r\n\r\n2 - بيشتر معتزله بر آنند كه ذات حق در اصل ذات با ساير ذوات فرقى ندارد تنها خداوند اختصاص دارد به حالتى بنام الوهيت كه موجب چهار حالت ديگر شده و آن حالت نه موجود است و نه معدوم بلكه واسطه‌اى ميان وجود و عدم است .\r\n3 - گروهى از معتزله كه كراميه باشند مىگويند : صفات خدا زائد بر ذات و حادث است .\r\nبه عقيدهء ما رأى اوّل كه رأى فلاسفه بود صحيح است يعنى ما معتقديم كه ذات و صفات و خود صفات با يكديگر به حمل اوّلى ذاتى و حمل مفهومى متغايرند ولى به حمل شايع صناعى يعنى حمل مصداقى متحدند و در خارج به يك وجود موجودند و براهين متعدد عقلى بر اين امر داريم :\r\n1 - خداوند علّت تامه‌اى است كه جميع معلولات مع الواسطه يا بلا واسطه به او منتهى مىشوند و هر كمالى را كه معلول دارا باشد علّت تامه بطور كاملتر آن را دارد و الّا هرگز فاقد كمال معطى كمال نخواهد بود پس واجب الوجود تعالى داراى جميع كمالات وجودى است آن هم بالذات نه بالغير .\r\n2 - خداوند صرف الوجود است يعنى هستى محض بوده و شائبه نيستى در ساحت مقدس او راه ندارد و صرف الوجود غير از يكى نخواهد بود پس جهات متعدد و حيثيات متغاير در ذات او راه ندارد پس هر كمال وجودى كه براى او ثابت است هم عين ذات او و هم عين كمال ديگر خواهد بود .\r\n3 - ما در موجودات وجود و كمالات وجودى از علم و قدرت و اراده و . . .\r\nمىبينيم و ترديدى نيست در اينكه اين امور ذاتى موجودات نبوده بلكه عرضى است و قانون عقلى آنست كه : كلما بالعرض لا بد و ان ينتهى الى ما بالذات پس اين عرضيات به يك ذاتى متكى است كه واجب الوجود باشد .\r\n4 - اگر صفات كماليه خداوند زائد بر ذات او باشند لازمه‌اش آنست\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nكه ذات خداوند در مرحلهء ذات فاقد كمالات بوده و در اتصاف ذات به آن كمالات نيازمند غير باشد و قبلا ثابت شد كه نيازمندى از صفات ممكنات است و ممكن قسيم واجب است .\r\nردّ سخن اشاعره : آنان صفات خدا را زائد و قديم مىدانند و براى خداوند هفت صفت ذكر مىكنند به نامهاى علم - قدرت - اراده - حيات - ادراك - كلام - قديم ما مىگوئيم : لازمهء اين سخن آنست كه ما هشت موجود قديم داشته باشيم و براهين توحيد و يكتائى خداوند آن را ابطال مىكند ، البته اين جواب در صورتى است كه آنها اين صفات را در اصل وجودشان بىنياز از علت و قائم به ذات بدانند ولى اگر اين صفات را محتاج و غير مستقل بدانند مىگوئيم : علت آنها يا ذات حق است و يا غير ذات اگر ذات باشد لازم مىآيد كه ذات كه علت است مقدّم و فياض اين صفات باشد و اين محال است و زيرا فاقد كمال معطى كمال نمىشود و اگر غير ذات است پس بايد منتهى شوند به يك واجب الوجود ديگرى كه ادلّه توحيد آن را ابطال مىكند وانگهى لازم مىآيد كه خداوند در اتصاف به اين كمالات محتاج به غير باشد و نيازمندى بوجه من الوجوه در ساحت قدس الهى راه ندارد .\r\nردّ سخن معتزله : لازمهء سخن شما اينست كه ذات در حدّ ذات فاقد كمال باشد و حال آنكه خداوند فياض هر كمالى است و فاقد كمال محال است كه معطى آن شود .\r\nردّ سخن كراميه : لازمهء كلام شما آنست كه اين صفات كماليه همه ممكنات بوده و محتاج به علت‌اند آنگاه علت محدثه آنها يا ذات است يا غير ذات اگر خود ذات حق باشد لازم مىآيد كه ذات حق خودش به خود چيزى را كه فاقد آنست معطى باشد و هو محال و اگر غير ذات باشد لازمه‌اش اينست كه واجب الوجود محتاج به غير شود و احتياج از صفات ممكنات است .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\n\r\n( 13 - خداوند ديده نمىشود )\r\nسيزدهمين و آخرين صفت از صفات سلبيه خداوند اينست كه : واجب الوجود بودن مقتضى است كه ذات خداوند مرئى نباشد و با چشم سر ديده نشود و قبل از بيان آن مقدمه‌اى مىآوريم :\r\nبطور كلى ما دو قسم رؤيت داريم :\r\n1 - رؤيت مادّى و با چشم سر كه با عدسى چشم ما رنگها را مشاهده مىكنيم .\r\n2 - رؤيت معنوى و با چشم باطن : انسانى در سايه پرستش حق و خلوص نيت در درگاه خداوند به درجه‌اى نائل مىشود كه ضمير او روشن گرديده و حقائق را مىبيند .\r\nحال ديدن خداوند با چشم باطن كاملا ميسور است و از روايت نبوى و علوى و ولوى هم اين معنا مستفاد است .\r\nبعنوان مثال : خواجهء كائنات و عظيمترين آيت حق در جهان امكان يعنى صاحب مقام والاى لى مع اللّه مىفرمايد : ما من عبد الّا و لقلبه عينان و هما غيب يدرك بهما الغيب « محجة البيضاء ج 5 ص 46 » .\r\nو مىفرمايد : اذا اراد اللّه بعبد خيرا فتح عينى قلبه فيرى ما هو غائب عن بصره . « آدرس فوق » .\r\nو نيز امام العارفين و اسوة الموحدين امير المؤمنين ( عليه السلام ) در جواب شخصى فرمود :\r\nجاء حبر الى امير المؤمنين ( عليه السلام ) فقال : هل رأيت ربك حين\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nعبدته ؟ قال ( عليه السلام ) : ويلك ما كنت اعبد ربا لم اره ، فقال : و كيف رايته ؟\r\nقال ( عليه السلام ) : ويلك لا تدركه العيون فى مشاهدة الابصار و لكن رأته القلوب بحقايق الايمان . « توحيد صدوق ص 109 » .\r\nو بقول شاعر :\r\n چشم دل باز كن كه جان بينى * آنچه ناديدنى است آن بينى \r\nبا حفظ اين مقدمه مىگوئيم : بحث ما راجع به رؤيت مادى و با چشم سر است و سؤال اينست كه : آيا خداوند را با عدسى چشم مىتوان ديد يا خير ؟\r\nدر اين زمينه كلا سه نظريه مطرح است :\r\n1 - فلاسفه الهى و اكثر متكلمين بر آنند كه خداوند حقيقتى مجرد است و موجود مجرّد با چشم سر محال است كه رؤيت شود آرى از راه آثار مىتوان او را شناخت همانگونه كه عقل انسان موجودى مجرّد است و ديدنى نيست ولى از راه آثارش مىتوان شناخت يعنى اگر حركات وى و رفتار و گفتار و كردارش متعادل و حكيمانه باشد مىگوئيم : اين شخص عاقل است و الّا او را مجنون مىناميم يا مثلا درد از امور نامحسوس است ولى آثارى دارد كه شخص دردمند از راه آن آثار شناخته مىشود از قبيل ناليدن ، به خود پيچيدن ، رنگ زرد شدن و . . . حال مرحوم خواجه طوسى و علامه حلى همين نظريه را برگزيده‌اند و ما براى اثبات اين مدعا دلائل فراوان عقلى و سمعى داريم كه به عنوان نمونه به يك دليل عقلى و دو دليل سمعى اشاره مىكنيم :\r\nامّا دليل عقلى : اگر خداوند با چشم ظاهر قابل رؤيت باشد لازم مىآيد كه يا در مقابل و پيش روى بيننده باشد و يا در حكم مقابل يعنى همانند صورت در آئينه باشد كه بمنزله مقابل است و اللازم باطل فالملزوم مثله .\r\nبيان ملازمه : همه مىدانيم كه تا چيزى در مقابل و روبروى ما نباشد با\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nچشم سر قابل ديدن نيست تازه در مقابل هم كه هست تا مقدار محدودى چشم سر قدرت ديدن دارد و از آن محدوده كه خارج شد قابل ديد نيست حتى گاهى با چشم مسلح و تازه در آن محدوده هم كه هست بايد مانعى در مقابل ديدگان ما نباشد .\r\nبيان ابطال لازم : هر چيزى كه در مقابل باشد خواه ناخواه داراى جهتى از جهات ست است كه امام باشد و قبلا ثابت شد كه خداوند در جهتى از جهات نيست . نتيجه مىگيريم كه پس خداوند ديدنى نيست و بقول فردوسى :\r\n به بينندگان آفريننده را * نبينى مرنجان دو بيننده را \r\nو امّا دليل سمعى : الف : خداوند در جواب موسى ( عليه السلام ) فرمود :  لَنْ تَرانِي  يا موسى و لن براى نفى ابد به كار مىرود .\r\nب : و نيز فرموده :  لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ وَ هُوَ اللَّطِيفُ الْخَبِيرُ  « انعام / 103 » .\r\n2 - كليهء فرق مجسمه يعنى كسانى كه خداوند را جسم مىدانند معتقدند كه قابل رؤيت هم هست يعنى با چشم سر ديده مىشود به نظر ما اساس اين نظريه كه همان جسميت باشد باطل است و وقتى پايه ويران شد سقف هم كه مرئى بودن است به طريق اولى ويران مىشود .\r\n3 - اشاعره مىگويند : خداوند از ماده و ماديات مجرّد است و در جهتى از جهات نيست امّا در عين حال با چشم سر قابل رؤيت است و ما در قيامت با همين چشمان ظاهرى او را مىبينيم و اين بنده در كردستان با يكى از علماء اشعرى برخورد داشتم و راجع به همين مطلب از او پرسيدم وى گفت : الان\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nهم اعتقاد ما همين است و درحالىكه با دو انگشت سبابه دو چشم خود را بازتر مىكرد گفت : آرى ما در قيامت با همين چشم سر خدا را خواهيم ديد حال اشاعره براى اثبات مدعاى خويش به چهار دليل تمسك نموده‌اند كه ما مطرح ساخته و جواب مىدهيم .\r\nدليل اوّل : استدلال كرده‌اند به آيهء 143 سورهء اعراف :  وَ لَمَّا جاءَ مُوسى لِمِيقاتِنا وَ كَلَّمَهُ رَبُّهُ قالَ رَبِّ أَرِنِي أَنْظُرْ إِلَيْكَ  كيفيت استدلال : طبق صريح آيه جناب موسى از خداوند متعالى تقاضا نمود كه خود را به موسى بنماياند تا موسى او را ببيند حال اگر ديدن خدا امرى محال و غير ممكن بود هرگز موساى كليم اين پيامبر بزرگ الهى چنين درخواست نابجائى نمىكرد سؤال موسى كاشف از امكان اين امر است .\r\nجواب ما : اوّلا تقاضاى موسى ( عليه السلام ) براى تفهيم به قوم بنى اسرائيل بود نه از جانب خود يعنى بنى اسرائيل به موسى فشار آوردند كه بايد خدا را آشكارا به ما نشان دهى و ما او را ببينيم و گرنه ايمان نمىآوريم و موسى به حسب ظاهر از خداوند اين مطلب را درخواست نمود تا آنها بفهمند كه چنين امر نشدنى است و دوباره چنين سؤال بيجائى نكنند و شاهد ما بر اين جواب دو آيه قرآن است :\r\n1 - در سورهء نساء آيه 153 مىفرمايد :  وَ إِذْ قُلْتُمْ يا مُوسى لَنْ نُؤْمِنَ لَكَ حَتَّى نَرَى اللَّهَ جَهْرَةً فَأَخَذَتْكُمُ الصَّاعِقَةُ  كاملا از آيه پيدا است كه آنها تقاضاى رؤيت الهى را داشتند .\r\n2 - در سورهء اعراف آيه 155 مىفرمايد :  وَ اخْتارَ مُوسى قَوْمَهُ سَبْعِينَ رَجُلًا لِمِيقاتِنا فَلَمَّا أَخَذَتْهُمُ الرَّجْفَةُ قالَ رَبِّ لَوْ شِئْتَ أَهْلَكْتَهُمْ مِنْ قَبْلُ وَ إِيَّايَ أَ تُهْلِكُنا بِما فَعَلَ السُّفَهاءُ مِنَّا  در اين آيه جناب موسى درخواست آنها را مبنى بر ديدن خدا كارى نابخردانه مىداند يعنى اگر آنان داراى شعور و ادراك\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nبوده و شناخت واقعى از خداى داشتند هرگز چنين تقاضاى بيجائى نمىكردند .\r\nو ثانيا بر فرض محال كه اين تقاضا از موسى براى خودش باشد خدا بلا فاصله جواب داده كه :  لَنْ تَرانِي  يا موسى بنا بر اين وجهى براى اين استدلال نيست .\r\nدليل دوّم : استدلال كرده‌اند به آيهء 22 و 23 سوره قيامت كه مىفرمايد :\r\n وُجُوهٌ يَوْمَئِذٍ ناضِرَةٌ  « شاداب و خرّم »  إِلى رَبِّها ناظِرَةٌ  .\r\nكيفيت استدلال : حقيقت نظر عبارتست از دوختن چشم بسوى مطلوب به منظور ديدن آن و در آيهء شريفه كلمه نظر با حرف الى استعمال شده و منظور همين است كه چشمها در قيامت بسوى خداوند نظر كرده و دوخته مىشوند تا او را ببينند ولى نظر به اين معنا در حق خداوند مستحيل است زيرا خداوند موجود مادى نيست و در جهتى واقع نشده تا انسان به آن سمت چشم بدوزد و وى را ببيند و لذا ناچاريم حمل بر مجازيت كنيم يعنى بر اصل رؤيت حمل كنيم يعنى انسان خدا را مىبيند بدون اينكه به سمت خاصى نظر كند آنگاه استعمال مجازى محتاج به قرينه است و خوشبختانه قرينه موجود است و آن عبارتست از علاقه سببيت و مسببيت يعنى لفظى كه براى سبب وضع شده كه دوختن چشم باشد در مسبب يعنى رؤيت استعمال شده و بقول علماء معانى بيان : هو من احسن وجوه المجاز پس نتيجه و اثر نظر كردن بسوى چيزى كه همان ديدن او باشد در ما نحن فيه حاصل است .\r\nجواب ما : هم اشاعره و هم ما قبول داريم كه جملهء الى ربها ناظرة را بايد تأويل برد و بر خلاف ظاهر حمل كرد ولى در مقام تأويل وجوهى قابل ذكر است كه يكى از آنها وجه باطل اشاعره است ولى وجوه بهترى هم هست كه عبارتند از :\r\n1 - بگوئيم : در آيه مضافى مقدر است و منظور اينست كه : الى ثواب\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nربها ناظرة نظير و اسأل القرية الى اهلها ، و جاء ربك اى جاء امر ربك و . . . طبق اين توجيه آيه از ما نحن فيه اجنبى است .\r\n2 - كلمهء الى را حرف جر ندانسته بلكه اسم بدانيم و بگوئيم مفرد آلاء است و كلمهء ناظرة هم به معناى منتظرة باشد و معناى آيه اينست كه چهره‌هائى در آن روز خرّمند و نعمت پروردگارشان را انتظار مىكشند بنا بر اينهم آيه از ما نحن فيه اجنبى است .\r\nاشكال : اين تفسير با مقام آيات سازگار نيست زيرا آيات در مقام بيان نعمت و شاد كردن مؤمنان است درحالىكه منتظر بودن و انتظار كشيدن نعمت سبب غم و اندوه است .\r\nجواب : خداوند در اين آيات حال دو گروه را بيان كرده :\r\n1 - بهشتيان كه در نعمت خواهند بود .\r\n2 - جهنميان كه به نقمت گرفتار مىشوند و اين قبل از ورود به بهشت و جهنم است زيرا در آيه مىفرمايد :  تَظُنُّ أَنْ يُفْعَلَ بِها فاقِرَةٌ  يعنى مىپندارد كه عذاب كمرشكنى در رسد و اگر وارد جهنم شده بود كه صحبت از تظن نبود و به قرينه مقابله احوال بهشتيان را هم قبل از آن بيان مىكند حال كه مطلب از اين قرار است كه خداوند به بهشتيان وعده ثواب و نعمت داده آن هم وعده‌اى حتمى انتظار كشيدن چنين نقمتى سبب غم نيست بلكه لحظه به لحظه سبب سرور و شادمانى بيشتر است همانند انسانى كه يقين دارند كه در آينده نزديكى پاداش و سود بزرگى نصيب او خواهد شد چنين كسى قطعا منتظر آن آينده درخشان است و از هم اكنون شادمانى در چهرهء او هويدا است اگر چه وقت آن نرسيده باشد كما اينكه متقابلا انسانى كه وعيد به بلاها و سختيها داده شده از هم اكنون چهره‌اش دژم و درهم كشيده است براى آيندهء تاريكى كه در انتظار او است .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\n3 - ممكن است مراد از نظر ، معرفت تام و عين اليقين باشد يعنى ما انسانها در اين دنيا حق را پذيرفته‌ايم ولى مطلب وجدانى نشده امّا در قيامت واقعيات منكشف شده و انسان يقين وجدانى پيدا مىكند .\r\nحال طبق هر يك از توجيهات سه‌گانهء فوق آيه از ما نحن فيه اجنبى است .\r\nدليل سوم : استدلال كرده‌اند به آيه 143 سورهء اعراف :\r\n وَ لَمَّا جاءَ مُوسى لِمِيقاتِنا وَ كَلَّمَهُ رَبُّهُ قالَ رَبِّ أَرِنِي أَنْظُرْ إِلَيْكَ قالَ لَنْ تَرانِي وَ لكِنِ انْظُرْ إِلَى الْجَبَلِ فَإِنِ اسْتَقَرَّ مَكانَهُ فَسَوْفَ تَرانِي  .\r\nكيفيت استدلال : خداوند طبق اين آيه ديدن خود را بر استقرار جبل يعنى سكون يك متحرك معلق ساخته يعنى اگر اين كوه متحرك در جاى خود استقرار يافت و ساكن شد مرا خواهى ديد و ترديدى نيست در اينكه استقرار جبل امرى ممكن است زيرا هر جسمى امكان سكون و استقرار دارد و المعلق على الممكن ممكن پس رويت خداوند ممكن است .\r\nجواب ما : اتفاقا آيه شريفه رؤيت خداوند را بر محال معلق ساخته نه بر ممكن و بعبارت ديگر ما نحن فيه از باب تعليق بر محال است نه تعليق بر ممكن و آن امر محال عبارتست از استقرار و سكون جبل درحالىكه متحرك است و هذا محال چون موجب تناقض است كه چيزى در همان آن كه متحرك است ساكن باشد و آيه شريفه فرموده اگر كوه در حال حركت استقرار و سكون يافت مرا مىبينى نه اينكه بفرمايد : اگر اين كوه روزى ساكن شد امّا نه در حال حركت مرا خواهى ديد .\r\nنظير اينكه به كسى بگوئيم : اگر پشت گوشت را ديدى مرا خواهى ديد يا اگر زبانت به نوك بينىات رسيد دستت به من خواهد رسيد كه اين امور از باب تعليق بر محال است نه بر ممكن و المعلق على المحال محال پس اشاعره\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nاز آيات قرآن طرفى نبستند .\r\nدليل چهارم اشاعره : سه دليل قبل عموما دلائل نقلى بودند يعنى از راه استدلال به ظواهر قرآن پيش آمدند ولى دليل چهارم اشاعره يك دليل عقلى است و اين دليل داراى چهار مقدمه است و سپس استنتاج يك كبراى كلى و سپس تطبيق آن بر ما نحن فيه ، بيان مقدمات دليل :\r\n1 - هر يك از اجسام و عوارض آنها كه الوان باشند مشتركند در اينكه قابل رؤيت هستند يعنى ما انسانها هم مىتوانيم خود جسم را مشاهد كنيم و هم اعراض آن را و اين امر بديهى است و براى تصديق به آن كافى است جسمى را با كميت و كيفيت معينى در نظر بگيريم و در خارج به او بنگريم هم لون آن را خواهيم ديد و هم خود جسم را كه فضاى خاصى را اشغال نموده است خواهيم ديد .\r\n2 - و هر دو چيزى كه در يك اثر و حكم خاصى با يكديگر مشترك باشند حتما علت مشتركى خواهند داشت يعنى مشخصه‌اى بايد كه هم در اين شيء و هم در آن موجود باشد و بخاطر آن هر دو قابل رؤيت باشند .\r\n3 - آن امرى كه مىتواند ما به الاشتراك باشد و هم در اجسام و هم اعراض آنها موجود است عبارتست از احد الامرين :\r\nالف : وجود ، يعنى هر دو در خارج موجودند . ب : حدوث ، يعنى هر دو در خارج حادثند كه نبوده سپس پيدا شده‌اند .\r\n4 - از دو امر مذكور حدوث نمىتواند علت صحت و امكان رؤيت جسم و رنگ باشد يعنى نمىتوان گفت چون اجسام و اعراض حادثند پس مرئى هستند بدليل اينكه صحت رؤيت امر وجودى و اثباتى است و حدوث يك امر سلبى و عدمى است و امر عدمى هرگز نمىتواند علت براى يك امر وجودى باشد به علت اينكه بايد ميان علت و معلول سنخيت باشد و ميان وجود و عدم\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nسنخيت نيست .\r\nسؤال : از كجا مىگوئيد : حدوث يك امر عدمى است ؟ .\r\nجواب : قانون كلى آنست كه هركجا مركب و مجموعه‌اى يا قيد و مقيدى در ميان باشد و يك جزء آن ذهنى باشد كلّ آن ذهنى خواهد بود همانند انسان كلّى در منطق كه انسان و لو در خارج قابل وجود است ولى وصف كليت فقط در ذهن يافت مىشود آنگاه انسان با قيد كليت فقط ذهنى خواهد بود و يا مانند ماهيت به شرط لا در فلسفه و اصول كه خود ماهيت و لو قابل وجود خارجى است ولى با وصف به شرط لائى جاى آن در ذهن است ، حال همچنين است در مواردى كه قيد و مقيدى باشد و يك جزء آن عدمى باشد كلّ آن هم عدمى خواهد بود آنگاه حدوث از اين قبيل است چون حدوث يعنى وجود بعد العدم كه نبود سپس بود شد و نبودن امر عدمى است پس حدوث هم امر عدمى مىشود .\r\nاستنتاج كلى : پس معين مىشود اين معنا كه علت و مقتضى صحت رؤيت اجسام و اعراض همانا وجود است يعنى چون موجودند پس مرئى هستند و قانون اينست كه : العلة تعمم پس مىتوان نتيجه گرفت كه : فكل موجود يصح رؤيته يعنى هر چيزى كه در خارج موجود است قابل رؤيت هم هست .\r\nتطبيق بر ما نحن فيه : خداوند متعال موجود است و هر موجودى قابل رؤيت است پس خداوند قابل رؤيت است .\r\nجواب ما : علّامه اين دليل را به باد استهزاء گرفته و در معرض تير باران اشكالات قرار داده و روىهمرفته نه اشكال به آن وارد مىكنند كه عبارتند از :\r\n1 - شما گفتيد : هم جسم و هم لون آن هر دو قابل رؤيت‌اند ما مىگوئيم : خير قبول نداريم كه هر دو مرئى باشند بلكه آنكه حقيقتا مرئى است همانا رنگ و نور است نه ذات الجسم آرى اسناد رؤيت بسوى جسم يك اسناد\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nمجازى بوده و از قبيل اسناد حركت به جالس سفينه است .\r\n2 - شما گفتيد : هم جسم و هم عرض در اين معلول يعنى صحت رؤيت مشتركند ما مىگوئيم : بر فرض كه هر دو قابل رؤيت باشند قبول نمىكنيم كه هر دو در اين معلول يعنى صحت رؤيت مشترك باشند بلكه مىگوئيم : رؤيت جوهر و جسم غير از رؤيت عرض و لون است زيرا كه رؤيت عرض اولا و بالذات و رؤيت جوهر ثانيا و بالعرض و به توسط عرض و رنگ است نه مستقيم .\r\n3 - شما گفتيد : صحت رؤيت يك امر وجودى است ما مىگوئيم : قبول نداريم كه صحت رؤيت يك امر وجودى باشد بلكه امرى عدمى است بدليل اينكه جنس صحت رؤيت كه خود صحت يعنى امكان باشد امرى عدمى است . يعنى عدم الضرورة و سلب الضرورة من الطرفين در امكان خاص او من الطرف المخالف در امكان عام آنگاه امور وجوديه محتاج به علتند ولى امور عدميه نيازمند علت نيستند بلكه عدم العلة علة العدم .\r\n4 - شما گفتيد : معلولهاى مشترك مستدعى علت‌هاى مشتركه‌اند ما مىگوئيم : قبول نداريم كه چنين باشد بلكه شايد علل مختلفه در معاليل متساويه مشترك باشند همانند خورشيد و آتش و دويدن كه هر سه در ايجاد حرارت در بدن انسان يا حيوان دونده مشترك هستند .\r\n5 - شما گفتيد : ما به الاشتراك اجسام و اعراض فقط احد الامرين است : 1 - وجود 2 - حدوث ما مىگوئيم : حصر را قبول نداريم زيرا من المحتمل كه امر ثالثى در ميان بوده و او ما به الاشتراك باشد و لو ما به آن امر عالم نباشيم ولى عدم العلم لا يدل على عدم الوجود ، و يا و لو ما آن را نيابيم ولى عدم الوجدان لا يدل على عدم الوجود و يا بالاتر از اين مدّعى هستيم كه امر ثالثى هم هست كه شايد او علت مشتركه باشد و آن امكان است حال شايد\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nعلت رؤيت امكان باشد كه در واجب الوجود نيست .\r\nاشكال : امكانى كه شما فرض كرديد يك امر عدمى است و امر عدمى صلاحيت عليت براى صحت رؤيت ندارد چون سنخيت ندارند .\r\nجواب : اتفاقا صحت رؤيت هم يك امر عدمى است و ميان آن دو سنخيت وجود دارد پس صلاحيت عليت دارد .\r\n6 - شما گفتيد از وجود و حدوث دومى كه حدوث باشد صلاحيت عليت براى صحت رؤيت ندارد چون يك امر عدمى است ما مىگوئيم : هيچ مانعى ندارد كه صحت رؤيت معلول حدوث باشد زيرا صحت رؤيت هم امرى عدمى است و بين آن دو سنخيت هست و بر فرض كه قبول كنيم كه صحت رؤيت امرى وجودى است مىگوئيم : حدوث هم امرى وجودى است چون حدوث عبارتست از وجودى كه مسبوق به غير باشد نه وجود مسبوق به عدم .\r\nبيان مطلب : حدوث و قدم در يك تقسيم دو قسم مىشوند :\r\n1 - اضافى . 2 - حقيقى .\r\nحدوث و قدم اضافى و نسبى در ميان عامه مردم متداول است يعنى در عرف عام ، قديم آنست كه زمان طولانى بر آن گذشته باشد و حادث آنست كه زمان كمترى بر او گذشته باشد . فى المثل مىگوئيم : قديمىها چنين و چنان مىكردند و متجددين چنين مىكنند . و امّا حدوث و قدم حقيقى دو قسم است :\r\n1 - ذاتى 2 - زمانى .\r\nمنظور از حدوث و قدم ذاتى آنست كه : الحادث هو المسبوق بالغير همانند ممكنات كه مسبوق به واجب الوجودند و همانند حرارت و روشنائى عالم كه مسبوق به نار و شمس‌اند و اصولا هر معلولى مسبوق به علت است و علت تقدم رتبى بر آن دارد و در مقابل : القديم هو الذي ليس بمسبوق بالغير مثل ذات خداوند كه سابق بر هر چيزى است و خود مسبوق چيزى نيست ،\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nحال فلاسفه در مورد واجب الوجود و ممكنات اين قسم از حدوث و قدم را قائلند .\r\nو مراد از حدوث و قدم زمانى عبارتست از اينكه : الحادث هو الذي سبقه العدم يعنى نبود سپس بود شد و القديم هو الذي لم يسبقه العدم يعنى نمىتوان درباره‌اش گفت : نبوده بعد پيدا شده ، حال متكلمين نوعا اين قسم از حدوث و قدم را قائلند و جناب علامه حدوث را به معناى حدوث ذاتى مىگيرند و مىفرمايند : من حدوث زمانى را قبول ندارم و طبق اين معنا حدوث هم امرى وجودى است و سنخيت دارند .\r\n7 - شما گفتيد علت صحت رؤيت ، وجود است ما مىگوئيم : چه مانعى دارد كه علت صحت رؤيت مطلق الوجود نباشد بلكه وجود به شرط الامكان او الحدوث باشد ؟ اين امر كاملا محتمل است آنگاه ذات حق نه ممكن است و نه حادث پس مرئى نيست .\r\nاشكال : امكان و حدوث از امور عدميه‌اند و امر عدمى كه شرطيت ندارد .\r\nجواب : خير هيچ مانعى نيست از اينكه ما امور عدميه را شرط بدانيم منتهى برخى از امور وجودشان شرط بوده و برخى ديگر عدمشان شرط است .\r\n8 - شما گفتيد : وجود مشترك است ميان جسم و عرض ما مىگوئيم :\r\nمفهوما آرى ولى مصداقا خير زيرا كه وجود هر چيزى نفس حقيقت و واقعيت خارجى او است و هر كدام سنخ خاصى از وجودند فلا اشتراك و بر فرض كه وجود ممكنات مشترك باشد ولى وجود خداوند با وجود ممكنات متفاوت است و اگر در ممكنات علت رؤيت وجود باشد دليل نمىشود كه در مورد خدا هم علت رؤيت وجود باشد .\r\n9 - بر فرض قبول كنيم كه ذات حق موجود است و وجود هم علت صحت رؤيت است مىگوئيم وجود كه علت تامه رؤيت نيست بلكه وجود\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nمقتضى رؤيت است و مقتضى وقتى اثر مىگذارد كه مانعى در ميان نباشد و در مورد خداوند مانع هست كه ياد در ذات و يا در صفات مانعى دارد كه قابل رؤيت نيست همانگونه كه عقل - هوا - درد - صدا - مزه - بو و . . . رؤيت نمىشود و يا اينكه شرط كه جزء ديگر علت تامه رؤيت است در مورد خدا نيست زيرا كه شرط صحّت رؤيت عبارتست از در مقابل و يا در حكم مقابل بودن و اين معنا در مورد خداوند متصور نيست .\r\nدر خاتمه سخن اشاعره را توجيه مىكنيم : اگر مراد اشاعره از اين سخن كه خداوند مجرّد است ولى مع ذلك مرئى است آنست كه خداى مجرّد را با همين چشم سر مىتوان ديد ما تا به حال بحث كرديم و ثابت شد كه اين سخن باطل است ولى اگر مرادشان اين باشد كه ما در قيامت يقين وجدانى پيدا مىكنيم به حقايق يعنى پرده‌ها كنار مىرود و حقانيت حق و واقعيت داشتن ثواب و عقاب بر همگان منجلى مىشود بطورى كه گويا خود ذات حق را مىبينيم و عين اليقين حاصل مىشود ، اين سخن بسيار خوب است و شايد از تعبيرات امام فخر رازى همين معنا استفاده مىشود آنجا كه گفته :\r\nلا شك فى انا اذا علمنا شيئا ثم رأيناه فانا ندرك تفرقة بين الحالتين فالحالة الحاصلة المفيدة للتفرقة غير عائدة الى ارتسام الشبح فى العين و لا الى خروج الشعاع منها فهى عائدة الى حالة اخرى نحن نسميها بالرؤية و ندعى تعلقها بذات اللّه تعالى . « قواعد المرام ص 78 » .\r\nو لكن بعيد مىنمايد كه مراد آنها اين معنا باشد بلكه آنان مدعى هستند كه خداوند را با همين چشم ظاهر مىتوان ديد و اين باطل است پس آنچه را كه حق است آنها قائل بدان نيستند و آنچه را كه آنان قائلند حق نيست .\r\nدر خاتمه به دو نكته اشاره مىكنم :\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nنكته اوّل : در رابطه با كلام فخر رازى : پيرامون حقيقت رؤيت و كيفيت آن چهار قول نقل شده :\r\n1 - عقيدهء طبيعيون : اينها ديدن را به انطباع و چاپ شدن شبح و عكس مرئى در قسمتى از رطوبت جليديه چشم مىدانند آنچنان كه صورت انسان در آئينه منطبع مىگردد .\r\n2 - عقيده رياضيون : اينها ابصار را به خروج شعاع از چشم بر هيئت مخروطى مىدانند كه رأس مخروط در چشم و قاعده مخروط در نزد مرئى مىباشد و اين شعاع متصل است به سطح جسم مرئى .\r\n3 - عقيدهء اشراقيين : ابصار به مقابله جسم مستنير است با عضو بيننده‌اى كه در او رطوبتى صيقلى باشد و وقتى اين شرائط موجود شد نفس علم اشراقى حضورى پيدا مىكند و مبصر را مىيابد .\r\n4 - عقيدهء صدرائيين : اينها ابصار را به ايجاد صورتى مماثل آن مبصر خارجى در ذهن مىدانند و مىگويند اين صورت از عالم ملكوت نفسانى و مجرد از ماده است و در نزد نفس حاضر است و قيام صدورى دارد نه حلولى تفصيل مطلب را بايد از كتاب شريف اسفار ج 8 ص 178 به بعد جستجو كرد .\r\nنكته دوّم : در حاشيه شرح باب حادى عشر ص 25 حديثى نقل شده كه به نظر جالب آمد و اينجا نقل مىكنيم :\r\nعن عاصم : قال : ذاكرت ابا عبد اللّه فيما يرون من الرؤية فقال :\r\nالشمس جزء من سبعين جزءا من نور الكرسى و الكرسى جزء من سبعين جزءا من نور العرش و العرش جزء من سبعين جزءا من نور الحجاب و الحجاب نور من سبعين جزءا من نور الستر فان كانوا صادقين فليملؤوا اعينهم من الشمس\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nليس دونها سحاب . « توحيد صدوق ص 108 » .\r\nپايان صفات سلبيه\r\n\r\n","description":"","footnote":"","page_name":" 190 ","page_number":190},
  {"content":"\r\n\r\n\r\n( المسألة الحادية و العشرون ) ( در بقيه صفات كماليه خداوند )\r\nهمانطورى كه در جاى خود گفتيم صفات ثبوتيه و اسماء حسناى الهى منحصر به هشت صفت نيست بلكه و للّه الاسماء الحسنى كلها جميعا و حدود هشت صفت از صفات ثبوتيه حق را آورديم و در اين مسأله بيست و يكم نيز حدود نه صفت از صفات ثبوتيه خداوند را مىآوريم كه تمام آن متفرع بر واجب الوجود بودن خدا است .\r\n\r\n( 1 - خداوند جواد است )\r\nواجب الوجود بودن خداوند مقتضى است كه ذات حق تبارك و تعالى جواد باشد ، جواد عبارتست از كسى كه آنچه را سزاوار به حال غير است به دو اعطا و افاده نموده و از وى انتظار پاداش نداشته باشد به عبارت ديگر جواد كسى است كه بجا جود و بخشش كند يعنى اوّلا چيزى را بدهد كه سزاوار\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nو بايسته است و ثانيا به كسى اعطا كند كه لايق و قابل است و ثالثا از او عوض نخواهد ، زيرا كه اعطاء چيزى به كسى كه سزاوار نيست جود نيست همانند تيغ دادن در كف زنگى مست و نيز انتظار عوض داشتن هم جود نيست حال خداوند جواد است يعنى هر آنچه سزاوار به حال ممكنات بود و ممكنات قابليت آن را داشتند به آنها ارزانى داشته بدون اينكه سوداگر باشد و دادوستد داشته باشد و بدين وسيله بر ذات خويش افزوده و خود را كاملتر نمايد و بقول فلاسفهء قديم :\r\nخداوند در امر خلقت غرض تكميلى ندارد يعنى موجودات را ايجاد نكرده تا العياذ باللّه نقصى از نقائص خود را تكميل كند بلكه فياض على الاطلاق بودن خداوند چنين امرى را اقتضاء كرده :\r\n من نكردم خلق تا سودى كنم * بلكه تا بر بندگان جودى كنم \r\nالبته اگر منظور حكماء اين باشد كه خداوند در كار خود غرض و هدف ندارد و افعال او حكيمانه نيست كلامشان باطل است همانگونه كه علامه رحمه اللّه بدان اشاره كرده و در مبحث افعال الهى بطلان آن روشن خواهد شد .\r\n\r\n( 2 - خداوند ملك است )\r\nواجب الوجود بودن خداوند مقتضى است كه ذات حق ملك و سلطان كل هستى باشد و سلطنت الهى بر سراسر گيتى گسترده باشد بدليل اينكه پادشاهى و ملك و سلطنت به سه چيز بستگى دارد :\r\n1 - از ديگران بىنياز بودن 2 - ديگران به او نياز داشتن چه در ذات و چه كمالات ذات 3 - در همهء امور متصرف بودن بدون اينكه عاملى مانع و مزاحم باشد و يا كسى او را مؤاخذه كند و خداوند متعال اينچنين است يعنى خود او محتاج به غير نيست و غير او هر چه هست محتاج به او است و بقول شاعر :\r\n\r\n","description":"","footnote":"","page_name":" 192 ","page_number":192},
  {"content":"\r\n\r\n همه هر چه هستند از او كمترند * كه با هستىاش نام هستى برند \r\nو نيز از او فعال ما يشاء است و هيچ‌كس او او بازخواست نمىكند و بقول قرآن :  لا يُسْئَلُ عَمَّا يَفْعَلُ وَ هُمْ يُسْئَلُونَ  البته هم اكنون هم اگر بديده واقع بنگريم ذات حق مالك و ملك حقيقى كل هستى است ولى در قيامت اين واقعيت به عين اليقين رسيده و بر همگان محسوس مىگردد كه هيچ گردنكشى سلطان حقيقى نبوده و بقول قرآن :  قُلِ اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ وَ تُعِزُّ مَنْ تَشاءُ وَ تُذِلُّ مَنْ تَشاءُ بِيَدِكَ الْخَيْرُ إِنَّكَ عَلى كُلِّ شَيْءٍ قَدِيرٌ  و باز به قول قرآن :  لِمَنِ الْمُلْكُ الْيَوْمَ ؟ لِلَّهِ الْواحِدِ الْقَهَّارِ  سلطان حقيقى خدا است و ساير سلاطين عباد ذليل الهىاند زيرا سلطانى كه در برابر يك مگس يا مورچه و يا پشه و يا ابابيل به زانو مىآيد آيا حقيقتا سلطان است ؟ !\r\n\r\n( 3 - خداوند تمام و فوق التمام است )\r\nواجب الوجود بودن خداوند مقتضى است كه خداوند تمام و فوق التمام باشد و منظور از تمام آنست كه فاقد هيچ كمالى نيست بلكه هر آنچه را كه شايسته و لايق به حال او است همه را يك جا و بالفعل دارا است توضيح اينكه : ما موجودات مادّيه اينچنين نيستيم كه از روز اول خلقت واجد همهء كمالات لائق به حال خود باشيم بلكه در بستر زمان سير تكاملى خود را طى نموده و بدرجات عاليه مىرسيم فى المثل هسته خرما در طول ساليانى تبديل به درخت خرما گرديده و مثمر ثمر مىشود ، غنچه‌هاى باغ طبيعت در طول ماهها به گلهائى خوشبو تبديل شده و عطر دل‌انگيزشان به آدميان حياتى معطر مىبخشد و نيز انسانها به تدريج كامل و كاملتر مىشوند و داراى علم و قدرت و . . . مىگردند\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nو خلاصه اينكه نظام از قوه به فعليت در جميع ماديات حكمفرما است يعنى پيوسته از قوه و استعداد به فعليت و وجود خارجى رسيده و على الدوام كلّ هستى در حال شدن است امّا حقائق مجرده هر كمالى را كه لائق به حال آنها باشد بالفعل در خارج دارند و هر چه را كه ندارند براى هميشه نخواهند داشت چون متناسب آنها نيست حال خداوند حقيقتى مجرّد و كامل على الاطلاق است پس او تمام است يعنى هر كمالى را كه لايق به ذات او است بالفعل دارد و هر چه را كه ندارد از مقوله نقائص بوده و براى او محال است و نيز خداوند فوق التمام است يعنى برتر و بالاتر از هر كمال و كاملى او است زيرا كه تمام اين كمالات را كه ديگران دارند از آن او است و حق اين كمالات را به موجودات داده پس خود او ما فوق تمام اين امور است .\r\n\r\n( 4 - خداوند حق است )\r\nواجب الوجود بودن خداوند اقتضا مىكند كه او حق باشد ، حق چند معنا دارد :\r\n1 - حق يعنى امر ثابت و مسلّم الثبوت و ضرورى التحقق .\r\n2 - حق يعنى هر چيزى كه هميشه و دائما ثابت است و هيچ‌گاه تغيّر و بطلان در او راه ندارد .\r\n3 - حق يعنى راست و درست كه اين در رابطه با گفتار و پندار است مىگوئيم : فلان گفتار حق است و يا صدق است يعنى با واقع منطبق است و نيز فلان پندار حق است يعنى با واقع منطبق است حال همهء اين معانى به نحو اتم و اكمل در ذات خداوندى وجود دارد يعنى او ذاتى مسلم الثبوت است ، ذاتى دائمى است ، ذاتى غير قابل تغيير و نيستى و بطلان است پس ذات او از هر\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nحقى حق‌تر و محقّق هر حقيقتى و حقى او است و به گفته حكيم فارابى :\r\nيقال حق للقول المطابق للمخبر عنه اذا طابق القول و يقال حق للموجود الحاصل بالفعل و يقال حق للموجود الذي لا سبيل للبطلان اليه و الاوّل تعالى حق من جهة المخبر عنه حق من جهة الوجود و حق من جهة انه لا سبيل للبطلان اليه لكنّا اذا قلنا انه حق فلانه الواجب الذي لا يخالطه بطلان و به يجب وجود كل باطل ، الا كل شيء ما خلا اللّه باطل . « شرح منظومه حكمت ص 21 » .\r\n\r\n( 5 - خداوند خير محض است )\r\nواجب الوجود بودن خداوند مقتضى است كه ذات حق خير محض باشد ، بيان مطلب : بطور كلّى بحسب مقام تصور هر چيزى يا خير محض است و يا خير كثير است و شر قليل و يا خير و شرش مساوى است و يا شر غالب و خير قليل است و يا شر محض است حال ذات حق خير محض است و هيچ‌گونه شرى در او نيست زيرا كه شر امر عدمى است يعنى نبودن يك كمال براى ذاتى كه مستحق آن كمال است از قبيل نبود حيات - اراده - علم و . . .\r\nو ذات واجب الوجود محال است كه كمالى از كمالات را عادم و فاقد باشد بلكه او هستى محض بوده و سراسر دارائى است پس او خير محض است .\r\n\r\n( 6 - خداوند حكيم است )\r\nواجب الوجود بودن خداوند مقتضى است كه خدا حكيم باشد ، حكمت به دو معنا آمده :\r\n\r\n","description":"","footnote":"","page_name":" 195 ","page_number":195},
  {"content":"\r\n\r\n1 - شناخت حقايق اشياء آنگونه كه هستند كه دعاى نبوى اين بوده :\r\nاللهم ارنى الاشياء كما هى .\r\n2 - انجام فعلى بر وجه احسن و اكمل و مطابق مصالح كل هستى و خلقت ، حال خداوند متعال به هر دو معنا حكيم است زيرا كه معرفت او به اشياء كاملترين معارف است و افعال او هم در نهايت درجهء استحكام و اتقان است و بقول قرآن :  صُنْعَ اللَّهِ الَّذِي أَتْقَنَ كُلَّ شَيْءٍ  « نحل / 88 » .\r\nو ما را نيز دعوت نموده كه به دو اقتدا كنيم و حكيم باشيم ، پيامبر ( صلّى اللّه عليه و آله ) فرمود : ان اللّه يحب اذا عمل احدكم عملا ان يتقنه . « مجمع الزوائد ج 4 ص 98 » .\r\n\r\n( 7 - خداوند جبار است )\r\nواجب الوجود بودن خداوند مقتضى است كه خدا جبار باشد ، جبار از ماده جبر است و جبر يعنى شكسته را بستن و بهم پيوستن و خدا جبار است يعنى على الدوام موجودات را از قوه به فعل و از نقص به كمال مىرساند و اين پراكنده‌ها را مجتمع مىسازد نه اينكه منظور از جبار مجبوركننده عباد باشد كه با تكليف منافى است .\r\n\r\n( 8 - خداوند قهار است )\r\nواجب الوجود بودن خداوند مقتضى است كه ذات حق قهار باشد يعنى صفحات عدم و نيستى را مقهور ساخته و در هم مىكوبد و ممكنات را از ديار عدم رهسپار هستى مىسازد .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n\r\n( 9 - خداوند قيوم است )\r\nواجب الوجود بودن خداوند مقتضى است كه خداوند قيوم باشد ، قيوم يعنى حقيقتى كه به ذات خويش قائم است و برپا دارندهء سرا پرده هستى و همه موجودات است زيرا كه ذات حق از همه چيز بىنياز است پس او مستقل و به نفس خويش قائم است و همهء ممكنات مستند به او هستند پس او مقيم همهء موجودات است .\r\nدر خاتمه : در قرآن و سنت خداوند به صفاتى از قبيل يد داشتن  يَدُ اللَّهِ فَوْقَ أَيْدِيهِمْ  و وجه داشتن  فَأَيْنَما تُوَلُّوا فَثَمَّ وَجْهُ اللَّهِ  قديم بودن - رحيم بودن - كريم بودن ، راضى بودن و تكوين يعنى خلق كردن و . . . متصف شده حال به عقيدهء ما اين گونه از صفات برمىگردد به همان صفات گذشته يعنى يد مثلا كنايه از قدرت الهى است و وجه كنايه از وجود نامتناهى خداوند است كه همه جا حضور دارد و قديم بودن همان صفت بقاء است كه قبلا ذكر شد و رحيم و كريم و راضى و . . . برگشت به ارادهء حق دارد يعنى خداوند مريد اين امور است و تكوين هم برگشت به قدرت حق دارد ولى حضرات اهل سنت نظرات ديگرى دارند مثلا ابو الحسن اشعرى مىگويد : يد صفتى است زائد بر قدرت و وجه صفتى است مغاير با وجود و . . . و آقاى عبد اللّه بن سعيد گفته : قديم صفتى است مغاير با بقاء و رحمت و كرم و رضا صفاتى هستند مغاير با اراده و برخى از حنفيه گويند : تكوين غير از قدرت است .\r\nدر خاتمه : خداوند با صفت غضب و رضا ياد شده منظور از آن چيست ؟ .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nدر مورد ما انسانها غضب عبارتست از پر شدن رگهاى گردن و سرخ شدن چهره و . . . و رضايت عبارت است از حالت انبساط و گشادگى چهره امّا در مورد خداوند اين معانى راه ندارد چون او موجود مادى نيست و لذا در آنجا غضب به معناى عقاب كردن است و رضايت به معناى ثواب دادن است .\r\nپايان مبحث صفات الهى\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n\r\n( فصل سوم ) ( افعال خداوند ) ( و يا عدل الهى )\r\nهمانگونه كه در اوائل بحث خداشناسى گفته آمد در اين باب سه مبحث مطرح است :\r\n1 - شناخت خدا : در اين مبحث به دو برهان فلسفى و كلامى قناعت نموده و راههاى ديگر را بالاجمال گفتيم .\r\n2 - شناخت صفات خدا : در اين قسمت دو بحث داشتيم :\r\nالف : بيان صفات ثبوتيه و جماليه خداوند كه روىهمرفته هفده صفت ذكر شد .\r\nب : بيان صفات سلبيه و جلاليه حق كه در اين كتاب به سيزده صفت از صفات سلبيه الهى اشاره شد .\r\n3 - شناخت افعال خدا : فعلا مورد بحث ما در اين قسمت است و فلاسفه اين بخش را تحت عنوان افعال الهى طرح نموده و متكلمين تحت عنوان عدل الهى بحث مىكنند و روىهمرفته در اين باب هيجده مسأله مطرح است :\r\n\r\n","description":"","footnote":"","page_name":" 199 ","page_number":199},
  {"content":"\r\n\r\n\r\n( 1 - حسن و قبح عقلى )\r\nنخستين مسأله در باب عدالت عبارتست از مسأله حسن و قبح عقلى :\r\nاز آن رهگذر كه مباحث مهمّه عدل الهى - حكمت خداوند ، قضا و قدر - جبر و اختيار ، تكليف و . . . مبتنى بر اين مسأله است يعنى اگر كسى حسن و قبح عقلى را بپذيرد مسأله عدالت و حكمت خداوند و مسأله تكليف و آزادى انسان را مىتواند حل كند و اگر كسى حسن و قبح عقلى را انكار كند بناچار بايد قائل به جبر گردد و لذا مسأله اوّل بسيار حائز اهميت است و قبل از هر مطلبى بايد وضعيت آن روشن گردد .\r\nو قبل از ورود در آن مقدمه‌اى ذكر مىكنيم :\r\nفلاسفه افعال و كارهاى اختيارى انسانها را به سه دسته تقسيم مىكنند :\r\n1 - برخى از افعال ما حسن و بايستنى است يعنى ينبغى ان يفعل و يمدح فاعله همانند عدل و احسان و . . .\r\n2 - و بعضى از افعال ما قبيح و نبايستنى است و ينبغى ان لا يفعل و يذم فاعله همانند ظلم و اسائه و . . .\r\n3 - و بخشى از اعمال ما نه داراى حسن و نه قبح‌اند بلكه فعل و ترك آنها مساوى است همانند افعال مباحه ولى جناب خواجه و علامه رحمه اللّه در كتاب كشف المراد به شيوه فقهاء عظام پيش آمده و حسن و قبح افعال را به پنج قسم به تعداد احكام خمسه تكليفيه تقسيم نموده‌اند ، بيان ذلك :\r\nاعمالى كه از ما انسانها سر مىزند يا افعال اختيارى و ارادى است و يا غير اختيارى و غير ارادى است قسم دوم از قبيل حركت انسان غافل يا انسان\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nخوابيده و . . . كه از ديدگاه شريعت محكوم به حكمى از احكام خمسه نيست يعنى نه واجب است نه حرام ، نه قبيح است نه حسن ، نه كيفر دارد نه پاداش و امّا قسم اول يعنى كارهاى اختياريه ما به پنج قسم منقسم مىشود به علت اينكه بر اين فعل اختيارى ما يا كيفرى مترتب مىشود و محكوم به قبح است و يا چنين نيست ، آن عملى كه ارتكابش مذمت و عقاب دارد نامش حرام است كه لازم الترك و ممنوع الفعل است همانند ظلم و زنا و غيبت و . . .\r\nو امّا افعالى كه در ارتكاب آنها مذمت و كيفرى نيست و باصطلاح افعال حسنه يا اينست كه فعل و ترك آنها مساوى است نام آن افعال مباحات است مثل خوردن - آشاميدن ، راه رفتن و . . . و يا اينست كه فعل آنها رجحان داشته ولى تركشان هم جايز است نام آنها مستحبات است همانند صلاة الليل ، تصدق به فقير - سلام دادن و . . . و يا اينست كه ترك آنها رجحان داشته ولى فعلشان هم جايز است نام آنها مكروهات است همانند سخن گفتن به هنگام قضاء حاجت و . . . و يا اينست كه فعل آنها داراى ثواب و تركشان داراى عقاب است نام آنها واجب است مثل صلاة و صوم و حج و جهاد و . . . با حفظ اين مقدمه وارد اصل مبحث مىشويم :\r\nبه اتفاق همهء متكلمين اسلامى چه اشعرى و چه معتزلى و چه اماميه پاره‌اى از افعال اختياريه ما متصف به صفت حسن بوده و ينبغى ان يفعل هستند و پاره‌اى ديگر متصف به صفت قبح بوده و ينبغى ان يترك هستند تا اينجا مطلب اجماعى است انما الكلام در اينست كه آيا حسن و قبح افعال عقلى و ذاتى است و يا شرعى و اعتبارى ؟ در اين رابطه دو قول است :\r\n1 - حضرات عدليه يعنى اماميه و معتزله مىگويند : حسن و قبح افعال عقلى و ذاتى است يعنى پاره‌اى از افعال ذاتا حسن و بايستنى بوده\r\n\r\n","description":"","footnote":"","page_name":" 201 ","page_number":201},
  {"content":"\r\n\r\n( و برخى ذاتا قبيح و نبايستنى هستند ) و عقل ما هم با قطع نظر از خطاب شارع مىتواند حسن برخى افعال و يا قبح آنها را را ادراك كند همانند حكم عقل به حسن عدالت و قبح ظلم و . . . و مىگويند : شارع مقدس امر نمىكند مگر به كارهائى كه حسن و بايستنى باشند و نهى نمىكند مگر از كارهائى كه قبح و نبايستنى باشند و روى همين اصل شعار عدليه اينست كه احكام شرعيه دائر مدار مصالح و مفاسد واقعيه و نفس الامريه‌اى است كه در متعلقات آنها موجود است بنا بر اين به هر چيزى كه در واقع داراى مصلحت باشد شارع امر مىكند و از هر چيزى كه در واقع داراى مفسده باشد شارع نهى مىكند .\r\n2 - اشاعره مىگويند : حسن و قبح افعال ذاتى نبوده و بلكه اعتبارى است ، به نظر اينها هيچ عملى با قطع نظر از خطاب شرعى حسن يا قبيح نيست بلكه همهء كارها با قطع نظر از بيان شارع مساويند عدل و ظلم ذاتا فرقى ندارند ، خيانت و امان يكسانند ، صدق و كذب همانندند و . . . و مىگويند حسن و قبح افعال صد در صد تابع اعتبار شرع است يعنى هر كارى را كه شارع تحسين كند حسن پيدا مىكند و لو آن كار ظلم باشد ، خيانت باشد ، كذب باشد ، زنا باشد و . . . و هر كارى را كه شارع تقبيح كند آن كار قبيح مىشود و لو عدالت باشد ، و لو احسان باشد و لو نماز باشد و . . .\r\nو شعار اشاعره اينست كه : الحسن ما حسنه الشارع و القبيح ما قبحه الشارع .\r\nو چون زمام امر بدست شارع است پس اگر امروز شارع چيزى را تحسين نموده و بدان امر كند آن كار مىشود بايستنى و اگر فردا از همين كار نهى كرد اين عمل نبايستنى خواهد بود و از باب نسخ هم براى اين مدّعا مثال مىزنند كه گاهى شرع مقدس براى زمانى چيزى را واجب مىكند سپس از\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nآن به بعد اين فعل را حرام مىكند تا زمانى كه واجب كرده بود آن فعل حسن و بايستنى بوده و از حالا كه تحريم فرموده آن فعل قبيح و نبايستنى شده .\r\nبقول فاضل قوشچى در شرح تجريدش در ص 337 : لا حكم للعقل فى حسن الاشياء و قبحها و ليس الحسن و القبح عائدا الى امر حقيقى حاصل بالفعل قبل ورود الشرع يكشف عنه الشرع كما زعمه المعتزله بل الشرع هو المثبت له و المبين فلا حسن و لا قبح للافعال قبل ورود الشرع و لو عكس الشارع القضية فحسّن ما قبّحه و قبح ما حسّنه لم يكن ممتنعا و انقلب الامر فصار القبيح حسنا و الحسن قبيحا كما فى النسخ من الحرمة الى الوجوب و من الوجوب الى الحرمة .\r\nپس از بيان مدّعاى طرفين وارد مىشويم در بيان ادلّه طرفين : هر كدام از عدليه و اشاعره براى اثبات مطلب خود به دلائلى تمسك كرده‌اند كه در كتاب شريف كشف المراد به سه دليل از ادلّه عدليه و چهار دليل از ادلّه اشاعره اشاره شده .\r\n\r\nامّا دلائل عدليه :\r\nدليل اوّل : مسأله حسن و قبح عقلى بعض افعال از بديهيات است ، بيان ذلك : هنگامى كه ما به عقلاء عالم مراجعه مىكنيم مىبينيم تمام افراد بشر بدون استثناء چه آنها كه ماترياليست و ماديگرا هستند با همهء شعبى كه دارند و چه آنها كه الهى و قائل به ما وراء طبيعت هستند با همه مشربهاى گوناگون و سليقه‌هاى مختلف در يك سلسله احكام مشتركند فى المثل در سراسر دنيا عدالت را تحسين مىكنند احسان به همنوعان را بايستنى مىشمارند و . . . و در تمام كرهء زمين و پنج قارّه دنيا ظلم را تقبيح مىكنند و ظالم و متجاوز را محكوم مىكنند وجدان همهء مردم دنيا از اسرائيل غاصب و آفريقاى جنوبى نژادپرست\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nو صدام جنايت‌كار متنفر و بيزار است و . . . حال اگر حسن و قبح افعال فقط و فقط شرعى بود نبايد منكرين خدا و شرايع آسمانى چنين قضاوت و حكمى داشته باشند و حال آنكه دارند فالمسئلة بديهية .\r\nدليل دوّم : اگر ما حسن و قبح عقلى را منكر شويم لازمه‌اش آنست كه حسن و قبح شرعى را هم منكر شويم و به عبارت ديگر : اگر حسن و قبح عقلى نداشته باشيم بايد حسن و قبح شرعى هم نداشته باشيم و اللازم باطل فالملزوم مثله ، بيان ملازمه : اگر ما با دليل عقلى ثابت نكنيم و عقل ما حكم نكند به حسن صدق و قبح كذب و نيز اگر عقل ما حكم نكند به اينكه مولاى حكيم كار قبيح انجام نمىدهد پس ما از چه راهى ثابت كنيم كه خداوند در اين وعده‌ها و وعيدهايش صادق است ؟ از كجا بهشتى هست ؟ از كجا جهنمى در كار است ؟\r\nبا كدام منطق ثابت كنيم كه خداوند گناهكاران را عقاب خواهد كرد ؟ نيكان را پاداش خواهد داد ؟ اگر بگوئيد : خود قرآن خبر داده از ثواب و عقاب و بهشت و جهنم و . . . خواهيم گفت : با كدام دليل ثابت مىكنيد كه قرآن صادق است و خداوند به اين وعده‌ها و وعيدها جامه عمل خواهد پوشيد ؟ اگر بگوئيد : خود قرآن مىگويد : خدا صادق است و من كلام خدايم و خدا به وعده‌اش وفا خواهد كرد مىگوئيم : اينكه دور است چون خود همين سخن قرآن كه خدا صادق است از كجا و با كدام دليل قابل اثبات است ؟ بالاخره به جائى منتهى نمىشود مگر اينكه بپذيريم كه كذب قبيح است عقلا و مولاى حكيم فعل قبيح انجام نمىدهد پس خداوند در وعده‌ها و وعيدهايش كاذب نيست و تمام اينها با عقل قابل اثبات است و لا غير پس اگر حسن و قبح عقلى را منكر شويم حسن و قبح شرعى را هم بايد منكر شويم . بيان بطلان لازم : اينكه حسن و قبح شرعى نداشته باشيم باجماع همهء مسلمين باطل است پس ملزوم هم باطل است يعنى اينكه حسن و قبح عقلى نداشته باشيم باطل است .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nدليل سوّم : مقدمه : حكم عقلى ثابت است و معيار ثابتى دارد يعنى عقل اگر گفت عدل حسن است هميشه مىگويد و اگر گفت ظلم قبيح است هميشه مىگويد ولى حكم اعتبارى شرعى محض ثابت نيست بلكه تابع اعتبار معتبر است و او هر لحظه و آنى مىتواند بنوعى اعتبار كند در اين آن حسن را اعتبار كند و در آن بعدى قبح را و . . . با حفظ اين مقدمه مىگوئيم : اگر حسن و قبح عقلى در ميان نباشد بلكه حسن و قبح صد در صد شرعى و اعتبارى باشد لازم مىآيد كه تعاكس در حسن و قبح جايز باشد يعنى چيزى كه تا الان حسن بود قبيح شود و چيزى كه تا به حال قبيح بود حسن پيدا كند و ساعت ديگر همينطور و . . . در نتيجه بايد بپذيريم كه در بديهىترين مسائل هم معيار ثابتى نيست و بايد بپذيريم كه ممكن است انسانهاى زيادى روى شرع و مرامشان مثلا احسان را تقبيح كنند و گروه‌هائى آن را تحسين كنند و . . . درحالىكه ما وقتى به عقلا مراجعه مىكنيم مىبينيم در اين موارد همگان معيار ثابتى داشته و بالسويه حكم مىكنند به حسن احسان و قبح اسائه ، حسن صدق و قبح كذب ، حسن عدل و قبح ظلم و . . . بدون اينكه منتظر شارع و اعتبار معتبر باشند . اين دليل آنست كه حسن و قبح برخى از افعال اختياريه ما صد درصد عقلى است و اگر شارع هم در اين موارد حكمى دارد ارشادى بوده و مؤكد حكم عقل است نه مولوى و مؤسس حكم جديد .\r\nبقول فاضل قوشچى در توضيح دليل سوم :\r\nلو ثبت الحسن و القبح بالشرع لا بالعقل فجاز التعاكس فى الحسن و القبح فان الشارع يجوز ان يحسن ما قبحه و يقبح ما حسنه كما فى النسخ فيلزم جواز حسن الإساءة و قبح الاحسان و ذلك باطل بالضرورة .\r\nادلّه اشاعره : اشاعره مجموعا به چهار دليل تمسك نموده‌اند :\r\nدليل اوّل : اگر حسن و قبح اشياء عقلى باشد آن هم بقول شماى عدليه\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nاز ضروريات عقليه و مما تطابقت عليها آراء العقلاء باشد لازمه‌اش آنست كه هيچ فرقى ميان حكم عقل به حسن يا قبح با حكم عقل به اينكه : كل از جزء بزرگتر است [ از بديهيات اوليه 
  ] نباشد و اللازم باطل فالملزوم مثله .\r\nبيان ملازمه : چون علوم عقليه و احكام عقل ضرورى با هم تفاوتى ندارد و همه مثل همند يعنى عقل در همهء آنها بطور يكسان حكم مىكند پس اگر ما نحن فيه هم عقلى باشد لا فرق .\r\nبيان ابطال لازم : فرق روشنى است ميان اين دو قضيه زيرا در دوّمى يعنى الكل اعظم من الجزء هيچ اختلافى نيست و همگان بر طبق آن حكم دارند هم شماى عدليه و هم ماى اشاعره ولى در اوّلى يعنى حسن و قبح عقلى اشياء اختلاف است چون شما قبول داريد ولى ما قبول نداريم پس ملزوم هم باطل است يعنى حسن و قبح اشياء عقلى نيست و وقتى عقلى نبود شرعى خواهد بود .\r\nجواب ما : ما ملازمه استدلال را قبول نداريم يعنى اينكه گفتيد احكام عقليه بديهيه همه يكسانند ما نمىپذيريم زيرا كه و لو در اصل حكم و تصديق يكسان باشند ولى در مقام تصور ممكن است متفاوت باشند چون تصوّر آنها كه بديهى نيست و لذا شايد يكى تصوراتش آسانتر از ديگرى باشد كما اينكه در مسائل رياضى دو ضربدر دو مىشود چهار و تصديق و تصور آن آسان است ولى اينكه : 56 8 * 7 قدرى تصور و محاسبه‌اش مشكلتر مىشود و هكذا هر چه عدد بالاتر و پيچيده‌تر مىشود تصديق به آن هم دشوارتر مىگردد ولى اصل تصديق بديهى است و تصورات گوناگون است . [ به نظر حقير : جوابهاى سه‌گانه‌اى كه مرحوم مظفر در اصول فقه داده‌اند و ما در شرح اصول جلد دوّم آنها را نقل نموده‌ايم كاملتر است فراجع 
  ] .\r\nدليل دوّم : اگر حسن و قبح افعال عقلى باشد لازم مىآيد كه به اختلاف\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nجهات و اعتبارات و ملاحظات مختلف نشود [ يعنى چنين نباشد كه امرى به يك لحاظ حسن و به اعتبار ديگر قبيح شود 
  ] و اللازم باطل فالملزوم مثله .\r\nبيان ملازمه : مقدمه : احكام و قضاياى عقليه كليت داشته و در جميع احوال ثابتند يعنى چيزى را كه عقل حسن بشمارد براى هميشه حسن مىشمارد و هكذا در قبيح و تغيير و تعويض در احكام عقليه نيست با حفظ اين مقدمه مىگوئيم : اگر حسن و قبح اشياء عقلى باشد نبايد جهات و اعتبارات در آن مداخله نموده و آنها را عوض كند .\r\nبيان ابطال لازم : در خارج مشاهده مىكنيم كه كذب مثلا گاهى قبيح است اگر سبب هلاكت مؤمنى گردد ولى گاهى حسن است اگر سبب نجات و حفظ جان پيامبرى از خطر باشد و هكذا صدق نافع و ضار حال اگر حسن و قبح عقلى بود نبايد كذب در يك جا حسن و در جاى ديگر قبيح باشد و هكذا الصدق درحالىكه بالاجماع چنين نيست پس معلوم مىشود كه حسن و قبح اشياء عقلى نيست و وقتى عقلى نبود خود به خود شرعى بودن آنها معيّن مىشود و هذا هو المطلوب .\r\nدليل سوّم : اگر حسن و قبح اشياء عقلى محض باشد مستلزم اينست كه گاهى جهات مختلفه با يكديگر تعارض نموده و انسان فرو بماند در مسأله كه چه كند ؟ بعنوان مثال اگر شخصى به شما بگويد : من قول مىدهم كه فردا حتما دروغى را بر زبان جارى كنم در اينجا چه بايد كرد ؟ اگر بگوئيم وفا به اين وعده‌اى كه داده واجب است لازم مىآيد كه كذب در فردا را تحسين كرده باشيم يعنى حكم كنيم به اينكه دروغ گفتن در فردا حسن و بايستنى است و اگر بگوئيم : وفاى به اين وعده لازم نيست چون دروغ‌گوئى بد است لازم مىآيد كه صدق و راستگوئى را تقبيح كرده باشيم و بگوئيم اين سخن امروزى خود را تكذيب كن و عمل نكن و فردا دروغ نگو حال اگر حسن و قبح عقلى\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nباشد در اين گونه موارد عقل متحير مىشود كه چه حكمى بنمايد ؟ ولى اگر شرعى باشد معطلى ندارد بلكه شارع مقدس وظيفه ما را بر يك طرف مسلم مىكند .\r\nجواب ما از دليل دوم و سوم : جواب مشترك : هنگامى كه دو عنوان با يكديگر تعارض نمودند و يكى از آن دو اهم و آن ديگرى مهم بود انسان عاقل اهم را انتخاب مىكند يعنى از ميان دو حسن آن را كه احسن است انتخاب مىكند و بقول قرآن :  فَيَتَّبِعُونَ أَحْسَنَهُ  و از ميان دو قبيح آن را كه اقبح است رها كرده و آن را كه اقل قبحا است برمىگزيند با اين حساب مىگوئيم :\r\nدر دليل دوّم شما عنوان كذب با عنوان تخليص نبى معارض شده يعنى از طرفى كذب قبيح است و از طرفى تخليص نبى حسن است و عنوان صدق با عنوان هلاكت و قتل نبى معارض شده كه از طرفى صدق حسن است و از طرفى قتل نبى مفاسد بزرگى داشته و قبيح است حال عقل مىگويد : دروغ گفتن بد است ولى حفظ جان پيامبر مصلحت بزرگترى دارد اين را كه اهم است انتخاب كن پس قانون تزاحم كه ميان دو واجب يا دو حرام يا يك واجب و يك حرام محقّق مىشود در اين گونه موارد مشكل را حلّ مىكند و در دليل سوّم شما هم دروغ گفتن در فردا دو جهت مفسده و قبح دارد يكى خود فعل كذب و دروغ گفتن پس قبح فعلى هست و يكى هم نيت بد كه از ديروز عزم بر كذب داشته پس قبح فاعلى هم دارد و تنها يك حسن دارد كه تصديق وعدهء امروزت باشد و صدق حسن است متقابلا اگر فردا دروغ نگويد دو جهت حسن دارد يكى ترك الكذب و ديگرى ترك العزم على الكذب و تنها يك جهت قبح دارد كه تكذيب حسن امروزت باشد و الكذب قبيح و انسان عاقل در مقام تزاحم آن را كه اهم است يعنى اقل مفسدة و يا اكثر مصلحة است انتخاب مىكند .\r\nجواب اختصاصى : در دليل دوّم شما مىگوئيم : تخليص نبى منحصر به\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nكذب نيست تا بگوئيم كذب حسن است چون راه ديگر هم دارد و آن توريه است حال چه اشكال دارد كه از اين راه پيش آيد تا هم خود مرتكب كذب نشود و هم پيامبرى را از هلاكت برهاند پس وجهى براى حسن كذب نيست .\r\nعلاوه بر اينها در دليل دوّم شما آنكه قبيح است عنوان كذب است كه هميشه قبيح است و قبح از او منفك نيست و آنكه حسن است عنوان تخلص پيامبر است كه هميشه حسن است و حسن از او منفك نيست و بين آن دو از نسب اربع عموم و خصوص من وجه است زيرا گاهى كذب هست و تخليص نبى نيست و گاهى تخليص نبى هست كذب نيست بلكه صدق است و گاهى هر دو هستند بنا بر اين هرگز حسن قبيح نشد و قبيح هم حسن نشد [ به نظر حقير بجاى اين جوابهاى طولانى بهتر آنست كه يك جواب مشترك بدهيم و آن اينكه : حسن و قبح اشياء سه گونه است : 1 - ذاتى 2 - اقتضائى 3 - اعتبارى و مثالهاى مذكور در دو استدلال از قبيل حسن و قبح اقتضائى است و بحث ما در ذاتى است به بيانى كه تفصيلا در اوائل جلد دوم شرح اصول در بحث مستقلات عقليه آورده‌ام 
  ] .\r\nدليل چهارم : اشاعره مىگويند : ما طرفدار جبر هستيم يعنى مىگوئيم .\r\nانسان در افعالى كه انجام مىدهد مجبور است و بر اساس جبر ديگر حسن و قبح معنا ندارد كه فلان امر حسن و بايستنى و مستوجب مدح است و يا فلان امر قبيح و نبايستنى و مستوجب مذمت است حسن و قبح و مدح و ذم در افعالى است كه ارادى و اختيارى باشد .\r\nجواب ما : ما صغراى اين دليل را كه جبر باشد قبول نداريم و در مسأله ششم از مسائل عدل الهى ثابت خواهيم نمود كه انسان موجودى مختار است و لذا حسن و قبح هم مفهوم دارد .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\n\r\n( 2 - خداوند حكيم است )\r\nدومين و سومين و چهارمين مسأله از مسائل عدل راجع به حكمت الهى است امّا مسأله دوم :\r\nبحث در اينست كه آيا ممكن است خداوند مرتكب عمل قبيح شود يا خير ؟ .\r\nآيا امكان دارد كه ذات بارى تعالى به واجبى از واجبات اخلال برساند يا خير ؟ .\r\nآيا خداوند متعال فعلى را كه داراى مصلحت است حتما انجام داده و فعل قبيح و داراى مفسده را حتما ترك مىكند يا خير ؟ .\r\nآيا ممكن است خداوند انسانهاى نيك را [ مثل انبياء و اوصياء و صلحاء و شهداء و . . . 
  ] به جهنم روانه ساخته و انسانهاى پليد را [ مثل ستمگران ، كافران ، فاسقان و . . . 
  ] به بهشت برد يا خير ؟ .\r\nآيا ممكن است خداوند تكليف بما لا يطاق كند يا خير ؟ .\r\nآيا امكان دارد كه حقتعالى به فرد يا گروهى ستم روا دارد يا خير ؟ .\r\nدر مسأله دو نظريه وجود دارد :\r\n1 - اشاعره از آنجا كه حسن و قبح عقلى را انكار كرده‌اند مىگويند :\r\nاين سؤال بىمعنا است و نبايد گفت كه خدا كار قبيح كند يا خير ؟ بلكه بايد گفت : هر كارى كه خداوند بكند همان كار حسن و بايستنى خواهد بود پس اگر خداوند ظلم كند ظلم بايستنى مىشود و اگر خوبان را به جهنم برد و بدان را به بهشت همين عمل حسن خواهد بود . . .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n2 - عدليه مىگويند : بعضى از افعال فى حد نفسه حسن دارند و برخى ذاتا قبيح هستند و خداوند متعال هرگز كار قبيح انجام نمىدهد و هرگز به واجبى از واجبات هم اخلال نمىرساند .\r\nو ما براى اثبات اين مدّعا به سه دليل تمسك مىكنيم :\r\nدليل اوّل : خداوند متعال داعى بر فعل قبيح ندارد ، و هر فاعلى كه داعى بر فعل قبيح يا بر اخلال به واجب نداشته باشد وقوع فعل قبيح از او محال است ، پس صدور كار قبيح يا اخلال به واجب از خداوند محال است .\r\nامّا اثبات صغرى : شخصى كه فعل قبيح انجام مىدهد داراى يكى از دواعى و انگيزه‌هاى ذيل است :\r\n1 - فردى لا ابالى و بىباك است يعنى باكى از ملامت ديگران ندارد ، باكى از عذاب جهنم ندارد و خود را ملزم ننموده كه مردى پارسا باشد اين انگيزه در ذات حق نيست زيرا خداوند عبث كارى نيست كه به هر كارى تن دهد .\r\n2 - انسانى جاهل و نادان است يعنى از قبح و زشتى كار قبيح آگاه نيست و لذا مرتكب مىشود . اين انگيزه هم در مورد خداوند مفهومى ندارد زيرا كه خداوند عالم على الاطلاق بوده و چيزى بر او مجهول نيست .\r\n3 - به قبح كار عالم است ولى نيازمندى او را به ارتكاب قبيح وامىدارد مثل كسى كه مضطر مىشود بر شرب خمر اين انگيزه هم در ذات حق نيست زيرا خداوند غنى مطلق است و نياز به هيچ وجه در ساحت قدس او راه ندارد .\r\n4 - قبح كار را مىشناسد ولى مجبور مىشود كه آن را انجام دهد مثلا ستمگرى وى را مجبور مىسازد . اين انگيزه نيز در مورد خداوند مرده است زيرا نيرو و قدرتى برتر و بالاتر از او وجود ندارد تا او را بر انجام كارى مجبور\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nو وادار سازد بلكه او فعال ما يشاء و فعال ما يريد در هستى مىباشد .\r\nپس خداوند متعال بر فعل قبيح يا اخلال به واجب داعى ندارد .\r\nو امّا اثبات كبرى : سابقا در مبحث قدرت ثابت شد كه خداوند فاعل مختار است و فاعل مختار تا قادر بر چيزى نباشد و داعى بر آن هم نداشته باشد علّت تامه نشده و تا علت تام نشود صدور فعل محال است و در ما نحن فيه نسبت به فعل قبيح و لو قدرت كه يك ركن تأثير است وجود دارد ولى داعى كه ركن ديگر باشد وجود ندارد و لذا صدور قبيح از خدا محال است . هذا بالنسبة الى القبائح و امّا نسبت به امورى كه حسن و داراى مصلحت هستند خداوند هم قادر است و هم داعى دارد و لذا يجب فعل الحسن .\r\nدليل دوّم : اگر ارتكاب قبيح و يا اخلال به واجب بر خداوند جايز و روا باشد لازمه‌اش آنست كه وثوق و اطمينان به وعده‌ها و وعيدهاى خداوند بكلّى منتفى شود و اللازم باطل فالملزوم مثله .\r\nبيان ملازمه : اگر كار قبيح روا باشد پس كذب هم روا است حال شايد خداوند در اين وعده‌هاى ثواب و تهديد به عقاب دروغ گفته و خبرى نيست آنگاه كدام ضامن اجرائى وجود دارد براى اجراء احكام .\r\nبيان بطلان لازم : بالاجماع لازم باطل است پس جواز قبيح بر خداوند هم باطل خواهد بود .\r\nدليل سوّم : اگر فعل قبيح بر خداوند روا باشد لازمه‌اش آنست كه وثوق و اطمينانى به صدق انبياء نداشته باشيم زيرا كه شايد خداوند بدست آدم كاذبى معجزه ظاهر كند آنگاه از چه راهى حقانيت انبياء ثابت شود ؟ تنها راه معجزه است آن هم اگر بىدروپيكر باشد راهى براى اثبات صدق نداريم در\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nنتيجه تمام معيارها و قواعد اسلامى بهم مىخورد . پس بايد حكمت الهى را بپذيريم .\r\nدر خاتمه اين بحث سخنى از مرحوم مظفر در عقائد الاماميه ص 20 نقل مىكنم در رابطه با طعن بر اشاعره : فرّب امثال هؤلاء الذين صوروه على عقيدتهم الفاسده ظالم جائر سفيه لاعب كاذب مخادع يفعل القبيح و يترك الحسن الجميل تعالى اللّه عن ذلك .\r\n\r\n( 3 - خداوند بر فعل قبيح قادر است )\r\nسومين مسأله در باب عدل كه شعبه‌اى از حكمت الهى است آنست كه آيا خداوند بر فعل قبيح قدرت دارد و مع ذلك آن را مرتكب نمىشود چون داعى و انگيزه ندارد [ طبق بيان مسأله دوم 
  ] و يا اصولا قدرت بر انجام فعل قبيح نداشته و صدور قبيح از ذات حق محال و ممتنع است ؟\r\nمقدّمه : فلاسفه مىگويند : محالات سه نوعند :\r\n1 - محال ذاتى همانند اجتماعى نقيضين در خارج و همانند دور و تسلسل در خارج كه ذاتا ممتنعند .\r\n2 - محال وقوعى همانند تحقق هر معلولى در خارج بدون علت تامّه كه امكان ذاتى دارد ولى در مقام وقوع خارجى مستحيل است .\r\n3 - محال عادى يعنى در نزد عرف و عادت مردم امرى مستحيل است ولى عند العقل استحاله‌اى ندارد فى المثل تصور حاتم بدون جود و سخاوت عادتا محال است ولى با دقت عقليه ميسور است كه انسان ذات و شخص حاتم را تصور كند بدون جود و بخشش ، با حفظ اين مقدّمه مىگوئيم :\r\nدر مسأله دو نظر مطرح است :\r\n\r\n","description":"","footnote":"","page_name":" 213 ","page_number":213},
  {"content":"\r\n\r\n1 - اكثر متكلمين اسلامى از معتزله و اماميه مىگويند : خداوند بر فعل قبيح قدرت دارد يعنى قادر است كه ظلم كند ، خوبان را به جهنم ببرد و . . . ولى در خارج هرگز فعل قبيح را انجام نمىدهد و محال وقوعى است امّا اينكه قدرت دارد دليلش آنست كه سابقا گفتيم : صدور فعل قبيح از جمله ممكنات اين عالم است و همهء ممكنات مقدور حق واقع مىشوند و قدرت الهى عام است پس فعل قبيح هم مقدور حق مىباشد و امّا اينكه هرگز انجام نمىدهد دليلش آنست كه در مسأله دوم گفتيم خدا فاعل مختار است و فاعل مختار بدون داعى و اراده فعلى را انجام نمىدهد و خداوند هيچ‌گاه بر فعل قبيح داعى ندارد پس هيچ‌گاه در خارج فعل قبيح را مرتكب نمىشود . و هذا معنى المحال الوقوعى .\r\n2 - برخى از متكلمين معتزله كه نظام باشد مدعى شده كه خداوند بر فعل قبيح قدرت ندارد و لذا انجام نمىدهد بدليل اينكه فاعلى مرتكب فعل قبيح مىشود كه يا نسبت به قبح آن جاهل است و يا اگر عالم است نياز دارد و خداوند نه جاهل است و نه محتاج بلكه او عالم على الاطلاق و غنى مطلق است پس صدور قبيح بر خدا محال است .\r\nجواب ما : انجام فعل قبيح براى خداوند استحالهء وقوعى دارد نه اينكه استحاله ذاتى داشته و از محدودهء قدرت حق خارج باشد [ به نظر مىرسد كه مراد هر دو گروه يكى است زيرا نظام هم كه مىگويد : صدور قبيح از خداوند محال است منظورش استحاله وقوعى است نه محال ذاتى و دليل وى شاهد اين امر است و ديگران كه مىگويند : صدور قبيح ممكن است مرادشان امكان ذاتى است نه وقوعى پس آنچه را كه اكثريت ثابت مىكنند نظام ردّ نمىكند و آنچه را كه نظام نفى كرده ديگران ثابت نمىكنند فالنزاع لفظى 
  ] .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\n\r\n( 4 - خداوند در افعال خود هم غرض دارد و هم ندارد )\r\nچهارمين مسأله در باب عدل الهى پيرامون غرض داشتن خداوند در افعال خود است و در اين رابطه سه سؤال اساسى مطرح است :\r\n1 - آيا اصولا خداوند در افعال خويش داراى غرض هست يا خير ؟\r\n2 - بر فرض غرض داشتن آيا آن غرض به خود ذات حق رجوع مىكند يا به مخلوقات ؟\r\n3 - بر فرض رجوع غرض به مخلوقات آيا آن غرض اضرار به غير است و يا نفع‌رسانى ؟\r\nجواب سؤال اوّل : مقدمه : هدف و يا غرض در اصل لغت عبارتست از آن نشانه‌اى كه رامى و تيرانداز مد نظر قرار داده و به سمت آن شليك مىكند و در اصطلاح علماء عبارتست از فوائد بيشمارى كه بر يك عمل مترتب بوده و همانها محرك اصلى فاعل بر انجام فعلند و فاعل اين فعل را براى نيل به آن مقصد انجام مىدهد و باصطلاح فلاسفه علت غائى يك فعل كه هميشه در مقام تصور بر ساير علل تقدم داشته ولى در مقام وقوع خارجى از همهء علل ديگر يعنى فاعلى و مادى و صورى متأخر است با حفظ اين مقدمه مىگوئيم :\r\nاشاعره مدّعى هستند كه افعال خداوند معلل به اغراض نيست [ و بقول خواجه عبد اللّه انصارى در جلد دهم تفسير كشف الاسرار و عدة الابرار ص 627 ذيل سورهء قريش : « باسم من لا غرض له فى افعاله » يعنى بنام خداوندى كه در افعال خود غرض ندارد 
  ] و دليلشان آنست كه :\r\nما انسانها كه كارى را براى رسيدن به مقصدى انجام مىدهيم بدليل\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nآنست كه ناقص هستيم و به اين وسيله مىخواهيم كاملتر شويم و باصطلاح علماء غرض استكمالى داريم ولى خداوند متعال كه كامل على الاطلاق است و نقصى نداشته و كمالى را كه لايق به شأن آن ذات باشد فاقد نيست تا با فعل خود جبران كند پس غرض داشتن و داراى محرك بودن بر خداوند محال است آرى منافع بسيارى بر فعل حق مترتب مىشود كه لازمهء فعلند ولى غرض اصلى خداوند نيستند .\r\nدر برابر اشاعره ساير گروههاى اسلامى از قبيل معتزله و اماميه مىگويند :\r\nاوّلا خداى حكيم در افعال خود داراى غرض است و دلائل متعدد عقلى و نقلى بر اين امر دارند كه ما به يك دليل عقلى و يك دليل نقلى بسنده مىكنيم :\r\nامّا دليل عقلى : هر فعلى كه براى مقصد و غرض معينى انجام نگيرد عند جميع العقلاء عبث و بيهوده به حساب مىآيد و فعل عبث عند العقلاء قبيح محسوب مىگردد و قبلا ثابت شد كه كار قبيح بر مولاى حكيم محال است پس كار عبث بر خداوند استحالهء وقوعى دارد .\r\nامّا دليل نقلى : قرآن در سورهء آل عمران آيه 161 مىفرمايد :\r\n  إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ لَآياتٍ لِأُولِي الْأَلْبابِ الَّذِينَ يَذْكُرُونَ اللَّهَ قِياماً وَ قُعُوداً وَ عَلى جُنُوبِهِمْ وَ يَتَفَكَّرُونَ فِي خَلْقِ السَّماواتِ وَ الْأَرْضِ رَبَّنا ما خَلَقْتَ هذا باطِلًا سُبْحانَكَ فَقِنا عَذابَ النَّارِ   .\r\nو ثانيا غرض خداوند از افعالش به خود ذات الهى بازگشت نمىكند تا\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nشما اشكال كنيد كه : ذات حق كامل على الاطلاق بوده و به اين افعال نيازى ندارد و باصطلاح غرض استكمالى ندارد . خير ما مىگوئيم : غرض به مخلوقات عود مىكند .\r\nتوضيح اينكه : گاهى فاعل فعلى را كه انجام مىدهد غرض به خود ذات بر مىگردد و گاهى براى منفعت‌رسانى به ديگران كارى را انجام مىدهد اگر غرض او نوع اوّل باشد غرض استكمالى بوده و بر ذات حق ناروا است زيرا كه نشانه نقص و كمبود فاعل است ولى اگر از نوع ثانى باشد عين كمال و ناشى از كمال فاعل مىباشد نه ناشى از نقص فى المثل حاتم طائى كه جود و بخشش مىكند به لحاظ اينست كه چون واجد اين كمال وجودى است لذا انفاق مىكند ، خورشيد كه نور افشانى مىكند و عالم را روشن مىسازد براى اين است كه واجد اين كمال است و لذا مىدهد نه اينكه محتاج به نبات و جماد و حيوان و ارض باشد .\r\nحال در مورد خداوند غرض از نوع ثانى بلا مانع است زيرا كه او فياض على الاطلاق بوده و از طرفى هم بخل در ساحت حق تعالى راه ندارد پس بايد كمال‌بخش و كمال آفرين باشد و وجود موجودات كمال است لذا بايد بيافريند و اينها لازمهء خدائى او است پس غرض استكمالى محال است نه غير آن .\r\n من نكردم خلق تا سودى كنم * بلكه تا بر بندگان جودى كنم \r\nو ثالثا غرض خداوند از افعالش منفعت‌رسانى به مخلوقات و نائل كردن آنها به كمالات مناسب بحالشان است نه اضرار به غير زيرا كه اضرار به غير قبيح است و كار قبيح از مولاى حكيم صادر نمىشود البته بايد توجه داشت كه منافع دو گونه‌اند :\r\n1 - فوائد شخصى كه به شخص هر موجودى راجع است .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\n2 - منافع عمومى كه نظام احسن وجود خواهان آنست و گاهى با منافع شخصى متزاحم مىگردد همانند وجود باران رحمت الهى كه به تشنگان ارض حيات نوين مىدهد ولى براى لانهء مورچگان هم اى چه بسا ضرر داشته باشد و . . . در خاتمه كلامى از متفكر بزرگ اسلامى يعنى آية اللّه شهيد مطهرى از كتاب عدل الهى ص 198 مىآوريم :\r\nحكمت خداوند به معناى رساندن موجودات است به كمال لائقشان . . .\r\nحكيم بودن خداوند به معناى اينست كه فعلش غايت دارد نه ذات حق .\r\nحكمت هر مخلوقى غايتى است نهفته در ذات آن مخلوق و اين كه مىگوئيم خدا حكيم است يعنى مخلوقات را به سوى غايات طبيعى آنها سوق مىدهد .\r\n\r\n( 5 - خداوند مريد طاعات و كاره معاصى است )\r\nپنجمين مسأله در باب افعال الهى آنست كه خداوند نسبت به طاعات و نيكىها مريد و خواهان است و نسبت به معاصى و بديها كاره و ناخواهان است سؤال اينست كه :\r\nآيا خداوند هم مريد طاعات و هم معاصى است ؟ .\r\nآيا خداوند نه مريد طاعات و نه معاصى است ؟ .\r\nآيا خداوند مريد معاصى بوده و كاره از طاعات است ؟ .\r\nآيا خداوند مريد طاعات و كاره از معاصى است ؟ .\r\nاشاعره مىگويند : هر چيزى كه در خارج واقع مىشود بدون استثناء فعل خداوند است چه طاعات و چه معاصى ، و هر چيزى كه فعل حق است مراد خداوند هم هست پس خداوند هم مريد طاعات و هم معاصى است خدا است\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nكه مريد فعل واجب از بعضى و مريد ترك واجب از بعض ديگر است . خدا است كه هم مريد فعل حرام از گروهى و هم ترك حرام از گروه ديگر است و . . .\r\nاين سخن اشاعره از آنجا ناشى مىشود كه طرفدار جبر هستند و مىگويند :\r\nهر آنچه را كه بندگان انجام مىدهند به ارادهء الهى است و فاعل حقيقى افعال عباد خداوند است ولى بدست اين عبد انجام داده بنا بر اين فاعل معاصى هم خداست خدا خواسته كه زيد مطيع باشد و بكر عاصى ، خدا خواسته كه خالد كافر بوده و على مسلمان و . . . و در اين رابطه حديث مرسلى هم از پيامبر نقل مىكنند كه حضرتش ( صلّى اللّه عليه و آله ) فرموده :\r\n( ما شاء اللّه كان و ما لم يشأ لم يكن ) .\r\nدر مقابل دانشمندان عدليه مىگويند : خداوند فقط مريد طاعات است چه نسبت به بندگان خوب و چه بد ، چه كافر چه مسلمان و نسبت به معاصى فقط كاره است چه از مؤمن و چه از كافر يعنى خداوند از بندگانش خواسته كه مطيع بوده و از عصيان دست بردارند و در نظام تكوين هر چه را خدا بخواهد همان انجام خواهد گرفت ولى در نظام تشريع و در محدودهء افعال اختياريه اينچنين نيست كه هر چه را خدا مىخواهد بطور جبر حتما انجام گرفته و هر چه را او كراهت دارد حتما ترك شود بلكه بشر مختار است و مىتواند با ارادهء خويش مؤمن و مطيع باشد و يا با ارادهء خويش عاصى و كافر گردد .\r\nهر كدام از اشاعره و عدليه براى اثبات مدعاى خويش دلائلى آورده‌اند :\r\nامّا دلائل عدليه : از قول عدليه در كتاب سه دليل عنوان شده كه عبارتند از :\r\nدليل اوّل : مقدمه : هر يك از حسن و قبح دو شعبه دارند : 1 - حسن و يا قبح فعلى 2 - حسن و يا قبح فاعلى منظور از حسن فعلى عبارتست از عمل\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nنيكى كه فاعل انجام داده و مستحق مدح شده است و منظور از قبح فعلى عبارتست از عمل زشتى كه فاعل انجام داده و بخاطر آن مستحق مذمت گرديده و منظور از حسن فاعلى عبارتست از اينكه شخص كار نيكى انجام نداده ولى حسن سريره داشته و مريد كار نيك مىباشد .\r\nو منظور از قبح فاعلى آنست كه فاعل كار زشتى بجا نياورده ولى سوء سريره داشته و مريد قبيح بوده است و نسبت ميان حسن فعلى و فاعلى عموم و خصوص مطلق است يعنى هركجا حسن فعلى باشد كاشف از حسن فاعلى هم هست و لا عكس و هكذا نسبت ميان قبح فعلى و فاعلى [ و در اصول از حسن فعلى تعبير به اطاعت و از حسن فاعلى تعبير به انقياد و از قبح فعلى تعبير به عصيان و از قبح فاعلى تعبير به تجرّى مىشود 
  ] حال در نزد عقلاء عالم همانطورى كه شخص را بر انجام كار نيك مدح مىكنند بر حسن فاعلى هم مدح مىكنند و در مقابل همانگونه كه شخص را بر ارتكاب كار زشت ملامت مىكنند بر قبح فاعلى يعنى ارادهء فعل قبيح هم سرزنش مىكنند با حفظ اين مقدمه مىگوئيم :\r\nفعل حسن ، حسن است و از مولاى حكيم صادر مىشود و ارادهء كار نيك هم نيكو است و از خداى حكيم صادر مىشود و كراهت از كار نيك ، زشت است و از مولاى حكيم صادر نمىشود پس خداوند نسبت به طاعات و نيكىها مريد است و نه كاره .\r\nمتقابلا كار زشت ، زشت است و از مولاى حكيم صادر نمىشود و ارادهء فعل قبيح هم قبيح است و از مولاى حكيم صادر نمىشود كراهت از فعل قبيح حسن است و از مولاى حكيم صادر مىشود پس خداوند نسبت به معاصى كاره است و نه مريد .\r\nدليل دوّم : هنگامى كه ما به قرآن رجوع مىكنيم ملاحظه مىكنيم كه :\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nخداوند در قرآن بندگانش را به امورى فرمان داده و از عباد آنها را خواسته و از امورى نهى فرموده و بر عبادش كراهت داشته و لا ريب در اينكه خداى حكيم [ كه فاعل مختار و ذىشعور است 
  ] امر نمىكند مگر به كارى كه مطلوب و محبوب او باشد و نهى نمىكند مگر از كارى كه مبغوض و مكروه او باشد و گرنه عبث خواهد بود آنگاه اگر اطاعت مكروه ذات حق بود نبايد بدان امر مىكرد و اگر معصيت از كافر مراد حق بود چرا نهى فرموده ؟ .\r\nدليل سوّم : اگر بنا باشد هر چه كه در خارج تحقق مىيابد اعم از طاعات و معاصى مراد حق باشد پس بايد شخص كافر بواسطه كفر ورزيدن مطيع شمرده شود زيرا كه وى كارى را كرده كه خدا از او خواسته كه معصيت باشد و اجتناب كرده از آنچه مكروه حق است و همچنين بايد جميع گناهكاران امت اسلامى مطيع باشند چون مراد را انجام داده و از مكروه الهى اجتناب نموده‌اند درحالىكه اين سخن بالبداهة باطل است و اشعرى هم بدان ملتزم نيست چون با اين سخن مسأله ثواب و عقاب ، بهشت و دوزخ ، وعده و وعيد قابل توجيه نيست .\r\nو امّا دلائل اشاعره : از قول اينها نيز در كتاب سه دليل مطرح و پاسخ داده شده است .\r\nدليل اوّل : تمام چيزهائى كه در خارج محقق مىشود فاعل و ايجاد كنندهء آن خدا است چون همه را او آفريده اعم از طاعات يا معاصى ، خوب يا بد و . . . بنا بر اين قبائح و زشتيها هم به خدا مستند بوده و با ارادهء او انجام مىگيرد زيرا انجام هيچ كارى بدون اراده براى فاعل مختار ميسر نيست .\r\nجواب ما : در مسأله ششم كه داستان جبر و اختيار مطرح خواهد شد ثابت خواهيم نمود كه برخى از افعال و كارهاى ما به خود ما مستند مىباشد\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nو فعل ما است نه فعل حق و طاعات و معاصى از اين قبيل است فانتظروا فانّ الوصول الى النعمة بعد الانتظار جميل .\r\nدليل دوّم : اشعرى مدعى است كه مريد همه طاعتها و معصيتها خداوند است بدليل اينكه اگر مريد اين امور خدا نباشد بلكه خود شخص باشد اگر فرض كرديم كه خدا از شخص كافر طاعت را مىخواهد ولى خود كافر مريد معصيت است در چنين فرضى يا اينست كه مراد هر دو محقّق مىشود اجتماع نقيضين خواهد بود و هو باطل و يا اينست كه مراد هيچ‌كدام از خدا و بندهء كافر محقق نخواهد شد كه اين ارتفاع نقيضين بوده و باطل خواهد بود و يا اينست كه مراد خدا محقق شده و مراد عبد واقع نمىشود كه اين موجب جبر است و همين صحيح است و يا اينست كه در خارج مراد عبد كافر واقع شده يعنى معصيت انجام مىگيرد لازمه‌اش آنست كه ارادهء خداوند مغلوب اراده كافر گردد يعنى خواست خدا انجام نگرفت ولى خواست كافر انجام گرفت پس اراده كافر غالب و اراده خدا مغلوب است و اين لازم فاسد است زيرا كه ارادهء خدا ما فوق همه اراده‌ها است و غالب بر همه چيز است و مغلوبيت در ذات حق راه ندارد پس مريد معاصى هم خدا است .\r\nجواب ما : خداوند از كافر مريد طاعات است ولى نه جبرا بلكه مىخواهد كه كافر با ارادهء خويش اطاعت كند ، آرى اگر خداوند بطور مطلق مىخواست كه كافر اطاعت كند چه بخواهد و چه نخواهد در اين صورت حتما و الّا و لا بد اراده الهى محقق مىشد ولى خدا مىخواهد كه بشر با اراده و اختيار اطاعت يا معصيت كنند و چنين مشيتى يكى از مقدماتش اراده خود عبد است و لذا بدون اراده عبد محال است كه طاعت يا معصيتى انجام پذيرد .\r\nدليل سوّم : آنچه را كه خدا از ازل مىدانست كه محقق مىشود واجب الوجود بوده حتما بايد محقق شود و آنچه را كه مىدانست كه محقق نمىشود\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nممتنع الوجود بوده و حتما نبايد محقق بشود و گرنه لازم مىآيد كه علم خدا جهل شود روى اين اصل كلى اگر خدا از ازل مىداند كه كافر اطاعت نخواهد كرد محال است كه از كافر ارادهء طاعت كند و گرنه يلزم كه خدا چيزى را اراده مىكرد كه ممتنع الوجود است و هو باطل .\r\nجواب ما : خداوند مىدانست كه كافر با اراده و اختيار خودش اطاعت نخواهد كرد و چنين علمى سبب جبر نيست به بيانى كه تفصيلا در باب علم الهى گذشت .\r\n\r\n( 6 - جبر و اختيار )\r\nيكى از مسائلى كه از قديم الايام در ميان متكلمين اسلامى مطرح بوده و هست مسأله مهمّ جبر و اختيار است سؤال اينست كه آيا بشر در كارهائى كه انجام مىدهد چه كار خوب و چه كار بد مجبور است و هيچ اراده و اختيارى از خود ندارد بلكه چه بخواهد و چه نخواهد آن فعل از او صادر خواهد شد ؟ و يا ما انسانها در افعال خود مختار هستيم و هر كارى كه انجام مىدهيم به ارادهء خود ما است و جبرى در ميانه نيست ؟\r\nدر اين زمينه بطور كلى دو نظريه وجود دارد :\r\n1 - گروهى از دانشمندان اسلامى طرفدار مذهب جبر هستند و بقول پير هرات خواجه عبد اللّه انصارى : همه از روز ابد ترسند ولى عبد اللّه از روز ازل ترسد يعنى سرنوشت ما از پيش تعيين شده و عنان اختيار از كف ما بيرون است ، نخستين كسى كه مذهب جبر را اختراع نمود شخصى بنام جهم بن صفوان بود كه پيروان او را جهميه مىگفتند و امروز اشاعره پيروان اين مسلك بوده و به جبريه يا مجبره شهرت دارند و خود اينها چهار گروه شده و هر\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nكدام سخنى دارند كه عبارتست از :\r\nالف : خود جهم بن صفوان مىگويد : فاعل جميع افعالى كه بدست بشر انجام مىپذيرد خداوند است و اسناد آن افعال بسوى ما مجازى است و وقتى مىگوئيم فلانى نماز خواند يا روزه گرفت بمنزله آنست كه بگوئيم فلانى قد كشيد و يا چاق شد كه هرگز اختيارى نيست .\r\nب : ابو الحسن اشعرى و بعض ديگر مىگويند : فاعل افعالى كه بدست ما انجام مىگيرد خداوند است منتها عبد تنها مكتسب است يعنى به قول فاضل قوشچى در شرح تجريدش در ص 341 :\r\nالمراد بكسبه اياه مقارنته لقدرته و ارادته من غير ان يكون هناك منه تأثير او مدخل فى وجوده سوى كونه محلا له . پس قدرت عبد تاثيرى ندارد بلكه قدرت و مقدور همه به تأثير الهى يافت مىشوند .\r\nج : قاضى ابو بكر باقلانى گفته : فاعل كليه افعال ما خداوند است ولى عنوان اطاعت و عصيان از عبد است يعنى كار خوب را خدا بدست ما انجام مىدهد ولى ما مطيع شمرده مىشويم و كار زشت را خدا بدست ما انجام مىدهد ولى ما عاصى ناميده مىشويم .\r\nد : ابو اسحاق اسفراينى گفته : افعالى كه در خارج از ما سر مىزند هم به قدرت خدا و هم به قدرت بنده واقع مىشود و قدرت هر دو در صدور آن دخيل است و اين جمله معروف است كه روزى قاضى عبد الجبار معتزلى وارد بر صاحب بن عباد شد و ديد كه ابو اسحاق اسفراينى در آنجا جلوس كرده فورا گفت :\r\nسبحان من تنزه عن الفحشاء ، ابو اسحاق بلا فاصله در جواب گفت : سبحان من لا يجرى فى ملكه الّا ما يشاء .\r\n2 - گروه ديگر از متكلمين اسلامى كه معتزله و اماميه باشند طرفدار آزادى و اختيار هستند و اولين كسى كه اين نظريه را اظهار نمود معبد جهنى\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nعراقى و غيلان دمشقى بودند كه در زمان هشام بن عبد الملك زندگى مىكردند و خود اين گروه دو دسته شده‌اند :\r\n1 - برخى همانند ابو الحسين بصرى مىگويند : علم به اينكه : ما انسانها فاعل افعال اختياريهء خود هستيم و جبرى در كار نيست از ضروريات و بديهيات است و ما فوق استدلال است .\r\n2 - و گروهى همانند جبائيان و . . . مىگويند : علم به اين مطلب نظرى و استدلالى است .\r\nخواجهء طوسى قول اوّل را برگزيده و مدعّى است كه : الضرورة قاضية باستناد افعالنا الينا .\r\nو بيان مطلب اينست كه : هر كدام از ما به وجدان خود مراجعه كنيم و برخى از افعال را با برخى ديگر مقايسه كنيم فرق ما بين افعال اختياريه و غير آن را خواهيم يافت بعنوان مثال :\r\nآيا حركات دست انسان مرتعش با حركات دست انسان سالم و طبيعى يكسانند و فرق ندارند ؟ آيا از بالاى مناره پله پله آمدن با سقوط از بالاى مناره و با سر به زمين آمدن فرقى ندارد ؟ آيا پريدن يك انسان چتر باز از داخل هواپيما و پرواز در فضاى بيكران با سقوط بهمن عظيم از بلندترين قلّه‌هاى جهان يكسان است ؟ و هر دو جبر است ؟ .\r\nآيا سقوط يك سنگ و خوردن بر مغز انسان با فرود آمدن مشت گره كرده و خوردن بر فرق سر يكسان است ؟ هرگز اينها مساوى نيستند و وجدانا فرق دارند و آن اينكه يكى از اين دو تا همراه با قدرت است كه فاعل اگر نخواهد انجام نمىدهد ولى آن ديگرى همراه با قدرت نيست .\r\nاز همه بالاتر اينكه انسان همواره بر سر دوراهىها محاسبه مىكند و راهى را انتخاب مىكند خود بهترين دليل بر اختيار است :\r\n\r\n","description":"","footnote":"","page_name":" 225 ","page_number":225},
  {"content":"\r\n\r\n اينكه گوئى اين كنم يا آن كنم * خود دليل اختيار است اى صنم \r\nو اصولا آقاى اشعرى در شعار و بحثهاى علمى جبرى است ولى در عمل سراسر اختيارى است زيرا اگر جبر است مذمت چرا ؟ وجود قوانين جزائى و كيفرى چرا ؟ شلاق چرا ؟ اعدام چرا ؟ و . .\r\nو امّا سخنان اشاعره : اشاعره براى اثبات مدعاى خود حدود نه برهان اقامه كرده‌اند كه يك به يك آورده و جواب مىدهيم :\r\nدليل اوّل : افعالى كه از ما صادر مىشود از دو حال خارج نيست :\r\n1 - يا همراه با احتمال عدم صدور است يعنى امكان صدور و عدم صدور هر دو موجود بود مع ذلك موجود شد .\r\n2 - و يا همراه با احتمال عدم صدور نيست بلكه عدم صدورش ممتنع است و حتما بايد صادر شود .\r\nامّا فرض ثانى اشكالش اينست كه مستلزم جبر است زيرا چيزى كه جانب فعلش ممكن و جانب تركش محال باشد واجب الصدور است و تحت قدرت نيست كه طرف فعل و ترك مساوى باشد و امّا فرض اوّل خود دو صورت دارد .\r\n1 - با اينكه هر دو طرف ممكن بود ولى صادر شد و محقق گرديد در سايه وجود مرجح .\r\n2 - با امكان دو طرف مع ذلك موجود شد آن هم بدون اينكه عاملى مرجحى در كار باشد .\r\nامّا احتمال ثانى باطل است چون مستلزم ترجيح بلا مرجح است و امّا احتمال اوّل خود دو صورت دارد :\r\n\r\n","description":"","footnote":"","page_name":" 226 ","page_number":226},
  {"content":"\r\n\r\n1 - يا آن عامل مرجح از فعل خود مكلف است .\r\n2 - و يا از فعل خداوند است اگر فعل خود مكلف باشد نقل كلام به خود آن مرجح نموده و همين سخنان را تكرار مىكنيم و تسلسل لازم مىآيد كه باطل است پس بناچار بايد امر منتهى شود به يك مرجّحى از خارج كه مجبور سازد بر فعل و فعل با وجود آن واجب الوجود شود و اين همان جبر است .\r\nجواب ما : اوّلا : مكرر گفته‌ايم كه در فاعلهاى مختار علّت تامه داراى دو ركن است : 1 - قدرت ذاتيه فاعل 2 - داعى فاعل و مكرر گفته‌ايم كه اگر نظر به ذات قدرت بدوزيم و از داعى صرفنظر كنيم صدور الفعل من الفاعل ممكن به امكان ذاتى است ولى اگر داعى را هم مد نظر قرار دهيم صدور الفعل ضرورى و واجب مىگردد ولى چنين وجوبى سبب جبر نيست الوجوب بالاختيار لا ينافى الاختيار بل يحققه زيرا هر قادر مختارى عند وجود الداعى صدور فعل از او ضرورى خواهد بود اين مطلب در حق پروردگار ثابت است و همين معنا را نسبت به مكلفين مىگوئيم كه بالنظر الى القدرة الذاتيه صدور فعل همراه با احتمال لا صدورى است ولى بالنظر الى الداعى صدور الفعل حتمى شده و لا صدورش ممتنع مىشود ولى جبر هم نيست ثانيا خود شما اشاعره معتقديد كه قادر مختار مىتواند يكى از دو مقدورش يعنى فعل يا ترك را بر ديگرى ترجيح دهد بدون هيچ مرجحى و ترجيح بلا مرجح را تجويز مىكنيد و بقول ابو الحسن اشعرى : انسانى كه از درنده‌اى مىگريزد اگر بر سر دوراهى برسد كه هر دو مساويند بدون مرجح يكى را برمىگزيند و كذا انسان گرسنه اگر دو قرص نان مساوى داشته باشد يكى را بر ديگرى بدون مرجح انتخاب مىكند و كذا انسان تشنه اگر دو ظرف آب مساوى داشته باشد يكى را بر ديگرى انتخاب مىكند بلا مرجح و اصولا بر\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nهمين اصل از شبهه بعض فلاسفه جواب مىدهيد كه آنها مىگويند خدا فاعل موجب است زيرا افعالى را كه انجام مىدهد يا با مرجح است و يا بدون مرجح كه ترجيح بلا مرجح است و محال و امّا با مرجح كه جبر است پس فاعل موجب است شما مىگوئيد : خير قادر مختار يكى از دو طرف فعل و ترك را ترجيح مىدهد بدون مرجح حال آقاى اشعرى : باؤك تجر و باؤنا لا تجر ؟\r\nچگونه در جواب از شبهه فلاسفه مىگوئيد ترجيح بلا مرجح جايز است ولى در اين دليل اولتان مىگوئيد ترجيح بلا مرجح محال است ؟ ! آيا غير از اينست كه هركجا صرفا براى اثبات مدعاى خويش تلاش مذبوحانه مىكنيد ؟\r\nو متعصبانه بدنبال اثبات مطلب خويش هستيد و لو موجب رفع يد از هر مبنائى باشد ؟ .\r\nدليل دوّم : اگر ما انسانها فاعل و بوجودآورندهء افعال و كارهاى خود بوديم لازمه‌اش اين بود كه به آن افعال عالم باشيم ولى اين لازم باطل است پس آن ملزوم هم باطل است .\r\nبيان ملازمه : ملازمه از بديهيات است زيرا كه تا فاعل علم به فعل خويش نداشته باشد چگونه مىتواند بوجودآورنده فعل باشد پس اگر ما خود فاعليم بايد عالم هم باشيم كه چه مىكنيم .\r\nبيان بطلان لازم : در بعض موارد ما مىبينيم كه به افعال خود علم نداريم فى المثل كسى كه مسافتى را مىخواهد كه طى كند اصل حركت و مسافت مورد نظر از لحاظ مبدء و منتهى معلوم او است ولى حركات جزئيه‌اى كه در اثناء حركت به سمت مقصد انجام مىدهد مورد التفات و علم او نيست و اگر بپرسى چندين گام برداشتى تا به مقصد رسيدى ؟ جوابى ندارد و نمىداند يا مثلا كسى كه يك ساعت سخنرانى مىنمايد اصل سخنرانى و موضوع كلى آن و مبدء\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nو منتهاى آن مشخص است ولى كلمات جزئيه‌اى كه در اثناء سخنرانى به كار گرفته اگر از او بپرسى كه چند كلمه گفته‌اى ؟ نمىداند و نيز توجه به ابراز تكلم يعنى حنجره مخارج حروف - صوت - هوا - زبان - كام و . . . ندارد يا مثلا شخصى كه نامه‌اى مىنويسد اصل نوشتن نامه و موضوع آن را سربسته مىداند و به ياد دارد ولى جزئيات حروف و كلماتى كه بر روى كاغذ آورده و اصل قلم و مركب و كاغذ و انگشتان دست و حركت اصابع و . . . معلوم و ملتفت او نيست پس ملزوم هم باطل است يعنى ما انسانها خود فاعل افعالمان نيستيم بلكه خدا فاعل آنها است .\r\nجواب ما : مقدمه : همانگونه كه مكرر گفته‌ايم : ما دو نوع فاعل داريم :\r\n1 - فاعل موجب و بدون اختيار و اراده همانند آتش كه بوجودآورندهء حرارت است و شمس كه ايجاد كنندهء روشنائى است و . . .\r\n2 - فاعلهاى مختار و با قصد همانند خداوند و انسان به عبارت ديگر :\r\nما يك فاعل بالطبع داريم و يك فاعل بالقصد با حفظ اين مقدمه مىگوئيم :\r\nامّا در مورد فاعلهاى موجب ما ملازمهء كلام شما را قبول نداريم كه اگر فاعل است بايد عالم هم باشد بلكه مىگوئيم : نار فاعل احراق است ولى عالم به فعل خويش نيست و اين را شما هم قبول داريد .\r\nو امّا در مورد فاعلهاى مختار و بالقصد ما ملازمهء استدلال شما را تا حدودى مىپذيريم يعنى قبول مىكنيم كه صدور فعل از فاعل بالقصد مستلزم علم به آن فعل است و لكن لازم نيست كه علم تفصيلى به همهء حركات جزئيه داشته باشد بلكه علم اجمالى كافى است يعنى اجمالا مىدانند كه در مسير از قم به تهران حركات جزئيه فراوانى خواهد داشت امّا اينكه نقطه به نقطه و لحظه به لحظه حركات جزئيه مدّ نظر او باشد دليلى ندارد .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nدليل سوّم : اگر ما انسانها فاعل افعال خويش باشيم لازم مىآيد اجتماع دو قادر مستقل بر مقدور واحد و اللازم باطل فالملزوم مثله .\r\nبيان ملازمه : بدون ترديد قدرت خداوند عام است و به هر مقدورى و ممكنى تعلق مىگيرد پس خداوند قادر بر هر مقدورى است و از جملهء امورى كه مقدور حق هستند همين افعال بندگان است آنگاه اگر بنده هم بر اين افعال قادر باشد لازم مىآيد اجتماع قدرت خدا با قدرت بنده در فعل واحد .\r\nبيان بطلان لازم : زيرا كه اگر فرض كنيم در موردى خداوند اراده كند ايجاد آن فعل را و عبد اراده كند اعدام آن را از سه حال خارج نيست :\r\n1 - يا اينست كه مراد هر دو واقع مىشود كه اين مستلزم اجتماع نقيضين است .\r\n2 - و يا اينست كه مراد هيچ‌كدام واقع نمىشود كه اين مستلزم ارتفاع نقيضين است .\r\n3 - و يا اينست كه مراد يكى از آن دو جامهء عمل مىپوشد نه آن ديگرى كه اينهم مستلزم ترجيح بلا مرجح است فاللازم باطل پس ملزوم هم باطل مىشود يعنى اينكه عبد فاعل افعال خويش باشد و قادر بر آنها باشد باطل است بلكه عادت الهى بر اين جارى شده كه كارهايش را با اين وسيله و سبب انجام دهد .\r\nجواب ما : ما مىگوئيم : در موردى كه خدا اراده كند فعل را و عبد اراده كند ترك را در اينجا مراد خدا واقع خواهد شد يعنى آن عمل صادر مىگردد و اينكه گفتيد ترجيح بلا مرجح است مىگوئيم : خير ترجيح مع المرجح است و آن اقوائيت قدرت خداوند است و عند المعارضه بر قدرت عبد غلبه مىكند\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nو ارادهء الهى ارادهء عبد را در هم مىشكند .\r\nدر خاتمه اين دليل جناب علّامه رحمه اللّه مىفرمايد : اين استدلال را بعض الاشاعره از دليل متكلمين در باب توحيد الهى اقتباس نموده‌اند و خلاصهء آن دليل اينست كه : هرگاه در هستى دو آفريدگار باشند عالم تباه مىشود زيرا كه اگر فرض كنيم يكى از آن دو اراده كند آمدن باران را و ديگرى اراده كند نيامدن آن را يا اينست كه مراد هر دو واقع خواهد شد كه اجتماع نقيضين است و يا مراد هيچ‌كدام واقع نخواهد شد كه ارتفاع نقيضين است و يا مراد يكى واقع مىشود نه ديگرى كه اينهم ترجيح بلا مرجح است و فاسد است پس وجود دو آفريدگار در عالم باطل است و اين همان برهان تمانع است كه قرآن به آن اشاره كرده آنجا كه مىگويد :  لَوْ كانَ فِيهِما آلِهَةٌ إِلَّا اللَّهُ لَفَسَدَتا  .\r\nحال اين طرز استدلال در باب دو واجب الوجود قابل تصور هست باينكه فرض كنيم كه هر دو قدرت مساوى باشند ولى در ما نحن فيه جارى نيست زيرا كه دو قادر قدرتشان مساوى نيست بلكه قدرت عبد مغلوب و قدرت حق غالب است .\r\nدليل چهارم : مقدّمه : هر چيزى بخواهد در چيز ديگر تأثير گذاشته و آن را ايجاد كند بايد از آن جهت كه تأثير مىگذارد مخالف و مباين با او باشد يعنى خود اين حكم براى او ثابت نباشد فى المثل بايد واجب الوجود باشد تا بتواند تأثير كند و ممكنات را ايجاد كند يا قديم باشد تا بتواند در حوادث اثر بگذارد ، بايد مجرّد باشد تا جسم آفرين باشد بايد نامتناهى باشد تا بتواند متناهيات را بيافريند و . . . با حفظ اين مقدمه مىگوئيم : ترديدى نيست در اينكه ما انسانها موجوداتى حادث هستيم يعنى نبوده و بعد پيدا شده‌ايم آنگاه امر حادث\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nنمىتواند حدوث آفرين باشد چون همين حدوث كه علت فعل من است علت خودم نيز هست پس من خود به حدوث محتاجم چگونه بتوانم حدوث آفرين باشم ؟ نظير اينكه آب در گرم شدن به آتش محتاج است چگونه ممكن است كه همين آب سبب گرمى آتش باشد ؟ .\r\nجواب ما : ما نگفته‌ايم كه انسان تاثير مىگذارد و حدوث مىآفريند خير حدوث يك عنوان اعتبارى است كه ما براى اشياء اعتبار مىكنيم يعنى چيزى كه نبوده سپس بوجود آمده مىگوئيم : حادث است امّا حدوث يك عنوان است و سخن ما اينست كه انسان در ذات و ماهيت اين امر حادث از قبيل كتابت و . . . تأثير گذارده و احداث كند و اصل ذات مغاير با حدوث است .\r\nدليل پنجم اشاعره : اگر ما انسانها فاعل افعال خود بوديم لازمه‌اش اين بود كه بتوانيم جسم هم احداث كنيم و اللازم باطل فالملزوم مثله .\r\nبيان ملازمه : علتى كه مصحح و مجوز تعلق قدرت و احداث باشد در جسم هم موجود است و آن علت حدوث است يعنى همانطورى كه فعل ما حادث است و نبوده سپس ايجادش مىكنيم همچنين جسم هم حادث است پس اگر ما قادريم بر ايجاد افعال و حوادث بايد قادر باشيم بر ايجاد جسم لانّ العلة تعمم .\r\nبيان بطلان لازم : بالاجماع ما قادر بر ايجاد جسم نيستيم پس ملزوم هم باطل است يعنى ما قادر بر ايجاد افعال خويش نيستيم .\r\nجواب ما : ما نمىگوئيم كه هر فاعلى بر هر فعلى قادر است بلكه ما مىگوئيم : انسانها بر بعضى از افعال قادرند و پاره‌اى از افعال اختيارى آنها\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nاست ولى بر افعال زيادى هم قادر نيستند و به بيان مرحوم علامه رحمه اللّه :\r\nامتناع صدور جسم از ما نه بخاطر حادث بودن آنست تا شما بگوئيد پس هيچ مقدور ما نيست بلكه امتناع صدور جسم از ما به لحاظ اينست كه ما خود جسم هستيم و جسم در جسم تاثير نمىگذارند و در بيان جواب دليل چهارم گفتيم كه هر چيزى كه مىخواهد در شيء ديگر تأثيرى بگذارد بايد از آن جهت مغاير با او باشد و خود محكوم به آن حكم نباشد .\r\nدليل ششم : اگر ما انسانها فاعل افعال خويش بوديم لازمه‌اش آن بود كه دوباره هم بتوانيم عملى را انجام دهيم كه من جميع الجهات همانند عمل نخستين باشد فى المثل خطى را بنويسيم كه از هر جهت همانند خط اول باشد درحالىكه چنين نيست زيرا كه اگر در نوشته دوم دقت كنيم خواهيم ديد كه ميان اولى و دوّمى تفاوتهاست پس جبر در كار است .\r\nجواب ما : اولا بعض از افعالى كه كه از ما انسانها در زمان ثانى صادر مىشود عينا مثل همان افعالى است كه در زمان اول از ما صادر شده مثل بسيارى از حركات و رفتن و گفتن و ديدن و خوردن و . . . ثانيا بعض ديگر از افعال هم كه در زمان ثانى متعذر است مثل زمان اول باشد به خاطر استحاله آن نيست بلكه بخاطر عدم احاطه كليه است يعنى بار اوّل دقت نكرده و مقادير حروف را بدرستى ضبط نكرديم و لذا بار ثانى با بار اوّل فرقى دارد ولى يك خطاط هنرمند حاضر است هزار خط بنويسد كه همه آنها از هر جهت مثل هم باشند .\r\nدليل هفتم : اگر انسان فاعل افعال خويش مىبود يكى از افعالش ايمان آوردن به خدا بود آنگاه لازم مىآمد كه انسان فاعل ايمان هم باشد و اگر\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nانسان فاعل مختار ايمان مىبود لازمه‌اش اين بود كه برخى از افعال انسانها از افعال خداوند بهتر بود زيرا كه ايمان از فعل عبد است ولى بوزينه و خوك و . . . از فعل خداوند است و واضح است كه ايمان از بوزينه بهتر است درحالىكه بالاجماع فعل عبد از فعل خدا بهتر نيست پس معلوم مىشود كه ايمان فعل خدا است نه فعل عبد .\r\nجواب ما : چنين مقايسه‌اى باطل است زيرا شما كه مىگوئيد : ايمان بهتر است از چه جهت ايمان بهتر است ؟ اگر مرادتان اينست كه از نظر دنيوى و منافع آن بهتر است يعنى اگر انسان ايمان بياورد در دنيا ثروت و مكنت پيدا مىكند زندگىاش سر و سامان مىيابد از خوشىهاى دنيا مستفيض و از بديهاى آن در امان مىماند خواهيم گفت : نه چنين است زيرا ايمان به خدا آغاز محروميتها در اين دنيا است ، ايمان همان و گذاشته شدن اعمال سنگين و مشقت بار از روزه - حج - جهاد - و . . . همان كجاى ايمان نفع دنيوى و خير عاجل دارد اينكه همه‌اش زحمت است ، سراسر سختى است و . . .\r\nو اگر مرادتان اينست كه ايمان داراى خير اخروى است يعنى بدنبال ايمان به خداوند و عمل صالح مدح و ثواب الهى در كار است و در قيامت انسان متنعم مىشود خواهيم گفت پس خود ايمان بما هو ايمان خير نيست بلكه خيرات نتائجى هستند كه از ايمان سر چشمه مىگيرند پس در حقيقت مدح و ثواب خير است و اينها فعل خدا هستند نه فعل بشر پس بازهم فعل خدا از فعل خلق خير است .\r\nدليل هشتم : بدون ترديد شكر ايمان مثل ساير نعمتها واجب است و روايات بسيارى هم دالّ بر اين معنا است و مسأله اجماعى هم هست حال اگر ايمان از فعل خدا نبود بلكه از فعل عبد بود نبايد شكر خدا بر ما بندگان\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nواجب باشد و اللازم باطل فالملزوم مثله .\r\nبيان ملازمه : روشن است كه اگر فعلى از افعال خود ما بود وجهى ندارد كه ديگرى را بر آن شاكر باشيم بلكه بايد از خودمان متشكر باشيم .\r\nبيان بطلان لازم : اجماعى است ، پس ملزوم هم باطل است .\r\nجواب ما : شكر خدا نه بر خود ايمان است بلكه بر توفيق خدا و تسهيل اسباب و آماده كردن وسائل است چون ايمان ما حاصل از دعوت انبياء و ترغيب اولياء و تعليم علماء دين است و اينكه خدا ما را قدرت داده كه بتوانيم ايمان بياوريم او را شاكريم و اينها از افعال ما نيستند بلكه فعل خداوند است خلاصه خدا را بر لطف او و زمينه‌سازى او بر ايمان ما شاكريم .\r\nدليل نهم : ادله‌اى كه تا به حال ذكر شده عموما استدلال عقلى بودند ولى دليل نهم استدلال نقلى است و آن اينكه اشاعره به آياتى چند از قرآن كه از آنها بوى جبر مىآيد و يا ظهور در جبر دارند استدلال كرده‌اند به منظور اثبات اينكه انسان مجبور است و آن آيات عبارتند از :\r\n1 - قرآن فرموده :  اللَّهُ خالِقُ كُلِّ شَيْءٍ  يعنى خداوند آفريننده هر چيزى است و از جملهء اشياء همانا افعال بندگان است پس اللّه خالق افعال العباد .\r\n2 - قرآن فرموده :  وَ اللَّهُ خَلَقَكُمْ وَ ما تَعْمَلُونَ  يعنى خدا شما را و اعمالتان را آفريده پس خالق و فاعل افعال ما خدا است .\r\n3 - قرآن فرموده :  خَتَمَ اللَّهُ عَلى قُلُوبِهِمْ وَ عَلى سَمْعِهِمْ وَ عَلى أَبْصارِهِمْ غِشاوَةٌ  يعنى خداوند بر دلهاى كافران مهر زده و قادر بر ادراك حقايق نيستند پس جبر است .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n4 - قرآن فرموده :  وَ مَنْ يُرِدْ أَنْ يُضِلَّهُ يَجْعَلْ صَدْرَهُ ضَيِّقاً حَرَجاً  يعنى هر كسى كه خدا را بخواهد گمراه سازد دل او را بسيار ضيق و تنگ قرار مىدهد . . . پس گمراه‌كننده خدا است .\r\n5 -  وَ ما تَشاؤُنَ إِلَّا أَنْ يَشاءَ اللَّهُ  و آياتى از اين قبيل :\r\nجواب ما : اگر ما چندين آيه داريم كه حد اكثر ظهور در جبر دارند در مقابل چندين برابر آياتى داريم كه در اختيار و آزادى ظهور دارند و بلكه اظهر و بلكه نص‌اند و دانشمندان شيعه اين آيات را به ده دسته تقسيم نموده‌اند كه عبارتند از :\r\nدسته اوّل : آياتى كه خداوند در آن آيات افعال و كارهاى بندگان را به خود آنها نسبت داده و تصريح مىكند كه فاعل اين افعال خود بشر است حال اگر بوجودآورندهء اين افعال خدا باشد لازم مىآيد كه اسناد آنها به انسانها مجازى باشد و مجازيت خلاف اصل است و مادامىكه كلام را بر ظاهرش حمل مىتوان كرد نبايد بر خلاف ظاهر حمل كنيم . و اين آيات عبارتند از :\r\n1 -  فَوَيْلٌ لِلَّذِينَ يَكْتُبُونَ الْكِتابَ بِأَيْدِيهِمْ  « آل عمران 74 » .\r\n2 -  إِنْ يَتَّبِعُونَ إِلَّا الظَّنَّ وَ إِنْ هُمْ إِلَّا يَخْرُصُونَ  « انعام 117 » .\r\n3 -  إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ  « انفال 56 » .\r\n4 -  بَلْ سَوَّلَتْ لَكُمْ أَنْفُسُكُمْ أَمْراً فَصَبْرٌ جَمِيلٌ  « يوسف 19 » .\r\n5 -  فَطَوَّعَتْ لَهُ نَفْسُهُ  « مائده 34 » .\r\n6 -  مَنْ يَعْمَلْ سُوءاً يُجْزَ بِهِ  « نساء 133 » .\r\n7 -  كُلُّ نَفْسٍ بِما كَسَبَتْ رَهِينَةٌ  « مدثر 23 » .\r\n8 -  كُلُّ امْرِئٍ بِما كَسَبَ رَهِينٌ  « نجم 22 » .\r\n9 -  ما كانَ لِي عَلَيْكُمْ مِنْ سُلْطانٍ إِلَّا أَنْ دَعَوْتُكُمْ فَاسْتَجَبْتُمْ لِي فَلا \r\n\r\n","description":"","footnote":"","page_name":" 236 ","page_number":236},
  {"content":"\r\n\r\n تَلُومُونِي وَ لُومُوا أَنْفُسَكُمْ  « ابراهيم 22 » .\r\nدسته دوم : آياتى كه مؤمنين را بخاطر ايمانشان ستايش نموده و كافران را بخاطر كفرشان نكوهش نموده است حال اگر فاعل ايمان شخص مؤمن نبود بلكه خداوند است پس مؤمن مدحى ندارد و نيز اگر فاعل كفر در شخص كافر خدا است نه خود شخص پس مذمت كافر بىوجه است از اين مدح و مذمت پيدا است كه فاعل خود عبد است حال آن آيات عبارتند از :\r\n1 -  الْيَوْمَ تُجْزى كُلُّ نَفْسٍ بِما كَسَبَتْ  « مؤمن 17 » .\r\n2 -  الْيَوْمَ تُجْزَوْنَ ما كُنْتُمْ تَعْمَلُونَ  « احقاف 28 » .\r\n3 -  وَ إِبْراهِيمَ الَّذِي وَفَّى  « وفا كرد » « نجم 39 » .\r\n4 -  وَ لا تَزِرُ وازِرَةٌ وِزْرَ أُخْرى  « انعام 165 » .\r\n5 -  لِتُجْزى كُلُّ نَفْسٍ بِما تَسْعى  « طه 17 » .\r\n6 -  هَلْ تُجْزَوْنَ إِلَّا ما كُنْتُمْ تَعْمَلُونَ  « يونس 53 » .\r\n7 -  مَنْ جاءَ بِالْحَسَنَةِ فَلَهُ عَشْرُ أَمْثالِها  « انعام 162 » .\r\n8 -  وَ مَنْ أَعْرَضَ عَنْ ذِكْرِي فَإِنَّ لَهُ مَعِيشَةً ضَنْكاً  « طه 124 » .\r\n9 -  أُولئِكَ الَّذِينَ اشْتَرَوُا الْحَياةَ الدُّنْيا  « بقره 81 » .\r\n10 -  إِنَّ الَّذِينَ كَفَرُوا بَعْدَ إِيمانِهِمْ  « آل عمران 85 » .\r\nدسته سوّم : آياتى كه مىگويد : افعال خدا با افعال بندگان قابل مقايسه نيست زيرا در افعال خدا تفاوت نيست ولى در افعال عباد هست ، در افعال خدا اختلاف نيست ولى در افعال عباد هست در افعال خدا ظلم نيست ولى در افعال عباد هست حال اگر فاعل جميع افعال خدا باشد ديگر اين تقسيم‌بندى بىجا است و امّا آيات :\r\n\r\n","description":"","footnote":"","page_name":" 237 ","page_number":237},
  {"content":"\r\n\r\n1 -  ما تَرى فِي خَلْقِ الرَّحْمنِ مِنْ تَفاوُتٍ  « ملك 4 » .\r\n2 -  الَّذِي أَحْسَنَ كُلَّ شَيْءٍ خَلَقَهُ  درحالىكه كفر و ظلم حسن نيستند پس مخلوق خدا نيستند « سجده 7 » .\r\n3 -  وَ ما خَلَقْنَا السَّماواتِ وَ الْأَرْضَ وَ ما بَيْنَهُما إِلَّا بِالْحَقِّ  « نحل 86 » .\r\n4 -  إِنَّ اللَّهَ لا يَظْلِمُ مِثْقالَ ذَرَّةٍ  « نساء 45 » .\r\n5 -  وَ ما رَبُّكَ بِظَلَّامٍ لِلْعَبِيدِ  « شورى 47 » .\r\n6 -  وَ ما ظَلَمْناهُمْ  « هود 104 » .\r\n7 -  لا ظُلْمَ الْيَوْمَ  « مؤمن 18 » .\r\n8 -  وَ لا يُظْلَمُونَ فَتِيلًا  « رشته ميان هسته خرما » « نساء 56 » .\r\nدسته چهارم : آياتى كه بندگان را ملامت و سرزنش مىكند بر اينكه چرا كفر مىورزند يا معصيت خدا مىكنند حال اگر فاعل كفر خدا است ، بوجودآورنده معاصى خدا است ديگر چرا ما را مذمت مىكند ؟ .\r\n1 -  كَيْفَ تَكْفُرُونَ بِاللَّهِ  « بقره 27 » .\r\n2 -  وَ ما مَنَعَ النَّاسَ أَنْ يُؤْمِنُوا إِذْ جاءَهُمُ الْهُدى  « اسرا 97 » .\r\n3 -  وَ ما ذا عَلَيْهِمْ لَوْ آمَنُوا بِاللَّهِ وَ الْيَوْمِ الْآخِرِ  « نساء 44 » .\r\n4 -  ما مَنَعَكَ أَنْ تَسْجُدَ  « زمر 76 » .\r\n5 -  فَما لَهُمْ عَنِ التَّذْكِرَةِ مُعْرِضِينَ  « مدثر 51 » .\r\n6 -  لِمَ تَلْبِسُونَ الْحَقَّ بِالْباطِلِ  « احزاب 63 » .\r\n7 -  لِمَ تَصُدُّونَ عَنْ سَبِيلِ اللَّهِ  « آل عمران 95 » .\r\nدسته پنجم : آياتى كه در مقام تهديد انسان است و نيز بر تخيير و بر سر دوراهى بودن بشر دلالت دارد حال اگر جبر باشد و خدا خالق اعمال ما باشد\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nديگر انذار و تخيير چه مفهومى دارد ؟ انتخاب من چه‌كاره است ؟ و آن آيات عبارتند از :\r\n1 -  فَمَنْ شاءَ فَلْيُؤْمِنْ وَ مَنْ شاءَ فَلْيَكْفُرْ  « كهف 29 » .\r\n2 -  اعْمَلُوا ما شِئْتُمْ  « سجده 41 » .\r\n3 -  لِمَنْ شاءَ مِنْكُمْ أَنْ يَتَقَدَّمَ أَوْ يَتَأَخَّرَ  « مدثر 41 » .\r\n4 -  فَمَنْ شاءَ ذَكَرَهُ  « مدثر 55 » .\r\n5 -  فَمَنْ شاءَ اتَّخَذَ إِلى رَبِّهِ سَبِيلًا  « مزمل 20 » .\r\n6 -  فَمَنْ شاءَ اتَّخَذَ إِلى رَبِّهِ مَآباً  « بناء 39 » .\r\n7 -  سَيَقُولُ الَّذِينَ أَشْرَكُوا لَوْ شاءَ اللَّهُ ما أَشْرَكْنا وَ لا آباؤُنا  « انعام 150 » .\r\n8 -  وَ قالُوا لَوْ شاءَ الرَّحْمنُ ما عَبَدْناهُمْ  « زخرف 20 » .\r\nدسته ششم : آياتى كه فرمان مىدهد و دعوت مىكند به اينكه بشتابيد بسوى نيكيها و قبل از اينكه فرصت از دست برود كارى كنيد حال اگر جبر باشد ديگر شتاب بسوى خيرات چه مفهومى دارد ؟ و آن آيات عبارتند از :\r\n1 -  وَ سارِعُوا إِلى مَغْفِرَةٍ مِنْ رَبِّكُمْ  « انعام 128 » .\r\n2 -  أَجِيبُوا داعِيَ اللَّهِ  « احقاف 31 » .\r\n3 -  اسْتَجِيبُوا لِلَّهِ وَ لِلرَّسُولِ  « انفال 25 » .\r\n4 -  اتَّبِعُوا أَحْسَنَ ما أُنْزِلَ إِلَيْكُمْ  « زمر 57 » .\r\n5 -  وَ أَنِيبُوا إِلى رَبِّكُمْ  « زمر 56 » .\r\nدسته هفتم : آياتى كه خداوند در آنها مردمان را تشويق و تحريص نموده به اينكه فقط از ما كمك بجوئيد و الطاف ما شامل احوال شما است و اين با\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nجبر منافات دارد :\r\n1 -  إِيَّاكَ نَعْبُدُ وَ إِيَّاكَ نَسْتَعِينُ  « فاتحه الكتاب » .\r\n2 -  فَاسْتَعِذْ بِاللَّهِ مِنَ الشَّيْطانِ الرَّجِيمِ  « نحل 101 » .\r\n3 -  اسْتَعِينُوا بِاللَّهِ  « اعراف 126 » .\r\n4 -  أَ وَ لا يَرَوْنَ أَنَّهُمْ يُفْتَنُونَ فِي كُلِّ عامٍ مَرَّةً أَوْ مَرَّتَيْنِ ثُمَّ لا يَتُوبُونَ . . .  « توبه 126 » .\r\n5 -  وَ لَوْ لا أَنْ يَكُونَ النَّاسُ أُمَّةً واحِدَةً  « زخرف 33 » .\r\n6 -  وَ لَوْ بَسَطَ اللَّهُ الرِّزْقَ لِعِبادِهِ  « شورى 27 » .\r\n7 -  فَبِما رَحْمَةٍ مِنَ اللَّهِ لِنْتَ لَهُمْ  « آل عمران 145 » .\r\n8 -  إِنَّ الصَّلاةَ تَنْهى عَنِ الْفَحْشاءِ وَ الْمُنْكَرِ  « عنكبوت 45 » .\r\nدسته هشتم : آياتى كه راجع به انبياء است و دلالت دارد بر اينكه انبياء براى خاطر ترك اولى استغفار مىنموده و از خداوند طلب آمرزش مىنمودند حال جبر با استغفار نمىسازد :\r\n1 - آدم و حوا گفتند :  رَبَّنا ظَلَمْنا أَنْفُسَنا  « اعراف 23 » .\r\n2 - يونس پيامبر گفت :  سُبْحانَكَ إِنِّي كُنْتُ مِنَ الظَّالِمِينَ  « انبياء 88 » .\r\n3 - موسى فرمود :  رَبِّ إِنِّي ظَلَمْتُ نَفْسِي  « قصص 18 » .\r\n4 - نوح پيامبر عرض كرد :  رَبِّ إِنِّي أَعُوذُ بِكَ أَنْ أَسْئَلَكَ ما لَيْسَ لِي بِهِ عِلْمٌ  « هود 47 » .\r\nدسته نهم : آياتى كه دلالت دارند بر اينكه در قيامت گناهكاران به گناهان خود اعتراف مىكنند و كفار به كفرشان حال اگر جبر است ديگر\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nاعتراف به گناه چه مفهومى دارد ؟\r\n1 -  وَ لَوْ تَرى إِذِ الظَّالِمُونَ مَوْقُوفُونَ عِنْدَ رَبِّهِمْ . . .  « انعام 94 » .\r\n2 -   ما سَلَكَكُمْ فِي سَقَرَ قالُوا لَمْ نَكُ مِنَ الْمُصَلِّينَ . . .   « مدثر 45 » .\r\n3 -  كُلَّما أُلْقِيَ فِيها فَوْجٌ . . .  « ملك 96 » .\r\nدسته دهم : آياتى كه دلالت دارند بر اينكه كافران در روز قيامت حسرت مىخورند و از كفرشان نادم مىشوند از خدا مىخواهند كه آنان را برگرداند ولى سودى ندارد و هكذا عاصيان امت اسلامى حال اگر جبر است ديگر حسرت و ندامت و تقاضاى رجعت چه مفهومى دارد ؟ .\r\n1 -  وَ هُمْ يَصْطَرِخُونَ فِيها رَبَّنا أَخْرِجْنا  « فاطر 35 » .\r\n2 -   رَبِّ ارْجِعُونِ لَعَلِّي أَعْمَلُ صالِحاً   « مؤمنون 102 » .\r\n3 -  وَ لَوْ تَرى إِذِ الْمُجْرِمُونَ ناكِسُوا رُؤُسِهِمْ  « سجده 13 » .\r\n4 -  أَوْ تَقُولَ حِينَ تَرَى الْعَذابَ لَوْ أَنَّ لِي كَرَّةً  « زمر 60 » .\r\nو غير از آيات مذكور از آيات فراوانى كه دليل بر آزادى و اختيار مىباشند .\r\nحال ما هستيم و دو دسته آياتى كه به حسب ظاهر با يكديگر متعارضند چه بايد بكنيم ؟ .\r\nبه نظر ما آيات دسته دوّم يعنى آنها كه ظهور در اختيار دارند بر آيات دسته اوّل از جهاتى ترجيح دارند :\r\n1 - آيات اختيار چندين برابر آيات جبر است و عند المعارضه مقدم مىشوند .\r\n2 - وجدان انسان هم مؤيد اين معنا است كه بشر در افعال خويش\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nمختار است نه مجبور .\r\n3 - تكليف و مسئوليت هم مقتضى است كه بشر آزاد باشد و گرنه معقول نيست كه ما مجبور و مسئول باشيم .\r\n4 - وعده‌ها و وعيدها نيز مقتضى است كه بشر مختار باشد و گرنه مفهومى ندارد .\r\n5 - انذار و بشير هم مقتضى است كه بشر آزاد و مختار باشد .\r\n6 - ثواب و عقاب و بهشت و جهنم هم مقتضى اين معنا است .\r\nحال با اينهمه مرجحات ما به ظواهر دسته دوم از آيات اخذ نموده و ظواهر دسته اوّل را توجيه مىكنيم و مفسرين و متكلمين توجيهات بسيارى براى اين آيات دارند كه بعنوان نمونه از تفاسير شيعه مىتوان به تفسير مجمع البيان مراجعه نمود و از تفاسير عامه به تفسير كشاف زمخشرى كه معتزلى مسلك است مراجعه كرد و ما يك جمله از فاضل قوشچى در شرح تجريد ص 346 نقل مىكنيم : و قد ذكر العلماء تأويلها فى المطولات و لها تأويل عام و هو ان الفعل يجوز ان يسند الى ماله مدخل فى الجمله و لا شك ان اللّه تعالى مبدء لجميع الممكنات ينتهى اليه الكل فلهذا السبب جاز استناد افعال العباد اليه .\r\nدر خاتمه از خوانندگان محترم تقاضامندم كه در اين رابطه كتاب انسان و سرنوشت شهيد مطهرى را مطالعه فرمايند چون مباحث ما بطور مجمل بود .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\n\r\n7 ( مسأله ) ( متولدات )\r\nهفتمين بحث از مباحث افعال الهى پيرامون متولدات است قبل از هر سخنى مقدّمه‌اى را ذكر مىكنم و آن اينكه : فلاسفهء الهى عوالم وجود را به سه دسته تقسيم مىكنند :\r\n1 - عالم مكونات كه عبارتست از همين عالم عناصر [ آب - باد - خاك - آتش 
  ] و عنصريات [ مواليد ثلاث يعنى جمادات و نبات و حيوان 
  ] .\r\n2 - عالم مخترعات كه عبارتست از عالم افلاك و فلكيات يعنى موجودات فلكيّه كه آنها براى افلاك همانند انسان نفس ناطقه و حركت ارادى قائلند . . .\r\n3 - عالم مبدعات كه عبارتست از عالم عقول [ مجردات ذاتيه و فعليه و يا فرشتگان 
  ] و عالم نفوس مجرّده [ كه ذاتا مجرد ولى فعلا مادى است و محتاج به تن مىباشد 
  ] .\r\nو متكلمين اسلام افعالى را كه از فاعلها صادر مىگردد به سه دسته تقسيم مىكنند :\r\n1 - فعل مباشر : و آن عبارتست از فعلى كه بدون واسطه و مستقيما از انسان صادر مىگردد مثل حركت دست و به تعبير قوشچى در ص 348 : الفعل الحادث ابتداء من غير توسط فعل آخر البته منظور روشن است يعنى فعلى كه فعل ديگر واسطه صدور و تحقق آن نيست نه اينكه اين عمل تصادفى و بدون علت تامه محقق شده خير تا اراده نباشد حركت دست مفهومى ندارد .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n2 - فعل متولد : و آن عبارتست از فعلى كه مع الواسطه از انسان صادر مىشود يعنى فعل ديگرى سبب حدوث و صدور آن مىگردد مانند حركت كليد يا قلم سبب حركت دست كه بلا واسطه مقدور ما نيست يعنى نمىتوانيم بدون حركت دست و صرفا با اراده باطنى كليد را به حركت در آورد و درب منزل را بگشائيم و يا قلم را به گردش در آورده و صفحات كاغذ را از مكتوبات مملو سازيم بلكه الّا و لا بد بايد دستمان را به كليد يا قلم گرفته و حركات خاصى را انجام دهيم تا مقصود حاصل شود يا مثلا ما ستون خيمه را از زير سقف خيمه مىكشيم و بدنبال آن سقف فرو مىريزد و بواسطه فرو ريختن سقف جماعتى آسيب‌ديده يا كشته مىشوند در اينجا كشيدن سقف فعل مباشر و فرو ريختن آن فعل متولد اوّل و كشته شدن جمعى فعل متولد در رتبه دوم است . حال فعل متولد خود بر دو گونه است : الف : گاهى فعل متولد در محلّ قدرت حادث مىگردد مثل حركت كليد يا قلم ب : و گاهى در غير محل قدرت حادث مىگردد مثل فرو ريختن سقف و قتل جماعت .\r\nفعل مخترع : و آن عبارتست از فعلى كه در هيچ محلّى واقع نشود بلكه از كتم عدم بوجود مىآيد و پيش از عمل هيچ‌گونه محل و موضوعى در كار نيست مثل ايجاد فرشتگان و خلق عوالم وجود كه سابقهء عدم دارند با حفظ اين مقدمه مىگوئيم :\r\nدر نزد متكلمين عدليه اجماعى است كه فعل مباشر از آن عبد است و فاعل آن خود انسان است [ البته به نظر جبريه يعنى اشاعره همين قسم هم فعل اللّه است 
  ] و فعل مخترع بالاجماع مستند به خدا و فعل خداوند است يعنى خالق كائنات و فرشتگان خدا است انما الكلام در فعل متولد است كه\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nآيا افعال متولده همانند افعال مباشرى به انسان مستند بوده و فعل ما است و يا همانند افعال مخترعه به خدا منتسب بود و فعل او است ؟ .\r\nدر اين زمينه شش نظريه مطرح است :\r\n1 - بيشتر دانشمندان معتزله مىگويند : فعل متولد هم مثل فعل مباشر به ما مستند بوده و ما فاعل آن هستيم منتهى امورى كه مقدور ما است دو دسته است : يك دسته مقدورات بلا واسطه‌اند مثل مباشريات و يك دسته مقدور مع الواسطه هستند مثل متولدات ، و المقدور مع الواسطه مقدور .\r\n2 - معمر بن عباد سلمى مىگويد : كار بنده تنها اراده كردن است و اما بدنبال اراده صدور افعال از ما به مقتضاى طبيعت محل و بطور طبيعى و اتوماتيك است شبيه زدن دگمه و گردش دستگاه عظيمى بطور خودكار [ بقول آيت اللّه شعرانى : معمر بن عباد همان كسى است كه مىگويد : دلالت الفاظ بر معانى بالذات است نه بالوضع و كارهاى جارى در عالم از طبيعت اشياء است و خداى تعالى فقط خلقت كرده است 
  ] .\r\n3 - گروهى از معتزله مىگويند : فعل انسان منحصر در فكر و انديشه است و كليه افعال و حركات از لوازم فكرند و بطور طبيعى از انسان صادر مىشوند [ اى برادر تو همى انديشه‌اى 
  ] .\r\n4 - ابو اسحاق نظام مىگويد : فعل انسان عبارتست از همين حركاتى كه در او حادث مىشوند بر حسب دواعى او مثلا دستش را حركت مىدهد براى گرفتن ، پايش را حركت مىدهد براى رفتن ، سرش را برمىگرداند براى ديدن و انسانيت يك حقيقتى است كه سارى و جارى در كل اين پيكره مىباشد كه از جمله اين مجموعه قلب است و كار قلب همان اراده و اعتقادات است و امّا كارهائى كه جداى از انسان و در خارج انجام مىگيرد از قبيل كتابت و خياطت و . . . اينها فعل خدا هستند منتها به طبع محل يعنى هر محلّى اقتضائى\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nدارد و با فعلى تناسب دارد و خداى طبق اقتضاى آن محلّ فعل مناسب آن را ايجاد مىكند مثلا حرارت را در نار ، برودت را در ماء ، كتابت را در كاغذ و . . .\r\n5 - ثمامه مىگويد : فعل انسان همان است كه در محلّ قدرت او ايجاد مىشود مثل حركات اعضاء و تحريك دست و . . . امّا كارهائى كه از محلّ قدرت ما بيرون است مثل فرو ريختن سقف و . . . اينها حوادثى هستند كه محدث ندارند و افعالى هستند كه فاعل ندارند .\r\n6 - اشاعره مىگويند : همانطورى كه فاعل فعل مخترع خداوند است همچنين فاعل فعل متولد هم خداوند است و بلكه فاعل فعل مباشر هم خدا است .\r\nحال معتزله كه طرفدار قول او بودند براى اثبات مدعاى خويش به ضرورت و بداهت عقليه استناد كرده‌اند يعنى مىگويند بالوجدان افعال متولده را ما به خودمان نسبت مىدهيم مثلا مىگوئيم : من نوشتم ، من خواندم ، ما خياطت كرديم و . . . و در عرف عام مىگويند : سازنده هواپيما فلانى بوده ، مخترع چاپ فلان بوده و . . . و نيز ما مىبينيم كه فاعل فعل متولد مستحق مدح يا ذم است فى المثل كسى كه سنگى را برداشته و انسانى را از زير آن نجات مىدهد اين نجات فعل متولد است ولى فاعل ممدوح است و يا كسى كه سنگى را انداخته و در وسط راه به انسانى اصابت نموده و او را مىكشد اين كشتن فعل متولد است ولى او را مذمت مىكنند و . . . مدح و ذم دليل بر اينست كه فعل ما است .\r\nمصنف ما يعنى خواجه طوسى مىفرمايد : اينكه ما فاعل افعال متولده هستيم از ضروريات است و امور بديهيه قابل استدلال نيستند البته نه اينكه مادون استدلالند بلكه ما فوق استدلال مىباشند و لذا مصنف بر اصل اينكه ما فاعل هستيم استدلال نمىكنند بلكه بر علم به اين امر استدلال مىكنند\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nو البته ممكن است چيزى فى الواقع بديهى باشد ولى علم به آن محتاج به نظر و استدلال باشد ولى گروهى بر آنند كه فاعل بودن ما نسبت به افعال متولده از امور استدلالى و اكتسابى است و دليل آورده‌اند به حسن مدح و دم بر اين افعال ولى مبتلا به دور گرديده‌اند زيرا حسن مدح و ذم در گرو فاعل بودن ما نسبت به اين افعال است آنگاه اگر فاعل بودن ما هم از راه حسن مدح و ذم ثابت شود و دور پيش مىآيد .\r\nقوله و الوجوب : در اين قسمت دو اشكال و جواب مطرح است :\r\n1 - مستشكل مىگويد : فعل متولد مقدور ما نيست بدليل اينكه مقدور آنست كه فعل و ترك آن هر دو مقدور و ممكن باشد درحالىكه در فعل متولد چنين نيست زيرا وقتى كه ما سبب را اختيار كرديم و فعل مباشر را انجام داديم آن فعل متولد يا مسبب حتمى و جزمى و واجب الوجود مىگردد و امر چنين مقدور نيست بلكه جبر است فى المثل كسى كه ستون خيمه را كشيد چه بخواهد يا نخواهد سقف فرو افتاده و انسانهائى را نابود مىسازد پس فعل متولد مقدور ما نيست و وقتى مقدور ما نبود پس فعل ما هم نيست بلكه فعل خدا است .\r\nجواب ما : مقدورات دو دسته‌اند : 1 - مقدور بلا واسطه مثل فعل مباشرى 2 - مقدور مع الواسطه مثل فعل متولد .\r\nحال مىگوئيم : و لو نسبت به فعل متولد مستقيما قدرت نداريم ولى نسبت به فعل مباشر كه قدرت داريم يعنى مىتوانستيم سبب را ايجاد نكنيم و فعل مباشر را انجام ندهيم تا مسبب حتمى نشود پس اين وجوب از اختيار و داعى سر چشمه مىگيرد و بقول دانشمندان : الوجوب بالاختيار لا ينافى الاختيار كما اينكه الامتناع بسوء الاختيار لا ينافى الاختيار بل يحققه\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nو ايضا بقول علماء : المقدور مع الواسطه مقدور ، تنظير : همانگونه كه فعل متولد مسبوق به فعل مباشر است همچنين فعل مباشر هم مسبوق به اراده است كه قبل از اراده و داعى آن فعل مقدور من است و امكان ذاتى دارد ولى بعد الاراده آن فعل حتمى شده و وجوب وجود پيدا مىكند ولى اين وجوب وجود از داعى سرچشمه گرفته و منافاتى با اختيار ندارد .\r\n2 - مستشكل مىگويد : شما گفتيد حسن مدح و ذم دليل آنست كه افعال متولده به ما مستند است ما مىگوئيم : مجرد مدح و ذم دليل آن نيست كه فعل متولده مستند به ما باشد بلكه گاهى ديگرى را بر فعل متولد مذمت مىكنيم حتى اگر يقين داشته باشيم كه فعل مستند به خدا است نه به ما فى المثل كسى كه كودكى را در آتش مىافكند و آتش او را مىسوزاند و خاكستر مىكند ما اين ملقى و افكننده را مذمت مىكنيم درحالىكه احراق و سوزانيدن فعل او نيست بلكه فعل خداست پس مذمت دليل نمىشود كه فعل متولد فعل ما باشد .\r\nجواب ما : مذمت در اين مثال بر سوزاندن نيست بلكه مذمت بر القاء است كه فعل مباشر باشد يعنى در حقيقت مىخواهيم بگوئيم : چرا او را در آتش افكندى ؟ مگر نمىدانستى كه آتش او را مىسوزاند ؟ و گرنه خود احراق كه از فعل خدا است و خدا اين تاثير را به آتش داده مذمتى ندارد بلكه امرى حسن و لازم است زيرا كه اولا مشتمل بر عوض اخروى است و ثانيا مقتضاى سنتهاى الهى است چون اگر آتش نسوزاند و آب تر نكند و سنگ سر كسى را نشكند و خلاصه اگر نظام اسباب و مسببات حاكم نباشد و از هر سببى مسبب خاصى سر نزند كه زندگى بر بشريت تلخ مىگردد و حيات مفهومى نخواهد داشت پس مصالح عامه بر مصلحت شخص مقدم است آرى گاهى اين سنتها در زمان انبياء ( عليهم السلام ) نقض مىشد تا معجزه باشد و قدرت الهى بر\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nبشر روشن گردد همانند قصه ابراهيم خليل .\r\nقوله و وجوب الديه : بعض المعتزله گفته‌اند : كسى كه ديگرى را به آتش مىافكند و مىسوزاند شرعا پرداختن ديه بر او واجب است و اين دليل آنست كه فعل احراق مستند به او است منتهى مع الواسطه ولى جناب علامه مىفرمايد : وجوب ديه يك حكم شرعى است كه اختصاص به فعل ما ندارد زيرا كه كسى كه چاهى مىكند و موجب مىشود كه ديگرى به چاه بيفتد بايد ديه بدهد اگر چه عند العرف افتادن در چاه مستند به او نباشد .\r\n\r\n( 8 - قضا و قدر )\r\nهشتمين مسأله در باب افعال الهى مسأله قضا و قدر است ، اين مطلب از مطالب مهم و دقيق باب عدل الهى است و طبق حديث امير المؤمنين ( عليه السلام ) مسأله قضا و قدر دريائى بس عميق است كه تا كسى شنا بلد نباشد نمىتواند وارد آن شود و راهى بس تاريك و ظلمانى است كه تا چراغى در دست نباشد قدرت پيمودن آن نيست و سرى از اسرار الهى است كه تا كسى اهل سر نباشد نمىتواند پيرامون آن كنكاش نمايد و متن حديث به قرار ذيل است :\r\nقال امير المؤمنين ( عليه السلام ) لرجل و قد سأله عن القدر فقال بحر عميق فلا تلجه ثم سأله ثانيا عن القدر فقال طريق مظلم فلا تسلكه ثم سأله ثالثة فقال سر اللّه فلا تتكلمه و قال ( عليه السلام ) فى القدر الا ان القدر سر من سر اللّه تعالى و ستر من ستر اللّه و حرز من حرز اللّه مرفوع فى حجاب اللّه مطوى عن خلق اللّه مختوم بخاتم اللّه سابق فى علم اللّه وضع اللّه العباد عن علمه و رفعه فوق شهاداتهم و مبلغ عقولهم لانهم لا ينالونه بحقيقة الربانية و لا\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nبقدرة الصمدانية و لا بعظمة النورانية و لا بعزة الوحدانية لانه بحرز آخر مواج خالص للّه عز و جل عمقه ما بين السماء و الارض ، عرضه ما بين المشرق و المغرب ، اسود كالليل الدامس ، كثير الحيات و الحيتان ، تعلو مرة و تسفل اخرى فى قعره شمس تضيء لا ينبغى ان يطلع عليها الا الواحد الفرد الصمد فمن تطلع عليها فقد ضاد اللّه فى حكمه و نازعه فى سلطانه و كشف عن سره و ستره و باء بغضب من اللّه و مأويه جهنم و بئس المصير . « شرح باب حادى عشر ص 71 » .\r\nحال پيرامون قضا و قدر مباحث زنده و ارزنده‌اى قابل طرح است ولى ما در محدودهء كتاب حركت مىكنيم و لذا به توضيح مرادات آن بسنده مىكنيم :\r\nمقدمه : در اين مقدمه با معانى مختلف قضا و قدر در لغت عرب آشنا مىشويم :\r\nكلمهء قضا در استعمالات عربها و قرآن مجيد به معانى گوناگونى آمده كه برخى از آنها عبارتند از :\r\n1 - قضا به معناى خلق و اتمام آمده قرآن مىگويد :  فَقَضاهُنَّ سَبْعَ سَماواتٍ  اى خلقهن و اتمّهن « سوره فصلت آيه 12 » .\r\n2 - قضا به معناى حكم و ايجاب آمده ، قرآن مىگويد :  وَ قَضى رَبُّكَ أَلَّا تَعْبُدُوا إِلَّا إِيَّاهُ وَ بِالْوالِدَيْنِ إِحْساناً  اى أمر و اوجب ربكم « بنى اسرائيل 23 » .\r\n3 - قضا به معناى اعلام و اخبار آمده ، قرآن مىگويد :  وَ قَضَيْنا إِلى بَنِي إِسْرائِيلَ فِي الْكِتابِ  اى اعلمناهم و اخبرناهم « بنى اسرائيل 4 » .\r\nكلمه قدر هم به معانى مختلفه استعمال شده :\r\n1 - قدر به معناى خلق و آفرينش آمده ، قرآن مىگويد :  وَ قَدَّرَ فِيها أَقْواتَها  اى خلق فى الارض اقواتها « فصلت 10 » .\r\n2 - قدر به معناى كتابت و نوشتن آمده ، شاعر عرب زبان مىگويد :\r\n\r\n","description":"","footnote":"","page_name":" 250 ","page_number":250},
  {"content":"\r\n\r\n و اعلم بان ذا الجلال قد قدر * فى الصحف الاولى التى كان سطر \r\nيعنى بدان كه خداى ذو الجلال بتحقيق تقدير فرموده و نوشته است در كتب اوليه‌اى كه مسطور فرموده .\r\n3 - به معناى بيان و اخبار هم آمده قرآن مىگويد :  إِلَّا امْرَأَتَهُ قَدَّرْناها مِنَ الْغابِرِينَ  اى الّا امرأت لوط بيّنا و اخبرنا بانها من الغابرين « نمل 57 » .\r\nبا حفظ اين مقدمه مىگوئيم : يكى از مسائلى كه دستاويز جبرى مسلكان گرديده و به اين بهانه طرفدار جبر گرديده‌اند مسأله اعتقاد مسلمين به قضا و قدر است ، جبريون به غلط پنداشته‌اند كه اعتقاد به قضا و قدر مساوى با اعتقاد جبر است يعنى بايد پذيرفت كه سرنوشت هر انسانى را قضا و قدر الهى از ازل تعيين نموده و تغييربردار هم نيست ، آنكه سعيد است از ازل سعيد آفريده شده و بر پيشانى او مهر ازلى سعادت خورده است و پاك شدنى نيست [ السعيد سعيد فى بطن امه 
  ] و آنكه شقى است از ازل شقى خلقت شده و محال است كه سعيد شود [ الشقي شقى فى بطن امه 
  ] آنكه فقير است مجبور است كه فقير باشد آنكه غنى است قضا و قدر او را مجبور ساخته بر ثروتمندى ، آنكه عالم است مجبور است كه عالم باشد و آنكه جاهل است دست تقدير او را جاهل ساخته و راه فرارى ندارد ، مؤمن به تقدير الهى مؤمن است و كافر به قضاء حتمى پروردگار كافر است ، مطيع جبرا مطيع است و عاصى جبرا عاصى است و احدى قدرت ندارد از اين قانون حتمى تخلف كند آنگاه اعمال بندگان هم در قضا و قدر الهى داخل بوده و جبر است ما در مقابل جبريه مىگوئيم :\r\nمنظورتان از اين سخن چيست ؟ .\r\nآيا مرادتان اينست كه : خداوند افعال نيك و بد مار را مىآفريند و فاعل همهء اين افعال او است ؟ اگر اين باشد ما در مبحث جبر و اختيار ثابت كرديم كه برخى از افعال به خود ما مستند بوده و ما فاعل آنها هستيم آيا مرادتان\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nاينست كه : خداوند ما را بر انجام اين اعمال ملزم نموده و قضا و قدر الهى همان امر و ايجاب او است ؟ اگر اين باشد پس قضا و قدر منحصر مىشود به افعال واجبه و ساير امور عموما خارج از قضا و قدر خواهد بود و اين باطل است .\r\nآيا مرادتان اينست كه خداوند تمام افعال و كارهاى بندگان را در لوح محفوظ نوشته و به فرشتگان هم اعلام نموده كه فلان بنده در فلان تاريخ كار زشت يا زيبا انجام خواهد داد ؟ .\r\nاگر اين باشد ما هم قبول داريم كه خداوند عالم بما كان و ما يكون و ما هو كائن است و فرشتگان را هم بدان آگاه نموده و همين معنا از قضا و قدر مورد قبول است بدليل اينكه هم ما و هم اشاعره اجماع داريم بر اينكه بايد به قضاء الهى راضى و در برابر قدر پروردگار تسليم بود و لا ريب در اينكه رضايت به كفر و معصيت و قبائح روا نيست پس نتوان گفت اين امور مخلوق الهى و يا مأمور به امر الهى هستند آرى اين امور معلوم خدا و فرشتگان هستند و مكرر گفته‌ايم كه :\r\n علم ازلى علت عصيان كردن * نزد عقلا ز غايت جهل بود \r\nاگر آقاى اشعرى بگويد : در كفر و عصيان دو جهت وجود دارد : 1 - جهت فعل خدا كه كفر را آفريده 2 - جهت فعل عبد كه كفر را كسب مىكند حال ما بايد از آن جهت كه كفر فعل خدا است به آن راضى باشيم ولى از آن جهت كه عبد آن را كسب مىكند نبايد راضى باشيم .\r\nما خواهيم گفت : اولا مسلك كسب فى حد نفسه باطل است چنان كه قبلا اشاره شد ، و ثانيا خود اين كسب بودن كفر آيا به قضا و قدر الهى است يا خير ؟ اگر به قضاء الهى است پس بايد به آن راضى بود از همين جهت كسب و اگر به قضا و قدر الهى نيست پس كليت گفتار شما نقض مىشود كه گفتيد همهء كائنات و حوادث و حتى افعال بندگان به قضا و قدر مستند بوده و جبر است .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nدر خاتمه به دو نكته اشاره مىكنيم :\r\n1 - قضاء الهى سه نوع است كه در شرح اصول فقه ج 3 ذكر كرده‌ام .\r\n2 - حديث معروفى است از على ( عليه السلام ) در رابطه با قضا و قدر كه خلاصهء ترجمه آن به قرار ذيل است :\r\nهنگامى كه على ( عليه السلام ) و يارانش از جنگ صفين برمىگشتند پير مردى خدمت حضرت آمده و عرضه داشت يا امير المؤمنين به ما خبر ده كه آيا رفتن ما به شام به قضا و قدر الهى بوده يا خير ؟ امير المؤمنين ( عليه السلام ) فرمود : قسم به آن خدائى كه دانه را شكافت و جان را آفريد هيچ گامى بر نداشتيم و در هيچ درّه‌اى وارد نشديم و بر بالاى هيچ بلندى و تپه‌اى قرار نگرفتيم مگر اينكه تمام اينها تحت پوشش قضا و قدر الهى بود ، پير مرد گفت : پس ما در اين مسير مجبور بوده و بر اين رنجها و زحماتى كه متحمل شديم هيچ‌گونه پاداشى نخواهيم داشت امام ( عليه السلام ) فرمود : آرام باش ، خداوند هم در رفتن به شام و هم در برگشت آن به شما پاداش عظيمى خواهد داد شما در هيچ حال از اين حالات مضطر نبوديد و مجبور نشديد تا پاداشى نباشد ، پير مرد عرضه داشت : چگونه مجبور نبوديم و حال آنكه قضا و قدر ما را به جبر بسوى شام برد و برگرداند ؟ حضرت فرمود : اين چه سخنى است كه مىگوئى ؟ تو پنداشته‌اى كه قضاء لازم و قدر حتم است كه بخواهيم و يا نخواهيم واقع مىشود ؟ نه چنين است زيرا اگر اين بود پس ثواب و عقاب معنا نداشت ، وعده و وعيد باطل بود ، امر و نهى بىجا بود ، گناهكاران را خداوند ملامت نمىكرد ، نيكوكارى را نمىستود ، نيكوكار سزاوارتر نبود به مدح از بدكاران و بدان اولويت نداشته به مذمت از خوبان ، هان اى پيرمرد اين سخن بت‌پرستان و لشكريان شيطان و گواهان دروغگوى و كور دلان راه نايافته است و اينها قدريه امت محمد ( صلّى اللّه عليه و آله و سلم ) و مجوس اين امتند خداوند ما را به كار\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nنيك امر فرموده و ما را مخير ساخت و از كار زشت ما را نهى كرد و بر حذر داشت و تكاليفى مختصر و آسان براى ما مقرر فرمود و كسى كه او را نافرمانى كند مغلوبش نساخته و آن كس كه فرمان از او برد مجبور نگشته ، خداوند پيامبران را عبث و بيهوده نفرستاده و آسمان و زمين و ما بينهما را به عبث نيافريده اين پندار غلط كافران است و واى بر حال كافران از آتش جهنم ، پير مرد پرسيد : پس آن قضا و قدرى كه ما بدون آن دو سير نكرديم كدام است ؟\r\nحضرت فرمود : امر خدا و حكم وى است سپس حضرت اين آيه را بخواند :\r\n وَ قَضى رَبُّكَ أَلَّا تَعْبُدُوا إِلَّا إِيَّاهُ  ، آنگاه پيرمرد شادمان از جاى برخاسته گفت :\r\n انت الامام الذي نرجو بطاعته * يوم النشور من الرحمن رضوانا\r\nاوضحت من ديننا ما كان ملتبسا * جزاك ربك عنا منه احسانا \r\nنكتهء قابل توجه در حديث آن تشبيهى است كه حضرت قدريه و جبرى مسلكها را به مجوسيه تشبيه كرد ، حال وجه شبه در اين تشبيه چيست ؟\r\nدانشمندان معتزله از قبيل ابو الحسين بصرى و محمود خوارزمى وجوهى براى اين تشبيه آورده‌اند كه ذيلا نقل مىكنيم :\r\n1 - مجوسيان سخنانى باطل و بىاساس و اعتقاداتى واهى و سست بنيان دارند كه بر هر كسى بطلان گفتارشان واضح است جبريون هم اين گونه هستند .\r\n2 - به عقيدهء مجوسيان خداوند كارى را انجام مىدهد سپس از آن بيزارى مىجويد همانگونه كه ابليس را آفريد و از او برائت جسته و او را لعن فرموده و براند مجبّره هم مىگويند : فاعل قبائح خداوند است يعنى كفر و معصيت و . . . را خدا مىآفريند و مع ذلك از آنها بيزارى مىجويد و اظهار تنفر مىكند .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\n3 - در مذهب مجوسيان ازدواج شخص با خواهران و مادرش جايز است و اين را به قضا و قدر اراده الهى مىدانند مجبره هم با آنها هم عقيده‌اند يعنى مىگويند : ازدواج مجوسى با خواهر و مادرش به قضاء و قدر و ارادهء الهى است .\r\n4 - مجوسيان مىگويند : فاعلى كه قادر بر خيرات است قادر بر شرور نيست بلكه جبر است و فاعلى كه قادر بر شرور است قادر بر خيرات نيست بلكه جبر است مجبّره هم مىگويند : انسانى كه مطيع است مجبور است كه مطيع باشد و قدرت بر عصيان ندارد و انسان عاصى و كافر مجبور است چنين باشد و قدرت بر اطاعت ندارد .\r\nاين بود شمه‌اى از مباحث قضا و قدر كه تفصيل آن را بايد از كتب مفصله جويا شد .\r\n\r\n( 9 - هدايت و ضلالت )\r\nنهمين مسأله‌اى كه در رابطه با افعال خداوند در كتاب شريف و ارزنده كشف المراد عنوان شده بحث گستردهء هدايت و ضلالت است [ در اين زمينه مفسرين در كتب تفسير تفصيلا بحث مىكنند و چكيده‌اى از آن مباحث در كتاب عنوان شده كه به همان اكتفا مىشود 
  ] .\r\nو مسأله هدايت و ضلالت از جمله مسائل فروع جبر و اختيار است .\r\nبيان مطلب : يكى از مطالبى كه دستاويز اشاعره شده و سبب اختيار جبر گرديده عبارتست از آيات هدايت و اضلال ، وقتى ما به قرآن بر مىگرديم با آيات بسيارى روبرو مىشويم كه خداوند هدايت و اضلال را به خود نسبت داده مثلا در سوره مدثر آيه 31 مىفرمايد :  يُضِلُّ اللَّهُ مَنْ يَشاءُ وَ يَهْدِي مَنْ \r\n\r\n","description":"","footnote":"","page_name":" 255 ","page_number":255},
  {"content":"\r\n\r\n يَشاءُ  يا در سوره آيه مىفرمايد :  إِنَّكَ لا تَهْدِي مَنْ أَحْبَبْتَ وَ لكِنَّ اللَّهَ يَهْدِي مَنْ يَشاءُ وَ . . .  اشاعره به حكم اين آيات مىگويند : خداوند در گروهى هدايت را ايجاد مىكند و مىآفريند و در گروه ديگر ضلالت و گمراهى را و خلاصه خالق كفر و ايمان ، ضلالت و هدايت ، طاعت و معصيت و . . . خداوند است بنا بر اين افراد بشر بطور جبرى دو دسته مىشوند :\r\n1 - گروهى مجبورند كه هدايت يافته باشند و گروهى مجبورند كه گمراه شوند .\r\nدر مقابل اشاعره دانشمندان عدليه مىگويند : هر يك از هدايت و اضلال داراى معانى متعددى هستند كه اسناد برخى از آنها به خداوند صحيح است و اسناد بعضى ديگر غلط و باطل است .\r\nبيان مطلب : كلمهء اضلال به سه معنا آمده كه عبارتند از :\r\n1 - اشاره كردن بسوى خلاف حق و به عبارت ديگر بر قامت باطل لباس حق پوشيدن يعنى راهى را كه خلاف واقع مىباشد به كسى نشان دادن فى المثل شخصى از شما مىپرسد راه تهران كدام است ؟ شما عوض تهران راه مشهد را به او نشان مىدهيد در اينجا آن شخص مىگويد : اضلنى فلان عن الطريق يعنى فلانى راه و مقصد را به من عوضى نشان داد .\r\n2 - ايجاد نمودن ضلالت در انسانى يعنى شخصى عملا شخص ديگرى را گمراه سازد مثل اينكه شخص نابينائى از شما طريق مسجد را مىخواهد شما دست او را گرفته به سينما مىبريد يا مثلا در مقام جدال با پاره‌اى مقدمات مغالطه‌اى كارى بكنيد كه خصم شما واقعا به خلاف حق عقيده‌مند شده و در دام جهل مركب بيفتد در اينجا شما با استدلالهاى ظاهر الصلاح در طرف ايجاد جهل نموده و گمراهش مىسازيد .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\n3 - نابود ساختن و باطل نمودن عمل و ارزش كارى و به معناى گم شدن مثل اينكه قرآن فرموده :\r\n وَ الَّذِينَ قُتِلُوا فِي سَبِيلِ اللَّهِ فَلَنْ يُضِلَّ أَعْمالَهُمْ  اى لن يبطلها « سورهء محمد ( ص ) آيه 4 » .\r\nيا در سوره و الضحى مىفرمايد :   أَ لَمْ يَجِدْكَ يَتِيماً فَآوى وَ وَجَدَكَ ضَالًّا فَهَدى   « گمشده » .\r\nمتقابلا كلمهء هدايت هم به سه معنى به كار مىرود :\r\n1 - طريقى را به كسى بدرستى ارائه كردن و به حق اشاره نمودن فى المثل شخصى از شما راه كعبه را نشان مىگيرد و شما نيز كعبه را به او نشان مىدهيد و آدرس صحيح به او مىدهيد اين همان ارائه الطريق است .\r\n2 - عملا شخصى را هدايت كردن و او را به مطلوب واقعى رساندن يعنى كارى كنيم كه او به واقع رسد و به حق آنگونه كه هست معتقد شود اين را ايصال الى المطلوب گويند .\r\n3 - ثواب دادن شخصى بر اعمال خيرى كه انجام داده چنان كه در قرآن مىخوانيم :  سَيَهْدِيهِمْ وَ يُصْلِحُ بالَهُمْ  « سورهء محمد آيه 5 » اى سيثيبهم .\r\nحال اضلال به دو معناى اوّلى بر خداوند حكيم محال است زيرا كه عند جميع العقلاء اضلال به هر يك از دو معناى اوّلى قبيح است و خداى حكيم از ارتكاب قبائح منزّه است آرى اضلال به معناى ثالث بر خدا روا است به اينكه گروهى را به خاطر كارهاى ناشايسته آنها كيفر داده و هلاك نموده و نابودشان سازد و به قول مفسرين اضلال ابتدائى بر خداى حكيم محال است ولى اضلال مجازاتى دارد .\r\nو امّا هدايت به هر سه معنا بر خداوند روا است يعنى خداى حكيم بتوسط آيات بينات و دلائل واضحه راه حق را به ما انسانها نشان داده و ارائه\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nالطريق فرموده و نيز خداى بزرگ ايصال الى المطلوب هم نموده به اين معنا كه به ما عقل داده و ما را بر فطرت توحيد آفريده كه كل مولود يولد على الفطرة و نيز خداى منّان در مقابل ايمان ما به ما ثواب اعطا مىفرمايد يعنى ما در عقل داشتن و اراده داشتن و آفرينش بر فطرت توحيدى مجبوريم و لذا بر آنها مثاب نيستيم ولى در برابر ايمان آوردن مختاريم و مكلّفيم و لذا بر آن مثاب هم هستيم و لذا وقتى كه در قرآن مىخوانيم :\r\n يَهْدِي مَنْ يَشاءُ  اى يثيب من يشاء بايمانهم و وقتى كه مىخوانيم :  يُضِلُّ مَنْ يَشاءُ  اى يهلك العصاة و يعاقبهم بكفرهم و عصيانهم بنا بر اين هدايت هم ابتدائى است كه به ما عقل داده و بر فطرت توحيدى آفريده و پيامبران فرستاده و . . . و هم پاداشى است كه پس از عمل و ايمان هم به ما ثواب مىدهد .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\n\r\n( مسأله دهم ) ( وضعيت اطفال )\r\nدهمين مسأله‌اى كه در رابطه با افعال الهى مطرح است مسأله سرنوشت اطفال كفار و مشركين در قيامت است دانشمندان اسلامى اجماع دارند بر اينكه كودكان مسلمين در روز قيامت معذب نخواهند شد بدليل اينكه آنها مكلّف به امرى نبوده و بدنبال آن تقصيرى نكرده‌اند تا كيفر شوند البته راجع به اينكه آيا ثواب داشته و به بهشت مىروند يا خير بايد از روايات مطلب را بدست آورد كه در اين كتاب مذكور نيست .\r\nو امّا راجع به اولاد كفار و مشركين اختلاف است كه آيا در قيامت خداوند آنها را كيفر خواهد فرمود يا خير ؟ .\r\nگروهى از حشويه [ فرقه‌هاى حديثى مسلك عامه را حشويه گويند 
  ] مىگويند : خداوند به تبع پدران و مادران اين اطفال و به جرم پدر و مادر كافر اين كودكان آنها را نيز عذاب خواهد نمود و آقايان اشاعره هم و لو صريحا در اين باب سخنى نگفته باشند ولى لازمهء اعتقادات آنها اينست كه كيفر اين اطفال را بر خداوند روا بدانند يعنى بگويند : بر خداوند ممكن و روا است كه آنها را عقاب نمايد و هيچ قبحى ندارد زيرا كه حسن و قبحى وراء فعل خداوند نيست و لذا نتوان گفت عقاب اين اطفال قبيح است و خداوند حكيم مرتكب قبيح نمىشود بلكه اگر خدا آنها را عقاب نمايد همان حسن خواهد بود و اگر عقاب نكند همين حسن است .\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nدر برابر اينها دانشمندان عدليه عموما شعارشان اينست كه :  وَ لا تَزِرُ وازِرَةٌ وِزْرَ أُخْرى  يعنى هيچ كس بار گناه ديگرى را بر دوش نمىكشد بنا بر اين اولاد مشركين را بخاطر آبائشان كيفر نخواهند كرد زيرا كه عقاب شخصى كه گناهى ندارد قبيح است و مولاى حكيم كار قبيح انجام نمىدهد پس عقاب نمىكند .\r\nو امّا سخنان حشويه : اينان براى اثبات مدعاى خويش به سه دليل تمسك كرده‌اند :\r\n1 - خداوند در قرآن از زبان حضرت نوح ( عليه السلام ) چنين حكايت مىكند :\r\n  رَبِّ لا تَذَرْ عَلَى الْأَرْضِ مِنَ الْكافِرِينَ دَيَّاراً إِنَّكَ إِنْ تَذَرْهُمْ يُضِلُّوا عِبادَكَ وَ لا يَلِدُوا إِلَّا فاجِراً كَفَّاراً   « » .\r\nكيفيت استدلال : فرزندان مشركين و كفار فاجر و كافرند « صغرى » و فاجر و كافر معاقبند « كبرى » پس فرزندان مشركين معاقبند و خدا آنها را كيفر مىكند « نتيجه » اثبات صغرى به حكم آيه مذكور است و اثبات كبرى هم كه به حكم عقل است كه انسان متمرد و متجاوز معاقب است و هم به نصّ قرآن است .\r\nجواب ما : استعمال كافر و فاجر در اولاد كافرين استعمالى مجازى و از قبيل استعمال مشتق در ما يتلبس بالمبدإ فى الاستقبال است يعنى منظور حضرت نوح آنست كه اطفال مشركين در آينده و پس از بالغ شدن كافر و فاجر مىگردند و محيط كفر و پدر و مادر كافر تأثير گذارده و آنها را كافر مىكنند نه اينكه از اوّل ولادت كافر متولد شوند زيرا كه بقول قرآن :  فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ  يعنى همگان بر فطرت توحيدى ولادت مىيابند و به فرموده\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nنبى اكرم : كل مولود يولد على الفطرة حتى ابواه يهودانه او ينصرانه او يمجسانه ، پس اين استعمال مجاز است و علاقهء آن ، علاقه اول و مشارفت است از قبيل انى ارانى اعصر خمرا بنا بر اين ربطى به دوران طفوليت ندارد .\r\n2 - ما مسلمانها بر اساس احكام دين و فقه اسلام اولاد مشركين را به خدمت و بيگارى مىگيريم هم در اين دنيا كه اطفال اسراى جنگى يا مقتولين جنگى كفار را اسير نموده و به بردگى مىگيريم و هم در قيامت كه مىگويند اولاد كفار در خدمت اهل بهشت هستند و ترديدى نيست در اينكه استخدام و به خدمت گرفتن رنج و عقوبت است بنا بر اين عقاب اولاد كافر روا است .\r\nجواب ما : اولا استخدام آنان در اين دنيا عقوبت و رنج نيست بلكه در حقيقت پرورش اطفال كفار و نفقه دادن به آنها و ادب آموختن به آنان است و ثانيا هر رنج و مشقتى كه عقوبت نيست بدليل اينكه حجامت كردن درد دارد ولى عقوبت نيست ، داروى تلخ آشاميدن سخت است ولى عقوبت نيست آرى استخدام اطفال عقوبتى است براى پدران آنها كه اين بلا مانع است و آزمايشى براى خود كودكان است كه بدين وسيله عوض به آنها مىرسد همانگونه كه بر امراض عوض داده مىشوند .\r\n3 - بر اساس فقه اسلام طفل كافر و مشرك در بسيارى از احكام تابع پدر مىباشد فى المثل پدر كافر از دفن شدن در قبرستان مسلمين ممنوع است طفل كافر هم كذلك ، پدر كافر از ارث از مسلمان ممنوع است فرزند كافر هم كذلك ، بر كافر بزرگسال نماز ميت خواند نمىشود بر اولاد كافر همچنين است كافر بزرگسال از ازدواج با مسلمان محروم است فرزندان كفار همچنين هستند بنا بر اين در عقوبت هم بايد اولاد كافر تابع خود كافر باشند چون الظن يلحق الشيء بالاعم الاغلب .\r\nجواب ما : آنكه محل بحث ما است عقاب اخروى اطفال كفار\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nو مشركين است آن هم به تبع والدين و به جرم آبائشان و شماى مستدل بر اين امر دليلى نياورديد آرى ما هم قبول داريم كه در دنيا اولاد كافر روى مصالحى در پاره‌اى از احكام فقهيه تابع والدين خود هستند آن هم احكامى كه رنج و عقوبتى ندارد بنا بر اين ما قصد لم يقع و ما وقع لم يقصد .\r\nنتيجه اينكه : نه عقلا و نه نقلا هيچ دليلى نداريم مبنى بر اينكه اطفال كفار و مشركين عقوبت داشته باشند .\r\n\r\n","description":"","footnote":"","page_name":" 262 ","page_number":262},
  {"content":"\r\n\r\n\r\n( مسأله يازدهم ) ( تكاليف و مسئوليتها )\r\nيازدهمين مسأله از مسائل افعال الهى پيرامون مسئوليتها و تكاليف و بايدها و نبايدها است ، انسان تنها موجود مكلّف و مسئول اين عالم است كه خداوند حكيم بار سنگين مسئوليت را در دار فناء يعنى دنيا به دوش او گذارده و در دار البقاء يعنى سراى آخرت از وى بازخواست خواهد كرد و بقول قرآن :\r\n إِنَّا عَرَضْنَا الْأَمانَةَ عَلَى السَّماواتِ وَ الْأَرْضِ وَ الْجِبالِ فَأَبَيْنَ أَنْ يَحْمِلْنَها وَ أَشْفَقْنَ مِنْها وَ حَمَلَهَا الْإِنْسانُ إِنَّهُ كانَ ظَلُوماً جَهُولًا  « سورهء احزاب / آيه 72 » يعنى همانا امانت را [ كه همان بار تكليف و مسئوليت است 
  ] بر آسمانها و زمين و كوهها [ با همه صلابتى كه دارند 
  ] عرضه نموديم پس از حمل و بدوش كشيدن اين بار امانت امتناع ورزيدند امّا انسان امانت الهى را بدوش كشيد ، بدرستى كه انسان ظلوم و جهول است و انسان مسئول است يعنى چرا دارد ، و در قيامت از وى مىپرسند : چرا در آموختن دين تلاش نكردى ؟ چرا واجب و حرام الهى را امتثال ننمودى ؟ چرا به كمالات آراسته و از رذائل پيراسته نشدى ؟ و در ابعاد اعتقادى و اخلاقى و عملى مورد بازخواست است و خلاصه كوهى از چراها بشر را احاطه نموده است و سر بلند آن انسانى است كه به اين چراها پاسخ صحيح و مثبت دهد و زيانكاران آنهائى هستند كه در زير بار اين سؤالات در گل فرو مانند . پيرامون مسئلهء تكليف از جهات گوناگون مىتوان بحث نمود امّا آن مقدارى كه در كتاب طرح شده در حدود نه مطلب است كه ما به ترتيب خود\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nكتاب عنوان خواهيم كرد .\r\n\r\n( مطلب اوّل ) ( بيان معناى لغوى و اصطلاحى تكليف )\r\nكلمهء تكليف كه مصدر باب تفعيل است از مادّهء ثلاثى مجرّد كلفت اشتقاق يافته ، كلفت در لغت عرب به معناى مشقت و دشوارى استعمال شده و از آن رهگذر كه تكاليف و مسئوليتها داراى مشتقات و سختيها است لذا نام آنها را تكليف گذارده‌اند .\r\nو در اصطلاح متكلمين عبارتست از : ارادة من تجب طاعته على جهة الابتداء ما فيه مشقة به شرط الاعلام يعنى طلب كردن و يا منع نمودن [ و به عبارت ديگر واداشتن بسوى كارى و يا بازداشتن از كارى 
  ] كسى كه ابتداء و اولا و بالذات اطاعت او واجب است [ خداوند متعال 
  ] عمل و كارى را كه در آن مشقت وجود دارد مشروط بر اينكه اعلام هم بنمايد .\r\nدر اين تعريف چهار نكته وجود دارد :\r\n1 - كسانى كه اطاعت آنها بر ما انسانها واجب مىباشد عبارتند از :\r\nخداوند كه مولاى حقيقى و ولى نعمت اصلى ما است و رسول خدا ( صلّى اللّه عليه و آله و سلم ) و پيشوايان معصوم و ولى فقيه جامع الشرائط و مولاى عرفى [ در خصوص بردگان 
  ] و والدين ، حال هر كدام از گروهها متابعتشان بر ما لازم است .\r\n2 - آنهائى كه واجب الاطاعة هستند دو دسته مىشوند :\r\nالف : كسانى كه ابتداء و اولا و بالذات متابعتشان واجب است و آن\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nعبارتست از ذات پاك خداوندى كه ولايت مطلقهء ذاتيه بر مال و جان انسانها و همهء موجودات عالم دارد .\r\nب : آنهائى كه مع الواسطه و ثانيا و بالعرض بر ما ولايت يافته و واجب الاتباع مىگردند يعنى اطاعت آنها در طول اطاعت الهى و بدستور خدا است نه در عرض آن مثل اطاعت پيامبران ، امامان ، فقهاء جامع الشرائط و والدين و . . .\r\nو لذا طبق روايات : لا طاعة لمخلوق فى معصية الخالق پس اگر خداوند ما را از شرب خمر منع كند و يا به نماز امر كند ولى والدين يا مولاى عرفى از آن بازدارند و بگويند نماز نخوان يا شراب بخور اطاعت خدا مقدم بوده و اطاعت والدين باطل مىشود چون مقيد است به اينكه معصيت اللّه نباشد حال قيد على جهة الابتداء براى خارج ساختن اين افراد از تعريف تكليف است يعنى تكليف‌كننده فقط خدا است و پيامبر و امام مأمورند كه اين تكاليف را به بشر ابلاغ نمايند .\r\n3 - كلمهء ( ما فيه مشتقة ) براى اينست كه تكليف هنگامى تكليف است كه داراى مشقت و سختى باشد چون از كلفت مشتق است و كلفت به معناى رنج و سختى است و اصولا تكاليف اسلام ميدان وسيع رياضات مشروعه و رسيدن به قلّه كمال و معرفت است و مگر ممكن است بدون تحمل سختيها به گنج مقصود رسيد كه : نابرده رنج گنج ميسر نمىشود .\r\n4 - قيد به شرط الاعلام براى آنست كه بقول متقدمين تا مكلّف به مراد و مطلوب يا مبغوض خداوند آگاه نشود بدان مكلف نخواهد بود و بقول متأخرين تا علم نباشد تكليف بدرجهء تنجز نمىرسد يعنى مخالفت آن عقاب‌آور نيست اگر چه در واقع تكليفى باشد .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\n\r\n( مطلب دوّم ) ( بايسته بودن تكليف )\r\nدر مطلب دوّم روىهمرفته دو سؤال و جواب مطرح است :\r\nسؤال اوّل : آيا اصولا تكليف يعنى امر و نهى الهى امرى حسن و بايستنى است و يا قبيح و نبايستنى ؟ .\r\nجواب : ما مسلمانها معتقديم كه در نظام خلقت انسان تكليف امرى حسن و بايستنى است منتهى اشاعره مىگويند : چون خداوند تكليف فرموده پس حسن است « هر چه آن خسرو كند شيرين بود » ولى عدليه مىگويند :\r\nچون تكاليف امورى بايستنى و داراى مصلحت و حكمت هستند لذا خداى حكيم آن را انجام داده است و اگر قبيح بود مولاى حكيم آن را مرتكب نمىشد .\r\nسؤال دوّم : آن حكمت و مصلحتى كه در تكاليف وجود دارد كدام است ؟ .\r\nجواب : در اين قسمت دو جواب داده شده يكى از مشهور متكلمين و ديگرى از مشهور حكماء .\r\nامّا جواب متكلمين : خداوند تكاليف را جعل فرموده به منظور اينكه بندگانش را در معرض بزرگترين منفعت كه همان ثواب ابدى و دائمى است قرار دهد .\r\nتوضيح مطلب : مقدمه : تكاليف و اوامر و نواهى خداوندى يا بدون غرض و علت غائى است و يا با هدف و غرض احتمال اول فاسد است زيرا كه\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nعمل بدون غرض عبث است و كار عبث قبيح است و مولاى حكيم كار قبيح انجام نمىدهد پس احتمال دوّم صحيح است آنگاه آن غرضى كه خدا از تكاليف دارد از دو حال خارج نيست : يا غرض به خود ذات خداوندى عائد و و اصل است و يا به غير ذات حق احتمال اوّل باطل است زيرا كه مستلزم نقص و حاجتمندى براى خداوند است درحالىكه قبلا ثابت شد كه ذات حق كامل على الاطلاق بوده و داراى غرض استكمالى نيست پس احتمال دوم صحيح است آنگاه آن غرضى كه به غير عود مىكند آن غير يا انسان ديگرى است و يا فاعل اين تكاليف است كه خود من مكلف باشم ، احتمال اول باطل است زيرا كه عند جميع العقلاء قبيح است كه من دچار مشقّت و سختيها شوم ولى ثواب و پاداش كارم را به ديگرى بدهند و يا من كار زشتى را مرتكب شوم ولى ديگرى را مجازات كنند .\r\n گنه كرد در بلخ آهنگرى * به شوشتر زدند گردن مسگرى \r\nپس احتمال دوم صحيح است آنگاه وصول من به آن غرض الهى از تكليف از دو حال خارج نيست : يا ابتداء و بدون تكاليف هم ممكن است و يا ممكن نيست احتمال اول فاسد است چون اگر بدون تكليف هم حصول آن غرض ممكن است پس وجود تكاليف عبث خواهد بود و خداوند از ارتكاب قبايح منزه است پس احتمال دوم صحيح است آنگاه غرض خداوند از تكاليف يا ضرر رساندن به بندگان است و يا منفعت‌رسانى ، احتمال اول باطل است چون اضرار به غير قبيح است و از مولاى حكيم صادر نمىشود پس احتمال ثانى صحيح است آنگاه خود اين فرض از دو حال خارج نيست : يا غرض از تكليف اينست كه هر كس در خارج مكلف بود بالفعل هم منفعت نصيب او بشود كه اين باطل است چون در خارج انسانهاى فراوانى را مىبينيم كه مكلف هستند و بالفعل هم ثواب و نفع به آنها نمىرسد مثل كفار و فساق ، و يا\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nغرض از تكليف اينست كه انسانها در معرض ثواب الهى قرار گيرند كه با اختيار خود بتوانند به ثواب برسند كه به نظر ما حق همين است حال با حفظ اين مقدمه مىگوئيم :\r\nغرض از تكاليف عبارتست از تعريض و در معرض ثواب قرار دادن و ثواب عبارتست از پاداش همراه با مدح و تعظيم و تكريم و ترديدى نيست در اينكه شخصى لايق تعظيم است و مدح او نكو است كه استحقاق آن را داشته باشد و لذا عند العقلاء تعظيم اطفال و مجانين و اراذل و اوباش قبيح است چون مستحق آن نيستند ولى تعظيم دانشمندان ، مجاهدان ، آزاد مردان عالم بايستنى است چون لايق آنند آنگاه كسى مستحق تعظيم است كه مطيع خداوند باشد يعنى بايدها را بجا آورده و از نبايدها بگريزد اينست آن حكمتى كه در تكاليف وجود دارد .\r\nو امّا جواب فلاسفه : بيان فلاسفه بر هفت مقدمه مبتنى است كه به ترتيب عبارتند از :\r\n1 - بشر موجودى اجتماعى است .\r\nبيان مطلب : بسيارى از جانداران عالم داراى زندگى انفرادى بوده و در بيغوله‌ها و جنگلها و كوهها و صحراها و دره‌ها و غارها زندگى مىكنند مثل گرگها و پلنگها و ببرها و . . . امّا برخى از حيوانات داراى زندگى اجتماعى هستند يعنى در كنار هم و داراى زندگى دستجمعى مىباشند از قبيل زنبورهاى عسل و مورچگان و . . . آنگاه انسانها از گروه دوّمند يعنى داراى زندگى مدنى و اجتماع هستند بدليل اينكه بشر داراى يك سلسله نيازمنديهاى فردى و اجتماعى ، مادّى و معنوى است كه به تنهائى بر رفع آنها قادر نيست و جهت تأمين اين نياز چاره‌اى به جز از زندگى اجتماعى ندارد منتهى آيا مدنى بالطبع است يا بالجبر\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nبايد در جاى خود روشن شود .\r\n2 - زندگى دستجمعى به هميارى و همكارى همه افراد جامعه محتاج است يعنى بايد همهء اعضاء اين پيكر بزرگ كه اجتماع نام دارد دست در دست هم بگذارند و هر كدام گوشه‌اى از كارها و نيازمنديها را به مقتضاى ذوق و سليقه و توانائى خود به عهده بگيرند تا تمدن انسانى نصيب بشريت شده و زندگى در همهء ابعاد آن شيرين گردد و مدينهء فاضله افلاطونى واقعيت پيدا كند و سر مطلب آنست كه يكى از تفاوتهاى عمدهء انسانها از ساير حيوانات در اينست كه ساير جانداران براى تهيه خوراك و پوشاك و مسكن [ كه از نيازهاى اوليه و ضروريه زندگى يك جاندار است 
  ] به صنعت و اختراع و تغيير و تحول در موادّ غذائى و طبخ غذا و يا نسج لباس و . . . محتاج نيستند بلكه دست قدرتمند آفرينش همه نيازهاى آنها را در دامن پربركت طبيعت آفريده و هرگاه گرسنه مىشوند غذاى متناسب با طبع آنها در طبيعت فراهم بوده و درنده و چرنده و پرنده و خزنده و موجودات شناور در دريا اعم از گوشت خوار و علف خوار و . . . از سفرهء بيكران طبيعت متنعمند فى المثل سلطان جنگل يعنى شير تا گرسنه مىشود كمين نموده و به گله گاوان وحشى يا آهوان و گوزنهاى جنگل و . . . تاخته و تنى چند از آنها را شكار كرده و شكم خود را از عذاب گرسنگى مىرهاند امّا انسان اين گونه نيست يعنى از مواد خام طبيعى مستقيما نمىتواند نيازهاى ضروريه خود را تأمين كند بلكه احتياج به تغيير و تحول و پخت‌وپز و سوخت و ساز دارد چه در بخش خوراكى و چه پوشاك و يا مسكن و اين سخنان از بديهيات است و روى همين اصل انسانها همه به همديگر محتاجند و برخى مسخر برخى ديگرند بايد گروهى مدير و مدبر و سياستمداران جامعه باشند كه بقاء نسل بشر به وجود نظام است و گروهى بعنوان لشكر حافظ امنيت مرزهاى كشور باشند و گروهى بنام قواى انتظامى حافظ امنيت شهرها و جاده‌ها باشند و گروهى بنام\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nطبقه روشنفكر و تحصيل كرده نيازهاى طبى و مهندسى و . . . جامعه را تأمين كنند و گروهى بنام كشاورز غذاى مملكت را تأمين كنند و گروهى بنام كارگر چرخهاى عظيم صنعت را به گردش در آورند و . . . و خلاصه همانند اعضاء يك پيكر باشند كه هر عضوى كار مخصوص خويش را به نحو احسن انجام مىدهد قلب كه مركز فرماندهى بدن است كار مخصوصى دارد ، مغز و سلولهاى آن ، كبد و خلاصه هر عضوى كارى دارد كه اگر احيانا يكى از اعضاء بدن تنبل شده و كار خود را انجام ندهد در كلّ حركت چرخ بدن تأثير محسوس مىگذارد بنا بر اين جامعه نياز به هماهنگى و هميارى همه جانبه دارد . و بلكه كل نظام هستى دست بدست هم داده تا نيازهاى انسان را تأمين كند و به قول سعدى شيرين سخن :\r\n ابر و باد مه و خورشيد و فلك در كارند * تا تو نانى به كف آرى و به غفلت نخورى\r\nهمه از بهر تو سرگشته و فرمانبردار * شرط انصاف نباشد كه تو فرمان نبرى \r\n3 - از سوى ديگر هر انسانى داراى خواسته‌ها و تمايلات پايان‌ناپذيرى هستند كه مىخواهند به آن مطلوبها برسند و به خواسته‌هاى خود جامه عمل بپوشند و نيز داراى سلائق و اذواق گوناگونى هستند كه هر كدام مىخواهند طبق سليقه آنها عمل شود و باصطلاح كلّ يجر النار الى قرصه ، و اينجا است كه خواهى نخواهى تنازع و كشمكش در ميان انسان در مىگيرد و تنازع و جنگ سبب نابودى و هلاكت نسل بشر مىگردد .\r\n4 - براى رفع اختلافات و جلوگيرى از درگيريها جامعهء بشرى به يك دستور العمل و قانون جامع و همه جانبه محتاج است تا عادلانه ميان مردمان حكم كند و همه انسانها به آن گردن نهند .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\n5 - اين قانون از دو حال خارج نيست :\r\n1 - قوانين بشرى كه بدست خود بشر و انديشمندان قوم وضع شود .\r\n2 - قوانين الهى كه بدست انبياء و انسانهاى استثنائى تاريخ به بشريت ابلاغ شود .\r\nقوانين بشرى هر اندازه كه كامل باشد قادر نيست كه خوشبختى جامعه را تأمين نموده و يك زندگى سالم انسانى فراهم سازد و جلو چپاولها و غارتگريها و ستمها را بگيرد بدليل اينكه : اولا قوانين بشرى ضمانت اجرائى ندارد و ثانيا هنوز انسانها نتوانسته‌اند خود را شناخته و به همهء نيازها و ابعاد خويش واقف شوند تا قانونى كامل و جامع وضع كنند . و ثالثا چون سليقه‌ها مختلف است هر گروهى مىخواهد كه سليقه او در قانون‌گذارى اعمال شود و بقول قرآن :  كُلُّ حِزْبٍ بِما لَدَيْهِمْ فَرِحُونَ  آنگاه نقض غرض خواهد شد زيرا كه غرض از وضع قانون رفع خصومت است و با اعمال سليقه‌ها خصومتها زنده و بيشتر مىشود پس بايد قانون الهى در جامعه حاكم باشد و بايد اين قوانين بدست افرادى عرضه شود كه به مبدء جهان متكى بوده و از طريق وحى الهى قانون را مىگيرند و مردم هم در برابر آنها تسليم محض باشند و اينهم در صورت داشتن معجزه است و لذا هيچ پيامبرى بويژه انبياء اولو العزم خالى از معجزه نبودند .\r\n6 - از طرفى از مسلمات است كه افراد بشر در پذيرفتن حقائق و قبول خير و شر و اتصاف به فضائل و اجتناب از رذائل يكسان نيستند بلكه متفاوتند و لذا انبياء بايد داراى توانى باشند كه بتوانند با هر گروه و طبقه‌اى باندازهء درك و فهم و شعور آنها سخن بگويند كه بقول روايات : نحن معاشر الانبياء امرنا ان نكلم الناس على قدر عقولهم ، بايد با حكماء و متفكران جامعه با منطق قوى و يقين‌آور برهان سخن بگويند و با گروههاى متوسط الحال و اهل جدل ،\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nجدال احسن داشته باشند و با تودهء مردم از طريق پند و اندرز پيش آيند .\r\nو بقول قرآن :  ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتِي هِيَ أَحْسَنُ  ، و بايد گروه‌هائى را كه قابل هدايتند هدايت نموده و در دلهاى مستعد آنان بذر معرفت و كمال را بكارند و گروه‌هائى را كه مفسد فى الارض بوده و محاربند و قابل هدايت نيستند به عنوان اعضاء فاسد يك پيكر قطع سازند تا فساد به ساير اعضاء جامعه سرايت نكند و خلاصه جامعه‌اى با قسط و عدل ايجاد شود كه  لَقَدْ أَرْسَلْنا رُسُلَنا بِالْبَيِّناتِ وَ أَنْزَلْنا مَعَهُمُ الْكِتابَ وَ الْمِيزانَ لِيَقُومَ النَّاسُ بِالْقِسْطِ وَ أَنْزَلْنَا الْحَدِيدَ فِيهِ بَأْسٌ شَدِيدٌ  .\r\n7 - از آنجا كه در همهء ازمنه بطور مستمر پيامبران الهى در ميان بشر نبوده بلكه گاهى صدها سال ميان پيامبر قبلى و بعدى فاصله و فترت وجود داشته و بعد از پيامبر خاتم هم تا قيامت پيامبرى نخواهد بود لذا حكمت الهى اقتضا مىكند كه دستور العملها و بايدها و نبايدهاى پيامبران در جامعه حاكم و جارى باشد و لذا در هر زمانى خداوند تكاليف و عباداتى را بر آنها واجب فرموده تا پيوسته متذكر باشند و خداى را به ياد آورند و . . .\r\nبا حفظ اين مقدمات مىگوئيم : مصالح و منافع بيشمار تكاليف در هر عصر و نسلى عبارتند از :\r\n1 - تكليف و عبادات سبب رياضت و خودسازى است زيرا انسان موحد در سايه خوددارى از شهوات و تمايلات نامشروع قدرت مىيابد كه غرائز سركش را كه در وجود او است تعديل نموده و در مسير صحيح از آنها استفاده كند ، نيروى شجاعت را مهار ساخته و براى خدا شمشير بزند ، نيروى غضب را تعديل نموده و در برابر منكرات و دشمنان خدا غضبناك شود نه در برابر همسر و فرزندان و . . . و مولاى متقيان على ( عليه السلام ) هم در نهج البلاغه مىفرمايد : و انما هى نفسى اروضها بالتقوى لتأتى آمنة يوم الخوف\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nالاكبر و تثبت على جوانب المزلق يعنى من نفس سركش خود را باتقوا تمرين مىدهم و رام مىسازم تا در قيامت با ايمنى وارد صحنهء قيامت شود و در آنجا كه همه مىلغزند ثابت و بىتزلزل بماند و چنين است كه وقتى در ميدان جنگ خصم دون سرشت حضرت آب دهان بر چهره‌اش مىاندازد ، على آن درياى خشم و غضب الهى برمىخيزد و پس از مدتى بر سينه خصم نشسته و سر از بدن او جدا مىسازد و در جواب اينكه علت اين امر چه بود مىفرمايد :\r\nخواستم عملم صد در صد براى خدا باشد اينست نتيجهء خودسازى و رياضت نفس كه زندگى صد در صد داراى رنگ الهى گرديده است .\r\n2 - بدين وسيله نفس عادت پيدا مىكند كه هماره در امور ما وراء طبيعى و در احوالات مبدء و معاد و كيفيت آفرينش خداوند در عوالم هستى بينديشد و با براهين ساطعه و قاطعه به راز و رمز حقائق غيبيه جهان پى برد و آگاه مىشود كه زندگى منحصر به زندگى مادى و طبيعى و جهان محسوس نيست .\r\n3 - وجود تكاليف على الدوام بشر را به ياد وعده‌ها و وعيدهاى الهى انداخته و به بشر متذكر مىشود كه هان اى انسانها پرده‌هاى غفلت را دريده و به فكر قيامت و بهشت و جهنم باشيد و بدانيد كه اگر عمل نكنيد فرداى قيامت گرفتاريها و عقبات هولناكى در پيش است و اين خود اصل مهمى و ضامن اجرائى درونى قويى براى رعايت قانون و ايجاد عدالت در جامعه است .\r\n4 - از همه اين منافع مهمتر و بالاتر ثواب اخروى است كه در امتثال تكاليف وجود دارد . بنا بر اين وجود تكاليف كاملا بايستنى بوده و منافع بسيارى دارد .\r\n\r\n","description":"","footnote":"","page_name":" 273 ","page_number":273},
  {"content":"\r\n\r\n\r\n( مطلب سوم ) ( طرح سه اشكال و سه جواب )\r\nاين اعتراضات بر جواب متكلمين است :\r\nاعتراض اوّل : ما حسن تكاليف را قبول نداريم زيرا كه كسى را در مشقت انداختن و سپس پاداش دادن مانند آنست كه كسى را زخمى بزنند و سپس مرهم بگذارند تا بهبودى حاصل كند .\r\nجواب ما : قياس شما مع الفارق است زيرا كه در زخم وارد كردن و سپس مداوا كردن صد در صد ضرر است آن هم بدون هيچ‌گونه غرض عقلائى ولى تكاليف كه اين گونه نيستند زيرا در تكاليف مشقتى چند روزه ايجاد مىشود ولى بدنبال آن پاداشى دائمى است .\r\nاعتراض دوّم : اوّل انسان را به اعمال شاقه گرفتار نمودن و سپس ثواب دادن يك نوع معامله و دادوستد است و در معامله رضايت طرفين شرط است حال شايد انسانى راضى نباشد كه مكلّف شود تا پاداش الهى به او برسد .\r\nجواب ما : رضايت طرفينى در مواردى است كه اغراض بر حسب اجناس و صفات آنها متفاوت باشد ولى در مثل ما نحن فيه كه صد در صد منفعت و سود است هيچ‌كس شك ندارد كه مشقت را برگزيده و طالب ثواب مىگردد و لذا رضايت طرف مقابل شرط نيست همانند طفل نابالغى كه نفع و ضرر خود را تشخيص نمىدهد امّا ولى او مىداند و معامله مىكند و لو رضايت طفل تحصيل نشود چون او تشخيص نمىدهد .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nاعتراض سوّم : شايد اين تكاليف دنيويه براى شكر نعمتهاى سابق باشد نه براى ثواب اخروى .\r\nجواب ما : اولا در شكر نعمت مشقت معتبر نيست و ثانيا طلب فعل شاق براى خاطر شكر نعمت ، نعمت خدا را از نعمت بودن خارج ساخته و با لطف الهى ناسازگار است .\r\n\r\n( مطلب چهارم ) ( ضرورت تكليف )\r\nپس از گفتگو پيرامون حسن و بايسته بودن تكليف راجع به ضرورت تكليف بايد بحث كنيم :\r\nسؤال اينست كه : آيا وجود تكاليف در ميان انسانها لازم و ضرورى است يا خير ؟ به بيان ديگر : آيا به مقتضاى حكمت الهيه جعل تكاليف و وجود امر و نهى بر خداى حكيم لازم و ضرورى است يا خير ؟ .\r\nدانشمندان اشعرى مسلك ضرورت و وجوب تكليف را منكرند زيرا حكمت الهى را به آن معنا كه ما قبول داريم قبول ندارند ولى دانشمندان عدليه طرفدار ضرورت تكليف هستند و دليلشان اينست كه :\r\nاگر خداوند انسانهاى واجد شرائط تكليف را مكلّف نكند لازم مىآيد اغراء در قبيح و اللازم باطل فالملزوم مثله .\r\nبيان ملازمه : خداوند ما انسانها را آفريده و به ما هم نعمت عقل و اراده و وجدان يا نفس لوامه مرحمت فرموده و هم تمايلات و غرائز سركش را به\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nمقتضاى حكمت در نهاد ما آفريده و به مقتضاى اين تمايلات و غرائز بشر على الدوام ميل به شهوات و خواسته‌هاى حيوانى دارد و از كمالات و فضائل كه تحصيل آنها دشوار است گريزان است و در روايات هم مىخوانيم كه :\r\nعلى بن أبي طالب ( عليه السلام ) فرموده : الارتقاء الى الفضائل صعب منج و الانحطاط الى الرذائل سهل مرد يعنى پيمودن نردبان فضائل و كمالات و بالا رفتن از اين نردبان بسيار دشوار ولى نجات‌بخش است و متقابلا سقوط كردن و فرو افتادن در منجلاب رذائل و پستيها بسيار آسان ولى كشنده و هلاك‌كننده است . « غرر الحكم ج 1 حديث 1179 و 1180 » .\r\nو نيز مىخوانيم كه : على ( عليه السلام ) فرموده : اكره نفسك على الفضائل فان الرذائل انت مطبوع عليها يعنى نفس خويش را به سمت كمالات انسانى وادار ساز و مجبور كن زيرا كه ( نفس بطور خودكار و اتوماتيك بسوى ) رذائل و پستيها در حال حركت است .\r\nو يا مىخوانيم : كلّما زاد علم الرجل زاد عنايته بنفسه و بذل فى رياضتها جهدها يعنى هر اندازه به دانش مرد افزوده مىشود بايد عنايت و توجه ويژهء او به خويشتن خويش افزون گرديده و تمام تلاش خود را در مسير رياضت و خودسازى به كار برد . « آدرس هر دو جمله : مستدرك الوسائل جلد دوّم ص 310 » .\r\nو يا در روايت مشهور و معروف مىخوانيم : حفت الجنة بالمكاره و حفت النار بالشهوات يعنى بهشت به سختىها و كراهتها پيچيده شده [ كنايه از اينكه راه رسيدن به بهشت داراى سختىها و گردنه‌هاى دشوارى است كه در هر قدمى صدها مانع نفسانى و شيطانى وجود دارد و بايد از تمام اين موانع پريد و ميادين متعدد مين را به سلامت پشت سر گذاشت تا به بهشت رسيد 
  ] و متقابلا جهنم به شهوات و تمايلات پيچيده شده [ همانند راه شيب و سرازيرى كه انسان خود به خود اين راه را مىپيمايد و نيازى به زحمت و تلاش نيست 
  ] .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nبنا بر اين بشر بطور طبيعى عنان خويش را بدست هواهاى نفسانيه مىسپارد و حتّى قرآن از زبان يوسف پيامبر هم نقل مىكند كه :  وَ ما أُبَرِّئُ نَفْسِي إِنَّ النَّفْسَ لَأَمَّارَةٌ بِالسُّوءِ إِلَّا ما رَحِمَ رَبِّي  با اين محاسبه اگر خداوند بتوسط يك سلسله بايدها و نبايدها و وعده ثواب و وعيد به عقاب و انذارها و تبشيرها رادع و زاجر درونى در ما انسانها ايجاد نكند هرآينه بشريت خود به خود و بطور مستمر بسوى زشتيها و بديها خواهد خزيد و تنها گروه قليلى از انسانها ره كمال خواهند پيمود . و اين همان اغراء به جهل و قبيح است كه زمينه آن را ذات حق فراهم نموده .\r\nبيان ابطال لازم : عقلاء عالم همانگونه كه فاعل قبيح را تقبيح مىكنند همچنين مغرى يعنى وادار كنندهء به قبيح را هم تقبيح مىكنند و كار قبيح از مولاى حكيم صادر نمىشود .\r\nبنا بر اين تكليف يك ضرورت است براى نيل به سعادت و يك ترمز است براى توقف ماشين سريع السير هواى نفس ، و اگر در باطن تكليف دقت كنى ذات حق بسان پدرى مهربان كه لحظه به لحظه مراقب كودك بوده و هر كارى را كه كودك به ميل كودكانه و باطنى مىخواهد انجام دهد پدر تحت محاسبه دارد اگر خوب است وادار مىكند به انجامش و اگر زشت است او را به هر نحوى و شيوه‌اى بازمىدارد از آن كار خداوند هم براى تكامل بشريت گام به گام دستور العمل صادر فرموده و به هر عمل اختيارى كه مىرسيم يا بايد دارد اگر داراى مصلحت باشد و يا نبايد دارد اگر آن عمل ذات المفسده باشد . پس اى عزيز قدر اين تكاليف را بدان و بدان عمل كن كه تنها ره سعادت است .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\n\r\n( مطلب پنجم ) ( شرائط حسن تكليف )\r\nپس از آشنائى با اصل حسن و ضرورت تكليف ، وارد مىشويم در بيان شرائط حسن تكليف :\r\nاين گونه نيست كه ميدان تكليف بدون در و پيكر بوده و هر تكليفى در هر شرائطى و با هر كيفيتى و براى هر كسى بايستنى باشد بلكه حسن تكاليف براى بشريت هزار و يك قيد و شرط دارد و ما در اين مطلب بطور مجمل آن شرائط را به چهار دسته تقسيم نموده و بيان مىكنيم :\r\nالف : شرائط خود تكليف و خطاب مولى و آنها عبارتند از دو شرط :\r\n1 - در نفس خطاب و تكليف مفسده‌اى نباشد و گرنه چنين تكليفى قبيح بوده و از حكيم متعال صادر نمىشود حال مفسده داشتن گاهى نسبت به شخص همين مكلّف است به اينكه اين تكليف جديد سبب مىشود تا مكلّف واجب ديگرى را ترك كند فى المثل از طرفى مولى به من فرموده : امروز ظهر بر تو نماز ظهر و عصر را واجب نمودم و بايد بجا آورى و از طرفى هم اوّل صبح امروز مىگويد : بر تو واجب نمودم كه تا شب بخوابى و هيچ كارى انجام ندهى خوب اين تكليف ثانى با آن تكليف اوّل قابل جمع نيست . و گاهى نسبت به مكلّف ديگرى مفسده دارد فى المثل مولى مرا ملزم مىكند كه بروم و زيد را در جهل مركب بيفكنم تا كار حرامى از او صادر شود و يا واجبى را ترك كند اين تكليف مولى بر من داراى مفسده است نسبت به مكلف ديگر كه زيد باشد .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\n2 - خطاب و تكليف و گفتن افعل يا لا تفعل وقتى بايستنى است كه از نظر زمانى بر امتثال تكليف مقدم باشد آن هم به مقدارى كه مكلف بتواند برود و آن را بشناسد و سپس در وقت خودش آن را انجام دهد بنا بر اين اگر همين الساعة من به نماز مكلف شوم و همين الان هم بايد انجامش دهم بدون اينكه نماز را بشناسم و اركان ، شرائط ، اجزاء ، كيفيت و هيئت آن را به من بازگو كنند چنين تكليفى قبيح است نه حسن .\r\nب : شرائط مكلف به يا عمل مكلف و يا متعلق التكليف و آنها عبارتند از دو شرط :\r\n1 - عمل يك عمل ممكن الوجودى باشد از قبيل صلاة و صوم و . . .\r\nتكليف به عملى بايستنى است كه براى مكلف ايجاد آن ممكن باشد يعنى مقدور ما باشد بنا بر اين تكليف به ما لا يطاق و تكليف به محال قبيح است و از مولاى حكيم صادر نمىشود مثل اينكه مولى بگويد : طر الى السماء يعنى بسوى آسمانها پرواز كن [ البته منظور طيران مادى و با همين بدن است و گرنه طيران انسانى بسى بالاتر از طيران پرندگان است و بقول شاعر :\r\n طيران مرغ ديدى تو ز پاى بند شهوت * بدرآى تا ببينى طيران آدميت 
  ] \r\nيا مثلا كسى را مكلف كنند كه يك شبه تمام معلومات دوران عمر ابن سينا را بياموزد كه اينهم از طريق عادى محال است و لو از طريق اعجاز ممكن است كسى يا كسانى راه صدساله را يك شبه طى كنند .\r\n2 - علاوه بر اينكه اين عمل يك كار حسن و بايستنى است بايد مشتمل بر يك صفت زائده‌اى هم باشد يعنى اگر تكليف برايتان اين فعل است بايد عمل يا واجب و يا مستحب باشد كه صفت زائده در وجوب همان منع از ترك و يا لزوم فعل است و در مستحب رجحان الفعل است و اگر تكليف به ترك\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nاين عمل است بايد عمل حرام يا مكروه باشد كه صفت زائده در حرام همان مفسده ملزمة است و در مكروه همان رجحان ترك و مرجوحيت فعل است با اين محاسبه در حقيقت مباحات متعلق تكليف نيستند و در آنها عقل هم استقلالا حاكم است به اينكه : الاصل فى الاشياء الاباحه .\r\nج : شرائط مكلّف [ به صيغهء اسم فاعل 
  ] يعنى خداوند : مكلّف بايد داراى سه شرط باشد تا تكليف و خطاب از ناحيهء وى بايسته باشد و آن شرائط عبارتند از :\r\n1 - بايد خداوند به صفات فعل يعنى مصالح يا مفاسد آن آگاه باشد تا مبادا ما را به ايجاد قبيح فرمان دهد و يا از انجام واجب و حسن منع فرمايد و خلاصه بداند كه كدام افعال مصلحت دارند و به همانها امر كند و يا كدام كارها مفسده دارند و از آنها منع كند .\r\n2 - بايد خداوند به مقدار ثواب و عقاب هر كارى آگاه باشد يعنى بداند كه فلان كار چند درجه پاداش دارد و فلان كار ديگر چند درجه كيفر دارد و گرنه ارزش كار بزرگتر اى چه بسا نزد وى كوچك جلوه كند .\r\nبايد مكلّف حكيم باشد يعنى كار قبيح از او صادر نشود تا مبادا به وظيفه‌اش اخلال نموده و ثوابى را به مستحق آن نرساند .\r\nد : شرائط مكلّف [ به صيغه اسم مفعول 
  ] يعنى انسانها : مكلّف نيز بايد داراى سه شرط باشد تا با وجود آنها تكليف به او صحيح و روا و بايسته باشد و آنها عبارتند از :\r\n1 - قدرت بر انجام فعل داشته باشد بنا بر اين تكليف انسان عاجز و ناتوان قبيح است .\r\n2 - علاوه بر قدرت بايد علم به تكليف هم داشته باشد بنا بر اين انسان جاهل و لو مكلف واقعى باشد امّا مكلف فعلى نيست و بقول قرآن :  لا \r\n\r\n","description":"","footnote":"","page_name":" 280 ","page_number":280},
  {"content":"\r\n\r\n يُكَلِّفُ اللَّهُ نَفْساً إِلَّا وُسْعَها  و بقول حديث : رفع ما لا يعلمون .\r\n3 - اگر عمل يك عملى است كه نيازمند يك سلسله ابزار و آلات است ، اين مقدمات هم در اختيار مكلف باشد . و يا امكان تحصيل آنها برايش باشد و گرنه تكليف قبيح است .\r\n\r\n( مطلب ششم ) متعلق تكليف از دو حال خارج نيست :\r\n1 - يا اعتقاد قلبى است .\r\n2 - و يا عمل جوارحى و جوانحى است .\r\nبخش اوّل را امور نظرى مىناميم يعنى امورى كه مكلف مأمور است در آنها به نظر و شناخت و عقد القلب و بخش دوّم را امور عملى مىناميم يعنى امورى كه ما مأموريم به عمل كردن و به كار بستن آنها .\r\nامّا امور نظرى خود داراى دو شعبه است :\r\n1 - يا اينست كه ما مأموريم به تحصيل يقين و حق نداريم به مظنه اكتفا كنيم .\r\n2 - و يا اينست كه ما مأموريم به تحصيل مطلق الاعتقاد و لو يقينى نباشد .\r\nبخش اوّل يعنى امور يقينيه باز دو شعبه دارد :\r\n1 - يا بايد از طريق براهين عقلى و نقلى يقين پيدا كنيم همانند علم به وجود خدا و توحيد حق و علم و اراده و قدرت حق و . . . در اين موارد راه منحصر به عقل است و از طريق سمع و اينكه قرآن يا سنت گفته كافى نيست .\r\n2 - و يا بايد از راه دلائل سمعى تحصيل يقين كنيم همانند يقين به\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nمعراج جسمانى رسول خدا ( صلّى اللّه عليه و آله و سلم ) و يقين به معاد جسمانى و يقين به عصمت ائمه و انبياء ( عليهم السلام ) كه با نص قرآنى و يا با سنت متواتره ثابت شده‌اند .\r\nو بخش دوّم يعنى امورى كه ظن هم در آنها كافى است باز دو شعبه دارند :\r\n1 - احكام شرعيه فرعيه كليه و جزئيه الهيه از قبيل وجوب جمعه ، حرمت شرب توتون و . . .\r\n2 - موضوعات خارجيه مثل ظن به قبلهء بلد ، ظن به تذكيه غنم ، ظن به طهارت آب و . . .\r\nو امّا امور عملى خود دو شعبه دارند :\r\n1 - احكام شرعيه .\r\n2 - اخلاق و صفات حسنه و رذيله .\r\nاحكام شرعيه خود دو شعبه دارند :\r\n1 - آنهائى كه عقلى محض بوده و از مستقلات عقليه بشمار مىآيند و بيان شارع هم در آن موارد مؤكد حكم عقل است همانند حسن عدل و قبح ظلم ، حسن احسان و قبح اسائه و . . .\r\n2 - آنهائى كه سمعى و نقلى هستند و عقل را در آنها راهى نيست همانند صوم و صلاة و . . .\r\nو فقهاء عظام اين بخش را به دو دسته تقسيم مىكنند :\r\n1 - احكام وضعيه از قبيل : طهارت و نجاست ، صحت و بطلان ، شرطيت و مانعيت و قاطعيت و . . .\r\n2 - احكام تكليفيه كه مشهور فقهاء آنها را به پنج قسم تقسيم مىكنند :\r\n1 - واجبات 2 - محرمات 3 - مستحبات 4 - مكروهات 5 - مباحات .\r\nو امّا مباحث اخلاقيه را در اينجا عنوان نمىكنند ولى به نظر ما اينها\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nنيز از واجبات و وظائف شرعيه هر مسلمانى است يعنى هر مسلمانى بايد خود را به صفات حسنه و كمالات آراسته ساخته و از صفات رذيله و ضد ارزشها پيراسته كند كه تفصيل آن را از كتب اخلاق بايد جستجو نمود .\r\n\r\n( مطلب هفتم )\r\nآيا روزى خواهد آمد كه تكاليف به پايان رسيده و از آن پس انسانها مكلف نباشند يا خير ؟ به اعتقاد ما مسلمانان جهان تكاليف منقطع بوده و تا انسان در اين دنيا بسر مىبرد مكلف است و همين‌كه چشم از اين جهان بست و به ديار باقى شتافت ديگر تكليف و مسئوليتى در كار نيست و دلائل متعددى بر اين معنا از عقل و نقل داريم كه به برخى از آنها اشاره مىكنيم :\r\n1 - سنت : روايات بسيارى دالّ بر اين معنا است از جمله اينكه مولى على ( عليه السلام ) در خطبه 42 نهج البلاغه مىفرمايد : الا و ان اليوم عمل و لا حساب و غدا حساب و لا عمل .\r\n2 - اجماع : اجماع مسلمين هم بر انقطاع تكليف و اينكه دار التكليف همين دنيا مىباشد قائم است .\r\n3 - دليل عقلى : اگر تكاليف ابدى و دائمى مىبود و تا بىنهايت امتداد داشت لازمه‌اش اين بود كه هرگز و هيچ‌گاه ايصال ثواب به اشخاص مطيع و عقاب به افراد عاصى ممكن نباشد ، و اللازم باطل فالملزوم مثله .\r\nبيان ملازمه : از لوازم لا ينفك تكليف وجود مشقت و كلفت است و از لوازم لا ينفك ثواب [ به زودى در بحث معاد خواهد آمد 
  ] خلوص آن از كدورتها و مشقتها است و لذا ميان آن دو جمع نشايد پس بايد روزى برسد كه تكاليف پايان پذيرفته تا مؤمنان به ثواب اعمال خويش رسيده و يكسره در ناز و نعمت\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nبسربرند و كافران به كيفر رسند .\r\nبيان بطلان لازم : از مسلمات است كه روزى مؤمنان به پاداش اعمال خويش خواهند رسيد و اين جزء ضروريات دين اسلام است پس ملزوم هم باطل است .\r\nاعتراض : چه اشكالى دارد كه كسى بگويد : تكليف و ثواب همزمان هستند يعنى هر كارى كه انسان انجام مىدهد بلافاصله ثواب يا عقاب آن را در كفش مىگذارند ؟ .\r\nجواب : اين پندار مستلزم قول به الجاء و اضطرار است و با هدف خلقت كه بر آزادى و اختيار بشر در طى مدارج كمال مبتنى شده سازگار نيست عقل حكم مىكند به اينكه بايد ثواب و عقاب متأخر باشد تا هر كسى آزادانه بر خر مراد سوار شده و هر گونه خواست بتازد تا خوبان و بدان از همديگر ممتاز شوند ، اگر بنا بود هر كسى كار خيرى كرد بلافاصله پاداش آن را در كفش بگذارند و هر كسى كار زشتى نمود بلا فاصله مجازات شود و يا از پيش دست او بخشكد و نتواند كار بدى انجام دهد خوب كاملا طبيعى بود كه همگان به سمت خيرات رفته از شرور اجتناب مىكردند آنگاه سره از ناسره شناخته نمىشد سنت الهى بر اينست كه ثواب و عقاب را به تأخير اندازد تا گروهى كه سوداى دنيا دارند و نقد را به نسيهء آخرت نمىدهند در دنيا خود را نشان دهند و بقول قرآن :  لِيَهْلِكَ مَنْ هَلَكَ عَنْ بَيِّنَةٍ وَ يَحْيى مَنْ حَيَّ عَنْ بَيِّنَةٍ  .\r\nو بقول شاعر :\r\n خوش بود گر محك تجربه آيد به ميان * تا سيه‌روى شود هر كه در او غش باشد \r\nاعتراض : در روايات مىخوانيم كه بهشتيان در قيامت و در بهشت شكر\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nو تسبيح و حمد خدا مىگويند پس تكاليف دائمى است نه منقطع .\r\nجواب : تسبيح و حمد مؤمنان در بهشت تكليف ناميده نمىشود زيرا اين كار بر آنان كلفت و مشقتى ندارد بلكه تسبيح حق در بهشت از هر نعمتى لذتبخش‌تر است .\r\n\r\n( مطلب هشتم )\r\nبدون ترديد ما مسلمان نسبت به بايدها و نبايدهاى قرآن و اسلام مكلفيم امّا سخن در اينست كه آيا كفّار هم به اين دستورات اسلامى مكلف هستند يا خير ؟ در اينجا يك بحث كلامى داريم و يك بحث فقهى .\r\nامّا بحث كلامى : اشاعره بر اساس مسلك جبر مىگويند : كافر مكلف به تكاليفى نيست بلكه مجبور است كه كافر زندگى كند كما اينكه مؤمن هم مجبور است كه مؤمن زندگى كند ، در مقابل اماميه و معتزله مىگويند : تكاليف الهيه اختصاص به مسلمانان نداشته بلكه بطور مساوى مسلمان و كافر بدان مكلف هستند و در نتيجه معاقبند و شعار ما اينست كه : الكفار عندنا مكلفون بالفروع كما انهم مكلفون بالاصول و معاقبون على الفروع كما انهم معاقبون بالاصول ، و دليل ما اينست كه دليل و علت حسن تكليف و ضرورت آن ميان مسلمان و كافر هر دو مشترك است و آن اينكه تكليف موجب تعرض و در معرض ثواب قرار دادن انسان است و اين معنا ميان مسلم و كافر مشترك است و العلة تعمم پس تكاليف هم ميان آن دو مشترك است .\r\nو امّا بحث فقهى : در كتب فقهيه در بحث شرائط و مقدمات نماز فقها مىگويند : يكى از شرائط نماز اسلام است منتهى به عقيده ابو حنيفه و پيروان\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nاو اسلام شرط اصل تكليف است يعنى تا انسان مسلمان نباشد مكلف نيست و به عقيدهء مشهور فقهاء شيعه اسلام شرط صحت عبادات است يعنى بدون اسلام هم انسان بالغ و عاقل و قادر نسبت به نماز و امثال او مكلف است ولى شرط صحت عبادات وى اسلام است . و خلاصهء استدلال او با جوابش از حاشيه شرح لمعه ج 1 ص 104 نقل مىشود :\r\nيشترط فى التكليف التمكن من الفعل عقلا و شرعا و نمنع التكليف مع عدم القدرة على المكلف به او معها مع المنع الشرعى كتكليف الجمع بين النقيضين و صوم الحائض فان الاول ممتنع عقلا و الثانى شرعا و ما نحن فيه من القسم الثانى اذ العبادات لا تصح من الكافر فلا يصحّ التكليف بها حال كفرهم و لا مع اسلامهم لسقوطها عنهم . و الجواب : انه يصح التكليف فى زمان كفرهم بان يسلموا ثم يأتوا بالمأمور به فان اسلم و وقت الصلاة باقى مثلا وجب عليه الاتيان بذلك الصلاة و اذا لم يبق وقتها سقط عنه قضائها تفضلا لا بمعنى انه ليس مكلفا للاداء و ان لم يسلم بقيت هذه فى ذمته و يكون مكلفا بالاخرى فى وقتها و مثل هذا التكليف جايز لانه مكلف به تحصيل شرائطها ثم فعلها و منها الاسلام و شانه ح شأن الطهارة للمحدث و لا ريب فى وقوع ذلك و تظهر الفائده لو لم يسلم فى قدر العقاب .\r\n\r\n( مطلب نهم ) در مطلب نهم چند اشكال را مطرح ساخته و جواب مىدهيم :\r\nاشكال اول : تكليف كافر قبيح است « صغرى » و خدا كار قبيح نمىكند « كبرى » پس خداوند كافر را مكلف نمىكند « نتيجه » .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nبيان صغرى : تكاليف براى شخص كافر در اين دنيا مستلزم ضرر است چون صد در صد سبب رنج و حرمان و مشقت است و در عقبى مستلزم عقاب است كه خود ضررى بس بزرگتر است بنا بر اين در تكليف كافر مصلحتى نيست چون ثوابى ندارد پس تكليف كافر قبيح است . و امّا اثبات كبرى در مباحث پيش بيان شد .\r\nجواب ما : اصل تكليف قبيح نبوده و مستلزم ضرر دنيوى و اخروى هر دو نيست و گرنه بايد در حق مؤمن چنين بود درحالىكه نيست بلكه ضررى كه متوجه كافران مىگردد از سوء اختيار خود آنها ناشى مىگردد .\r\nاشكال دوّم : شما گفتيد : شرط حسن تكليف آنست كه داراى مصلحت بوده و داراى مفسده نباشد درحالىكه تكليف براى كافران مستلزم مفسده است زيرا عقاب اخروى را بدنبال دارد پس تكليف انسان كافر حسنى ندارد .\r\nجواب ما : همانگونه كه در جواب اعتراض اول گفته آمد تكليف كافر بما هو تكليف مفسده نداشته و قبيح نيست بلكه كاملا مصلحت دارد و آن اينكه كافر را در معرض ثواب الهى قرار مىدهد و اين مفسده در حق كافر كه عقاب اخروى باشد از ارادهء خود او سرچشمه گرفته كه او بسوء اختيار خود ايمان نياورده و به وظائف عمل نكرده و الامتناع بسوء الاختيار لا ينافى الاختيار .\r\nاشكال سوم : تكليف كفار فايده‌اى ندارد زيرا كه غرض از تكليف رسيدن به ثواب الهى است و حال آنكه كفار به ثواب نمىرسند پس تكليف آنها عبث است و از مولاى حكيم صادر نمىشود .\r\nجواب ما : فايدهء تكليف رسيدن به ثواب در خارج و بالفعل نيست بلكه غرض در معرض ثواب قرار دادن است و اين معنا در حق مؤمن و كافر هر دو محقق است .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\n\r\n( مسأله دوازدهم ) ( لطف )\r\nدوازدهمين مسأله در باب عدل الهى مسأله لطف است و در اين رابطه نيز همانند باب تكليف مطالبى مطرح است كه به ترتيب عنوان مىكنيم :\r\n\r\n( مطلب اوّل ) [ لطف در لغت عرب 
  ]\r\nلطف در لغت عرب به معناى ملاطفت يعنى ملايمت و رفق و مدارا آمده است و امّا در اصطلاح اهل كلام عبارتست از : اللطف هو ما يكون المكلف معه اقرب الى فعل الطاعة و ابعد عن فعل المعصية و لم يكن له حظ فى التمكين و لم يبلغ حد الالجاء يعنى لطف عبارتست از امورى كه بتوسط آنها مكلّف به انجام طاعات نزديكتر و از انجام معاصى دور تر مىگردد با وجود دو صفت :\r\n1 - سهمى براى آن امر در تمكين و قادر ساختن مكلف نيست زيرا امورى كه در اصل تمكن مكلف دخيل مىباشند آنها شرط تكليف هستند و تا خدا آنها را ندهد ما مكلف نيستيم فى المثل اگر انجام فعلى از عبد نياز به يك سلسله ابزار و آلات از قبيل دست و پا و چشم و . . . دارد بايد خداوند آنها بدهد و اگر نه من بدون آنها مكلّف نخواهم بود و لطف بالاتر از اينست .\r\n2 - آن امر سبب الجاء مكلّف نشود يعنى به سر حدّ اضطرار نرسد و گرنه بازهم موجب جبر بوده و با تكليف منافى خواهد بود درحالىكه لطف با\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nتكليف منافى نيست .\r\nبيان مطلب : غرض اصلى ذات حق از اين همه وعده‌ها و وعيدها ، ارسال رسل ، انزال كتب و . . . آنست كه معصيت و نافرمانى از جامعه ريشه كن شده و اطاعت و فرمانبردارى از دستورات الهى در اجتماع حاكم گردد تا در نهايت بشريت به خوشبختى دارين نائل آيند و روى همين اصل تكاليف و دستوراتى را براى ما مقرر فرموده است آنگاه خداوند به يكى از سه نحو ذيل مىتواند تكاليف را به عباد برساند :\r\n1 - مراد و مطلوب خويش را به انسانها ابلاغ فرموده و اسباب و عواملى هم كه در اتيان آن مراد دخيل مىباشند در اختيار بشر قرار دهد يعنى به آنها توانائى و ابزار كار بدهد ولى ديگر وعده‌اى و وعيدى و . . . نباشد .\r\n2 - راه هر نوع تخلف و سرپيچى از دستوراتش را به روى بندگان بسته و آنان را به انجام طاعات و ترك معاصى مجبور سازد فى المثل تا شخصى خواست قدمى در مسير ضد خدا گام بردارد قدم او را بشكند و تا خواست دست به گناهى بيالايد دست او را بخشكاند و تا چشمى خواست به نامحرم بنگرد او را كور سازد و . . . و چنين امرى بر خلاف حكمت الهى از تكاليف در اين دنيا است كه همان آزمايشى و تكامل باشد و از سراسر آيات و روايات به خوبى مستفاد است كه خدا چنين تكليفى نفرموده .\r\n3 - بندگان را مكلف فرموده و بدنبال آن آنها را بسوى اعمال صالحه ترغيب نموده و وعدهء بهشت دهد كه اگر با اختيار فلان طاعت را بجا آورديد به نعمت بهشت مىرسيد و از اعمال طالحه بر حذر دارد و وعدهء جهنم دهد بدون اينكه به سر حد جبر و اضطرار برسد . ( لطف يعنى اين ) .\r\nنكته : مواردى كه عقل خود حسن و قبح فعلى را ادراك مىكند در آنجا ارسال رسل لطف است و بقول اصوليين : الواجبات الشرعية الطاف فى\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nالواجبات العقليه ولى مواردى كه عقل ادراكى ندارد از قبيل وجوب صلاة و صوم با اين كيفيات و هيئات مخصوصه در اينجاها ارسال رسل لطف نبوده بلكه شرط تمكن مكلف است و تا نباشد تكليفى نيست .\r\n\r\n( مطلب دوّم ) الطاف خداوندى در يك تقسيم به دو دسته مىشوند :\r\n1 - لطف عام خدا : يعنى لطفى كه شامل حال همگان و براى عموم ناس است چه مشرك و بت‌پرست و چه مؤمن و موحد و خداپرست نظير ارسال رسل و انزال كتب و وعده و وعيد و . . .\r\n2 - لطف خاص الهى : كه مخصوص گروه خاصى است و آن عبارتست از توفيق انجام واجبات و ترك محرمات كه در اثر لياقت و آمادگى خود انسان خداوند به وى توفيق چنين امرى را مىدهد با حفظ اين تقسيم جناب علّامه مىفرمايد : گاهى لطف مىگوئيم به امرى كه محصّل طاعت است يعنى اگر اين لطف آمد بنده طاعت را اختيار مىكند و واجب را انجام داده و حرام را ترك مىكند و اين نامش توفيق است يعنى خدا است كه توفيق انجام طاعات را به ما مىدهد و خدا است كه ما را بر ترك معاصى موفق مىدارد و اين يك لطف خاص است زائد بر الطاف عامه الهيه از قبيل عقل و انبياء و ائمه ( عليهم السلام ) و در دعاى معروف مىخوانيم : « اللهم ارزقنا توفيق الطاعة و بعد المعصية » .\r\n\r\n","description":"","footnote":"","page_name":" 290 ","page_number":290},
  {"content":"\r\n\r\n\r\n( مطلب سوم ) ( وجوب لطف )\r\nترديدى در حسن و بايسته بودن لطف به معناى مذكور نيست ولى سخن در وجوب و ضرورت آنست : در رابطه با وجوب لطف ميان دانشمندان اسلامى اختلاف است و دو نظريه مطرح است :\r\n1 - مشهور دانشمندان عامّه مىگويند : لطف بر خداوند واجب نيست و ترك آن تالى فاسدى ندارد .\r\n2 - مشهور دانشمندان خاصه مىگويند : به مقتضاى حكمت و عدل الهى لطف بر خدا واجب است و براى اثبات وجوب دو دليل اقامه مىكنند :\r\nدليل اوّل : لطف محصل غرض مولى است « صغرى » و هر چيزى كه محصل غرض باشد بر مولى فرض و لازم است « كبرى » پس لطف بر خداوند واجب است « نتيجه » .\r\nبيان صغرى : از طرفى خواست الهى بر اينست كه بندگان دستورات او را اجرا كنند و از طرفى هم خدا مىداند كه هرگاه يك نوع ملاطفت و تلطف پدرانه‌اى با آنها نداشته باشد مثلا ارسال رسل نكند ، انزال كتب نكند ، نامه‌ها بسويشان نفرستد و . . . آنها فرامين حق را اجراء نخواهند كرد و از سوى ديگر انجام اين امور يعنى ارسال رسل و . . . هم براى خداوند مشقتى ندارد با اين محاسبات اگر خداى حكيم چنين ملاطفتى نداشته باشد نقض غرض نموده\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nو به هدف اصلى خلل وارد ساخته است پس لطف محصل غرض است .\r\nبيان كبرى : چون اگر لازم نباشد نقض غرض شده و نقض غرض قبيح است و از مولاى حكيم محال مىباشد .\r\nمثال عرفى : جنابعالى دوست داريد كه آقاى زيد امروز نهار به منزل شما بيايد و از غذاهاى شما تناول كند ولى مىدانيد كه زيد انسانى است كه تا نامه‌اى بسويش ارسال نكنيد يا تلفنى دعوتش نكنيد يا پيكى را بسوى او نفرستيد از پيش خود به منزل شما نخواهد آمد و اين كارها هم براى شما كاملا مقدور است ، حال بيائيد و غذا آماده كنيد ولى اين كارها را انجام ندهيد شما نقض غرض كرديد و بايد دعوتنامه مىفرستاديد .\r\nدليل دوّم : لطف بر خداوند واجب است زيرا اگر لطف نكند لازم مىآيد كه عذاب نمودن بندگان عاصى قبيح باشد هر چند مذمت دنيوى آنها قبيح نباشد بنا بر اين اگر مكلف كار زشتى انجام دهد كه عقل قبح آن را درك ننموده كه حتما عقابى نيست و اگر عقل هم زشتى آن را مىفهمد ولى از سوى خداوند پيامبرى نيامده و حرمت شرعى را بيان ننموده باز آن شخص مستحق مذمت دنيوى و لسانى هست ولى مستحق عقاب اخروى نيست و نبايد كيفر شود زيرا كه عقوبت بر حرمت شرعى متفرع است و حرمت شرعى هم بر ارسال رسل متفرع است و در قرآن مىخوانيم :  وَ ما كُنَّا مُعَذِّبِينَ حَتَّى نَبْعَثَ رَسُولًا  .\r\nو مىخوانيم :  لِيَهْلِكَ مَنْ هَلَكَ عَنْ بَيِّنَةٍ وَ يَحْيى مَنْ حَيَّ عَنْ بَيِّنَةٍ  .\r\nو يا در سورهء طه آيه 134 مىخوانيم :  وَ لَوْ أَنَّا أَهْلَكْناهُمْ بِعَذابٍ مِنْ قَبْلِهِ لَقالُوا رَبَّنا لَوْ لا أَرْسَلْتَ إِلَيْنا رَسُولًا  پس براى حسن و صحت عقاب بايد لطف در كار باشد و الّا قبيح است .\r\n\r\n","description":"","footnote":"","page_name":" 292 ","page_number":292},
  {"content":"\r\n\r\n\r\n( مطلب چهارم ) ( اقسام لطف )\r\nبطور كلى لطف داراى تقسيماتى است كه در آينده بطور مجمل خواهد آمد ولى اصلىترين تقسيم آن اينست كه لطف سه شعبه دارد :\r\n1 - شعبه‌اى از آن فعل خدا بوده و بر خداوند واجب است از قبيل ارسال رسل و انزال كتب و وعدها و وعيدها و عقل و . . .\r\n2 - بخشى از آن فعل عبد بوده و بر خود مكلف واجب است نظير تعلم قرآن و تحصيل علوم و معارف اسلام و شناخت احكام و اخلاق و اعتقادات اسلامى در اين بخش به مقتضاى حكمت بر خداوند واجب است كه تحصيل اين امور و شناخت آنها را بر بندگان واجب گرداند تا آنها بروند تحصيل كنند و در بخشى از معارف عقد القلب پيدا كنند و بخش ديگر را عمل كنند چون تا نشناسند عمل نكنند .\r\n3 - بخشى از آن هم مستقيما نه فعل عبد مكلف است و نه فعل خداى مكلّف بلكه فعل فرد ثالثى است نظير وعظ و اندرز و مدارس علميه و امر به معروف و نهى از منكر و . . . در اين قسمت هم بر خداوند فرض است كه اين وعظ و امر و نهى را بر ديگران واجب كند و براى آنها ثوابهاى كلانى هم مقرر كند تا آنها به وظيفه عمل نمايند تا مكلف هم به دستورات خداوندى عامل شود .\r\n\r\n","description":"","footnote":"","page_name":" 293 ","page_number":293},
  {"content":"\r\n\r\n\r\n( مطلب پنجم ) ( سخنان اشاعره )\r\nدر اين قسمت اعتراضات اشاعره بر قانون لطف را همراه با جوابش بيان مىكنيم :\r\nاشاعره قانون لطف را انكار نموده و بر آن چندين اعتراض دارند :\r\nاعتراض اوّل : هنگامى مىتوان گفت فلان امور لطف است و لطف هم بر خداوند واجب است كه به همه جهات و مصالح و مفاسد امور و كارها محيط باشيم و آگاهى داشته باشيم يعنى بر ما محرز باشد كه فلان عمل صد در صد داراى مصلحت بوده و هيچ‌گونه مفسده‌اى ندارد و امّا به صرف اينكه بدانيم كه در فلان عمل مصالحى وجود دارد ولى ندانيم كه آيا مفاسدى هم دارد يا خير نمىتوانيم بگوئيم : هذا العمل لطف و كل لطف واجب على اللّه زيرا شايد اين لطفى كه شما بر خدا واجب مىكنيد داراى جهات قبحى هم باشد كه شما از آن آگاه نيستيد با احتمال نمىتوانيم به ضرس قاطع بگوئيم : لطف خدا واجب است .\r\nجواب ما : لطف يعنى امورى كه ما را به طاعت خدا نزديك و از معصيت خدا دور مىدارد و چيزى كه اين گونه باشد ما يقين داريم كه هيچ مفسده‌اى نداشته بلكه صد در صد داراى مصلحت است پس قاطعانه مىتوانيم بگوئيم :\r\nاللطف واجب .\r\nاعتراض دوّم : شما عدليه معتقديد كه كافر هم نسبت به دستورات اسلام مكلف است ما مىگوئيم : آيا خداوند نسبت به كافران هم اعمال لطف\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nمىكند يا خير ؟ به عبارت ديگر آيا كافر با وجود لطف مكلف است يا با عدم لطف ؟ اگر بگوئيد مع وجود اللطف مكلف است مىگوئيم : اين سخن باطل است چون حقيقت لطف آنست كه ملطوف فيه در آن مورد حاصل باشد و نسبت به كافر اين گونه نيست و اگر بگوئيد مع عدم اللطف مكلف است مىگوئيم : اين نبودن لطف نسبت به كافر از دو حال خارج نيست : 1 - يا همراه است با عدم قدرت خداوند بر لطف 2 - و يا همراه با وجود قدرت است .\r\nاحتمال اول فاسد است چون مستلزم تعجيز خداوند است درحالىكه قبلا ثابت شد كه قدرت خداوند نامتناهى است و احتمال ثانى هم مستلزم اخلال به واجب است و خداوند اخلال به واجب نمىكند پس نتيجه مىگيريم كه لطف در حق كافر نيست پس كافر مكلف نيست .\r\nجواب ما : ما اختيار مىكنيم شق اول را يعنى مىگوئيم : خداوند در حق مؤمنين هر لطفى فرموده در حق كفار هم همان لطف را نموده يعنى براى هر دو ارسال رسل فرموده ، براى هر دو انزال كتب نموده به هر دو عقل داده و . . .\r\nمنتهى لطف كردن بدان معنا نيست كه ملطوف فيه يعنى هدايت و انجام طاعات حتما حاصل شود زيرا كه اين مستلزم جبر است و قبلا بطلان آن ثابت شد بلكه بدان معنى است كه بنده را به ملطوف فيه نزديك مىكند و وجود ملطوف فيه را بر عدم آن ترجيح مىدهد و خلاصه زمينه ايجاد ملطوف فيه را فراهم مىسازد و امّا اينكه كافر اطاعت نكرده و ايمان نياورده به لحاظ جهت قويترى است كه ارادهء او باشد و اين ربطى به خداوند ندارد .\r\nسپس جناب علّامه مىفرمايد : اين سخن وسطى خواجه شايد اشاره به جواب شبهه ديگرى باشد و آن اينكه : اگر لطف بر خدا واجب بود حتما انجام مىداد چون او اخلال به واجب نمىكند و اگر انجام مىداد لازمه‌اش اين بود هرگز معصيتى از مكلفين صادر نشود چون خداوند بر هر چيزى قادر است\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nو اگر لطف هم از فعل او بوده و بر او واجب بود انجام مىداد و در نتيجه همگان مطيع بوده و احدى عاصى نمىشد درحالىكه چنين نيست زيرا كه كفر و شرك و بت‌پرستى در خارج هست ، فسق و فجور و معاصى هم در خارج بوفور پيدا مىشود پس معلوم مىشود لطف بر خدا واجب نيست .\r\nجواب ما : همان است كه لطف بر خداوند در حق همهء بندگانش واجب است ولى لطف به معناى جبر نيست تا ملطوف فيه حتما محقّق شود بلكه به معناى زمينه‌سازى و در معرض نسيم‌هاى الهى قرار گرفتن است ولى بشر موجودى است كه اگر همهء مقدمات كار هم برايش فراهم شود ولى او اراده نكند آن كار انجام نمىگيرد .\r\nاعتراض سوّم : اگر لطف بر خداوند واجب بود هرگز در قرآنش خبر نمىداد از اينكه فلان گروه اهل بهشت بوده و فلان فرد يا گروه اهل جهنم خواهد بود و اللازم باطل فالملزوم مثله .\r\nبيان ملازمه : چنين اخبارى سبب اغراء در معصيت است يعنى باعث مىشود و وادار مىكند كه آن كسى را كه خدا خبر داده از جهنمى بودن او همانند ابليس ، ابو لهب ، كفار ، عصاة و . . . بيشتر گناه بكند و با خود بگويد كه اكنون كه مقدر شده تا ما در قيامت به جهنم برويم بگذار تا در اين دنيا عيش و عشرت نموده و از لذات آن بيشتر بهره ببريم ، بگذار همانند چهار پايان آزاد بوده و به هر كار زشتى دست يازيم و . . . و بدون شك اغراء به قبيح ، قبيح است و بقول شما عدليه خداى حكيم كار قبيح انجام نمىدهد .\r\nبيان بطلان لازم : اينكه خداوند خبر نداده باشد باطل است زيرا سراسر قرآن مملو است از اينكه منافقين در درك اسفل از نارند ، كفار در جهنم مخلدند ، آدمكشان در جهنم مخلدند ، طاغوتها و ستمگران جهنمىاند ابو لهب\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nو شيطان و . . . جهنمى است . فالملزوم مثله پس لطف بر خدا واجب نيست .\r\nجواب ما : امّا خبر دادن خداوند از اينكه فلانى اهل بهشت مىشود اغراء به قبيح نيست زيرا اى چه بسا همين خبر دادن موجب شود كه آن شخص به اختيار خويش از همهء بديها خود را منزه كند تا در قيامت شرمسار نشود و امّا اخبار از جهنمى بودن شخص يا گروهى هم مفسده ندارد و موجب اغراء به قبيح نيست زيرا كه اين اخبار اگر نسبت به شخص جاهل و منكر باشد كه مفسده ندارد همانند ابو لهب و يا كفار كه آنها اصلا خدا و قيامت را قبول ندارند تا اين اخبار در آنان تأثير بيشترى گذارده و سبب گناه بيشترى شود ، و اگر نسبت به عالم باشد همانند ابليس كه علم به خدا و معاد و عذاب جهنم داشت بازهم اخبار خداوند به عاقبت امر او داعى بر اصرار به گناه و كفر نيست چون ابليس نيك مىداند كه هر چه اصرار بيشترى ورزد گناهانش بيشتر شده و عقاب او صد چندان مىشود پس خداوند مغرى به قبيح نيست پس ما ملازمه را قبول نداريم .\r\nقوله : و يقبح منه تعالى التعذيب مع منعه دون الذم :\r\nاين بيان را سابقا در بيان دليل دوم بر وجوب لطف توضيح داديم بازهم خلاصه‌اش اينست كه : اگر خداوند از لطف ممانعت كند يعنى رسولان نفرستد و . . . لازم مىآيد كه عقاب كردن انسانهاى عاصى قبيح باشد بنا بر اين اگر كسى كار قبيحى انجام دهد كه عقل آن را تقبيح مىكند ولى خداوند پيامبرانى نفرستاده تا شرعا هم حرمت پيدا كند اين فاعل قبيح پيش از شرع را نبايد عقاب كرد و قرآن فرموده :  وَ لَوْ أَنَّا أَهْلَكْناهُمْ بِعَذابٍ مِنْ قَبْلِهِ لَقالُوا رَبَّنا لَوْ لا أَرْسَلْتَ إِلَيْنا رَسُولًا  « طه / 134 » در اين آيه خداوند خبر داده از اين واقعيت كه ما اگر لطف خويش را دريغ نموده و ارسال رسل نمىكرديم جا داشت كه آنان به ما اعتراض نموده و عرضه بدارند بار الها چرا پيامبران را\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nبسوى ما نفرستادى تا حرمت اين عمل را به ما گوشزد كنند تا ما مرتكب نشويم حال وقتى اين سؤال بجا است كه عقاب مردمان و اهلاك آنها بدون بعثت قبيح باشد .\r\nآرى مذمت و سرزنش زبانى و دنيوى آنها قبيح نيست چون مذمت اختصاص به مكلفين ندارد بلكه هر انسانى كه كار قبيح عقلى را انجام دهد عند جميع العقلاء مستحق مذمت است چه از نظر شرعى مكلّف باشد يا خير و لذا اگر انسانى انسان ديگرى را بر كار قبيح وادار كند و او اين عمل را مرتكب شود عند العقلاء آن باعث و واداركننده هم مؤاخذه و مذمت دارد چنان كه ابليس مذمت مىشود كه چرا مردمان را به جهنم فرستادى با اينكه او مجبوركننده نيست بلكه فقط دعوت و تحريك نموده و بقول قرآن : ابليس در قيامت گويد :\r\n ما كانَ لِي عَلَيْكُمْ مِنْ سُلْطانٍ إِلَّا أَنْ دَعَوْتُكُمْ . . .   فَلا تَلُومُونِي وَ لُومُوا أَنْفُسَكُمْ  « ابراهيم / 22 » .\r\n\r\n( مطلب ششم ) در اين قسمت پنج حكم از احكام و لوازم قانون لطف را ذكر مىكنيم :\r\nحكم اوّل : بايد ميان لطف و ملطوف فيه [ عملى كه در آن لطف محقق شده 
  ] مناسبت باشد و منظور از مناسبت آنست كه حصول لطف مؤثر بوده و مقرب باشد و داعى بيشترى در مكلّف بوجود آورد براى تحقق بخشيدن ملطوف فيه و دليل اين تناسب آنست كه اگر اين گونه نباشد لازم مىآيد كه لطف بودن اين امر از لطف بودن ضد آن اولى نباشد پس ترجيح بلا مرجح مىشود .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nحكم دوّم : لطف هنگامى لطف است كه به سر حدّ الجاء و اضطرار نرسد و گرنه لطف نيست و در تعريف لطف هم به اين امر اشاره شد آرى الجاء و اضطرار به فعل طاعت و ترك معصيت شبه اللطف است در اينكه اين نيز داعى بسوى فعل است ولى متكلمين مىگويند : شرط لطف آنست كه به حدّ الجاء نرسد .\r\nحكم سوّم : لطف آنست كه بشر را به طاعت نزديك كند و چنين امرى متفرع بر علم است يعنى اينكه مكلّف بداند كه اين عمل لطف است و الّا اگر لطف را نشناسد و ملطوف فيه را نشناسد داعى به فعل پيدا نمىكند منتهى گاهى علم اجمالى به لطفيت دارد و گاهى علم تفصيلى ، علم اجمالى هم كافى است .\r\nحكم چهارم : لطف آنست كه علاوه بر حسن مشتمل بر وصف زائدى باشد يعنى اگر از فعل ما است بايد واجب يا مستحب يا حرام يا مكروه باشد و اگر از فعل خداوند است بايد در حكمت الهى واجب باشد پس مباحات را شامل نمىشود .\r\nحكم پنجم : گاهى لطف بر خداوند واجب است امّا نسبت به فعل معينى از عبد مثل ايجاب نماز در حق هر مكلّفى و نام اين واجب ، واجب تعيينى است و گاهى نسبت به احد الفعلين او احد الافعال واجب است بطور غير معين و آن در صورتى است كه هر كدام از اين افعال بر مصلحتى مشتمل باشند كه قائم مقام ديگرى بشود چه نسبت به فعل ما مثل ايجاب خصال كفّاره در باب صوم على التخيير و چه نسبت به فعل خداوند مثل اينكه خدا مىخواهد به زيد لطف نموده و فرزندى عنايت كند و قدرت دارد كه فرزندى با اين صفات جسمانى\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nبدهد يا با آن صفات در اينجا وجوب لطف بر خدا وجوب تخييرى است و نه تعيينى آنگاه لطف تخييرى يك شرط هم دارد و آن اينكه هر كدام از دو بدل حسن و داراى مصلحت باشند و جهت قبحى در ميانه نباشد . البته اين مطلب اجماعى نيست زيرا كه گروهى از عدليه مىگويند عمل قبيح هم ممكن است لطف باشد مثلا ستمگرى ستمكاران داعى شود كه مردمان روى بدرگاه الهى آورده و استغاثه نمايند همانند مريض نمودن خداوند افرادى را كه سبب مىشود بيشتر به خدا روى آورند و استدلال هم كرده‌اند به اينكه : همانطورى كه حصول الم از فعل خداوند لطف است چون موجب مىشود كه انسان بيشتر به ياد خدا باشد همچنين حصول ظلم از بنده هم گاهى لطف است .\r\nولى جواب ما اينست كه : ظلم قبيح است درحالىكه لطف قبيح نبوده بلكه حسن دارد پس ظلم لطف نيست آرى لطف در علم مظلوم به ظلم است نه در خود ظلم ، علم است كه او را به درگاه خدا مىكشاند و از خدا مىخواهد كه ظلم را ريشه كن سازد .\r\nدر خاتمه : مسأله لطف ابعاد وسيعتر عرفانى و تفسيرى دارد كه در كتب كلاميه عنوان نمىشود از قبيل اينكه : لطف خاص داريم و لطف عام ، الطاف تكوينيه داريم و الطاف تشريعيه ، الطاف جليه داريم و خفيّه كه هر كدام جاى بحث دارند .\r\n\r\n","description":"","footnote":"","page_name":" 300 ","page_number":300},
  {"content":"\r\n\r\n\r\n( مسأله سيزدهم ) ( بلاها و مصيبتها )\r\nسيزدهمين مسأله در باب افعال الهى مسئلهء بلاها و مصيبتهائى است كه بسان پتكى از هر طرف در مسير زندگى بر پيكر نحيف انسانيت كوبيده مىشود ، سيل‌ها - زلزله‌ها - طوفانها و مرگ‌وميرها و دهها بليّه ديگر برخى از بلاهاى مورد نظر است حال سخن در اينست كه اينهمه بلاها و گرفتاريها با حكمت و عدل الهى چگونه مىسازد ؟ در باب آلام چند بحث مطرح است :\r\nاولين بحث و قبل از هر سخنى بايد تناسب اين بحث و نيز بحث بعدى را با مباحث پيشين روشن سازيم : مناسبت در اينست كه : در مباحث قبلى پيرامون الطاف الهيه و مصالح واقعيه سخن گفتيم .\r\n1 - مصالحى كه به دين ما مربوط مىشود و ثمرات مستقيم دنيوى ندارد .\r\n2 - مصالحى كه به دنياى ما ارتباط داشته يعنى داراى منافع دنيوى است .\r\nمصالح دينيه به نوبهء خود دو دسته مىشود : 1 - منافع 2 - مضار ، و مضار هم شعبه‌ها و ابعادى دارد كه از جملهء آنها الام و مصائب و امراض است و از جملهء آنها آجال و گرانيها و . . . است روى اين اصل بدنبال سخن از الطاف الهى از آلام و بلايا سخن مىگوئيم كه فى الواقع شعبه‌اى از لطف الهى و از الطاف خفيهء الهيه است و از آن رهگذار كه اين آلام و مصائب بلا عوض نيست لذا بدنبال بحث از آلام از اعواض بحث مىشود .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\n\r\n( مبحث دوّم )\r\nآيا آلام و مصائب ، حسن و بايستنى هستند ؟ يا قبيح و نبايستنى ؟ در اين رابطه سه نظريه مطرح است :\r\n1 - ثنويه و دوگانه‌پرستان جهان مىگويند : كليهء آلام و مصائب و گرفتاريها قبيح و نبايستنى بوده و هيچ جهت حسنى در آنها مشاهد نمىشود .\r\n2 - اشاعرهء دنيا مىگويند : كليه آلام و مصائب حسن و بايستنى است و اين سخن بر اساس مبناى آنان در باب حسن و قبح است كه مىگويند : هر چه آن خسرو كند شيرين بود پس هر بلائى كه در اين دنيا به انسان مىرسد از قبيل فقرها ، مرضها ، زلزله‌ها و طوفانها و . . . از طرف خدا بوده و خالق آنها خداوند است و او خواسته كه چنين باشد و هر چه را خدا انجام دهد حسن بوده و جاى چون و چرا نيست و بقول قرآن :  لا يُسْئَلُ عَمَّا يَفْعَلُ وَ هُمْ يُسْئَلُونَ ،  فعال لما يشاء ،  فَعَّالٌ لِما يُرِيدُ  و . . . .\r\n3 - ساير گروهها و دانشمندان مىگويند : آلام و مصائب دو دسته‌اند :\r\n1 - برخى از آنها نيكو و بجا و بايستنى است و منافاتى با حكمت الهى ندارد .\r\n2 - و بخشى از آنها قبيح و نبايستنى است و اگر خدا فاعل آن باشد با حكمت او سازگار نيست و خود اين گروه‌ها اختلاف دارند در اينكه : فلسفهء حسن بخش اول از آلام چيست ؟ .\r\nحضرات تناسخيه و بكريه مىگويند : فلسفهء حسن اين نوع از بلاها تنها استحقاق است يعنى اين بلاها عكس العمل اعمال ما است و ما كارى\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nكرديم كه مستحق آنها شديم پس بايد بچشيم و بقول قرآن :  ذُقْ إِنَّكَ أَنْتَ الْعَزِيزُ  و اينان معتقدند كه : ارواح ما انسانها قبل از اينكه به اين ابدان فعليه تعلّق بگيرد در ابدان انسانهاى ديگرى بوده و در آن قالب معاصى و گناهانى را مرتكب گشتند كه مستحق بلا شدند و هم اكنون در اين بدن فعلى سزاى اعمال خويش را مىبينند .\r\nبه نظر دانشمندان اماميه و اكثر علماء معتزله قول به تناسخ از ريشه باطل است و در جاى خود براهين قوى و دندان‌شكنى مبنى بر ابطال آن آورده‌اند و به عقيدهء ما بلاها چند شعبه دارند و هر كلام از جهتى داراى حسن است :\r\n1 - خود مكلف استحقاق آزار و شكنجه و بلا را داشته و اين مصائب عكس العمل كار او است و بقول شاعر :\r\n اين جهان كوه است و فعل ما ندا * سوى ما آيد نداها را صدا \r\nو قرآن شريف هم مىگويد :  إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ  « / » .\r\nحال بلاهائى از قبيل حدود و تعزيرات الهى نسبت به ارتكاب منكرات و از قبيل ظلم ظالمين و . . . از اين نوع است .\r\n2 - بلاها و مصيبتهائى كه بدنبال آنها منافع عظيمى نصيب انسان مىشود همانند جهاد در راه خدا كه آن همه مشقت و رنج و الم دارد ولى بدنبال آن عزت و عظمت و سربلندى دارين و غنائم و . . . نصيب بشر مىشود و بقول قرآن :  كُتِبَ عَلَيْكُمُ الْقِتالُ وَ هُوَ كُرْهٌ لَكُمْ وَ عَسى أَنْ تَكْرَهُوا شَيْئاً وَ هُوَ خَيْرٌ لَكُمْ وَ عَسى أَنْ تُحِبُّوا شَيْئاً وَ هُوَ شَرٌّ لَكُمْ  و مانند سختىها و جان‌كندنهاى دوران تحصيل كه ثمره‌اش عالم شدن و عزت دارين پيدا كردن است و . . .\r\n3 - بلاهائى كه سبب دفع يك ضررهاى بزرگتر مىگردد نظير بريدن\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nعضو فاسد از اعضاء بدن است كه اگر بماند فساد او سرايت نموده و ساير اعضا را نيز به فساد و نابودى مىكشاند حال برخى از بلاها از اين قبيل است مثل فقر كه مايه سلامت و حفظ دين مىشود كه اگر ثروتمند بود اى چه بسا طغيان نموده و همانند قارون زير بار فرمان موسى نمىرفت و مانند مرض كه انسان را به ياد خدا انداخته و قدرى از تيرگيهاى دل را مىشويد و . . .\r\n4 - بلاهائى كه بر طبق سنت‌هاى الهى بوجود مىآيد ، توضيح اينكه خداوند در اين جهان سنتها و قانونهائى دارد كه اين قوانين لا يتغير هستند و بقول قرآن :  فَلَنْ تَجِدَ لِسُنَّتِ اللَّهِ تَبْدِيلًا وَ لَنْ تَجِدَ لِسُنَّتِ اللَّهِ تَحْوِيلًا  مثل قانون جاذبه و مثل سوختن آتش و مثل آتشفشانها و زلزله و . . . و اين قوانين صدها و هزاران فايده دارد ولى در يك مورد هم سبب هلاكت و نابودى انسان يا انسانهائى مىشوند .\r\n5 - بلاهائى كه جنبهء دفع و پيشگيرى دارد مثلا شخصى به شما حمله‌ور شده و قصد جان شما را مىكند ولى شما براى حفظ جان از خود دفاع نموده و قبل از او ضربه را وارد ساخته و او را از پاى در مىآوريد كه اين براى او بلا محسوب مىشود .\r\n\r\n( مطلب سوم )\r\nبلاها و آلامى كه از سوى خداوند بر انسانها وارد مىشود نظير اينكه فردى را افليج خلق نموده و ديگرى را نابينا مىآفريند و . . . هم بايد مشتمل بر منفعت زائده بر اين درد براى آن دردمند و متألم باشد و هم بايد مشتمل بر لطف باشد يا براى خود متألم و يا براى ديگران يعنى سبب نزديكتر شدن خود او يا ديگران به طاعات و دورى از معاصى باشد .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nامّا اينكه بايد مشتمل بر منفعت زائده باشد بدليل اينكه : اگر اين بلاها مشتمل بر منافع عظيمتر نباشد لازمه‌اش اينست كه خداوند نسبت به اين متألم ظالم باشد چون كسى را به رنج انداخته هيچ عوض نداده و يا به همان اندازه داده كه قبل و بعد از تألم مساوى شده و اين لازم فاسد و باطل است چون خدا حكيم است و ظلم قبيح است و مولاى حكيم كار قبيح نمىكند . پس ملزوم هم باطل مىشود پس بايد منفعت بزرگترى در مقابل اين آلام باشد .\r\nو اما اينكه بايد مشتمل بر لطف باشد بدليل اينكه : اگر اين آلام لطف نباشد لازم مىآيد كه عبث و بيهوده باشند و اللازم باطل چون عبث قبيح است و لا يصدر من الحكيم فالملزوم مثله .\r\nالبته بلاهائى كه از خداوند به ما مىرسد دو دسته‌اند :\r\n1 - بلاهاى ابتدائى مثل همان مثالهاى فوق كه مورد بحث ما در همان بود .\r\n2 - بلاهاى مجازاتى كه نامش مكافات عمل است و امتهائى را بخاطر زشتكاريهايشان غرق نموده يا عذابهاى رنگارنگ بر آنان فرو مىفرستد و بقول شاعر :\r\n از مكافات عمل غافل مشو * گندم از گندم برويد جو ز جو \r\nمطلب سوم در رابطه با بخش اوّل بود و گرنه در بخش دوم اشتراط منافع عظيمتر معنا ندارد .\r\n\r\n( مطلب چهارم )\r\nبرخى از آلام و رنجهائى كه انسان در دنيا به آن مبتلا مىشود به قول مشهور ممكن است عقاب و كيفر پاره‌اى از معاصى وى باشد و روى همين\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nاصل مىگويند : ممكن است كه خداوند افراد كافر و فاسق را به انواع و اقسام مرضها مبتلا سازد آن هم به عنوان مجازات و دليل امكان اينست كه اين بلاها ، رنجهائى است كه به مستحقين آنها رسيده و هيچ مانعى ندارد كه مجازات و مكافات باشد منتهى برخى از عقوبات و بخش عمدهء عقوبت كافر و فاسق در قيامت است ولى در بعض قليلى از آنها ممكن است تعجيل شده و در همين دنيا معاقب باشد و فلسفهء اين تعجيل هم وجود مصلحت و لطف است براى مكلّفين و اى چه بسا خود كافر هم متنبه شود كما اينكه حدود الهى از قبيل حدّ شرب خمر و حدّ زنا و . . . عقوبت است ولى در آن تعجيل مىشود بخاطر مصالح مهمّه مسلمين . امّا گروهى از دانشمندان معتزله مىگويند : اين بلاها ممكن نيست كه عقوبت باشد زيرا كه اين بلاها از مقدرات الهى است و انسان بايد به قضا و قدر الهى راضى باشد پس بايد به اين بلاها تن در دهد و راضى باشد و تسليم باشد و جزع و فزع ننمايد درحالىكه اگر عقوبت بود نبايد بشر به عقاب راضى باشد در نتيجه آلام دنيويه محنت‌ها و بلاهائى است كه براى صالح و طالح اتفاق مىافتد و هيچ‌كدام مؤاخذه نيست .\r\nجناب علّامه در جواب مىگويند : ما ملازمهء استدلال شما را قبول نداريم كه گفتيد : و لا يلزمهم ذلك فى العقاب يعنى عقاب لازم ندارد رضايت و تسليم را ما مىگوئيم : رضايت به دو معنى استعمال مىشود :\r\n1 - راضى بودن يعنى معتقد بودن به اينكه فلان كار حسن و بايستنى و داراى مصلحت است و اين معنا ميان عقاب اخروى و محنت دنيوى مشترك است يعنى همانگونه كه محنتها و بلاهاى الهى براى مؤمن و كافر بجا و بايستنى است همچنين عقوبت الهى هم بجا و بايستنى است .\r\n2 - رضايت و خشنودى به معناى موافقت يك عمل است با شهوت و تمايلات و خواسته‌هاى بشر اين معنا البته مقدور بشر نيست و در محنت و بلا\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nو نيز در عقاب هم رضايت به اين معنا نيست حال وقتى در عقاب رضايت به معناى اوّل بود و بايد انسان راضى به آن باشد پس صبر هم در برابر اين اعتقاد امرى حسن و لازم است يعنى عقلا و وجدانا نبايد اظهار جزع و فزع داشته باشد و نيز بايد در برابر آن تسليم باشد يعنى با كمال ميل به آن تن در دهد چون خود او بدست خود چنين دامى را براى خويش گسترده پس در عقاب هم رضايت - صبر - تسليم - جزع نكردن وجود دارد . پس عقاب در دنيا ممكن است پس مانعى ندارد كه پاره‌اى از آلام و مصائب ما همانا عقوبت دنيوى ما باشد .\r\n\r\n( مطلب پنجم )\r\nاختلاف است كه آيا براى نزديكتر ساختن بشر به طاعت و دور تر ساختن آنها از معاصى ممكن است خداوند به اين اشخاص بلاهائى را نازل نموده و به آنها عوض هم ندهد ؟ يا ممكن نيست ؟ بعضى گفته‌اند : آرى جايز و ممكن است زيرا كه تحمّل مشقت براى سود بردن نيكو است و عقلاء عالم بدان راغب هستند همانگونه كه بازرگانان رنج سفرهاى دور و دراز را به خويش هموار مىكنند تا سود بيشترى برند .\r\nولى گروهى مىگويند : اين مقدار كافى نيست بلكه خداوند بايد در مقابل هر رنجى عوضى عطا كند و طاعات خود مشقاتند كه عوض آنها ثواب اخروى است و اين الطاف مشقات ديگرى هستند كه بايد عوض در برابر آنها باشد و دليل اين گروه آنست كه : آلامى را كه بشر مستحق آن نيست و خدا به او مىدهد اگر مشتمل بر جلب منفعت يا دفع ضررى نباشد هرآينه عبث خواهد بود و عبث قبيح است و از مولاى حكيم صادر نمىشود پس بايد مشتمل بر\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nخيراتى باشد ، اگر بفرمائيد كه اين بلاها موجب طاعت الهى مىشود مىگوئيم : خود طاعت كه خير نيست بلكه رنج است و اگر بگوئيد بدنبال طاعت ثواب است و ثواب خير است خواهيم گفت ثواب در مقابل طاعت است نه مقابل آلام پس اگر در برابر آلام منفعتى نباشد لازمه‌اش عبث بودن است و هو قبيح محال .\r\n\r\n( مطلب ششم )\r\nاگر چنانچه لطف يعنى تقرب به طاعت و تبعد از معصيت هم به لذت حاصل گردد و هم به رنج يعنى خداوند مىتواند ما انسانها را با انعام و اكرام و نعمت دادن به سوى خود جلب كند و از معاصى دور سازد و مىتواند با آلام و مصائب چنين كارى را انجام دهد و به بيان جامعتر :\r\nگاهى لطف منحصر است در انعام و الذاذ بشر در اين صورت همين امر واجب مىشود و گاهى لطف منحصر است در آلام و مصائب تا بدين وسيله تقرب حاصل شود در اينجا هم همين امر واجب مىشود ولى گاهى لطف منحصر نيست بلكه اگر انعام كند لطف حاصل است و اگر آلام بدهد هم لطف حاصل است در اين صورت محلّ بحث است :\r\nگروهى بر آنند كه مولى و آمر مختار و مخير است و به هر كدام مىتواند لطف كند و اختيار احدهما در تحت مشيت او است امّا لطف نمودن به انعام كه واضح است و امّا لطف نمودن به آلام هم جهت حسن آن در اينست كه مشتمل بر فوائد و عوضهاى بسيار است و لذا بلا مانع است .\r\nولى گروهى مىگويند : در اين فرض لطف به اين نحوه كه از راه آلام ما را به طاعت نزديك كند جائز نيست زيرا كه هدف اصلى با لذت دادن هم\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nحاصل مىشود بنا بر اين آزار رساندن براى منفعت دادن بجا نيست چون اضرارى عبث است و لا يصدر من الحكيم .\r\n\r\n( مطلب هفتم )\r\nدر مواردى كه مصيبت دادن و آزار رساندن از طرف خدا داراى منفعت بيشترى باشد براى مكلّف ، شرط است كه مكلّف هم به اين آلام راضى باشد و آن را اختيار كند و در اين معامله بايد طرفين راضى باشند ولى رضايت دو گونه است : 1 - رضايت فعلى 2 - رضايت بالقوه حال لازم نيست رضاى فعلى باشد بلكه رضايت بالقوه هم كافى است يعنى همين‌كه بعد از بلاها خدا آن قدر به بندگان عوض مىدهد كه راضى مىشوند و خدا از پيش مىداند كه آنها راضى خواهند شد همين مقدار كافى است . آن هم نسبت به منفعت عظيمى كه هر عاقلى آن را برگزيده و بدان راضى مىشود كه همان ثواب ابدى باشد .\r\nبحث كتابى تمام شد ولى از آنجا كه اين بحث حائز اهميت است و نياز به بحث جديدتر و جامعتر دارد لذا به بيان ذيل آن را طرح مىكنيم :\r\nيكى از مسائل باب عدل الهى مسأله مصيبتها و رنجهائى است كه بر انسانها وارد مىشود كه بايد ديد اين امور با عدل الهى چگونه سازگار است ؟\r\nچرا جمعى زشت و جمعى زيبا هستند ؟ چرا برخى از انسانها در ناز و نعمت و برخى فقيرند ؟ چرا برخى داراى تنى سالم و روانى صافند و گروهى معلول و يا سفيه و يا مجنونند ؟ چرا سيل‌ها و طوفانها سبب نابودى مىشوند ؟ چرا خداوند بر يك جامعه ستمگران را مسلط مىكند ؟ چرا عزيزان انسان مىميرند ؟ چرا آتش انسان را مىسوزاند ؟ چرا دريا انسان را غرق مىكند ؟ چرا درندگان انسان را نابود مىكنند ؟ و . . .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nاز اين چراها دو نوع جواب مىدهيم :\r\n1 - جواب اجمالى : خداوند حكيم است و بر اساس حكمت يعنى مصالح و مفاسد كار مىكند و اين بلاهائى كه مربوط به خدا است و او آفريده حتما حكمتى در كار است چه ما بدانيم و چه ندانيم .\r\n2 - جواب تفصيلى : از سؤالات فوق جوابهاى متعددى داريم كه ذيلا عنوان مىكنيم :\r\n1 - آنچه در نظام خلقت وجود دارد تفاوت است و نه تبعيض و آنكه مذموم است تبعيض است نه تفاوت ، تبعيض آنست كه در شرائط مساوى و استحقاقهاى يكسان ميان دو كس فرق بگذاريم ولى تفاوت آنست كه در شرائط نابرابر و متفاوت ميان دو انسان فرق بگذاريم .\r\nبه بيان ديگر : تبعيض از ناحيه دهنده است و تفاوت مربوط به گيرندگان است .\r\nدو مثال : الف : هرگاه دو ظرف آب در اختيار ما باشد كه هر كدام ظرفيت ده ليتر آب را دارند در اينجا اگر ما به يك ظرف پنج ليتر و در ديگرى ده ليتر آب بريزيم اين تبعيض است امّا اگر دو ظرف داريم كه يكى كوچكتر است و ظرفيت پنج ليتر آب را دارد و ديگرى ظرفيت ده ليتر دارد و هر دو را از آب دريا پر كنيم بازهم اختلاف دارند ولى منشأ اختلاف تفاوت ذاتى و ظرفيتى دو ظرف از لحاظ گنجايش است .\r\nب : هرگاه معلمى به دانش‌آموزانى كه داراى يك رتبه هستند نمرات گوناگون دهد مثلا به يكى نمره / 20 و به ديگرى نمره / 15 و به سوّمى نمرهء / 10 و به چهارمى نمرهء / 5 و به پنجمى صفر دهد اين تبعيض است ولى اگر متفاوت باشند و به تفاوت هوشها و تلاشها نمرات مختلف دهد اين تبعيض\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nنيست بلكه تفاوت است كه به هر كس هر چه لايق بود دادند و در چنين موردى اگر يكسان نمره دهد ظلم است .\r\nدر اينجا پرسشى مطرح است كه چرا خداوند موجودات عالم را متفاوت و گوناگون و با ظرفيتهاى مختلف آفريده ؟ جواب اينست كه تفاوت موجودات ذاتى آنها است و لازمهء نظام على و معلولى عالم است و تفصيل مطلب را از كتاب عدل الهى شهيد مطهرى ( رحمه اللّه ) بايد طلبيد .\r\n2 - قسمتى از بلاها و گرفتاريها عكس العمل كار خود انسان است و نتيجه كردار زشت خود ما است به قول قرآن سوره شورى آيه 30 :  ما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ  اقوام مختلفى كه در قرون و اعصار پيشين گرفتار طوفانها ، غرق شدنها و . . . شدند و داستان هر كدام در قرآن آمده تمام اينها عكس العمل كردار بد آنها بوده قرآن در سورهء عنكبوت ابتدا جريان قوم لوط را نقل مىكند و مىگويد :  . . . قالُوا إِنَّا مُهْلِكُوا أَهْلِ هذِهِ الْقَرْيَةِ إِنَّ أَهْلَها كانُوا ظالِمِينَ  و در ادامه مىگويد :  إِنَّا مُنْزِلُونَ عَلى أَهْلِ هذِهِ الْقَرْيَةِ رِجْزاً مِنَ السَّماءِ بِما كانُوا يَفْسُقُونَ  ، سپس جريان قوم شعيب را مطرح نموده و مىگويد :  فَكَذَّبُوهُ فَأَخَذَتْهُمُ الرَّجْفَةُ فَأَصْبَحُوا فِي دارِهِمْ جاثِمِينَ  ، سپس جريان عاد و ثمود و فرعون و قارون و هامان را مطرح نموده و مىگويد :\r\n فَكُلًّا أَخَذْنا بِذَنْبِهِ فَمِنْهُمْ مَنْ أَرْسَلْنا عَلَيْهِ حاصِباً وَ مِنْهُمْ مَنْ أَخَذَتْهُ الصَّيْحَةُ وَ مِنْهُمْ مَنْ خَسَفْنا بِهِ الْأَرْضَ وَ مِنْهُمْ مَنْ أَغْرَقْنا وَ ما كانَ اللَّهُ لِيَظْلِمَهُمْ وَ لكِنْ كانُوا أَنْفُسَهُمْ يَظْلِمُونَ  « عنكبوت از آيه 27 تا 40 » .\r\nو در سوره هود آيه 101 و 102 مىگويد :\r\n  وَ ما ظَلَمْناهُمْ وَ لكِنْ ظَلَمُوا أَنْفُسَهُمْ فَما أَغْنَتْ عَنْهُمْ آلِهَتُهُمُ الَّتِي يَدْعُونَ مِنْ دُونِ اللَّهِ مِنْ شَيْءٍ لَمَّا جاءَ أَمْرُ رَبِّكَ وَ ما زادُوهُمْ غَيْرَ تَتْبِيبٍ ، وَ كَذلِكَ أَخْذُ رَبِّكَ إِذا أَخَذَ الْقُرى وَ هِيَ ظالِمَةٌ إِنَّ أَخْذَهُ أَلِيمٌ شَدِيدٌ   .\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nو در آيه 103 مىگويد :  إِنَّ فِي ذلِكَ لَآيَةً لِمَنْ خافَ عَذابَ الْآخِرَةِ  .\r\nو در سورهء توبه آيهء 70 مىفرمايد :\r\n أَ لَمْ يَأْتِهِمْ نَبَأُ الَّذِينَ مِنْ قَبْلِهِمْ قَوْمِ نُوحٍ وَ عادٍ وَ ثَمُودَ وَ قَوْمِ إِبْراهِيمَ وَ أَصْحابِ مَدْيَنَ وَ الْمُؤْتَفِكاتِ أَتَتْهُمْ رُسُلُهُمْ بِالْبَيِّناتِ فَما كانَ اللَّهُ لِيَظْلِمَهُمْ وَ لكِنْ كانُوا أَنْفُسَهُمْ يَظْلِمُونَ  .\r\nو در سورهء يونس آيهء 13 مىفرمايد :\r\n وَ لَقَدْ أَهْلَكْنَا الْقُرُونَ مِنْ قَبْلِكُمْ لَمَّا ظَلَمُوا وَ جاءَتْهُمْ رُسُلُهُمْ بِالْبَيِّناتِ وَ ما كانُوا لِيُؤْمِنُوا كَذلِكَ نَجْزِي الْقَوْمَ الْمُجْرِمِينَ  .\r\nو در سوره قصص آيه 58 و 59 : مىفرمايد :\r\n  وَ كَمْ أَهْلَكْنا مِنْ قَرْيَةٍ بَطِرَتْ مَعِيشَتَها فَتِلْكَ مَساكِنُهُمْ لَمْ تُسْكَنْ مِنْ بَعْدِهِمْ إِلَّا قَلِيلًا وَ كُنَّا نَحْنُ الْوارِثِينَ وَ ما كانَ رَبُّكَ مُهْلِكَ الْقُرى حَتَّى يَبْعَثَ فِي أُمِّها رَسُولًا يَتْلُوا عَلَيْهِمْ آياتِنا وَ ما كُنَّا مُهْلِكِي الْقُرى إِلَّا وَ أَهْلُها ظالِمُونَ   .\r\nو در سوره كهف آيه 59 مىگويد :\r\n وَ تِلْكَ الْقُرى أَهْلَكْناهُمْ لَمَّا ظَلَمُوا وَ جَعَلْنا لِمَهْلِكِهِمْ مَوْعِداً  .\r\nو در سورهء روم آيه 9 مىگويد :\r\n أَ وَ لَمْ يَسِيرُوا فِي الْأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ كانُوا أَشَدَّ مِنْهُمْ قُوَّةً وَ أَثارُوا الْأَرْضَ وَ عَمَرُوها أَكْثَرَ مِمَّا عَمَرُوها وَ جاءَتْهُمْ رُسُلُهُمْ بِالْبَيِّناتِ فَما كانَ اللَّهُ لِيَظْلِمَهُمْ وَ لكِنْ كانُوا أَنْفُسَهُمْ يَظْلِمُونَ  .\r\nو در جاى ديگر مىفرمايد :\r\n إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ  .\r\nو دهها آيه ديگر كه به خوبى مدعاى ما را ثابت مىكند و دلالت مىكند\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nبر اينكه اين بلاها عكس العمل اعمال ما است .\r\n3 - بلاها و مصيبات عامل تكامل انسانند :\r\nاز ديدگاه اسلام جهان همانند مدرسه‌اى است كه همه انسانها دانش‌آموزان اين مدرسه و در آن بايد مدارج كمال و ترقى را بپيمايند و انسان كامل شوند و پيمودن اين مدارج بدون تحمل مشقتها و سختيها ميسور نيست بعنوان مثال : كودكى را كه على الدوام در ناز و نعمت بسر برده و كمتر تلاش و حركت جسمانى داشته با كودكى كه دائما در حال تلاش و كوشش بوده و با گرسنگىها و سختىها و سرما و گرما در آويخته و پنجه نرم كرده مقايسه كنيد ، كداميك مقاومترند ؟ كدام سخت‌كوشترند ؟ مثال ديگر : انسان متفكرى كه انديشهء او در مسائل عميق عقلى ورزيده شده و صاحب انديشه‌اى صائب و بلند گرديده را با انسانى كه هرگز تن به تفكر نداده و در برهانيات غوطه‌ور نشده مقايسه كنيد ؟\r\nآيا هر دو مساوىاند ؟ .\r\nبقول قرآن :  هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ ؟  ام  هَلْ يَسْتَوِي الْأَعْمى وَ الْبَصِيرُ  ؟ ام  هَلْ تَسْتَوِي الظُّلُماتُ وَ النُّورُ ؟  . حاشا و كلا كه مساوى باشند .\r\nمثال سوّم : درختانى را كه در باغستانها و زير نظر و پرورش باغبانان توانا رشد نموده و همواره از آب استفاده نموده و خارهاى كنار آنها نابوده شده مقايسه كنيد با درختانى كه دامنه كوههاى سر بفلك كشيده متولد شده و رشد يافته و على الدوام با بادها و طوفانها و با گرما و سرما مبارزه نموده كداميك استقامتشان بيشتر است ؟ .\r\nامام على ( عليه السلام ) در نهج البلاغه نامهء 45 به عثمان بن حنيف مىفرمايد :\r\nو كانى بقائلكم يقول : اذا كان هذا قوت ابن ابى طالب فقد قعد به\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nالضعف عن قتال الاقران و منازلة الشجعان الا و أنّ الشجرة البريه اصلب عودا و الرواتع الخضرة ارق جلودا و النابتات الغذيه اقوى رقودا و ابطأ خمودا . . . و اللّه لو تظاهرت العرب على قتالى لما وليت عنها .\r\nدر خاتمه اين بخش چند آيه و حديث را تقديم مىكنم :\r\n1 - قال رسول اللّه ( ص ) : ان اللّه ليغذّى عبده المؤمن بالبلاء كما تغذى الوالدة ولدها باللبن .\r\n2 - قال رسول اللّه ( ص ) : ما كرم عبد على اللّه تعالى الّا ازداد عليه البلاء .\r\n3 - قال الصادق ( ع ) : انما المؤمن بمنزلة كفة الميزان كلما زيد فى ايمانه زيد فى بلائه .\r\n4 - عن أبي عبد اللّه ( ع ) : ان اشد الناس بلاء الانبياء ثم الذين يلونهم ثم الامثل فالامثل .\r\n5 - عن امير المؤمنين ( ع ) : البلاء للظالم ادب و للمؤمن امتحان و للانبياء درجة .\r\n6 - قال الصادق ( ع ) : ان اللّه اذا احب عبدا غته بالبلاء غتّا . « بحار ج 15 ص 55 » .\r\nو بقول قرآن :  لَقَدْ خَلَقْنَا الْإِنْسانَ فِي كَبَدٍ  .\r\nو بقول شاعر :\r\n هر كه در اين بزم مقربتر است * جام بلا بيشترش مىدهند \r\nو يا مثل معروف فارسى : هر كه بامش بيش برفش بيشتر ، و چنين است كه در حديث قدسى آمده : و من عشقنى عشقته و من عشقته قتلته و من قتلته فأنا ديته و چنين است كه حسين بن على ( عليه السلام ) به آن همه بلاها و مصيبات مبتلا مىشود و باز چنين است كه نبى اكرم ( صلّى اللّه عليه و آله و سلم ) بيشترين\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nسختىها را مىبيند و مىگويد : ما اوذى نبى مثل ما اوذيت .\r\nدر خاتمه سخنى از دانشمند بزرگى را نقل مىكنيم :\r\nديل كارنگى مىگويد : دستور العمل براى مردان بزرگ اينست كه : نه تنها مشكلات را تحمل كن بلكه آنها را دوست بدار و هر چه بيشتر در زندگى مردان كامياب مطالعه كرده‌ام بدين نتيجه رسيده‌ام كه علت موفقيت اغلب آنها مديون موانعى بود كه در زندگيشان پيش آمده بنا بر اين بلاها عوامل تكاملى هستند البته انسانها در برابر بليات دو گروه مىشوند :\r\n1 - گروهى در برابر بليات جزع و فزع نموده و اجر خويش را ضايع مىكنند اينان هلوع و جزوعند .\r\n2 - و گروه قليلى در برابر اين سختىها صبر و استقامت و تسليم پيشه مىكنند و اين ارزشمندترين كار است يعنى مقام تسليم كه ابراهيميان داشته‌اند كه خود بحث وسيعى دارد كه وارد آن نمىشويم فقط به دو قطعه شعر دو بيتى اكتفا مىكنم :\r\nبابا طاهر مىگويد :\r\n يكى درد و يكى درمان پسندد * يكى وصل و يكى هجران پسندد\r\nمن از درمان و درد و وصل و هجران * پسندم آنچه را جانان پسندد \r\nفيض كاشانى مىگويد :\r\n يار ما گر ميل صحرا مىكند صحرا خوش است . * ميل دريا گر كند در چشم ما دريا خوش است\r\nهر چه خواهد خاطرش ما آن شويم و آن كنيم * هركجا ما را دهد جا جاى ما آنجا خوش است \r\n4 - بلاها عامل آزمايش است :\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nبه نص خود قرآن در سورهء انبياء آيهء 35 :  نَبْلُوكُمْ بِالشَّرِّ وَ الْخَيْرِ فِتْنَةً  يعنى خيرات و شرور را براى آزمايش شما آفريده‌ايم و آيات بسيارى بر اصل آزمايش تأكيد دارد :\r\n1 - در سورهء محمد آيه 31 مىخوانيم :  وَ لَنَبْلُوَنَّكُمْ حَتَّى نَعْلَمَ الْمُجاهِدِينَ مِنْكُمْ وَ الصَّابِرِينَ  .\r\n2 - در سورهء بقره آيه 155 مىخوانيم :   وَ لَنَبْلُوَنَّكُمْ بِشَيْءٍ مِنَ الْخَوْفِ وَ الْجُوعِ وَ نَقْصٍ مِنَ الْأَمْوالِ وَ الْأَنْفُسِ وَ الثَّمَراتِ وَ بَشِّرِ الصَّابِرِينَ الَّذِينَ إِذا أَصابَتْهُمْ مُصِيبَةٌ قالُوا إِنَّا لِلَّهِ وَ إِنَّا إِلَيْهِ راجِعُونَ   حال در اينجا بحثى است كه هدف از آزمايشهاى الهى چيست ؟ در جواب بطور مجمل بايد گفت : يك هدف عبارتست از پرده‌بردارى از واقعيات و معرفى نيكان و بدان به مردم و يك هدف عبارتست از ايجاد زمينهء رشد و پرورش انسانها كه ارادهء الهى بر آن تعلق گرفته .\r\n5 - بلاها دلها را از آلودگيها پاك مىسازد :\r\nانسان در اثر غفلت زشتيهاى فراوانى را مرتكب مىشود و سبب عدم قابليت افاضات و عنايات الهى مىشود اينجا است كه خداى مهربان او را به بلاهائى مبتلا مىكند تا در جهان ابدى بتواند از نعمتها استفاده كند و زنگار گناه از قلب او محو شود و در حديث مىخوانيم : ساعات الهموم ساعات الكفارات ، يا مىخوانيم : السقم يمهو الذنوب .\r\n6 - بلاها و مصائب زنگ بيدار باش است :\r\nگاهى انسان آنچنان در لذائذ مادى غرق مىشود كه با هيچ شيوهء اخلاقى و انسانى نمىتوان او را متنبه ساخت و تنها به هوى و هوس مىانديشد اينجا است كه مصائب به فرياد او رسيده و او را به جهان غيب متنبه مىكند و اين به جاى خود نعمت و لطف است .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nقرآن مىگويد :   إِنَّ الْإِنْسانَ لَيَطْغى أَنْ رَآهُ اسْتَغْنى   « علق / 7 و 6 » .\r\nقرآن مىگويد :  وَ ما أَرْسَلْنا فِي قَرْيَةٍ مِنْ نَبِيٍّ إِلَّا أَخَذْنا أَهْلَها بِالْبَأْساءِ وَ الضَّرَّاءِ لَعَلَّهُمْ يَضَّرَّعُونَ  « اعراف / 94 » .\r\nقرآن مىگويد :  وَ لَقَدْ أَخَذْنا آلَ فِرْعَوْنَ بِالسِّنِينَ وَ نَقْصٍ مِنَ الثَّمَراتِ لَعَلَّهُمْ يَذَّكَّرُونَ  « اعراف / 20 » .\r\nدر اينجا بحث را خاتمه مىدهم هر چند معتقدم كه بسيار ناقص و ناتمام و محدود است .\r\n\r\n","description":"","footnote":"","page_name":" 317 ","page_number":317},
  {"content":"\r\n\r\n\r\n( مسأله چهاردهم ) ( اعواض )\r\nاز آن رهگذر كه در مسأله سيزدهم پيرامون آلام گفتگو شد و در آنجا آورديم كه بلاهائى كه از طرف خداوند به انسانها مىرسد [ آن هم بلاى ابتدائى نه مجازاتى 
  ] بايد داراى عوض و منفعت سرشارى باشند اينكه راجع به خود عوض بحث مىكنيم و در اين باره چند مطلب مطرح است :\r\n\r\n( مطلب اول )\r\nعوض و منفعتى كه از خداوند به ما انسانها مىرسد از سه حال خارج نيست :\r\n1 - يا انسان استحقاق آن را نداشته و اگر خداوند به او ندهد خلاف عدل نيست ولى مع ذلك كلّه آن عوض را مىدهد نام اين قسم از اعطاء تفضل است فى المثل شخصى از دنيا مىرود درحالىكه نمازها و روزه‌هاى واجبى هم به گردن دارد و شخص ديگر اجير شده و مزدورى مىكند و به نيابت از او اين افعال را بجا مىآورد در اينجا ميت مستحق ثواب نشده ولى خداوند تفضل فرموده و پاداش اين كار را به او مىدهد .\r\n2 - و يا انسان استحقاق اين عوض را داشته و اگر خداوند به او ندهد ظلم است و اين استحقاق هم در سايه تحمل مشقات بسيارى است كه از جانب\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nخداوند به او رسيده است مثل درد ، بيمارى ، فقر ، زلزله و . . . حال آنچه را كه در برابر اين مشقات به انسان مىدهند عوض نام دارد و در اين جهت مسلمان و كافر ، صغير و كبير ، عاقل و مجنون مساوىاند .\r\n3 - و يا انسان استحقاق آن عوض را پيدا كرده در سايه مشقاتى كه در راه اطاعت پروردگار با قصد قربت متحمل شده آن هم به اختيار خودش و چنين منفعتى ثواب ناميده مىشود و ويژگى آن عبارتست از اينكه همراه با تعظيم و اجلال است .\r\nحال بحث ما در عوض است كه دو خصوصيت دارد :\r\n1 - استحقاق در او شرط است و گرنه تفضل خواهد بود .\r\n2 - خالى از اجلال و تعظيم است و الّا ثواب خواهد بود .\r\n\r\n( مطلب دوّم )\r\nپس از آشنائى اجمالى با تعريف عوض مىگوئيم : مقتضاى عدل الهى آنست كه هر آزار و رنجى كه از طرف خدا به انسانها مىرسد بايد در برابر تمام آنها عوض كرامت كند تا همگان بطور يكسان از نعمتهاى الهى بهره ببرند و تبعيض در كار نباشد حال امور و عواملى كه مستند به خداوند هستند و بخاطر آنها بايد خداوند به بندگان عوض دهد بطور كلّى پنج عامل هستند :\r\nامر اوّل : خداوند انواع و اقسام بلاها و آلام را بر بندگان فرو فرستاده از قبيل مرضها - فقرها و . . . كه بلاهاى ابتدائى ناميده مىشوند و واجب است بر خدا كه در مقابل اينها عوض دهد و گرنه ظلم است .\r\nامر دوّم : در نظام خلقت فراوان و مكرّر خداوند منافع شخص يا اشخاص را فداى منافع و مصالح ديگران مىكند فى المثل خدا مىدانست كه\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nاگر فلان جوان مىماند فرزندى صالح مىشد و براى والدين خود خيرات مىكرد ولى او را ميراند و قبض روح كرد پس بايد عوض آن منافعى را كه تفويت شده و اگر مىماند از فرزند به پدر و مادر مىرسيد به والدين او اعطاء كند آرى اگر خدا مىداند كه اين جوان اگر مىماند هم در آينده از او خيرى به كسى حتى به پدر و مادر نمىرسيد در اينجا اگر او را ميراند والدين او مستحقّ عوض نيستند چون خداوند مصلحتى را تفويت نكرده تا عوض بدهد و در ناحيهء مضار همچنين است يعنى اگر خداوند ابتدا به ساكن و نه در مقام مجازات اموال شخصى را در معرض سيل قرار داده و نابود سازد و بقول معروف تر و خشك را با هم بسوزاند بايد عوض آنها را به صاحبانشان بدهد حال چه صاحب مال از اين عوض آگاه شود و بداند كه اين عوض آن خسارت است و يا نه .\r\nامر سوّم : فرو فرستادن غم و اندوه فراوان بر بندگان : يعنى اگر خداوند اسباب همّ و غم را فراهم نموده بايد در مقابل آن عوض كرامت كند زيرا كه غم و اندوه نازله عند العقل نازل به منزلهء ضرر است و هر ضررى عوض مىطلبد حال چه غم و اندوهى كه معلوم به علم ضرورى باشد همانند مرگ عزيزان و يا رسيدن يك رنج آشكار به انسان و يا معلوم به علم اكتسابى باشد كه خدا باعث شد تا من فكر كنم و در آن غم و ناراحتى قرار گيريم و يا غم مظنون باشد يعنى انسان گمان قوى به فوت منفعت و يا رسيدن ضرر پيدا مىكند و غمگين مىشود تمام اينها داراى عوض است آرى آن حزن و اندوهى كه از ناحيه اعمال خود ما براى ما پيدا مىشود بر خداوند عوض آن واجب نيست .\r\nامر چهارم : امر خداوند و يا اباحهء او اذيت و آزار رساندن به حيوانات را :\r\nيعنى مثلا خدا امر وجوبى كرده به ذبح حيوانات در قربانيها و نذرها ، يا خدا\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nامر استحبابى نموده به ذبح حيوانات در موارد خاصى و يا خداوند ذبح حيوانات را مباح فرموده در مواقع عادى و فرموده : « احل لكم ما في الارض جميعا » در تمام اينها عوض بر خداوند لازم است كه بايد عوض را به اين حيوان بىزبان و صامت بدهد البته بنابراين كه حيوانات هم در قيامت بعثتى داشته باشند .\r\nامر پنجم : متمكن ساختن حيوانات درنده از نابود كردن انسان : يعنى خداوند به پلنگ تيزدندان و شير جنگل قدرت و پنگال داده و او حمله كرده و انسان يا حيوانات مظلوم و ناتوان را مىدرد در اين موارد هم بايد عوض اين آلام به آن شخص داده شود البته در اين قسم از امور چند قول است :\r\n1 - گروهى مىگويند : در اين موارد هم عوض بر خداوند است .\r\n2 - و گروهى مىگويند : در اين موارد عوض بر آن حيوان موذى است كه فاعل الم است .\r\n3 - و گروهى مىگويند : عوض نه بر خداوند است و نه بر حيوان درنده .\r\n4 - و گروهى تفصيل مىدهند به اينكه : اگر آن حيوان در واقع به انجام اين كار مجبور بوده عوض بر خدا است ولى اگر آن حيوان به اختيار خويش اين كار را كرده عوض بر خود اين حيوان است .\r\nو هر يك از اين اقوال دلائلى دارند :\r\nدليل قول اوّل : خداوند اين درنده را متمكن ساخته و در او ميل به آزار آزاررسانى و درندگى ايجاد كرده و از طرفى عقل هم كه زاجر و رادع است به او نداده با همهء اينها كه مقتضى دريدن موجود و مانع آن هم مفقود است اين به منزله اغراء به دريدن است پس اگر عوض ندهد ظلم است .\r\nدليل قول ثانى : حديث داريم بر اينكه : خداوند در روز قيامت ينتصف للجماء من القرناء يعنى داد حيوانات بىشاخ را از حيوانات شاخدار مىگيرد\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nو اذيتهاى آنها را جبران مىكند .\r\nدليل قول ثالث : حديث داريم كه : جرح العجماء جبار يعنى زخم و جراحتى كه حيوانات بىزبان به ديگرى وارد مىكنند هدر بوده و عوضى در كار نيست .\r\nدليل قول رابع : صرف تمكين سبب نمىشود كه عوض از فاعل به ممكّن منتقل شود و الّا لازمه‌اش آنست كه اگر كسى به شما شمشيرى داد و شما با اختيار رفتيد ديگرى را كشتيد عوض بر صاحب السيف باشد و حال آنكه احدى از فقهاء و عقلاء چنين حكمى نمىكنند آرى اگر شما ملجأ و مضطر شويد در اينجا فعل به مسبّب مستند مىشود نه به شما كه سبب هستيد و لذا ذمّ او صحيح است نه سبب ، و ثانيا اگر عوض بر خداوند بود چرا در مواردى درنده را از خوردن و دريدن انسان منع مىكند ؟ ! به نظر ما قول اول حق است و ساير اقوال باطل و ادلّه آنها هم جواب دارد و آن اينكه :\r\nجواب دليل قول ثانى : اوّلا حديث دلالت ندارد بر اينكه خداوند عوض حيوان شاخدار را به حيوانات بىشاخ منتقل مىكند بلكه با عوض دادن خداوند هم سازگار است شبيه اينكه عبدى مالى را تلف كرده و مولاى آن عبد خسارت را مىدهد و مىگوئيم : آن مظلوم از عبد مولى داد خود را گرفت با اينكه مولى عوض را داده و ثانيا شايد اين حديث كنايه است يعنى حيوان شاخدار كنايه از ظالم است كه خداوند امكانات ظلم را به او داده و حيوان بىشاخ مظلوم است كه در قيامت داد او از ظالم گرفته مىشود .\r\nو جواب دليل قول ثالث : منظور حديث آنست كه قصاص در كار نيست يعنى مثلا پلنگ را بياورند و به انسان بگويند قصاص كن چنين چيزى نيست نه اينكه عوض نباشد .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nجواب از دليل اول قول رابع : قياس مع الفارق است زيرا كه قاتل مانع عقلى از اقدام و قتل دارد و با اختيار كشته و لذا عوض بر خود او است نه صاحب السيف امّا بخلاف حيوان درنده كه رادع عقلى ندارد .\r\nجواب از دليل دوّم قول رابع : گاهى منع از خوردن درنده انسان را حسن دارد و لذا روا است چنان كه روا و نيكو است كه ما كودكان را از شرب خمر منع كنيم و لو اين كار براى آنها كيفرى ندارد .\r\n\r\n( مطلب سوّم )\r\nاگر كسى ديگرى را در آتش بيندازد و آتش وى را بسوزاند عوض بر خداوند نبوده بلكه بر آن كس است كه اين بنده را در آتش افكنده و اگر كسى شهادت دروغ دهد و به شهادت او بىگناهى كشته شود عوض بر شهود است و بايد آنها خونبهاى او را بدهند و بر قاضى حرجى نيست چون او مطابق دستورات قرآن و سنت حكم به قتل نموده و بر خداوند است كه در قيامت داد مظلوم را از ظالم بازستاند .\r\n\r\n( مطلب چهارم )\r\nبر خداى متعال است كه داد مظلوم را از ظالم بگيرد و اين امر هم بدليل عقلى واجب است و هم سمعى .\r\nامّا عقل : خداوند ظالم را تمكين نموده و مسلط ساخته بر حسب مصالحى كه خود او آگاهتر است و مردمان را هم مختار آفريده پس بايد داد بستاند .\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nو امّا نقل : خدا در قرآن فرموده : در قيامت خدا ميان بندگانش حكم خواهد نمود .\r\n\r\n( مطلب پنجم )\r\nاز آن رهگذر كه انتقام واجب است لذا جائز نيست كه خداوند دست ظالم را گشوده و او را متمكن از ظلم كند مگر اينكه در همان حال تمكين عوضى برابر با ظلم بر وى واجب كند و چون اين سخن به ظاهر درست نمىآيد زيرا كه بسيارى از ستمكاران روزگار مانند حجاج و چنگيز و . . . بر بندگان خدا ستمها روا داشتند و در حال ظلم چندان مال حلال نداشتند كه عوض قتل و جرح را ادا كنند و نه عمل خير دارند كه در آخرت عوض دهند و گروهى از معتزله همانند كعبى و ابو هاشم گفتند واجب نيست در همان حال عوض داشته باشد و اگر پس از اين هم عمل خير كنند و مستحق ثواب شوند كافى است .\r\nو بعضى گفته‌اند خداوند بر ظالمان تفضل نموده آنگاه آن تفضل را به وجه عوض بر مظلوم مىدهد و در هر حال نبايد مظلومى كه با تمكين خداوند ظالم بر او مسلط شده است بىعوض بماند و لو آنكه تفضل خدا بر او باشد كه در حقيقت تفضل بر ظالم است براى نفع مظلوم .\r\n\r\n( مطلب ششم )\r\nدرباره عوض گاهى بر سبيل شبهه و توهم سؤالاتى مىشود فى المثل مىپرسند آيا خداوند عوض را به مظلوم در دنيا مىدهد يا در آخرت ؟ در جواب مىگوئيم هر دو ممكن است . دوباره سؤال مىشود كه اگر در آخرت بدهند\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nنعمت دائم است يا منقطع ، جواب مىدهيم كه هر دو ممكن است و اگر سؤال شود كه در آخرت به اهل بهشت البته عوض بايد داد به آنها كه فقير و مريض و ناقص الخلقه بودند در دنيا حال اگر عوض منقطع باشد چون از آنها بازستانند متألم مىشوند و در بهشت تألمى نيست جواب مىدهيم كه شايد عوض‌ها را متفرق دهند كه از نبودن موقت آن تألم حاصل نشود و يا خداى تعالى تفضل كند و بيش از استحقاق ، عوض آن را دائم قرار دهد و اگر بپرسند كه شايد مظلوم اهل دوزخ و مستحق عقاب دائم باشد عوض به او چگونه بايد داد ؟\r\nجواب مىدهيم كه از عذاب او كاسته مىشود بگونه‌اى كه بر وى ظاهر نشود كه تخفيف يافته و عوض ناقص را بر اوقات متفرق مىكنند چون لازم نيست كه مستحق عوض بداند كه نعمتى كه به او داده‌اند عوض بلائى است كه در دنيا به او رسيده بلكه همان اندازه كه عوض به او رسيده كافى است مثلا فرعون را در برابر مشقاتى كه در راه آسايش رعيت خود مىكشيد عمر و ملك طولانى داد و او نه به خدا اقرار داشت و نه ميدانست كه اين ملك عوض آن مشقات است و اگر در عين عذاب عوض دهند كه او را ادراك تخفيف كند باز بلا اشكال است .\r\n\r\n( مطلب هفتم )\r\nبلا اشكال ثواب دائمى است امّا آيا عوض هم بايد دائمى باشد يا موقتى هم ممكن است ؟ .\r\nبعضى گويند : عوض بايد دائمى باشد ولى بعضى گويند : خير واجب نيست دائمى باشد و مختار ما همين است چون عوض مقتضاى عدل است و اگر عدل الهى به عوض غير دائم حاصل شود كافى است البته بايد به\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nاندازه‌اى باشد كه اگر بر مظلوم آن عوض را در مقابل آن مصيبت عرضه بدارند راضى باشد ولى دوام لازم نيست ، و همچنين واجب نيست كه عوض در دنيا باشد چون شايد مصلحت در تأخير آن باشد . و اگر كسى بگويد كه عوض حتما بايد دائم باشد زيرا كه اگر منقطع باشد از قطع آن رنج و دردى عارض شده و به عوض ديگر محتاج مىشويم و هكذا و تسلسل باطل است ما جواب مىدهيم كه : متألم شدن از قطع عوض را قبول نداريم چون شايد قطع تدريجى باشد و نعمت صاحب عوض چندان بسيار باشد كه از قطع آن متألم نشود و ثانيا از محل بحث خارج است چون گفتيم كه عوض يك رنج كه منقطع شود رنج ديگر خود عوض ديگر دارد .\r\n\r\n( مطلب هشتم )\r\nواجب نيست كه به مستحق بفهمانند كه نعمتى كه به او داده شده عوض فلان مصيبت او است زيرا كه مقتضاى عدل بيش از اين نيست .\r\n\r\n( مطلب نهم )\r\nعوض را خداوند از هر چيزى كه صلاح بداند مرحمت مىكند امّا در ثواب مراعات رغبت و ميل بندگان خوب بايد شود چنان كه بنده براى قصرها و باغها و حور العين عبادت كرده بايد در بهشت از اين قماش نعمتها به او دهند چون شهوات دنيا را براى نيل به آنها ترك نموده و اگر براى جنت الرضوان عبادت كرده بايد به آنجا راه يابد و . . . و بايد مكلف بداند كه اين ثواب عمل او است امّا در عوض دانستن لازم نيست .\r\n\r\n","description":"","footnote":"","page_name":" 326 ","page_number":326},
  {"content":"\r\n\r\n\r\n( مطلب دهم )\r\nاختلاف است كه آيا مظلوم مىتواند از عوض بگذرد و آن را اسقاط كند يا ببخشد به ديگرى يا نه ؟\r\nجماعتى گويند : اسقاط در آن درست نيست چون عوض در تصرف ما نيست و نمىدانيم چيست و قدرت بر آن هم نداريم و بشر نسبت به آن حكم كودك نابالغ را دارد .\r\nو گروهى گويند : اگر عوض بر ظالم است مظلوم مىتواند ببخشد و ساقط كند و اگر بر خدا است پس نمىتواند پس اگر ظالم از مظلوم حلاليت طلبيد و باصطلاح عموم مردم مظلوم از او گذشت عوض بر ظالم نيست امّا اگر عوض بر خدا باشد اسقاط آن عبث است و خدا از آن بهره نمىبرد در اينجا مصنف يعنى خواجه قول او را برگزيده و شارح يعنى علّامه قول ثانى را .\r\nحال آنچه دربارهء عوض گفتيم دربارهء ثواب جارى نيست زيرا كه معقول نيست ثواب عمل را به ديگرى بخشيدن چون ثواب با تعظيم و اجلال با تكريم است و آنكه اطاعت ننموده مستحق تكريم و اجلال نيست .\r\n\r\n( مطلب يازدهم )\r\nعوضى كه خدا بر آلام مىدهد بايد چندان باشد كه هر عاقل بدان مقدار عوض براى امثال اين آلام راضى شود خواه دردى باشد كه خدا به سبب بيمارى و امثال آن داده است و يا ديگرى به امر خدا اجرا كرده است مثل آنكه\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nفرمود اگر در جهاد حاجت بدان كشيد كه بايد مال تلف كرد و بىگناهى كشته شود و يا آزارى را براى مردم مباح ساخته باشد مانند كشتن حيوانات حلال گوشت و يا غير عاقل را به حال خود رها كرده تا عاقلان يا كودكان را آزار كند يا بكشد همه استحقاق عوضى دارند بيش از آنچه رنج كشيده‌اند به حدّى كه راضى شوند و اما رنج و درد بندگان بىآنكه از طرف خدا باشد مستحق عوض است .\r\n\r\n","description":"","footnote":"","page_name":" 328 ","page_number":328},
  {"content":"\r\n\r\n\r\n( مسأله پانزدهم ) ( آجال )\r\nاجل به معناى وقت و زمان است و زمان مقياس اندازه‌گيرى اشياء است و منظور ما از اجل حيوانات آن وقتى است كه علم خداوند متعال به مرگ يك حيوان در آن وقت تعلق گرفته است . در اينجا بحثى است كه آيا اگر مقتول كشته نشود به مرگ خدائى خواهد مرد يا زنده مىماند ؟ .\r\nاشاعره مىگويند : البته خواهد مرد و برخى از معتزله هم همين را گفته‌اند و بعض معتزله بغداد گفتند زنده مىماند چون اگر انسان زنده نماند كشتن كسى قصاص ندارد و اگر حيوان زنده نماند ذبح حيوان احسانى است به مالك آن و الّا حرام مىشود و گروهى ديگر گفتند هر دو احتمال هست و خواجه اين قول را اختيار كرد و آن را بايد تأويل نمود كه اگر كشته نشود دليل آنست كه اجلش نرسيده بود و بعد از اين دو احتمال است كه زود بميرد يا زنده ماند و آنها كه گويند زنده مىماند اختلاف كردند گروهى گفتند دو اجل دارد على البدل و گروهى گفتند اجل او همان كشته شدن است و اگر كشته نشود پس از اجل زنده است امّا اين اقوال و احتمالات بر خلاف تحقيق است و حق آنست كه خداى تعالى علمش تعلق گرفته باينكه او به سبب كشتن از دنيا خواهد رفت نه به غير كشتن و اگر بخواهيم با فرض علم خدا به قتل او سخن گوئيم احتمال اينكه كشته نشود باطل است مثل آنكه احتمال دهيم اصلا نميرد باطل است همچنانكه علم خدا بانقضاى حياتش تخلف‌پذير نيست و محال است زنده بماند\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nهمچنان محال است كشته نشود و به علت ديگر غير كشتن بميرد و اگر بر فرض محال علم خدا تخلف‌پذير باشد و او كشته نشود احتمال آن هم هست كه اصلا نميرد و حق آن است كه علم خدا تخلف‌پذير نيست و همچنانكه مقتول بايد از دنيا برود بايد بكشته شدن برود و نظير آن علم خدا تعلق گرفت به كفر ابى لهب به اختيار خودش نه به جبر همچنانكه كافر مردن او حتمى است مختار بودن او هم حتمى است و آنكه گوسفندى را بكشد ضامن است يا انسانى را بكشد قصاص بايد كرد زيرا كه معصيت كردند و علم خدا به معصيت معصيت‌كاران رفع عقاب و ضمان از آنها نمىكند چون علم خدا تعلق گرفت كه قاتل معصيت مىكند و مقتول را مىكشد و ساير شبهه‌ها در قضا و قدر گذشت .\r\nنكته ديگر : اجل ممكن است براى مكلف لطف باشد چون مجبور كنند و يا مجبور كنند به ارزان‌فروشى و . . .\r\nزندگى شرط تكليف است و بىحيات كسى عمل به تكليف نمىتواند كرد و لطف آنست كه توانائى مكلف توقف بر آن نداشته باشد و اجل توانائى را از او سلب مىكند و تكليف معدوم مىشود امّا براى غير مكلف مثلا ظالمى كه مانع از كار خير مردم مىشود البته مرگش لطف است از طرف خدا چون اگر زنده نباشد مردم به خدا نزديك و از مخالفت دور مىشوند و در مرگ آن ظالم آسان عبادت مىكنند .\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n\r\n( مسأله شانزدهم ) ( ارزاق )\r\nشانزدهمين مسأله راجع به ارزاق است رزق در اصطلاح اشاعره هر حلال يا حرامى است كه كسى بخورد و معتزله حرام را رزق نمىدانند چون رزق آنست كه خدا براى هر بنده مقرر فرموده و انفاق از آن را مستحسن شمرده است و خدا حرام را روزى كسى قرار نمىدهد و امر بانفاق از آن نمىكند چنان كه فرمود :  أَنْفِقُوا مِمَّا رَزَقَكُمُ اللَّهُ  و نيز گوئيم هر چه انتفاع و به كار بردن آن جائز باشد رزق است خواه به خوردن و خواه به غير خوردن و شرط خوردن در آن نيست و نيز رزق آن است كه كسى نتواند انسان را از آن مانع شود پس حرام رزق نيست و مال مردم اگر چه حلال كرده باشند براى ما رزق نيست زيرا كه صاحب آن مىتواند از رأى خود برگردد و پس از حلال كردن حرام كند و انسان را از تصرف بازدارد و خوراك چهار پايان در اصطلاح معتزله رزق نيست چون مالك علف مىتواند آن را از چهارپا منع كند امّا در لغت رزق بر آن اطلاق مىشود و رزق ملك نباشد چون غذائى كه در ضيافت مىخورند پس از خوردن رزق است و منع او نمىتوان كرد . و همهء جهان ملك خدا است و رزق او نيست و نيز فرزند و علم و ساير نعم رزق است ولى ملك نيست .\r\nرزق از طرف خدا است زيرا كه هر چه مخلوق است از او است و هر ممكن به سبب وجود او موجود شده است و هر عملى كه انسان براى تحصيل\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nآن بكند نيز باراده حق و مشيت او است .\r\nنكته ديگر : كوشش در تحصيل روزى در شرع گاه واجب است و گاه مستحب و گاه مباح و گاه حرام امّا مكروه تعقل نمىشود و جمهور خردمندان جهان بر اين رفته‌اند كه كسب جائز است و حرام نيست امّا بعض صوفيه آن را حرام مىدانند به دو علت يكى اينكه اموال اين جهان همه آميخته از حرام و حلال است چنان كه تميز آن ممكن نيست و حرام آن اندازه كم نيست كه قابل اعتنا نباشد براى آنكه ظالم و فاسق كه از حرام پرهيز ندارند بسيارند و علت ديگر آنكه در كسب اعانت ظالم است كه گمرك و خراج مىگيرد و اعانت ظالم حرام است ، علامه مىفرمايد : اين سخن صحيح نيست زيرا كه كسب كردن براى دفع ضرر است و دفع ضرر واجب و در قرآن است :  وَ ابْتَغُوا مِنْ فَضْلِ اللَّهِ  و آيات در طلب روزى بسيار است و نيز گوئيم مال آميخته به حرام را خداوند براى كسى كه نمىداند حلال فرموده براى دفع ضرورت و مشقت و مساعدت ظالم بىقصد حرام نيست و آن كسى كه به كسب معاونت ظالم كند به قصد معاونت او كسب نكرده است بلكه قصد ديگر داشت . اگر گوئى در معاونت ظالم قصد شرط نيست زيرا كه معاونت حرام است با قصد و بىقصد چنان كه ظالمى تازيانه خواهد براى زدن مظلوم يا شمشير خواهد بر كشتن بىگناهى و كسى آن شمشير به او دهد اگر چه به قصد معاونت در كشتن نباشد حرام است گوئيم اين سؤال و احتمال سفيهانه است زيرا كه معقول نيست كسى ظالم را مهياى كشتن مظلوم ببيند و شمشير بدست او بدهد و قصد معاونت نداشته باشد و خطور ببال كه عوام قصد پندارند نيز سفيهانه است مثل آنكه گويند در مسافرت نمىخواهم ده روز بمانم اما قصد ماندن مىكنم يعنى ده روز را در خاطر مىگذرانم - ضمنا انواع كسبهاى حرام و واجب و مستحب و مباح در مكاسب مرحوم شيخ انصارى و غيره به تفصيل آمده .\r\n\r\n","description":"","footnote":"","page_name":" 332 ","page_number":332},
  {"content":"\r\n\r\n\r\n( مسأله هفدهم ) ( قيمتها )\r\nسعر يعنى ارزش و آن مقدار عوضى كه متاع را بدان مىفروشند و اينكه ارزان است يا گران آنكه كمتر از نرخ عادى باشد از جهت عادت و وقت و مكان ارزان گويند و آنكه بيشتر باشد گران و گرانى و ارزانى گاهى از طرف خدا است و گاه تصرف مردم نيز در آن دخل دارد .\r\nاينكه گفتيم عادت و اتحاد وقت و مكان در آن معتبر است براى آنكه اگر قيمت يخ در تابستان بيشتر باشد و در زمستان كمتر نبايد گفت ارزان شده است بلكه اگر در تابستانى قيمت آن از تابستان ديگر كم شده باشد بايد گفت ارزانتر شده است و يا اگر در شهرى به خريدوفروش متاعى عادت ندارند و اتفاقا ارزان بدست مىآيد ولى در شهر ديگر عادت به فروش آنست و گرانتر باشد مانند آب اعتبار ارزانى و گرانى به آن نيست .\r\nخواجه : ارزانى و گرانى به مشيت الهى است به علت اينكه بسته به فراوانى متاع و رغبت مردم است و هر چه رغبت زيادتر خريد بيشتر مىشود و گرانتر مىشود و هر چه رغبت در خريد كم شود ارزانتر مىشود و اين هر دو به مشيت الهى است كه اگر خواهد متاع را فراوان كند و رغبت مردم را كم يا به عكس و بندگان از آن عاجزند .\r\nو گاه همه مردم در آن دخيلند مثلا جمعى احتكار مىكنند يا ظالمى راه را مىبندد و مانع رسيدن كالا مىشود و يا ولاة مردم را به فروختن قيمت بيشتر مجبور كنند و يا مجبور كنند به ارزان‌فروشى و . . .\r\n\r\n","description":"","footnote":"","page_name":" 333 ","page_number":333},
  {"content":"\r\n\r\n\r\n( مسأله هيجدهم )\r\nيكى از مسائل متكلمين آنست كه آيا بهترين مقدار رزق و مال بر خدا واجب است كه به هر كس شايسته باشد بدهد جبائيان گويند واجب نيست و بلخى گويد واجب است و معتزله بغداد همين را گويند و خواجه فرمايد : گاهى واجب است و گاهى نيست و سخنان همه اينها مبتنى بر مصلحت و مفسده است چون هرگاه مصلحت در دادن نعمت باشد و مفسده‌اى نباشد خداوند داعى بر فعل دارد و صارف ندارد پس افاضه نعمت واجب است و آنكه گويد واجب نيست گويد هر اندازه كه فرض كنيم بيش از آن هم فرض دارد و اگر همه واجب باشد نعمت غير متناهى است و براى يك تن محال است و جواب آنست كه اصلح با فرض امكان و نبودن مفسده واجب است و آنكه گويد گاه واجب است و گاه نيست نيز مبنى بر مفسده گويد كه هرگاه مفسده باشد واجب نيست و اگر نباشد واجب است . . .\r\nدر خاتمه : چون چهار مسأله اخير چندان بحث علىحده‌اى نداشته ما براى خالى نبودن كتاب به خلاصه‌اى از آنها اكتفا كرده و اين خلاصه را از كتاب علّامه شعرانى استفاده كرديم .\r\n( پايان مبحث افعال الهى )\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n\r\n( پيامبرشناسى ) ( المقصد الرابع فى النبوة )\r\nيكى از اصولى كه همه مسلمانان و بلكه جميع پيروان اديان آسمانى بدان عقيده‌مند مىباشند اصل نبوت و پيامبرى است ما معتقديم كه يكصد و بيست و چهار هزار پيامبران راستين از طرف خدا به نبوت و پيام‌آورى برانگيخته شده‌اند كه اوّلين آنها جناب آدم ( عليه السلام ) و آخرين آنان جناب خاتم ( صلّى اللّه عليه و آله و سلم ) هستند در رابطه با مسأله نبوت از ابعاد و زواياى مختلف اجتماعى - سياسى - اقتصادى - فرهنگى - و مبارزات آنان با مثلث شوم زر و زور و تزوير و هدف از بعثت و ويژگيهاى انبياء و ضرورت آمدن پيامبران و . . . مىتوان به تفصيل بحث نمود و از ديدگاه عقل و كتاب و سنّت در حدّ وفور در اين زمينه گفتگو شده ولى ما چون ملتزم شده‌ايم كه به شرح مباحث كتاب بپردازيم لذا به مقدار مطرح شده در كتاب بسنده مىكنيم :\r\nمجموعا پيرامون پيامبرشناسى هفت مسأله در كتاب ارزشمند كشف المراد عنوان شده كه به ترتيب عبارتند از :\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n1 - فوائد بعثت انبياء .\r\n2 - وجوب و ضرورت بعثت .\r\n3 - عصمت انبياء .\r\n4 - راه شناخت پيامبران حقيقى يا معجزه .\r\n5 - داستان كرامات اولياء الهى .\r\n6 - مسأله وجوب بعثت در هر عصرى .\r\n7 - نبوت پيامبر اسلام ( ص ) .\r\n\r\n( اهميت بعثت انبياء )\r\nنخستين مسأله در باب نبوت مسأله اهميت و فايدهء بعثت انبياء است سؤال اينست كه :\r\nآيا بعثت انبياء امرى حسن و بايستنى است و يا قبيح و نبايستنى ؟ .\r\nآيا بعثت انبياء امرى عبث و لغو و بيهوده است و يا امرى حكيمانه و مدبرانه و منطقى ؟ .\r\nو اصولا آيا بشر نيازى به آمدن انبياء دارد يا اينكه به تنهائى مىتواند به مقصد برسد ؟ .\r\nممكن است كسانى در اين جهان اين گونه بينديشند كه خداوند به ما انسانها عقل و انديشه داده و در سايهء خرد قادر هستيم مصالح و مفاسد خويش را ادراك كنيم و بدنبال آن امورى كه مصلحت ما در آنست جامهء عمل پوشيده و از امورى كه داراى مفسده و ضرر است اجتناب كنيم و در نتيجه هماى سعادت و خوشبختى را در آغوش كشيم و مدينهء فاضله را بر روى كرهء خاكى ايجاد نمائيم حال با اين محاسبه ديگر چه نيازى به ارسال رسل و انزال كتب و وعده\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nو وعيدهاى آسمانى و . . . وجود دارد ؟ . بويژه اينكه قرآن هم مىفرمايد :   وَ نَفْسٍ وَ ما سَوَّاها فَأَلْهَمَها فُجُورَها وَ تَقْواها   يعنى خداى حكيم نفس و روح بشر را آفريده و بدان فجور و تقوى - زشتى و زيبائى ، و مفاسد را الهام فرموده و پس از اين خود انسان بايد بكوشد تا به كمال لائق خود برسد و نيازى به آمدن انبياء نيست همانگونه كه گروهى از فلاسفه هندوستان قديم چنين پندارى را داشته‌اند و بويژه در عصر حاضر كه ترقيات علمى محير العقولى نصيب بشر گرديده و با كليد توانمند علم قفل بسيارى از اسرار آفرينش را گشوده و با پاى پرتوان علم بسيارى از گردنه‌هاى صعب العبور را پشت سر گذارده و نزديك است كه بر بالاى بام طبيعت صعود نموده و همه جا را فتح كند علم جاى ايمان مذهبى را پر كرده ديگر چه نيازى به دين و مذهب و آمدن انبياء ؟ خير حاجتى نيست عصر مذهب سپرى شد و بايد فاتحهء مذهب را خواند و هم اينك عصر شكوفائى دانش است كه با تمام توان مىكوشد تا جاى مذهب را پر كند .\r\nحال آيا واقعا مطلب از اين قرار است كه بعثت انبياء بيهوده است و هيچ غرضى بر آن مترتب نيست و يا بعثت انبياء امرى حكيمانه و هدفدار است آن هم نه در اعصار و قرون گذشته بلكه در جميع اعصار و در عصر علم اين نياز بيشتر و ملموستر احساس مىشود ؟ .\r\nما معتقديم كه با وجود عقل و شعور و اراده و علوم بشرى باز بشر نياز به انبياء دارد ، نياز به قانون آسمانى دارد و در هيچ عصرى بشر از حجت ظاهرى يعنى پيامبران و يا ادامه‌دهندگان راه آنان يعنى ائمه ( عليهم السلام ) و اوصياء و پيامبران ( عليهم السّلام ) بىنياز نيست و بلكه با گذشت زمان احساس نياز به آئين‌هاى آسمانى فزونى يافته و مضاعف مىگردد و براى اثبات مدعاى خويش به پاره‌اى از فوائد و ثمرات ارزشمند بعثت انبياء اشاره مىكنيم :\r\nجناب محقّق طوسى در متن و به تبع ايشان جناب علّامهء حلى در شرح\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nكتاب حدود ده فايده از اين فوائد را يادآور مىشوند كه عبارتند از :\r\nفايدهء نخستين : چه در مسائل اعتقادى و چه در مسائل عملى و فقهى برخى از امور را عقل استقلالا درك مىنمايد و جزء مستقلات عقليه هستند از قبيل وجود بارى تعالى و قدرت و علم حق و . . . در اعتقادات و از قبيل حسن و عدل و احسان و قبح ظلم و اسائه و . . . در فروعات و پاره‌اى از امور از حيطهء ادراكات عقلى بيرون است و عقل بشر بدون استعانت از شرع هرگز قادر نيست كه آنها را بشناسد فى المثل در اعتقادات مسأله معاد جسمانى ، مسأله معراج جسمانى و . . . مدرك به ادراك عقل نيستند و نيز در شرايع و فروعات بخش اعظم آن با عقل قابل درك نيست مثلا نماز با همهء شرائط و اجزاء و آداب واجب و مستحبى كه دارد از طرف شارع بايد تبيين شود و گرنه كميت عقل در اين امور مىلنگد و هكذا در باب روزه - حج و . . . با اينكه آن همه مصالح فردى و اجتماعى بر اين واجبات مترتب است حال مىگوئيم : در قسمت اوّل يعنى مستقلات عقليه راهنمائيهاى پيامبران معاضد و مؤكد حكم عقل است و اى چه بسا كسانى با ادراك عقلى تنها قانع نباشند و ليكن با بيان انبياء تسليم مىشوند و در برابر آن گردن مىنهند .\r\nو در بخش دوّم يعنى غير مستقلات عقليه احكام انبياء مؤسس بوده و راهنماى بشر به سوى سعادت مىباشد درحالىكه بدون انبياء اين امور مصلحت‌آميز و يا مفسده‌انگيز هرگز شناخته نمىشد .\r\nفائده دوّم : بعثت انبياء سبب مىگردد كه جامعه بشرى از اضطراب و وحشت درونى نجات يافته و به اطمينان و آرامش خاطر در تمام افعال و تروك راه يابد .\r\nبيان مطلب : ابتدا دو مثال خارجى مىزنيم :\r\n\r\n","description":"","footnote":"","page_name":" 338 ","page_number":338},
  {"content":"\r\n\r\n1 - تصور كنيد غلام يا كنيزى را كه هرگز از مولا و مالك خويش نظر خواهى ننموده و رضايت او را در انجام كارها جلب ننموده و از پيش خود دست به اقداماتى مىزند فلان جا را تخريب و فلان مكان را تعمير مىكند ، فلان دادوستد را انجام داده و آن ديگرى را رها مىكند و . . . آيا چنين انسانى آرامش خاطر دارد ؟ و مطمئن است كه مولا او را مؤاخذه نخواهد كرد ؟ هرگز آرامشى ندارد بلكه هر كارى را كه انجام مىدهد احتمال مىدهد كه مطلوب مولى نبوده و مؤاخذه خواهد شد كما اينكه هر فعلى را هم كه ترك مىكند احتمال مىدهد كه مطلوب بوده و بر ترك آن مؤاخذه شود .\r\nسؤال : چه زمانى اين عبد آرامش روحى دارد ؟ .\r\nجواب : هنگامى كه رأى و تمايل مولا را بدست آورده از بايدها و نبايدهاى مولا ليستى را تهيه نموده آنگاه است كه بىدغدغه به بايدها اقدام و از نبايدها پرهيز مىكند .\r\n2 - همين مطالب را در مورد استاندار يا فرماندارى كه از سوى حكومت مركزى تعيين مىگردد كلمه به كلمه پياده كنيد ، با ملاحظه اين مثالها مىگوئيم : ما نحن فيه من هذا القبيل زيرا كه بدون شك هستى ما و همهء كمالات و نعمتهائى كه در اختيار ما است ملك خداوند است و خداى اين نعمتهاى مادى و معنوى را از عقل و اراده و علم و زبان و چشم و . . . در اختيار ما گذارده و در حقيقت ما انسانها امانتدارانى هستيم كه خداوند بر ما اعتماد نموده و اين امانتهاى گرانبها را به ما سپرده است و عقل هر عاقلى حكم مىكند باينكه :\r\nتصرف در ملك غير بدون اذن و رضايت مالك ناپسند است فلذا با قطع نظر از بعثت انبياء و ارشادات آنان و بيان بايدها و نبايدهاى الهى در همهء زمينه‌ها بشر مضطرب است و به هر كارى كه اقدام مىكند نگران آنست كه شايد اين كار مبغوض مالك و صاحبش باشد و من در امانت خيانت كرده‌ام و از هر كارى هم\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nكه مىگريزد احتمال مىدهد كه شايد اين كار مطلوب مولى الموالى بوده و من انجام نداده‌ام و اگر قدرى انسان با مسئوليتى باشد اين نگرانيها خواب و خور را از او مىگيرد و على الدوام در يك عذاب وجدان و درون معذب خواهد بود امّا هنگامى كه انبياء راستين الهى وظائف بشر را از طرف خداوند به وى ابلاغ نمودند و فهرست بايدها و نبايدها را در اختيار وى قرار گرفت ديگر وحشت و اضطرابى نداشته بلكه با كمال اطمينان بايدها را انجام داده و از نبايدها مىگريزد .\r\nفايدهء سوم : سومين فائدهء بعثت انبياء شناخت افعال حسنه و قبيحه است .\r\nبيان مطلب : ترديدى نيست در اينكه برخى از افعال اختيارى ما انسانها حسن و بايستنى بوده و بعض ديگر قبيح و نبايستنى است و در هر كدام از دو قسم مذكور برخى از حسن و قبح افعال را عقل استقلالا ادراك مىكند مثل حسن عدل و قبح ظلم و برخى را استقلالا ادراك نمىكند مثل وجوب صوم آخر ماه مبارك رمضان و حرمت صوم اوّل ماه شوال و . . . حال فايدهء بعثت اينست كه در اين بخش دوم محاسن و مقابح افعال را به ما معرفى مىكند [ به نظر مىرسد كه اين فايدهء سوم بازگشت به فائدهء اول دارد و شعبه‌اى از آنست 
  ] .\r\nفايده چهارم : همه مىدانيم كه برخى از اشياء براى ادامهء حيات بشر سودمند مىباشند همانند بسيارى از خوراكيهاى و خيلى از داروها نافع و متقابلا پاره‌اى از خوردنيها و موادّ گياهى و داروئى مضر است و بشر به تنهائى و با نيروى عقل به بسيارى از اين امور نافع و يا ضار دسترسى پيدا نمىكند ولى انبياء عظام با يك سلسله دستور العمل‌هاى كوچك و بزرگ بهداشتى بشر را به اين\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nفوائد و يا ضررها آشنا مىسازند [ يا اينكه غرض اصلى از بعثت انبياء اين امور نبوده و انبياء طبيبان جسم نيستند غرض اصلى آنها ايجاد يك جامعه ايده‌آل توحيدى و برقرارى قسط و عدل در جامعه مىباشد ولى در كنار اين آرمان مقدس از بيان آن امور ريز هم غافل نمانده‌اند و مطالعه‌اى گذرا در دستورات بهداشتى پيامبر و ائمه ( عليهم السلام ) اين مدعا را اثبات مىگرداند . البته ممكن است كسى بگويد كه با پيشرفت دانش پزشكى و مسائل بهداشتى اين فايدهء چهارم را بايد از ليست فوائد بعثت انبياء حذف كنيم ولى من مىگويم :\r\nاولا : بخش عمده‌اى از اين پيشرفتها مديون بيانات پيامبران و امامان ( عليهم السلام ) است .\r\nثانيا : بشر اگر بخواهد در زمينه شناخت مضار و منافع غذاها و داروها پيشرفت كند بايد ساليان متمادى تجربه كند تا به نتائج محدودى برسد ولى انبياء با تكيه بر وحى بدون هيچ اضطرابى اين امور را در اختيار ما مىگذارند .\r\nثالثا : بشر با همهء پيشرفتهاى علمى و طبىاش در شناخت بسيارى از امور فوق دچار خطا شده و ره يك شبه را صدساله پيموده و مع ذلك به مقصود نمىرسد و گاهى براى چندين سال اطباء دنيا داروئى را تجويز نموده و سپس اعلام مىكنند كه مضر است و يا بالعكس ولى در گفتار انبياء اشتباه راه ندارد 
  ] .\r\nفايدهء پنجم : نگهدارى نسل بشر از نابودى .\r\nبيان مطلب : از طرفى انسان موجودى اجتماعى و مدنى است يعنى بر خلاف اكثر جانداران كه داراى زندگى انفرادى مىباشند بشر همانند برخى از جانداران ديگر از قبيل مورچه و زنبور عسل داراى زندگى دستجمعى است و دست تقدير بشر را طورى آفريده كه به تنهائى نمىتواند همهء نيازهاى خود را رفع كند و در تمام زمينه‌هاى مادى و معنوى - فردى و اجتماعى از نيازهاى اوّليه\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nبشر كه نياز به خوراك و پوشاك و مسكن باشد تا نيازهاى اساسى ديگرى كه در جسم و جان بشر وجود دارد در همه جا انسانها به يكديگر محتاجند و بدون كمك ديگران از نيل به آنها عاجزند . [ در اينجا بحثى مطرح مىشود كه آيا مدنيت مقتضاى طبيعت بشر است و با اصل آفرينش او عجين است و باصطلاح مدنى بالطبع است و يا مدنى بالجبر است يعنى نيازهاى گوناگون او را مجبور ساخته كه به زندگى اجتماعى تن در دهد و زير اين بار گران برود و گرنه بر اساس طبيعت و ميل باطنى و مطابق غريزه و سرشت وى نيست ؟\r\nحكماى اسلام نوعا طرفدار قول اوّل هستند و لذا در تعبيرات نوعا مىگويند :\r\nالانسان مدنى بالطبع كما اينكه مرحوم علامه صاحب كشف المراد و فاضل قوشچى شارح ديگر تجريد الاعتقاد چنين گفته‌اند و گروهى نيز طرفدار راى دومند چنان كه در ميان فلاسفه اروپا و امريكا نيز همين دو نظر به چشم مىخورد فى المثل جان لاك مىگويد : نظر به اينكه خداوند چون طبع انسان را مدنى و اجتماعى ساخته . . . « سير حكمت در اروپا ج 2 ص 124 » ولى اسپينوزا مىگويد :\r\nچون افراد انسان در مقابل قواى طبيعت ضعيف و عاجزند و به تنهائى از عهدهء حوادث روزگار بر نمىآيند ناچار به تعاون يكديگر راضى شده و مجتمع مىشوند « سير حكمت در اروپا ج 2 ص 59 » و نيز آقاى طامس هابز كه از حكماى قرن هفدهم انگلستان است مىگويد : اينكه گفته‌اند طبيعت انسان مدنى و اجتماعى است خطا است . . . و اين جمله از وى معروف است كه : انسان براى انسان گرگ است « سير حكمت در اروپا ج 2 ص 112 » بهر حال اين مباحث در جامعه‌شناسى بايد دنبال شود 
  ] .\r\nآنچه كه فعلا مسلم است و ضرورت دارد اينكه : بشر موجودى اجتماعى است و زندگى اجتماعى نياز به تعاون و همكارى و هميارى دارد كه هر فردى متناسب با نيروهايش گوشه‌اى از اين پروژهء عظيم تاريخ را جامهء عمل بپوشد .\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nاز طرف ديگر : هر انسانى داراى سليقه و ذوقى بخصوص است و همگان دوست دارند كه براى بهتر شدن زندگى رأى آنها و سليقه آنها و روش فرد يا گروه و حزب آنها در جامعه بيان شود و بقول عربها : كلّ يجر النار الى قرصه و كاملا طبيعى است كه به آراء و سلايق همگان جامهء عمل پوشيده نمىشود چون ممكن نيست كه در تحقق يك امر از آراء متضاد و متخالف مدد گرفت اينجا است كه نزاعها و كشمكشها شروع مىشود و هر گروهى با هر وسيله‌اى مىكوشند كه آنها و افكارشان در جامعه حاكم باشد [ مبارزات انتخاباتى در دنيا نمونه كوچكى است دالّ بر اين مطلب 
  ] و اختلافات و منازعات سبب جنگهاى خونين و ساختن سلاحهاى مدرنتر به منظور كوبيدن مخالفين مىگردد بگونه‌اى كه انفجارات هسته‌اى و وجود بمبهاى اتمى و موشك‌هاى قاره‌پيماى قدرتها و ابر قدرتها بشريت را به مرگ و نابودى و تبديل شدن كرهء ارض به تلى از خاكستر تهديد مىكند . . . و جنگ‌ها و كشت و كشتارهاى دستجمعى سبب نابودى نوع بشر مىگردد تمام اينها امورى واضح و روشنند حال براى جلوگيرى از منازعات و جنگها و نابوديها نياز به يك قانون و برنامهء جهانى و بين المللى لازم است تا در زير سايهء آن قانون بشريت بتواند نفس راحتى بكشد و اين قانون از دو حال خارج نيست :\r\n1 - قوانين بشرى كه از فكر دهها و صدها انديشمند جهان تراوش نموده و به تصويب رسيده .\r\n2 - قانون خداوندى كه آفريدگار انسان است در جامعه و بر بشريت حاكم باشد .\r\nامّا قانون بشرى : هم عقل و هم تجربه با بيانى رسا بما مىگويند : قوانين بشرى هر چند كه عالى و مترقى باشد قادر نيست بشر را بسوى سعادت هميشگى سوق دهد .\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nامّا عقل : با تمام تلاشهاى متفكران دنيا در طول تاريخ هنوز ماهيت انسان براى احدى از دانشمندان كما هو حقه مشخص نشده و خصوصيات روحى و جسمى او را نشناخته‌اند و بقول شيخ اشراق در كتاب حكمة الاشراق :\r\nحقيقت انسان مركب است از جوهر و جسم و نامى بودن و حيوانيت و ناطقيت و تنها در مورد جسميت كه از اجناس بعيدهء انسان است آراء گوناگونى وجود دارد كه سابقا در بيان مبانى برهان حدوث اشاراتى داشتيم حال اگر حقيقت جسم از انسان هنوز مجهول است چگونه نفس ناطقه و روح انسانى را مىتوان شناخت و تمام نيازهاى او را بدست آورده و در نتيجه قانونى جامع براى رفع همه نيازهاى فردى و اجتماعى روحى و جسمى وضع نمود تا سعادت آفرين باشد ؟ و به فرمودهء شهيد ايدئولوژى اسلام ناب يعنى مطهرى عزيز در كتاب انسان و ايمان ص 13 : دربارهء امتياز انسان از ساير جانداران سخن‌ها فراوان گفته شده است برخى منكر امتياز اساسى ميان اين نوع و ساير انواع هستند و . . . برخى ديگر تفاوت او را در جان داشتن مىدانند يعنى معتقدند كه جاندار و ذى حيات منحصر به انسان است و . . . و ديگر انديشمندان كه انسان را تنها جاندار جهان نمىدانند و به امتيازات اساسى ميان او و ساير جانداران قائلند هر گروهى به يكى از مختصات انسان توجه كرده‌اند . . . و حدود سى تعريف مىآورند ، و به قول دانشمند نامى جهان الكسيس كارل انسان موجودى ناشناخته است . حال اين سه نمونه و دهها نمونه ديگر شاهد آنست كه هنوز انسانها ماهيت خويش را نشناخته‌اند پس چگونه بتوانند قانونى وضع كنند كه ضامن سعادت بشر باشد ؟ پس عقل مىگويد : قانون بشرى كافى نيست و بايد قانون خدا حاكم باشد .\r\nو امّا تجربه : تجربهء تاريخ نشان مىدهد كه در كشورهائى كه قانون\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nبشرى و جوشيده از مغز متفكران آن جوامع حاكم بوده بارها و بارها تغيير و تحولهاى اساسى در قوانين آنها پيش آمده و گاهى به كلى قانون عوض شده و گاهى اصلاحات بنيادين انجام گرفته است بعنوان شاهد مثال چند نمونه مىآوريم :\r\n1 - مرحوم شهيد هاشمىنژاد در كتاب رهبران راستين مىگويد : در قانون اساسى آمريكا 26 بار تجديد نظر شده و قانون اساسى سويس 54 بار اصلاح شده است سپس نمونه‌اى گويا از آزادى روابط جنسى در سوئد نقل مىكند كه معروف است .\r\n2 - در كشورهاى كمونيستى و اتحاد جماهير شوروى بيش از هفتاد سال قوانين كمونيستى با شدت هر چه تمامتر حاكم بود و اعمال مىشد ولى ناگهان در طى چند ماه تمام آن برنامه‌ها فرو ريخت و طوفان الهى پيام الهى رشته‌هاى تار عنكبوتى اين ، نظام پوسيده را پاره پاره ساخته و به دست فراموشى سپرد .\r\n3 - قانون اساسى الجزائر كه در حدود پانزده سال قبل از انقلاب اسلامى ما يعنى 26 سال پيش تقريبا نوشته شد در سال 1367 اصلاح گرديد .\r\n4 - قانون اساسى جمهورى اسلامى ايران كه در سال 1358 توسط خبرگان امت تدوين شده بود در سال 1368 تقاضاى اصلاح شد و امام امت رحمه اللّه در تاريخ 5 / 2 / 1368 فرمودند : اگر نقائص قانون رفع نشود مفاسد زيادى دارد . سپس هيئتى را براى اصلاح قانون تعيين فرمودند كه آن هيئت تحت عنوان مجمع تشخيص مصلحت هم اكنون نيز به كار خود ادامه مىدهد .\r\nپس تجربه هم بما مىآموزد كه در قوانين بشرى خطا و اشتباه راه دارد و صد در صد اطمينان‌آور نيست اينجا است كه هر منصفى از عمق جان اعتراف مىكند باينكه بايد قانون خدا در جامعه باشد چرا كه او از زواياى\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nروح و جسم ما مطلع است و بقول قرآن :  أَ لا يَعْلَمُ مَنْ خَلَقَ وَ هُوَ اللَّطِيفُ الْخَبِيرُ  و قانون خدا توسط وسائط فيض يعنى انبياء ( عليهم السلام ) به بشر ابلاغ مىگردد و هر كسى قابليت ندارد كه مستقيما از خداوند آن دستورات را دريافت كند پس بشر در اساسىترين مسائل زندگى به پيامبران محتاج است و چه فايده‌اى از اين مهمتر ؟ ! .\r\nفايدهء ششم : همه مىدانيم كه افراد بشر در ادراك كمالات و بدست آوردن معارف و به چنگ آوردن فضائل متفاوتند و هر كدام استعدادى را دارند [ و بقول روايات : الناس معادن كمعادن الذهب و الفضه كه خود اين از حكمتهاى بالغهء الهى است 
  ] پاره‌اى از انسانها بواسطهء قوت نفس و وارستگى آنها از ماديات و پيوستگى آنها به مجارى و وسائط فيض و سير در وادى ملكوت نيازمند به معاون و كمك‌كننده نيستند [ مانند انبيائى كه تنها بر خويشتن مبعوث بوده‌اند 
  ] و برخى از آنها بكلّى از ادراك اين امور و معارف بلند عاجزند [ همانند عوام الناس و انسانهاى جاهل 
  ] و برخى از انسانها متوسط الحال هستند كه خود اين داراى مراتب گوناگونى است از حيث قوت و ضعف و قرب و بعد به يكى از دو گروه فوق الذكر فايدهء بعثت انبياء عبارتست از تكميل انسانهاى ناقص بحسب استعدادهايشان و رساندن آنها به كمالات لائقه به حال آنها است چه در بعد علم و چه عمل . و لذا انبياء براى همهء افراد در همهء مراتب برنامه دارند بقول قرآن :  ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتِي هِيَ أَحْسَنُ  .\r\nفايدهء هفتم : دست قدرت حق بر اساس حكمت بالغه‌اش ما يحتاج ساير موجودات را بطور آماده در طبيعت قرار داده و هنگام گرسنگى با خوردن\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nعلف يا شكار حيوان و . . . خود را سير كرده و با پوست بدن خود را از سرما و گرما حراست نموده و . . . و لذا نيازى به تغيير و تحول ندارد بلكه از ميليونها سال پيش شيوهء زندگى زنبور عسل و مورچه و . . . در همهء كارهايش يكنواخت بوده امّا نيازهاى بشر در طبيعت آماده نيست كه بدون تصرف و صنعت بتواند آنها را رفع كند بلكه در پوشاك - خوراك - مسكن و . . . نياز به صنعت و دخل و تصرف و ابزار صنعتى دارد تا به مقصد برسد و نيروى بشرى به تنهائى از رسيدن به همهء آن ابزارها ناتوان است لذا فايدهء ديگر بعثت انبياء آنست كه به بشر صنايع ضرورى زندگى را مىآموزند از قبيل صنعت زره سازى داود و صنعت كشتىسازى نوح و . . . [ تمام پيشرفتهاى صنعتى و تكنولوژى در جهان معلول همين امر است كه بشر احساس نياز مىكند و بدنبال آن به شناخت اين امور مىپردازد 
  ] .\r\nفايدهء هشتم : پيامبران آمدند تا نفوس را تزكيه نموده و اخلاق حسنه را از اخلاق سيئه و كمالات را از رذائل بازشناسد و انسانها را به سمت ارزشهاى اخلاقى سوق دهند و از بخيل‌ترين انسانها كريمترين و از جبان‌ترين انسانها شجاعترين و از وابسته‌ترين انسانها به لذائذ دنيا وارسته‌ترين انسانها بسازند و نيز شيوهء ادارهء منزل و ادارهء جامعه را به بشر بياموزند كه همان سياست صحيح است و خود انبياء و ائمه ( عليهم السلام ) سياستمدارترين انسانها بودند كه در جامعه كبيره مىخوانيم : و انتم ساسة العباد آرى سياست غلط و شيطانى كه مكر و حيله باشد در آنها نبوده و دامان پاكشان از اين آلودگيها بدور است .\r\nو بقول روايات : معاويه و معاويه صفتان سياستمدار واقعى نبودند بلكه مكار بودند : تلك النكراء تلك الشيطنه .\r\nفايدهء نهم : انبياء به بشريت خبر مىدهند كه در فلان كارها ثواب است\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nو در فلان امور عقاب ، طاعت حق موجب ثواب و عصيان حق موجب عقوبت است و اين امور لطفند يعنى بشر را به طاعت نزديك و از معاصى دور مىكنند و هر چيزى كه لطف است بر خداى واجب است پس فرستادن انبياء براى ابلاغ ثواب و عقاب ابدى بر خداوند واجب است [ البته بحث ما راجع به حسن بعثت است نه وجوب آن و اين فايدهء نهم نتيجه مىدهد وجوب را و با مسئلهء دوّم كه خواهد آمد تناسب دارد 
  ] .\r\nفايدهء دهم : از طرفى سعادت اخروى بدست نمىآيد مگر با كامل شدن نفوس انسانى در دو بعد معارف حقه و اعمال صالحه ، و از طرف ديگر دلبستگى انسانها به مادّيات و فرو رفتن عقل در باتلاق هواها و هوسها و دهها عامل ديگر از موانع بزرگى هستند كه جلو رسيدن به آن كمالات را سد مىكنند و باعث مىشوند كه يا اصلا معرفتى محقق نشود و يا اگر هست بنحو كامل نباشد بلكه آميخته با شكوك و اوهام باشد و لذا بايد انسانهاى وارسته‌اى در ميان جوامع بشرى باشند كه اين دلبستگىها را نداشته باشند تا بتوانند دلائل راه حق را براى مردمان بيان كنند و شبهات را بزدايند و انسانها را به معبود حقيقى آنها متوجه سازند و وظايف دينى آنها را برايشان بازگو كنند و اعمال صالح را به بشر ابلاغ كنند و مرتب اين امور را به مردم تذكر داده و براى آنان تكرار كنند تا براى بندگان ملكه شود و سهو بر آنها مستولى نشود تا بانجام آنها به سعادت برسند و آن شخصى كه مبين اين امور است همانا پيامبران مىباشند پس حكمت الهى مقتضى است كه رسولانى از جانب خويش بسوى بشريت گسيل دارد و بسيج كند تا آنان راهنمايان حقيقى كاروان بشريت و ساربانان اين قافله باشند بقول شبسترى :\r\n در اين ره انبياء چون ساربانند * دليل و رهنماى كاروانند \r\n\r\n","description":"","footnote":"","page_name":" 348 ","page_number":348},
  {"content":"\r\n\r\nقوله : و شبهة البراهمة باطلة : [ نكته : مرحوم ملا صالح در حاشيه معالم الاصول ص 183 مىگويد : و كالبراهمه و هم طائفة من الهند زعموا انهم من الحكماء و البراهمه بمعنى ادامة النظر و سكون الطرف قال صاحب الملل و النحل انهم انتسبوا الى رجل يقال له برهام و قد مهد لهم نفى النبوات و قال فى القاموس البراهمة قوم لا يجوزن على اللّه تعالى بعثة الرسل 
  ] . به اعتقاد ما بشر نيازمند برنامه‌هاى آسمانى و انبياء است و بعثت انبياء داراى فوائد بيشمار مادى و معنوى - فردى و اجتماعى - جسمى و روحى است از مسائل اخلاق فردى گرفته تا مسأله تدبير منزل و تا مسأله ادارهء بلد و جامعه و تا روابط بين الملل و تا مسائل عمليه فرعيه و تا معارف حقه و مسائل اعتقادى در همه اين زمينه بشر نياز به راهنمائى انبياء ( عليهم السلام ) دارد و برخى از اين فوائد مهمه را شمرديم ولى در مقابل مليّون عالم گروهى از فلاسفه بوده و هستند كه منكر بعثت هستند و مىگويند بشر نيازى به انبياء ندارد و لذا بعثت انبياء عبث بوده و وجود خارجى ندارد خلاصه استدلال اين گروه آنست كه : بشر عقل دارد و با فكر خود قادر است مصالح و مفاسد را درك كند و بدنبال آن مصالح را تحصيل و از مفاسد اجتناب نمايد آنگاه دستورات انبياء از دو حال خارج نيست :\r\n1 - يا احكام آنها موافق با حكم عقل فطرى است در اين صورت همان حكم عقلى كفايت مىكند و نيازى به سخنان انبياء نيست .\r\n2 - و يا برنامه‌هاى آنان مخالف با حكم عقل و ضد فطرت است در اين صورت بالاجماع بايد اين دستورات را ردّ نموده و بدان اعتنا نكرد فأيّ حاجة الى البعثة ؟ .\r\nجواب ما : از فوائدى كه براى بعثت انبياء ذكر نموديم جواب اين شبهه داده مىشود و آن اينكه : نسبت به برخى از مسائل اعتقادى و عملى عقل\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nمستقلا مدرك است ولى نسبت به بعض ديگر از مسائل عقيدتى و بسيارى از مسائل عملى از واجبات و محرمات عقل لا اقتضا است يعنى نفيا و اثباتا بيانى ندارد .\r\nحال مىگوئيم : چه اشكال دارد كه بيان انبياء نسبت به امورى كه مدرك به ادراك عقلى هستند مؤكد و معاضد حكم عقل باشد ؟ . و تأكيد كه عبث نيست بلكه تقويت و حتميت و جزميت مطلب را مىرساند و نيز چه اشكال عقلى دارد كه احكام انبياء در بخش دوّم [ يعنى امورى كه عقل مدرك آنها نيست 
  ] احكام تأسيسى باشد ؟ به بيان ديگر مسأله سه صورت دارد :\r\n1 - احكام انبياء بر وفق حكم عقل باشد .\r\n2 - احكام انبياء بر ضد حكم عقل باشد .\r\n3 - انبياء حكم كنند در امورى كه عقل استقلالا نسبت به آنها ادراكى ندارد .\r\nحال آنچه كه اشكال دارد شق دوم است كه حكم انبياء خلاف حكم عقل فطرى باشد و چنين چيزى در اديان حقه و احكام انبياء راستين وجود خارجى ندارد امّا شق اول و سوم بلامانع است زيرا چه اشكالى دارد كه انبياء بر وفق حكم عقل حكم كنند و بيانشان مؤكد باشد ؟ و يا چه اشكال دارد كه انبياء با اتكاء به وحى الهى مطالبى را بيان كنند كه عقل نسبت به آنها ساكت است چون ادراكى ندارد ؟ و اتفاقا بخش عمدهء شرايع يعنى واجبات و محرمات از اين قبيل است كه عقل نسبت به آنها ادراكى ندارد و اگر هم داشته باشد كلياتى را ادراك مىكند امّا از تفاصيل و جزئيات محروم است .\r\n\r\n","description":"","footnote":"","page_name":" 350 ","page_number":350},
  {"content":"\r\n\r\n\r\n( المسألة الثانية فى وجوب البعثة )\r\nدومين مسأله از مسائل باب نبوت پيرامون وجوب و ضرورت بعثت انبياء است :\r\nپس از اينكه در مسأله اوّل حسن و مفيد بودن بعثت ثابت شد جاى اين سؤال است كه آيا بر خداوند متعال فرض و واجب است كه پيامبرانى را بسوى بشر گسيل دارد يا واجب نيست ؟ .\r\nدر اين زمينه دو نظريه مطرح شده :\r\n1 - اشاعره مىگويند : بر خداوند ارسال رسل واجب و لازم نيست و اصولا هيچ امرى بر خداوند واجب نمىشود و ما حق نداريم بگوئيم : فلان امر بر خدا واجب است چون اين بىادبى نسبت به مولى و تعيين تكليف براى خداوند است ، اين سخن اشاعره مبتنى است بر مبنائى كه در باب حسن و قبح افعال دارد و مىگويند : ما نبايد بگوئيم هر كارى كه حسن و بايستنى است و مصلحت دارد خداوند آن كار را انجام مىدهد و هر كارى كه خلاف حكمت باشد انجام نمىدهد اين در تكوينيات و هكذا در تشريعيات ما نبايد بگوئيم :\r\nاوامر و نواهى الهيه دائر مدار مصالح و مفاسد نفس الامريه‌اى است كه در متعلقات آنها موجود است بلكه هر فعلى را خدا انجام داد همان حسن است فى المثل اگر العياذ باللّه خداوند انبياء را معذب كند اين كار بايستنى است و اگر فراعنه و طواغيت را متنعم سازد در قيامت همان حسن خواهد بود [ هر چه آن خسرو كند شيرين بود 
  ] در ما نحن فيه هم ما نبايد بگوئيم بر خداوند ارسال رسل واجب است بلكه اگر خداوند پيامبرانى را بفرستد اين كار حسن است و اگر\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nنفرستد آن كار حسن دارد و . . . به عقيدهء ما مبناى اين سخنان باطل است و ما در بخش سوم خداشناسى در رابطه با افعال الهى از اين سخن تفصيلا جواب داديم و نيازى به تكرار نيست .\r\n2 - معتزله مىگويند : بر خداوند حكيم واجب است كه پيامبرانى را براى سعادت بندگانش بفرستد و متكلمين اماميه نيز همين عقيده را پذيرفته‌اند و براى اثبات آن برهان آورده‌اند :\r\nبيان اجمالى برهان :\r\nارسال رسل لطف است . « صغرى » و هر لطفى بر خدا واجب است . « كبرى » پس ارسال رسل بر خدا واجب است . « نتيجه » امّا اثبات صغرى : لطف آنست كه مقرب عبد بسوى طاعت و مبعد وى از معصيت باشد و ارسال رسل از مصاديق كامل اين معنا است زيرا ترديدى نيست در اينكه انبياء عظام در جامعه با گفتار و رفتار و كردار پسنديده و با وعده‌ها و وعيدهايشان موجب مىشوند كه انسانها ره طاعت بپيمايند و از منجلاب معاصى دور گردند پس وجود انبياء از الطاف جليه الهى است .\r\nو امّا اثبات كبرى : سابقا در مسأله دوازدهم فصل سوم خداشناسى يعنى افعال خدا بيان شد كه هر لطفى بر خداوند واجب است و برهان هم اقامه شد پس اعاده نمىكنيم .\r\nو امّا بيان تفصيلى : « در كتاب اين بيان ذكر شده » اين بيان سه مرحله دارد تا به نتيجه مىرسد :\r\n1 - تكاليف شرعيه الطافى هستند در تكاليف عقليه . « صغرى » و الطاف بر خدا واجبند . « كبرى » پس تكاليف شرعيه بر خدا واجبند . « نتيجه »\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nامّا اثبات كبرى : در بالا اشاره شد كه جاى بحث آن كجاست .\r\nو امّا اثبات صغرى : لطف را معنى كرديم و تكاليف شرعيه مصداق لطفند زيرا كه در اين تكاليف وعده و وعيد ، ثواب و عقاب هست و لذا بشر مواظبت مىكند و هنگامى كه بشر بر بايد و نبايدهاى شرعيه مواظبت كرد نسبت به بايدها و نبايدهاى عقلى هم براحتى مواظبت نموده و زير بار مىرود بگونه‌اى كه اگر تكاليف شرعى نبود اين انقياد و گردن نهادن در برابر عقل بسيار مشكل بود .\r\n2 - تكاليف شرعيه يعنى بيان بايدها و نبايدها از طرف خداوند بر بشر چون لطف است واجب مىباشند و اين تكاليف بايد به بشر ابلاغ شوند حال ابلاغ آن دو راه دارد : يكى اينكه خداوند براى هر انسانى مستقيما فرشته‌اى بفرستد و وظائف را به او ابلاغ كند و يا به هر انسانى مستقيما وحى كند و يا به قلب او الهام كند اين راه محال است زيرا كه هر انسانى استعداد و قابليت تحمل بار سنگين وحى را ندارد ، حالاتى كه به هنگام وحى نخستين براى انبياء پيش آمد اگر براى هر فردى از افراد ديگر بوجود مىآمد در دم قالب تهى مىكرد مگر هر كسى صحنهء كوه طور و موسى را تحمل مىتواند كرد ؟ و مگر هر جانى توان حادثهء عظيم تاريخ را در غار حراء دارد ؟ دريادلى مثل رسول اسلام ( صلّى اللّه عليه و آله و سلم ) مىخواهد كه توان حمل اين امانت بزرگ را داشته باشد و گرنه صاعقهء وحى ديگران را در دم تبديل به خاكستر خواهد نمود ، هر كسى با هر روحيه‌اى تاب تحمل اين امر را ندارد و قابل وحى نيست بايد انسان كاملى باشد كه دو چهره داشته باشد يكى چهرهء ملكوتى كه با آن چهره بتواند وحى را دريافت كند و ديگرى جنبهء ناسوتى و بشرى كه بتواند به اين واسطه پيام الهى را به بشريت ابلاغ كند بنا بر اين معين مىشود اين راه كه اين تكاليف بتوسط وسائط فيض و انسانهاى كامل يعنى رسولان حق بر مردم ابلاغ شود و باران رحمت باريدن آغازد پس وجود پيامبر وسيلهء ابلاغ احكام\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nاست .\r\n3 - و در اصول خوانده‌ايم كه : مقدّمهء واجب واجب است يا عقلا فقط و يا هم عقلا و هم شرعا پس وجود نبى هم واجب است بعنوان مقدمهء واجب فيجب على اللّه تعالى بعث الرسل .\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n\r\n( المسألة الثالثة ) ( فى وجوب العصمة )\r\nسومين مسأله در باب نبوت پيرامون ويژگيها و خصائص انبياء ( عليهم السلام ) است :\r\nيكى از صفات و امتيازات انبياء عبارتست از مقام عصمت قبل از هر سخنى بايد عصمت را تعريف كنيم : جناب علّامه در باب حادى عشر مىفرمايد :\r\nالعصمة لطف خفى يفعل اللّه تعالى بالمكلف بحيث لا يكون له داع الى ترك الطاعة و ارتكاب المعصية مع قدرته على ذلك .\r\nترجمه : عصمت عبارتست از يك لطف پنهانى و نامرئى كه خداوند با مكلفى از مكلفين انجام مىدهد [ يعنى چشم باطن او را بينا مىكند و حقايق را آنگونه كه هستند مىبيند و لذا حقيقت گناه را هم مشاهده مىكند كه هر گناهى يك گام در مسير سقوط و هلاكت است و هرگز گرد گناه نمىگردد و اين سمّ مهلك را بسر نمىكشد 
  ] و به بركت اين عنايت نامحسوس انگيزه گناه و ترك طاعت در آن انسان به صفر مىرسد و مىميرد و اين شخص با اينكه قدرت بر ترك واجب و فعل حرام دارد ولى هرگز اقدام به آن نمىكند .\r\nپس از آشنائى با تعريف عصمت مىگوئيم : پيرامون عصمت انبياء ( عليهم السلام ) مباحث متعدد و متنوع عقلى و نقلى وجود دارد ولى در كتاب شريف كشف المراد به دو بحث از آنها اشاره شده :\r\n1 - آيا پيامبران الهى داراى مقام عصمت و پاكى از گناه هستند يا خير ؟\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nو اگر هستند چرا ؟ .\r\n2 - بر فرض كه انبياء داراى مقام عصمت باشند آيا عصمت انبياء ( عليهم السلام ) اجبارى است و يا اختيارى ؟ .\r\nامّا بحث اوّل : مقدّمه : معيار در كبيره و يا صغيره بودن گناه چيست ؟\r\nمطلب مورد اختلاف است : بعضى مىگوئيد : هر گناهى كه خداوند در آخرت بر آن وعده عقاب داده و در دنيا براى آن حدّى معين نموده نظير شرب خمر و . . . آن گناه كبيره است و غير آن صغيره است . و بعضى گويند : هر آنچه را كه خداوند از آن نهى فرموده از گناهان كبيره است و ما گناهى بنام گناه صغيره نداريم و صغيره بودن نسبى است يعنى بعضى از كبائر را كه با بعض ديگر مىسنجيم آنها صغيره‌اند يعنى جرمشان كمتر است و گرنه هر معصيتى فى حد ذاته از كبائر است مذهب مشهور علماء شيعه همين است .\r\nبا حفظ اين مقدّمه مىگوئيم : در رابطه با عصمت انبياء ( عليهم السلام ) چند نظريه مطرح است :\r\n1 - گروهى از معتزله مىگويند : گناه كبيره از پيامبران سر نمىزند چه عمدا و چه سهوا ولى گناهان صغيره بطور سهوى ممكن است از آنها صادر شود و منافاتى با مقام نبوت و رسالت آنها ندارد .\r\n2 - گروه ديگرى از معتزله مىگويند : گناهان كبيره مطلقا از انبياء صادر نمىشود چه عمدى و يا سهوى امّا گناهان صغيره اگر ملتفت باشند كه گناه است انجام نمىدهند ولى على سبيل التأويل انجام مىدهند يعنى پيش خود تخيل نموده و مىپندارند كه گناه نيست و لذا انجام مىدهند .\r\n3 - گروه سومى از معتزله مىگويند : گناهان كبيره از انبياء سر نمىزند ولى گناهان صغيره را چه سهوا و چه عمدا انجام مىدهند منتهى اين\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nارتكاب صغائر از مقام معنوى آنها عند اللّه نمىكاهد زيرا كه ثوابهاى آنان بسيار بزرگ است و اين نقطه سياه با آب پاك دريا دريا ثواب شسته مىشود و حبط مىگردد يعنى ثوابها اين گناه را مىخورند و نابود مىگردانند و لذا كان لم يكن شيئا مذكورا .\r\n4 - جماعت اشاعره و حشويه بر آنند كه انبياء هم مثل ساير افراد بشر هستند و هر گناهى چه كبيره و يا صغيره چه سهوا و يا عمدا ممكن است از آنان صادر شود و تنها دو معصيت است كه هرگز از انبياء صادر نمىشود يكى كفر است كه آنان يك لحظه هم به خدا كافر نمىشوند و ديگرى كذب است كه انبياء ندارند .\r\n5 - متكلمين اماميه معتقدند كه انبياء ( عليهم السلام ) از همهء گناهان صغيره و كبيره در هر حالى از حالات چه در حال سهو و يا عمد منزه و مبرا و معصومند و براى اثبات اين مدّعا سه دليل آورده‌اند :\r\n1 - مقدّمه : همه مىدانيم كه اگر فردى در جامعه سوء سابقه پيدا كرد حتى براى يك مرتبه اعتماد مردم از او سلب شده و ديگر حاضر نمىشوند به او رأى دهند ، زمام امور جامعه را به او بسپارند و به سخنان او گوش فرا دهند و پيوسته آن سوء سابقه را پيش مىكشند اين مطلب در امور اقتصادى هست ، در امور سياسى هست و . . . حتى اگر تعمد هم نداشته باشد ولى در يك سياست و برنامه‌ريزى اشتباه كند بازهم اعتماد مردم از او سلب مىگردد .\r\nبا حفظ اين مقدّمه مىگوئيم : در مورد رجل دينى هم كوچكترين گناه و نافرمانى خدا يك سوء سابقه بزرگ محسوب مىشود و اگر انبياء يك بار هم در مدت عمر دست به گناه بيالايند و يا حتى اگر احتمال بدهيم كه انبياء كاذب و يا عاصى باشند كافى است كه اعتماد ما از آنها سلب شود . چون هر امر و يا نهيى را كه از طرف خدا بما ابلاغ كند ما مىگوئيم : شايد دروغ مىگويد و نيز\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nهر عملى را كه انجام دهد ما مىگوئيم : شايد مبغوض مولى را انجام مىدهد در نتيجه از وى متابعت نمىكنيم و اگر متابعت نكرديم نقض غرض پيش مىآيد و نقض غرض قبيح است و فعل قبيح از مولاى حكيم صادر نمىشود و لذا براى رسيدن به هدف از بعثت انبياء بايد آنان معصوم باشند .\r\n2 - اگر از انبياء ( عليهم السلام ) معصيتى صادر شود از دو حال خارج نيست :\r\nالف : يا اينست كه بازهم متابعت از آنها واجب است .\r\nب : و يا اينست كه ديگر متابعت از آنها لازم نيست و ضد آن واجب است .\r\nو هر دو احتمال تالى فاسد دارد امّا احتمال اول مستلزم اذن در معصيت است و آن قبيح است و از مولاى حكيم صادر نمىشود و امّا احتمال دوّم مستلزم عبث بودن بعثت است و كار عبث هم قبيح است و از مولاى حكيم صادر نمىشود . پس بناچار بايد بگوئيم : از انبياء ( عليهم السلام ) معصيتى سر نمىزند .\r\n3 - اگر از پيامبران گناهى سر زند لازم مىآيد كه بر ديگران انكار كردن و اعتراض واجب باشد زيرا كه دلائل نهى از منكر عموميت داشته و هر كسى را حتى پيامبران را شامل است و نهى از منكر موجب ايذاء آنان است چون گاهى مستلزم اجراء حد و گاهى مستلزم كتك‌كارى و گاهى مستلزم پرخاش كردن و ريختن آبروى شخص است و ايذاء النبى حرام پس نهى از منكر نسبت به نبى حرام است پس صدور معصيت از پيامبر حرام است .\r\nو امّا بحث دوّم : در باب امامت خواهد آمد چون نظير همين بحث در رابطه با ائمه ( عليهم السلام ) نيز مطرح است و لذا در اينجا مطرح نمىكنيم .\r\n\r\n","description":"","footnote":"","page_name":" 358 ","page_number":358},
  {"content":"\r\n\r\n\r\n( ساير ويژگيهاى پيامبران )\r\nيكى ديگر از ويژگيهاى انبياء ( عليهم السلام ) عبارتست از كمال عقل ، ويژگى ديگر زيركى و ذكاوت است ، ويژگى ديگر فطن بودن و تيزبينى است ، ويژگى ديگر قوت رأى است ، ويژگى ديگر نداشتن سهو و نيسان است ويژگى ديگر آنست كه از هر چيزى كه انسانها را از وى متنفر و از اطراف وى پراكنده مىسازند منزه و بدور باشد از قبيل دنائت و پستى پدران ، بدنامى مادران ، خشن بودن ، سخت‌گير بودن ، مبتلا بودن به مرض خارش بدن ، مرض جذام ، پيسى ، كورى ، كرى ، لالى ، و گنگى و . . . ويژگى ديگر آنست كه از كارهائى كه نشانه سبكسرى است از قبيل خوردن در طريق ، همنشينى با اراذل و اوباش و خلاصه از هر آنچه خلاف مروت است بپرهيزد .\r\nتوضيح مطلب : ترديدى نيست در اينكه دلهاى انسانها پيوسته به سمت انسان كامل گرايش دارد ، انسانى كه از هر لحاظ كاملتر باشد و از افرادى كه از جهتى از جهات نقص دارند گريزان است حال غرض از بعثت انبياء ( عليهم السلام ) اينست كه مردم بسوى آنان جذب شده و سخنان آنان را با جان و دل قبول كنند و دور آنها را بگيرند و اگر انبياء از يكى از جهات مذكور مبتلا به عيب و نقصى باشند مردم از آنان متنفر و فرارى بوده و به سخنان آنان گوش نمىدهند و در نتيجه نقض غرض حاصل مىشود پس براى رسيدن به هدف از بعثت بايد انبياء ( عليهم السلام ) از هر عيب و نقصى منزه باشند .\r\nبا حفظ اين مقدّمه ميگوئيم : انبياء ( عليهم السلام ) بايد از هر عامل جسمى و روحى و حسبى و نسبى كه موجب تنفّر جامعه مىگردد منزّه و مبرا باشند\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nفى المثل :\r\n1 - از نظر سياستمدارى و تيزبينى و تصميم‌گيرى و شجاعت كمبودى نداشته باشند و الّا اگر خللى در عقل آنها باشد يا مدّتها در يك مسأله كوچك بايد بررسى كنند تا به نتيجه برسند يا در موقع تصميم‌گيرى ترديد و دودلى داشته باشند يا انسانهاى ترسو و بزدلى باشند از چشم مردم افتاده و حتى مورد استهزاء آنان نيز واقع مىشوند و اين با هدف از بعثت آنها سازگار نيست .\r\n2 - از نظر روحى و اخلاقى بايد يك انسان نمونه و كاملى باشند كه كمالات اخلاقى را در حدّ اعلا واجد بوده و از رذائل اخلاقى كاملا بدور باشند مثلا شجاع‌تر ، متواضع‌تر ، ايثارگر ، كريمتر و . . . باشند و داراى حسد و كينه و تكبر و عجب و . . . نباشند كه اينها با هدف بعثت سازگار نيست .\r\n3 - از نظر خلقت و ساختمان جسمانى بايد از امراض از قبيل جذام ، برص ، كرى ، لالى و . . . و هر مرضى كه موجب فرارى بودن ديگران از وى مىگردد سالم باشد و گرنه غرض از بعثت حاصل نمىگردد .\r\n4 - از لحاظ نسب بايد از خاندان كريم و بزرگوار و خوشنامى باشند و به تعبير زيارات در اصلاب شامخه و ارحام مطهره پرورش يافته باشند همگان والدين آنها را به نيكى و ستودگى بشناسند زيرا انسانهاى اصيل و شريف هرگز حاضر نمىشوند زير بار يك فرد العياذ باللّه زنازاده و يا غلام زاده و . . . بروند و غرض حاصل نمىشود .\r\nدر همين رابطه جمله‌اى از حاشيه كتاب شرح باب حادى عشر ص 43 نقل مىكنم :\r\nقيل آباء النبى ( ص ) من آدم الى عبد اللّه ( ع ) كانوا احدا و خمسين رجلا على عدد ركعات الصلاة اليوميه سبعة عشر كانوا انبياء و سبعة عشر كانوا اوصياء و سبعة عشر كانوا ملوكا و الظاهر ان هؤلاء لم يكونوا اهل الفتره بل\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nكانوا على المذهب الحق الموحدين ، عالمين بشريعة . . .\r\n5 - از كارهاى خلاف مروت نيز بايد اجتناب كنند از قبيل خوردن در راه ، دويدن بىجهت ، با شتاب راه رفتن ، خنديدن بلند و قهقهه ، همنشينى با اراذل و اوباش ، تنبلى و بىعارى و . . . خلاصه از تمام امورى كه موجب تنفر ديگران است منزه باشند .\r\n\r\n","description":"","footnote":"","page_name":" 361 ","page_number":361},
  {"content":"\r\n\r\n\r\n( المسألة الرابعة ) ( راه شناخت انبياء راستين ) ( يا معجزه )\r\nهنگامى كه به تاريخ مراجعه مىكنيم با انسانهاى زيادى روبرو مىشويم كه در طول تاريخ ادعاى نبوت و پيامبرى داشته‌اند و طبق عقائد ما اين افراد به دو دسته تقسيم مىشوند :\r\n1 - انسانهائى كه حقيقتا پيامبر خدا بوده و در اين ادّعا صادقند از قبيل ابراهيم - موسى - عيسى و محمد ( صلّى اللّه عليه و آله و سلم ) و . . . اينان انبياء راستين الهىاند .\r\n2 - افرادى كه بخاطر اغراض مادى و دنيوى و سياسى و مقام‌پرستى بدروغ ادّعاى نبوت كرده و با انجام برخى افعال به ظاهر شگفت‌آور گروهى از خلق خدا را به خويش جلب و جذب نموده‌اند نظير مسيلمهء كذاب و . . . اينك جاى اين پرسش است كه راه شناخت انبياء راستين از پيامبران دروغين ، انبياء حقيقى از پيامبران مجازى ، انبياء از متنبيان تاريخ چيست ؟ .\r\nدر جواب بايد گفت : يگانه راه شناخت حقيقت از مجاز در اين باب عبارتست از معجزه ، هر مدّعى نبوتى اگر داراى معجزه باشد ما او را تصديق مىكنيم و گرنه نه ، معجزه بزرگترين و يگانه سند حقانيت انبياء الهى است حال پيرامون معجزه مباحث فراوانى قابل طرح است و از ابعاد مختلفه راجع به معجزه مىتوان بحث كرد از قبيل اينكه :\r\n1 - ماهيت و تعريف معجزه .\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n2 - شرائط معجزه .\r\n3 - فرق معجزه با سحر و جادو .\r\n4 - چرا انبياء نياز به معجزه دارند ؟ .\r\n5 - چرا معجزات انبياء متعدد است ؟ .\r\n6 - آيا معجزه سنت‌شكنى است يا آن هم بر طبق سنت الهى است ؟ .\r\n7 - بيان معجزات موسوى و عيسوى و محمدى ( ص ) و . . .\r\nامّا در كتاب شريف كشف المراد به دو مبحث اوّل اشاره شده و ما همين دو بحث را طرح مىكنيم .\r\nامّا بحث اوّل : معجزه عبارتست از كارهاى عجيب و غريب و خارق العادة كه ديگران از انجام آن عاجز باشند چه در قسمت اثباتى يعنى پيامبران كارهاى خارق العاده‌اى انجام دهند كه ديگران از اتيان به آن ناتوانند مثل تبديل عصاى چوبين به اژدها و . . .\r\nو چه در قسمت سلبى يعنى كارهائى را كه عادت مردم به انجام آن تعلق گرفته و بطور معمول آن را انجام مىدهند پيامبران آن عادت را شكسته و كارى كنند كه بشر از انجام اين فعل معتاد عاجز شود فى المثل بقدرت الهى كارى كند كه يك قهرمان نامى از حمل يك شمشير ناتوان بماند .\r\nو امّا بحث دوّم : معجزه شرائطى دارد كه همهء آنها تنها در معجزه وجود دارد و در ساير كارهاى خارق العاده نيستند و آن شرائط عبارتند از :\r\n1 - امت اين پيامبر از آوردن به مثل آن عاجز باشند زيرا اگر فرد يا افراد ديگرى از همان امت قادر بر انجام آن باشند نامش معجزه نبوده و دليل بر حقانيت و صدق او نمىشود .\r\n\r\n","description":"","footnote":"","page_name":" 363 ","page_number":363},
  {"content":"\r\n\r\n2 - اين فعل خارق العاده از ناحيه خداوند باشد نظير احياء موتى باذن اللّه و يا با امر خداوند باشد نظير الق عصاك فاذا هى حية . . . نه بر اساس رياضتهاى نفسانيه و باطلهء شيطانى كه براى مرتاض حاصل مىشود زيرا كه اين براى هر كسى با رياضت مقدور است .\r\n3 - انجام اين عمل خارق العاده در دوران تكليف بشر [ مثل دورانهاى انبياء تا دوران ما و تا زمانى كه علائم و آثار قيامت بروز كند 
  ] باشد پس در نزديكهاى قيامت كه اوضاع جهان درهم مىريزد و عادتها شكسته مىشود در آن عصر اگر كسى كار خارق العاده‌اى بكند دليل بر نبوت او نمىشود و سند حقانيت نيست .\r\n4 - اظهار معجزه همراه با ادعاى نبوت و پيامبرى باشد يعنى بدنبال ادعاى نبوت چنين كارى از او صادر شود بنا بر اين كارهاى شگفت‌آور صلحاء و اولياء الهى و ائمه ( عليهم السلام ) معجزه نيست بلكه كرامت نام دارد .\r\n5 - عمل يك عمل خارق العاده باشد نه مطابق عادت مثلا طلوع شمس از مشرق عادى و معمول است و اژدها شدن بچهء مار نيز طبق قانون تكامل است ولى طلوع شمس از مغرب عالم خارق العاده است يا اژدها شدن عصاى چوبين خرق عادت است و معجزه بايد از نوع خرق عادت باشد و گرنه معجزه نيست . بقول آن بندهء خدا :\r\n از كرامات شيخ ما اينست * شيره را خورد و گفت شيرين است . \r\n6 - اين كار خارق العادة بايد مطابق با ادعاى آن مدعى نبوت باشد يعنى اگر ادعا مىكند كه مىتواند كور مادر زاد را شفا دهد واقعا شفا دهد نه اينكه با دست كشيدن بر سر او علاوه بر كورى كرى را هم بيافزايد و قوز بالاى قوز شود بنا بر اين اعمال خارق العاده‌اى كه از امثال مسيلمه كذاب نقل\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nشده است دليل بر صدق او نيست بعنوان نمونه دو مورد را ذكر مىكنيم :\r\n1 - او مدعى بود كه آب دهانش شفا است ولى هنگامى كه در چاه كم آب انداخت آب چاه بكلّى خشك شد .\r\n2 - دست خود را بعنوان بركت بر سر و صورت برخى از كودكان قبيله بنى حنيفه كشيد و بجاى شفا آنها را كچل و معيوب ساخت .\r\n\r\n","description":"","footnote":"","page_name":" 365 ","page_number":365},
  {"content":"\r\n\r\n\r\n( مسأله پنجم ) ( كرامات )\r\nكرامت عبارتست از كارهاى خارق العاده‌اى كه توسط اولياء الهى انجام مىگيرد به منظور اثبات فضيلت و منقبت آنان بدون اينكه با ادعاى نبوت همراه باشد و كرامت كه از آن اولياء اللّه است با معجزه كه از آن انبياء الهى است يك ما به الاشتراك دارند و يك ما به الامتياز .\r\nامّا ما به الاشتراك : هم معجزه و هم كرامت هر دو عبارتند از انجام كارهاى خارق العادة كه ديگران از انجام آن عاجزند پس هر دو هم معجزند و هم عامل كرامت با اين تفاوت كه معجزه همراه با ادعاى نبوت و بدنبال آنست ولى كرامت همراه با اين ادعا نيست اينهم ما به التفاوت .\r\nحال سؤال اينست كه آيا كارهاى خارق العادة و يا معجزه به معناى لغوى آن يعنى عاجزكننده مختص به انبياء ( عليهم السلام ) است و بدست انسانهاى ديگر محال است كه انجام بگيرد و يا اختصاصى نبوده بلكه بتوسط اولياء الهى هم قابل تحقق است منتهى تحت عنوان كرامت ؟\r\nدر اين زمينه دو نظريه وجود دارد :\r\n1 - جمهور معتزله بر آنند كه معجزه و افعال خارق العاده مخصوص به انبياء ( عليهم السلام ) است و از ديگران صادر نمىشود .\r\n2 - بعضى از معتزله مثل ابو الحسين بصرى و جماعت اشاعره بر آنند كه معجزه اختصاص به انبياء ( عليهم السلام ) ندارد بلكه از اولياء الهى هم قابل صدور هست و لكن همراه با ادعاى نبوت نيست و علماء اماميه نيز همين\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nرا پذيرفته‌اند و براى اثبات اين مطلب شواهد و نمونه‌هاى خارجى ارائه نموده‌اند كه در آنها معجزه بدست غير پيامبر ظاهر شده پس اختصاصى نيست و آن شواهد عبارتند از :\r\n1 - داستان حضرت مريم و مائده آسمانى :\r\nقرآن در سورهء آل عمران از آيهء 35 داستان مريم را گزارش مىكند تا باينجا مىرسد كه در آيه 37 مىفرمايد :  كُلَّما دَخَلَ عَلَيْها زَكَرِيَّا الْمِحْرابَ وَجَدَ عِنْدَها رِزْقاً قالَ يا مَرْيَمُ أَنَّى لَكِ هذا ؟ قالَتْ هُوَ مِنْ عِنْدِ اللَّهِ إِنَّ اللَّهَ يَرْزُقُ مَنْ يَشاءُ بِغَيْرِ حِسابٍ  . « تفصيل مطلب را از كتب تفسير جويا شويد » .\r\n2 - داستان آصف برخيا و آوردن تخت ملكه سبا يعنى بلقيس از يمن به شام :\r\nقرآن در سورهء نمل داستان سليمان و بلقيس از مسأله تفقد هدهد شروع مىكند مىآيد تا مىرسد به آيات 38 و 39 و 40 كه در اين آيات مىفرمايد :    قالَ يا أَيُّهَا الْمَلَؤُا أَيُّكُمْ يَأْتِينِي بِعَرْشِها قَبْلَ أَنْ يَأْتُونِي مُسْلِمِينَ قالَ عِفْرِيتٌ مِنَ الْجِنِّ أَنَا آتِيكَ بِهِ قَبْلَ أَنْ تَقُومَ مِنْ مَقامِكَ وَ إِنِّي عَلَيْهِ لَقَوِيٌّ أَمِينٌ ، قالَ الَّذِي عِنْدَهُ عِلْمٌ مِنَ الْكِتابِ أَنَا آتِيكَ بِهِ قَبْلَ أَنْ يَرْتَدَّ إِلَيْكَ طَرْفُكَ فَلَمَّا رَآهُ مُسْتَقِرًّا عِنْدَهُ قالَ هذا مِنْ فَضْلِ رَبِّي . . .    .\r\n3 - داستان كرامات بيشمارى كه از امير المؤمنين و يازده فرزند معصوم آن حضرت در تاريخ منقول است و مورخان شيعه و سنى آن را نقل كرده‌اند كه يكى از آن قضايا قضيه خيبر است كه در مباحث امامت هم نقل خواهيم كرد ولى اجمال قضيه اينست كه قلعه خيبر كه دژ مستحكم يهوديان بود درى داشت كه چهل مرد نيرومند آن را جابجا مىكردند ولى على ( عليه السلام ) به تنهائى آن را از جاى كنده و بدور افكند و راه نفوذ در قلعه را بر روى رزمندگان اسلام گشود و قلعه را فتح نمودند و امثال اين كرامات از آن حضرت چه بسيار مشاهده\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nشده حال اين سه نمونه و امثال آنها كه يا در قرآن نقل شده و قطعى السند است و يا در خبرها بتواتر نقل شده و يقين‌آور است بهترين شاهد بر تحقق معجزه از غير پيامبران است .\r\nامّا آقايان معتزله كه منكر اين معنا هستند موارد فوق را توجيه مىكنند يعنى مىگويند : داستان مريم ( عليها السلام ) از نوع ارهاص بوده و ارهاص يعنى آماده كردن اذهان براى قبول يك نبوت كه گاهى كارهاى عجيب و غريبى قبل از بعثت يك پيامبر انجام مىگرفت تا مردم از مشاهده آنها آماده شنيدن دعوت آن پيامبر شوند و قضيه مريم از نوع ارهاص و آماده‌سازى مردم براى قبول نبوت عيسى ( عليه السلام ) بوده و نه كرامتى براى مريم مثلا ، و داستان آصف برخيا هم در حقيقت از معجزات جناب سليمان بود كه خواست به بلقيس بفهماند كه بدان كه يكى از اتباع من قدرت انجام چنين كارى را دارد كه احدى از شماها نداريد پس بترسيد و مسلمان شويد ، و داستان على ( عليه السلام ) و خيبر هم در حقيقت مكمل معجزات نبوى بوده و نه كرامتى براى يك ولى اللّه و . . .\r\nسپس معتزله پنج دليل آورده‌اند مبنى بر اينكه : معجزه مختص به انبياء است و از ديگران صادر نمىشود .\r\n1 - هر امرى هنگامى كه در جامعه شيوع پيدا كرد و مكرر در مكرر اتفاق افتد بتدريج از ابهت و عظمت آن كاسته شده و يك امر عادى مىگردد و وقتى عادت شد ديگر آن تاثيرى كه بايد داشته باشد ندارد حال اگر معجزات هم بدست غير انبياء از اولياء الهى در گوشه و كنار در خلوت يا جلوت اتفاق بيفتد از حدّ اعجازى در آمده و يك امر عادى مىشود و ديگر تأثير ندارد پس براى اينكه معجزه كارگر باشد و اثر خاص به خود را داشته باشد بايد كم بوده و مختص به انبياء باشد و خداوند حكيم و لطيف تنها بدست آنها معجزه انجام\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nدهد .\r\nجواب ما : ما نمىگوئيم كه معجزه در حد وفور هم ممكن است و خداوند آن را بدست اوليائش محقق مىسازد بگونه‌اى كه صبح تا شب بر سر هر كوى و برزن دهها و صدها معجزه انجام پذيرد تا از اثر بيفتد بلكه ما مىگوئيم : خدا حكيم است و كار قبيح نمىكند و معجزات تا زمانى ممكن است كه از جهات قبح خالى باشد و آن وقتى است كه در كثرت نرسد به حدّى كه از معجزه بودن خارج شود .\r\n2 - اگر معجزه مخصوص انبياء نبوده بلكه بدست ديگران هم ظاهر شود لازم مىآيد كه مردم زير بار انبياء نروند و نقض غرض شود بدليل اينكه فلسفه وجوب اطاعت از انبياء همانا معجزه داشتن آنها است كه سند حقانيت است و اگر ديگران هم معجزه داشته باشند ديگر موقعيت اعجاز در انظار عموم موهون گرديده و كسى براى آن ارزش قائل نمىشود .\r\nشاهد مثال : اگر سلطان با يك نوع خاصى از غذا و نوشيدنى هر كسى را از شاه و گدا ، خاص و عام ، صغير و كبير ، شريف و وضيع و . . . اكرام نمايد ديگر از ارزش آن خوردنى يا نوشيدنى كاسته و اطعام يك سلطان از همان غذا مايهء اكرام او محسوب نمىشود ما نحن فيه هم هكذا .\r\nجواب ما : ما يك جواب نقضى مىدهيم و آن اينكه : اگر همين معجزه كه بدست پيامبر پيشين انجام گرفته بدست پيامبر بعدى هم انجام بگيرد اشكالى دارد ؟ جواب مىدهيد : خير ، ما مىگوئيم : آيا دوباره كه انجام شد باندازهء بار اول ارزش دارد ؟ جواب مىدهيد : خير ، حال مىگوئيم : اين مورد را چه جواب مىدهيد ؟ هر چه اينجا گفتيد ما در مورد اولياء اللّه مىگوئيم ، پس صدور معجزه از ديگران بلا مانع است آرى اگر به حدّ كثرت و شيوع برسد با لطف الهى منافى است و جهت قبح دارد و انجام نمىگيرد .\r\n\r\n","description":"","footnote":"","page_name":" 369 ","page_number":369},
  {"content":"\r\n\r\n3 - انبياء ( عليهم السلام ) هم مانند ديگر انسانها مىخورند مىآشامند ، آميزش دارند و . . . تنها راه امتياز آنها از ديگران به داشتن معجزه است پس بايد معجزه مخصوص آنها باشد و گرنه راهى براى شناخت انبياء نمانده و هدف از بعثت آنها حاصل نمىشود .\r\nجواب ما : امتياز انبياء از ديگران تنها به معجزه نيست بلكه به آوردن شريعتى جامع و دستور العملى كامل و سازنده و نيز داشتن معارف غنى و وحى و الهام است كه ديگران ندارند [ اين جواب از علّامهء شعرانى نقل مىشود و از جواب شارح محترم بهتر است چون جواب دليل چهارم هم همين است 
  ] .\r\n4 - مناطقه مىگويند : از اثبات اخص اثبات اعم لازم مىآيد فى المثل اگر ثابت شد كه هذا انسان ثابت مىشود كه پس حيوان هم هست ولى از اثبات اعم يعنى حيوان اثبات اخص يعنى انسان لازم نمىآيد چون شايد حيوان باشد ولى انسان نباشد بلكه فرس باشد با حفظ اين نكته مىگوئيم :\r\nاگر معجزه مختص به انبياء ( عليهم السلام ) نبوده بلكه بدست ديگران هم ظاهر شود لازم مىآيد كه دلالت آن بر صدق و حقانيت مدعى نبوت باطل شود چون‌كه از اثبات اعم يعنى معجزه اثبات اخص يعنى نبوت لازم نمىآيد .\r\nجواب ما : اگر چه معجزه به تنهائى از نبوت اعم است ولى اظهار معجزه همراه با ادعاى نبوت با نبوت متساويانند يعنى هر كسى كه معجزه ظاهر كند و مدعى نبوت هم باشد پس نبى است و هر كسى نبى است پس مدعى نبوت است و مظهر معجزه است و از اثبات احدهما ديگرى ثابت مىشود حال كه معجزه با ادّعاى نبوت مختص به نبى شد مىگوئيم : كسى كه معجزه‌اى انجام داده از دو حال خارج نيست :\r\n1 - يا مدّعى نبوت هم هست .\r\n2 - و يا مدّعى نبوت نيست ، اگر مدعى هم بود ما يقين مىكنيم كه\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nصادق است زيرا اگر كاذب بود خدا بدست او معجزه اظهار نمىكرد زيرا با لطف الهى سازگار نيست و اگر مدعى نبود كه بحثى نيست ، و اصولا معجزه دليل بر اصل نبوت نيست بلكه اگر ادعاى معجزه‌اى كرد بايد بياورد و دليل بر صدق دعوا است .\r\n5 - اگر معجزه مختص به انبياء نباشد بلكه از هر انسان صالح و صادق معجزه اظهار شود لازم مىآيد كه بر هر انسانى كه مخبر به خبرى است و در اخبارش صادق است معجزه‌اى ظاهر شود پس اگر آقاى زيد گفت : انا عطشان و صادق هم بود خدا معجزه‌اى بر او ظاهر كند و هكذا . . . و لا يلتزم به احد .\r\nجواب ما : كجا چنين ملازمه‌اى وجود دارد ؟ عقلى است ؟ شرعى ؟\r\nعرفى ؟ عادى ؟ هيچ‌كدام نيست ما كجا اين قدر دائرهء مطلب را توسعه داده‌ايم ما مىگوئيم در موارد خاصى بر مدعى نبوت يا بر اولياء اللّه به منظور اكرام آنان معجزاتى ظاهر مىشود بدون اينكه همگانى شود و از هر بىسروپائى اظهار معجزه شود .\r\nقوله : و معجزاته ( ع ) قبل النبوة : سؤال اينست كه آيا ممكن است خداوند پيش از بعثت پيامبر بدست او معجزاتى را ظاهر كند به منظور ارهاص و آماده ساختن اذهان مردم براى پذيرش نبوت وى يا خير ؟ در اين باب دو نظريه مطرح است :\r\n1 - حضرات معتزله كه منكر كرامات بودند و مىگفتند : كارهاى خارق العاده مخصوص به انبياء ( عليهم السلام ) است اين مطلب را هم انكار نموده‌اند كه اظهار معجزه بر سبيل ارهاص باشد به حكم همان ادلّه خمسه .\r\n2 - ولى اماميه و اشاهره و جماعتى از معتزله مىگويند : چنين چيزى كاملا ممكن است و بهترين دليل بر امكان يك امر وجود خارجى آن است\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nو نمونهء خارجى آن عبارتست از معجزات پيامبر اسلام ( صلّى اللّه عليه و آله و سلم ) پيش از بعثت يعنى از آغاز كودكى آن حضرت تا سن چهل سالگى بعنوان نمونه در هنگام ولادت آن حضرت چهارده كنگره از كنگره‌هاى ايوان كسرى يعنى شاه ايران زمين فرو ريخت كه ايرانيان سقوط دولت ابر قدرت خويش را بدين وسيله تفأل زدند و نيز درياچه ساوه بخشكيد و نيز آتشكده پارس كه هزار سال آتش آن روشن و برافروخته بود در دم خاموش گرديد و نيز ماجراى عظيم اصحاب فيل كه 40 سال قبل از بعثت و مصادف با سال ولادت حضرتش بوقوع پيوست و در قرآن يك سوره مخصوص به اين ماجرا وارد شده و نيز قبل از بعثت و در دوران كودكى هميشه ابرى بالاى سر آن حضرت سايه‌افكن بود و نيز سنگ‌ها و سنگريزه‌هاى بيابان و كوى برزن بر آن حضرت سلام مىكردند و . . .\r\nقوله و قصة و مسيلمة و . . . : مكرر گفتيم كه در طول تاريخ كسانى بودند كه بدروغ ادعاى نبوت و يا الوهيت و خدائى مىنمودند و معجزه تنها راه شناخت انبياء راستين از پيامبران قلابى بوده حال بدون ترديد ظهور معجزه بدست مدعيان نبوت بر وفق ادعاى آنان دليل بر حقانيت و صدق آنان است و بدون ترديد خداوند بدست مدعيان دروغين معجزاتى كه دالّ بر صدق آنها و بر وفق مرادشان باشد ظاهر نمىكند چون مستلزم القاء بندگان در مفسده است امّا . . .\r\nسخن در اينست كه آيا ممكن است خداوند براى رسوائى مدعيان دروغين نبوت معجزاتى و كارهاى خارق العاده‌اى بدست آنها ظاهر كند بر عكس مدعاى آنها تا كوس رسوائى آنها بر سر هر كوى و برزن نواخته شود يا خير ؟ .\r\nگروهى از معتزله كه منكر كرامات بودند مىگويند : اظهار معجزه از\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nخداوند بدست مدعيان دروغين نه بر وفق دعوا و نه بر ضد آن ممكن نيست امّا بر وفق مراد كه واضح شد و امّا بر ضد دعوا براى اينكه عبث است و نيازى بدان نيست زيرا براى ابطال دعواى آنان كافى است كه معجزه‌اى بدست آنها ظاهر نكند امّا لازم نيست كه ضد آن را اظهار كند و كار عبث از مولاى حكيم محال و ممتنع است .\r\nولى جماعت اماميه مىگويند : اظهار معجزه بر عكس مدعاى انبياء دروغين به جهت اظهار كذبشان ممكن است و بهترين دليل بر امكان هر چيزى در خارج واقع شده و نمونه‌هاى ذيل شاهد آنست :\r\n1 - مسيلمهء كذاب هنگامى كه ادعاى نبوت كرد به دو گفتند : حضرت محمد ( صلّى اللّه عليه و آله و سلم ) دعا كرده و انسان يك چشم آن چشم بيمارش شفا يافته تو هم اگر راست مىگوئى دعا كن تا اين آدم اعور و يك چشم شفا يابد . وى دعا كرد و همان چشم سالم هم كور شد خوب اين كار خارق العاده است .\r\n2 - هنگامى كه موسى با عصا به دريا زد و دوازده راه بازشد و موسى با بنى اسرائيل از دريا گذشتند فرعون گفت : دريا از هيبت من اينچنين شد ولى وقتى كه فرعون و يارانش وارد دريا شدند دريا آنها را فرو برد و كوس رسوائى فرعون و فرعونيان زده شد و يك بار ديگر در كشاكش حق و باطل حق غالب شد .\r\n3 - هنگامى كه كوهى از آتش بفرمان الهى بر ابراهيم ( عليه السلام ) سرد و گلستان شد  قُلْنا يا نارُ كُونِي بَرْداً وَ سَلاماً عَلى إِبْراهِيمَ  فرعون بابل يعنى نمرود گفت : آتش از هيبت من چنين شد تا سخن او به پايان رسيد بلافاصله شعله‌اى از آن آتش عظيم به سمت نمرود حمله‌ور شد و ريش او را سوزاند .\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nو امّا اينكه شما گفتيد : كافى است در اثبات كذب آنها عدم اظهار معجزه بر وفق مرادشان و نيازى به اظهار آن بر ضد مراد نيست پس اين اظهار عبث است ، ما مىگوئيم : خير عبث نيست به جهت اينكه : اگر معجزه‌اى بر نفى يا اثبات اظهار نمىشد اى چه بسا مىگفتند : لا بد خدا فعلا مصلحت نديده و اظهار نشده و لذا قطع به كذب حاصل نمىشد ولى اظهار معجزه بر عكس كاملا دروغ آنها را بر ملا مىسازد .\r\n\r\n","description":"","footnote":"","page_name":" 374 ","page_number":374},
  {"content":"\r\n\r\n\r\n( مسأله ششم ) ( ضرورت بعثت در طول تاريخ تا قيامت )\r\nدر مسأله اوّل و دوّم باب نبوت با فوائد بعثت و ضرورت آن آشنا شديم اينك سخن در اينست كه آيا بشر در همهء اعصار نياز به انبياء ( عليهم السلام ) دارد و يا در مرحله‌اى از زندگى نياز به پيامبر نيست ؟ به عبارت ديگر آيا بر خداوند حكيم واجب است كه در هر عصرى از اعصار پيامبرانى را ارسال كند و يا اگر پيامبرى نبود بايد شريعتى از شرايع آسمانى در جامعه حاكم باشد يا خير لازم نيست ؟\r\nبطور مجمل سه نظريه در اين باب مطرح است :\r\n1 - اشاعره مىگويند : اصولا در هيچ عصر و زمانى نمىتوان گفت كه ارسال رسل بر خدا واجب است و نمىتوان براى خدا تعيين وظيفه كنيم و . . .\r\nسابقا هم مبناى اين سخن اشاعره را ذكر كرديم كه تمام اين آراء باطله از انكار حسن و قبح عقلى سرچشمه مىگيرد و اين مبنا از ريشه باطل شد .\r\n2 - معتزله مىگويند : ارسال رسل در هر زمانى بر خدا واجب نيست بلكه هرگاه مصلحت باشد ارسال مىكند و هرگاه مصلحت نباشد ارسال نمىكند .\r\n3 - اماميه مىگويند : در تمام دورانهاى تكليف از زمان آدم ابو البشر ( عليه السلام ) تا دامنهء قيامت بر خداوند لازم است كه رسولى يا شريعتى را در ميان بشريت قرار دهد تا حجت بر همگان تمام گردد و بقول قرآن :  لِئَلَّا يَكُونَ لِلنَّاسِ عَلَى اللَّهِ حُجَّةٌ بَعْدَ الرُّسُلِ  و  لِيَهْلِكَ مَنْ هَلَكَ عَنْ بَيِّنَةٍ وَ يَحْيى \r\n\r\n","description":"","footnote":"","page_name":" 375 ","page_number":375},
  {"content":"\r\n\r\n مَنْ حَيَّ عَنْ بَيِّنَةٍ  .\r\nدليل ما : برهانى كه در مسأله دوّم راجع به وجوب بعثت آورديم عموميت داشته و اختصاص به زمانى دون زمان ديگر ندارد و آن اينكه : ارسال رسل لطف است و هر لطفى بر خدا واجب است پس ارسال رسل واجب است و نيز فوائد و مصالح بيشمارى كه در مسأله اوّل براى بعثت انبياء ذكر كرديم تعميم داشته و به درد همهء زمانها مىخورد و هر چه بر عمر بشريت افزوده مىشود و علم پيشرفت مىكند اين نياز بيشتر مىگردد .\r\nقوله : و لا تجب الشريعة : بر حسب آنچه از روايات استفاده مىشود در حدود يكصد و بيست و چهار هزار پيامبر از طرف خدا مبعوث شده‌اند و آنچه كه مشهور است و نيز از روايات بدست مىآيد پيامبران مرسل و اولو العزم يعنى صاحبان شريعت و مكتب نوين و كاملتر پنج نفرند كه عبارتند از : 1 - حضرت نوح نجى اللّه 2 - حضرت ابراهيم خليل اللّه 3 - حضرت موسى كليم اللّه 4 - حضرت عيسى روح اللّه 5 - حضرت محمد ( صلّى اللّه عليه و آله و سلم ) حبيب اللّه .\r\nولى سؤال اينست كه آيا هر پيامبرى بايد داراى شريعت و برنامهء جديدى باشد يا خير ؟ .\r\nاماميه مىگويند : خير لازم نيست بلكه ممكن است پيامبرانى داراى شريعت جديد باشند مثل همان پنج پيامبر مذكور ، و ممكن است پيامبرانى تبليغى باشند يعنى مبلغ دستورات پيامبر قبلى باشند مثل حضرت داود نسبت به حضرت موسى ( عليه السلام ) و ممكن است پيامبرانى معقولى باشند يعنى صرفا معارف و مبدء و معاد و اخلاقيات را به مردم مىآموختند و داراى شريعت و احكام نبوده‌اند همانند اكثر انبياء قبل از موسى ( عليه السلام ) و ممكن است پيامبرانى تأكيدى باشند يعنى همان بايدها و نبايدهاى عقلى را تأكيد كنند\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nو ممكن است انبيائى فقط مبعوث بر خويشتن باشند .\r\nولى گروهى از معتزله مىگويند : ما پيامبر تأكيدى نداريم زيرا كه اگر عقل مدرك است پس نيازى به آن پيامبر نيست ولى جواب ما اينست كه اگر عقل تنها بگويد اى چه بسا انسانها احتمال مدح و ذم دهند و اعتنا نكنند ولى وقتى شرع هم گفت پاى ثواب و عقاب بميان مىآيد و بشر تسليم مىشود پس فايده دارد .\r\nپس بعقيدهء ما : پيامبران يا تشريعى و يا تبليغى و يا معقولى و يا تأكيدى و يا نفسىاند و . . .\r\n\r\n","description":"","footnote":"","page_name":" 377 ","page_number":377},
  {"content":"\r\n\r\n\r\n( مسأله هفتم ) ( نبوت پيامبر اسلام )\r\nبطور كلّى در باب نبوت دو بحث مطرح است :\r\n1 - نبوت عامّه و آن عبارتست از بيان اصول و محورهاى كلّى باب نبوت از قبيل : ضرورت بعثت انبياء و فوائد بعثت و شرائط و امتيازات پيامبران و راه شناخت انبياء و . . .\r\n2 - نبوت خاصه و آن عبارتست از اثبات نبوت پيامبر اسلام ( صلّى اللّه عليه و آله و سلم ) ، تا به حال در مسائل قبل راجع به نبوت عامّه بحث داشتيم اينك در مسأله هفتم و آخرين مسأله پيرامون نبوت پيامبر اسلام بحث مىكنيم و در آن چند مطلب است :\r\nمطلب اوّل : يهوديان در طول تاريخ مدّعى هستند كه شريعت حضرت موسى استمرار دارد و پس از وى پيامبرى از طرف خدا نيامده و برخى از سخنان آنها را در مطالب بعدى خواهيم آورد و مسيحيان همين سخن را راجع به جناب عيسى دارند ولى ما مسلمانها معتقديم كه آخرين پيامبر خدا بر بشر و كاملترين آنها وجود مقدّس حضرت محمد بن عبد اللّه ( صلّى اللّه عليه و آله و سلم ) است .\r\nمرحوم خواجهء طوسى در اين كتاب براى اثبات نبوت پيامبر اسلام به يك برهان تمسك نموده و آن اينكه : حضرت محمّد ( صلّى اللّه عليه و آله و سلم ) مدّعى نبوت بوده و معجزات بسيارى هم بر وفق ادّعاى او بدست مبارك او\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nظاهر گرديده است . « صغرى » و هر انسانى كه داراى اين دو صفت باشد او پيامبر راستين الهى است .\r\n« كبرى » پس حضرت محمد رسول الهى است . « نتيجه » امّا اثبات صغرى : صغراى دليل دو بخش دارد :\r\n1 - محمد ( صلّى اللّه عليه و آله و سلم ) مدّعى نبوت بوده .\r\n2 - و معجزاتى از او ظاهر شده .\r\nامّا بخش اوّل : اين مطلب كه محمد ( صلّى اللّه عليه و آله و سلم ) ادعاى پيامبرى نموده جزو مسلمات تاريخ و از اخبار متواتره تاريخ و مورد اتفاق نظر تمام دانشمندان عالم است و حتى دانشمندان مادّى و ماركسيست هم آن را قبول دارند پس جاى بحث نيست .\r\nو امّا بخش دوّم : دو دليل مىآوريم بر اين بخش :\r\n1 - قرآن بدست آن حضرت ظاهر گرديده . « صغرى » و قرآن معجزه است . « كبرى » پس معجزه بدست آن حضرت ظاهر گرديده . « نتيجه » امّا اثبات صغرى : بازهم از متواترات تاريخ است كه قرآن كتاب پيامبر اسلام است .\r\nو امّا اثبات كبراى اين دليل : قرآن بزرگترين معجزه پيامبر است و كتابى است كه هرگز باطل در او را نيافته  لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ  و هرگز طبيعت انسانها از قرائت آن ملول و خسته نشده و گوشها از شنيدن آن ناخوش نگرديده و گذشت زمان و ايراد شبهات آن را كهنه و بىارزش نساخته است ، كتابى كه از همان ابتدا سخن‌سرايان عرب را به مبارزه و مقابله به مثل طلبيد و در چهار مرحله آنها را دعوت به مبارزه نمود :\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nالف : اگر مىتوانيد كتابى مثل قرآن بياوريد :  قُلْ لَئِنِ اجْتَمَعَتِ الْإِنْسُ وَ الْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِهِ وَ لَوْ كانَ بَعْضُهُمْ لِبَعْضٍ ظَهِيراً  « اسراء / 88 » ب : اگر مىتوانيد ده سوره همانند قرآن بياوريد :  أَمْ يَقُولُونَ افْتَراهُ قُلْ فَأْتُوا بِعَشْرِ سُوَرٍ مِثْلِهِ  « هود / 13 » ج : اگر مىتوانيد يك سوره به مثل قرآن بياوريد :  وَ إِنْ كُنْتُمْ فِي رَيْبٍ مِمَّا نَزَّلْنا عَلى عَبْدِنا فَأْتُوا بِسُورَةٍ مِنْ مِثْلِهِ وَ ادْعُوا شُهَداءَكُمْ مِنْ دُونِ اللَّهِ إِنْ كُنْتُمْ صادِقِينَ  « بقره / 23 » .\r\nد : اگر مىتوانيد يك جمله زيبا به مثل جملات قرآن بياوريد :  فَلْيَأْتُوا بِحَدِيثٍ مِثْلِهِ إِنْ كانُوا صادِقِينَ  « طور / 34 » .\r\nو جالب اينست كه در هر چهار مرحله شكست خوردند و نتوانستند مثل آن را بياورند و همگان اظهار عجز نمودند و بخاطر عجز و ناتوانيشان طبل جنگ نواختند و در اين راه عدّه زيادى از قهرمانان نامى خود را از دست دادند و اموال فراوانى خرج كردند و با اينكه آنها از فصحاء و بلغاء بودند و استادان سخن بودند ولى نتوانستند و لذا راه آسانتر را رها نموده و راه مشكلتر را انتخاب كردند .\r\n2 - علاوه بر قرآن معجزات بسيار ديگرى از رسول اكرم در كتابها نقل شده كه اگر چه دانه دانه آنها در حدّ تواتر نباشد و تواتر لفظى درست نشود و لكن متواتر از حيث معنا هستند يعنى همهء آنها بر يك قدر جامع دلالت دارند و آن اينكه پيامبر اسلام داراى معجزه بوده [ و به نظر مىرسد كه تعبير به تواتر اجمالى انسب است تا تواتر معنوى و بحث آن در اصول بايد بررسى شود 
  ] و قبل از بيان معجزات كبراى اصل استدلال را هم ذكر كنيم و آن اينكه : هر كسى مدّعى نبوت بوده و معجزاتى بدست او ظاهر شود پس او پيامبر آسمانى\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nاست دليلش اينست كه : اگر اين شخص صادق نباشد بلكه كاذب باشد و مع ذلك خداى بدست او معجزاتى اظهار كند لازم مىآيد القاء مردم در مفسده و ضلالت و اغراء به جهل چون مردم كسى را كه حقيقتا پيامبر نبوده به پيامبرى انتخاب مىكنند و او احكام غير خدا را رواج مىدهد و اين امر قبيح است و خداوند كار قبيح انجام نمىدهد چون حكيم است پس معجزه بر وفق ادعاى كاذب اظهار نمىكند .\r\nو امّا بيان ساير معجزات پيامبر :\r\n1 - پس از مراجعت از غزوهء تبوك اصحاب حضرت تشنه شدند و رسول اكرم انگشتان مبارك را جلو آورده و آب از ميان آن جوشيدن گرفت چندان‌كه مردم بسيارى از آن آب اندك نوشيده و سيراب شدند .\r\n2 - اصحاب پيامبر در حديبيه هزار و پانصد نفر بودند و از حضرت تقاضاى آب كردند حضرت تيرى را به براء بن عازب دادن و فرمودند وارد چاه شو و تير را در آن فرو ببر درحالىكه آب چاه فرو نشسته بود آن شخص دستور را اجرا كرد و ناگهان آب از چاه جوشيدن گرفت چندان‌كه همه ترسيدند از اينكه براء بن عازب غرق شود .\r\n3 - و نظير اين قصه آنكه قومى بنزد حضرت شكايت آوردند از اينكه آب چاهشان در تابستان خشك شده حضرت تشريف آورده و آب دهان مبارك در چاه انداختند و آب زلال از آن جوشيدن گرفت و اين خبر زبان به زبان به يمامه رسيد و مردم آنجا از مسيلمه خواستند او آب دهان در چاهى افكند و اندك آبى هم كه داشت بخشكيد .\r\n4 - هنگامى كه آيهء و انذر عشيرتك الاقربين نازل شد پيامبر به على ( عليه السلام ) فرمود ران گوسفندى را قطعه‌قطعه نموده و طبخ كند و كاسهء شيرى هم\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nبياورد و بنى هاشم را كه فرزندان جدّ على ( عليه السّلام ) هستند دعوت كند حضرت على ( عليه السلام ) طعام آماده نموده و آنها را كه چهل نفر بودند دعوت كرد و همگان خوردند و سير شدند و طعام بجاى خود بود و جز نشانه انگشت آنها در ظرفها ديده نمىشد و از آن شير نوشيدند تا سيراب گرديدند و ظرف شير به حال خود بود و چيزى از آن كاسته نشده بود سپس حضرت محمد ( صلّى اللّه عليه و آله و سلم ) خواست كه آنها را به اسلام دعوت كند ابو لهب گفت : نزديك بود كه محمد ( صلّى اللّه عليه و آله و سلم ) شما را جادو كند آنگاه قبل از دعوت پيامبر همگان متفرق شدند روز دوّم همان عمل تكرار شد و روز سوم كه آنان را دعوت نمود پيامبر سخن خويش بگفته و با على ( عليه السلام ) بعنوان خليفه پس از خويش بيعت نمود و اين را فريقين نقل نموده‌اند .\r\n5 - در جنگ خندق كه مسلمانان در محاصره بوده و از لحاظ اقتصادى سخت در مضيقه بودند جابر مىگويد : ما از مال دنيا بزغاله‌اى و يك من نان جو داشتيم و بزغاله را كشته پيامبر را دعوت به طعام نموديم آن حضرت فرمود :\r\nمن با اصحابم بيائيم ؟ عرض كردم : آرى يا رسول اللّه سپس جابر مىگويد : به منزل آمده و به همسرم خبر دادم ، زن پرسيد آيا تو خود گفتى كه اصحاب هم بيايند ؟ گفتم نه خود حضرت فرمود من با اصحابم بيايم و من گفتم آرى زن گفت حال كه خود او گفته او بهتر مىداند آنگاه پيامبر و اصحاب آمدند و فرمود طعام چه داريد ؟ گفتم بزغاله‌اى در تنور بريان كرده و صاعى نان جو داريم فرمود : اصحاب را ده نفر به ده نفر بر در خانه بنشان ، چنان كرديم و همه از آن طعام خوردند .\r\n6 - مردى بنام اهبان بن اوس كه بعدا از اصحاب رسول خدا ( صلّى اللّه عليه و آله و سلم ) گرديد در بيابان گوسفند مىچرانيد گرگى بيامد و گوسفندى برگرفت و فرار كرد چوپان گفت عجب بىشرم گرگى هستى و در پى او افتاد\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nگرگ روى به او كرده و گفت : از كار من تعجب مىكنى ؟ تعجب از آن بايد كرد كه محمد ( صلّى اللّه عليه و آله و سلم ) ميان شما است و شما را به حق دعوت مىكند و شما اجابت نمىكنيد وى خدمت رسول خدا ( صلّى اللّه عليه و آله و سلم ) آمده و اسلام آورد و بنام مكلّم الذئب يعنى سخن گوينده با گرگ مشهور شد .\r\n7 - ريگهاى بيابان در كف با كفايت حضرتش تسبيح خداى كردند و سبحان اللّه و الحمد للّه گفتندى .\r\n8 - على ( عليه السلام ) را چشم دردى عارض شد حضرت ( صلّى اللّه عليه و آله و سلم ) آب دهان بر چشم على ( عليه السلام ) ماليده و شفا يافت و از آن پس على ( عليه السلام ) هرگز مبتلا به درد چشم نشد و نيز دعا فرمود كه على ( عليه السلام ) از سرما و گرما محفوظ بماند و لذا در زمستان و تابستان جامهء واحدى داشت .\r\n9 - يكى از معجزات رسول اكرم معجزه شق القمر است كه قرآن هم تصريح به آن كرده :    اقْتَرَبَتِ السَّاعَةُ وَ انْشَقَّ الْقَمَرُ وَ إِنْ يَرَوْا آيَةً يُعْرِضُوا وَ يَقُولُوا سِحْرٌ مُسْتَمِرٌّ    .\r\n10 - حضرت ( صلّى اللّه عليه و آله و سلم ) درختى را پيش خود خواند و آن درخت زمين را شكافته پيش آمد و دوباره فرمود تا آن درخت به جاى خويش بازگشت و اين عمل به خواهش جماعتى از كفار انجام پذيرفت .\r\n11 - حضرت در آغاز در مدينه كنار شاخه درخت خرما ايستاده و خطبه مىخواند و هنگامى كه منبر ساختند حضرت بر فراز منبر رفت آن درخت ناليدن گرفت حضرت به آن نزديك شده و او را در بر گرفت و او آرام شد [ آرى سنگريزه و درخت و وحوش بيابان با محرم اسرار آشنايند و با ما نامحرمان خاموشند 
  ] .\r\n12 - خبرهاى غيبيه‌اى كه از آن حضرت فراوان نقل شده و به پاره‌اى از\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nآنها اشاره مىكنيم :\r\n1 - حضرت از حادثه كربلاء و كشته شدن امام حسين و موضع هجوم لشكر خبر دادن و چنان شد .\r\n2 - حضرت از قتل ثابت بن قيس خبر داد و وى پس از آن حضرت به قتل رسيد .\r\n3 - حضرت به فتح مصر خبر داد و سفارش فرموده كه با قبطيان مدارا كنيد چون هم با عرب هم‌پيمانند و هم رحمند زيرا كه هاجر مادر اسماعيل از آنان است .\r\n4 - حضرت خبر داد كه در يمامه مسيلمه دعوى پيامبرى كند و به زودى كشته شود و نيز در صنعاء عنسى دعوى پيامبرى كند و كشته شود و چنان شد زيرا كه فيروز ديلمى در اوان رحلت پيامبر عنسى را كشت و خالد بن وليد هم مسيلمه را كشت .\r\n5 - حضرت به على ( عليه السلام ) از ذى الثديه خبر داد كه او را خواهى كشت و داستانش در بحث امامت خواهد آمد .\r\n6 - هنگامى كه حضرت سوره مباركه و النجم مىخواند عتبة بن ابى لهب گفت : من به خداى و النجم كافر شدم حضرت ( صلّى اللّه عليه و آله و سلم ) بر او نفرين نمود كه خداوند كلبى از كلاب خويش را بر وى مسلط گرداند پس از آن عتبه آهنگ سفر شام نمود و شيرى در راه بر كاروان بيرون آمد لرزه بر اندام عتبه افتاد يارانش گفتند از چه ميترسى گفت محمد ( صلّى اللّه عليه و آله و سلم ) بر من نفرين كرده و به خدا سوگند كه آسمان بر كسى راستگوتر از محمد ( صلّى اللّه عليه و آله و سلم ) سايه نيانداخته آنگاه كاروانيان خود با كالاهاى خويش گرد عتبه را گرفتند و خوابيدند و شير آمد همان عتبه را از ميان آنها چنگ زد و او از بيم هلاك شد .\r\n\r\n","description":"","footnote":"","page_name":" 384 ","page_number":384},
  {"content":"\r\n\r\n7 - حضرت از مرگ نجاشى خبر داد و بر او نماز غايب گذارد .\r\n8 - در جنگ موته حضرت در مدينه بود و از همانجا خبر داد كه زيد بن حارثه را كشتند و جعفر طيار پرچم برگرفت و پس از مدتى فرمود جعفر را هم كشتند و عبد اللّه رواحه علم بدست گرفت سپس فرمود عبد اللّه را نيز كشتند سپس بر خواسته و به خانه جعفر رفت و فرزندان او را حاضر كرد و خبر مرگ جعفر را به خانواده او داد و بعدا معلوم شد كه مطلب از همين قرار بوده .\r\n9 - حضرت به عمار ياسر فرمود : تقتلك الفئة الباغية يعنى گروه خارج شده از فرمان امام تو را مىكشند و اصحاب معاويه او را كشتند و اين قضيه بقدرى مشهور بود كه معاويه نتوانست آن را رد كند و حيله‌اى براى فريب عوام انديشيد و گفت اين پيرمرد را كسى كشت كه او را از خانه بيرون كشيده و به جنگ آورده يعنى على ( عليه السلام ) ، ابن عباس پيش آمده گفت پس حمزه را هم كفار نكشتند بلكه پيغمبر او را كشت كه به جنگ آورده بود .\r\n10 - حضرت به على ( عليه السلام ) فرمود : پس از من با ناكثين و قاسطين و مارقين نبرد خواهى كرد ( و چنان شد ) ناكثين آنها بودند كه بيعت كردند و شكستند يعنى اصحاب جمل و قاسطين : ستمكاران كه اصحاب معاويه باشند و مارقين عبارتند از خوارج نهروان كه از دين صحيح خارج شدند .\r\n\r\n( ابعاد اعجاز قرآن )\r\nقوله و اعجاز القرآن : مطلب دوم در باب نبوت خاصه پيرامون ابعاد گوناگون اعجاز قرآن است اديان آسمانى قبل از اسلام چون موقتى و گذرا بوده و براى مدت زمانى طولانى و يا كوتاه قابل اجرا بوده و لذا معجزات آنان هم گذرا بوده و قابل بقا نيست . ولى دين اسلام چون يك آئينى جهانى و براى همهء نسلها در همه\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nعصرها لازم الاتباع است و دينى است جاودانه به تناسب آن معجزهء پيامبر اسلام هم يك معجزه‌اى جاويدان است و آن عبارتست از كتاب آسمانى ما يعنى قرآن كريم ، اين كتاب بدون ترديد معجزه است زيرا كه تحدى نموده و معارضهء به مثل نموده آن هم در مراحل گوناگون و با همهء انگيزه‌هائى كه دشمنان اسلام داشتند نتوانستند به مثل قرآن بياورند و جالب اينكه اين تحدّى در قرآن آمده كه براى همهء نسلها پيام دارد يعنى آهاى بشريت تا دامنهء قيامت ، هان اى انسانهاى قرن بيستم شما هم اگر قبول نداريد همهء پنج ميليارد انسان همراه با همهء جنيان دست بدست هم داده و به مثل قرآن بياوريد پس خطاب تنها به شاعران و سخن‌سرايان سترگ عصر پيامبر نيست ولى احدى تا به حال در برابر اين هل من مبارز قهرمان بىبديل تاريخ پاسخ مثبت نداده و نتوانسته حتى سوره‌اى كوتاه به مثل قرآن بياورد آرى مسيلمه كذابها خواستند عرض اندام كنند و اين جملات را اختراع نمودند كه : « الفيل ما الفيل و ما ادراك الفيل له ذنب وثيل و خرطوم طويل » و بدين وسيله آبروى نداشته خويش را ريختند و چون نتوانستند معارضه كنند گروهى از خر شيطان پائين آمده و عنادها و تعصبها را كنار گذاشته و به اسلام گرويدند و گروهى نيز به عناد خويش ادامه داده و تهمتها زده و آزارها نموده و جنگها بپاكردند در اينجا توجه شما را به سخنانى كه ميان وليد بن مغيره از شعراى نامى عرب با ابو جهل ردّ و بدل شده جلب مىكنم :\r\nابو جهل به وى گفت : در برابر قرآن چيزى بگوى تا براى ما آبرو باشد .\r\nوى گفت : فما اقول فيه فو اللّه ما منكم رجل اعمل فى الاشعار منى و لا اعلم برجزه منى و لا بقصيده و لا باشعار الجن و اللّه ما يشبه الذي يقول شيئا من هذا و اللّه انّ لقوله لحلاوة و انه ليحطم ما تحته و انّه ليعلو و لا يعلى قال\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nابو جهل : و اللّه لا يرضى قومك حتى تقول فيه قال الوليد : فدعنى حتى افكر فيه فلما فكر قال : هذا سحر يأثره عن غيره . « البيان ص 70 » .\r\nو قرآن هم در سورهء مدثر طى آياتى به اين قضيه اشاره نموده كه :    إِنَّهُ فَكَّرَ وَ قَدَّرَ فَقُتِلَ كَيْفَ قَدَّرَ ثُمَّ قُتِلَ كَيْفَ قَدَّرَ . . .    « مدثر آيه 18 - 19 - 20 » .\r\nيعنى وليد انديشه كرد كه دربارهء قرآن چه بگويد ؟ آيا بگويد سحر است ؟ يا كهانت ؟ يا از جن گرفته ؟ و بالاخره اظهار كرده انه سحر يؤثر ، آرى هنگامى كه منطق‌هاى ضعيف و لرزان بشر بريده از وحى الهى در برابر منطق قوى و چونان كوه پرصلابت سرسپردگان وحى الهى نمىتواند مقاومت كند و منطق حق منطق بىمنطق باطل را به زمين هلاكت مىكوبد نوبت به اين اتهامات ناروا مىرسد و از هر اقدام غير انسانى براى رسيدن به هدف استفاده مىكنند و در اين راه هدف وسيله را توجيه مىكند و اگر در قرن بيستم و در دوران جاهليت مدرن مشاهده مىكنيد كه قلم‌به‌مزدانى نظير سلمان رشدى رمان نويس جيره‌خوار و مزدور و خود فروخته به مقدسات يك ميليارد مسلمان اهانت مىكند و آيات قرآن را آيات شيطانى مىخواند جاى تعجب نيست و حرف تازه هم نيست ، رشدى و امثال او با اين عمل خائنانه روى ابو جهل‌ها و ابولهب‌ها را سفيد كردند و ثابت كردند كه در عصر صنعت و تكنيك و عصر فضا و كامپيوتر هم از انسانهاى وحشى و بىمنطق پانزده قرن پيش وجود دارد كه تنها نقاب تمدن و آزادى قلم و بيان را به صورت دارند و در برابر اين بىادبيها و جسارتها عاليترين روش ممكن همان روش برخورد روح خدا و بت‌شكن قرن يعنى حضرت امام خمينى رضوان اللّه تعالى عليه بود كه با الهام از قوانين مسلمه فقه اسلامى آن فتواى تاريخى را صادر نموده و اگر فتواى تاريخى ميرزاى بزرگ شيرازى سبب شد كه تنباكو در ايران از بين برود اين بار فتواى امام سبب شد كه اين سم كشنده در دنيا پخش نشود و غبارزدائى نموده از چهره\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nمقدس اسلام درود و سلام خدا بر اين مرزبان غيور ارزشهاى والاى اسلام .\r\nپس بدون ترديد امروز و تا قيامت هم قرآن معجزه است و امّا بحث جديد راجع به ابعاد گوناگون و جنبه‌هاى مختلف اعجاز در قرآن است :\r\nالبته اين بحث ، بسيار دامنه دار بوده و از حوصلهء اين نوشتار بيرون است ولى كلياتى از اين بحث را در اختيار جويندگان قرار مىدهم :\r\n1 - قرآن مجيد از جنبهء فصاحت و بلاغت : يعنى شيوا و زيبا سخن گفتن و بجا و بايسته گفتن معجزه است . بيان ذلك : در عصر بعثت پيامبر اسلام مناطقى امثال ايران - مصر و هند و چين مراكز بزرگ تمدن و داراى مدارس و دانشگاهها بوده‌اند ولى محيط شبه جزيرة العرب در زمان بعثت از هر نوع علم و صنعت و تمدن خالى بود و جاهليت و توحش بيداد مىكرد و يگانه چيزى كه در ميان آنها باوج كمال و سر حدّ ترقى و تعالى رسيده بود فن شعر گفتن و صنعت فصاحت و بلاغت بوده و اين فن به اندازه‌اى در نزد آنها اهميت داشت كه در مواقع مختلف محافلى را براى معارضه و مقايسه اشعار و قصائد تشكيل داده و شعراء نامى و خطباى بزرگ در آن شركت جسته و هر كدام از اشعار و قصائد آنها كه بليغ‌تر و فصيح‌تر بود انتخاب و به خانه كعبه آويزان مىكردند تا در موقع حج قبائل مختلف عرب آن را ببينند و سند افتخار و شهرت آنها در مجامع عرب گردد و قصائد سبعه معلقه مشهور است ، حال در چنين محيطى انسانى كه مكتب نرفته و خواندن و نوشتن بلد نيست كتابى آورده كه آوازهء همهء مشاهير را تحت الشعاع قرار داد و در نهايت درجه از فصاحت و بلاغت درخشيدن آغاز كرد و اين معنا را آشنايان به اساليب كلام و دانايان به علم معانى و بديع و بيان و آگاهان به ادبيات عرب مىتوانند ادراك كنند كه با چه نظمى زيبا و بلاغتى بايسته و بياناتى سليس به بشر سخن گفته .\r\n\r\n","description":"","footnote":"","page_name":" 388 ","page_number":388},
  {"content":"\r\n\r\n2 - بيان معارف الهى در زمينهء مبدء و معاد : اگر شما استدلالات متكلمين و فلاسفه و دانشمندان بزرگ و نوابغ روزگار را در مباحث خداشناسى ملاحظه كنيد خواهيد ديد كه هر كدام از جهت يا جهاتى قابل خدشه است و هر فيلسوف جديدى گوشه‌اى از آن را اصلاح و يا بكلّى بر هم زده و بنيانى نو بنا مىكند ولى استدلال قرآن در اين زمينه با همهء آسانى آن در كمال اتقان و استحكام بوده و به هيچ وجه قابل خدشه نيست :\r\nبعنوان نمونه :  أَ فِي اللَّهِ شَكٌّ فاطِرِ السَّماواتِ وَ الْأَرْضِ   لَوْ كانَ فِيهِما آلِهَةٌ إِلَّا اللَّهُ لَفَسَدَتا  .\r\nيا در باب معاد :   وَ ضَرَبَ لَنا مَثَلًا وَ نَسِيَ خَلْقَهُ قالَ مَنْ يُحْيِ الْعِظامَ وَ هِيَ رَمِيمٌ ، قُلْ يُحْيِيهَا الَّذِي أَنْشَأَها أَوَّلَ مَرَّةٍ . . .   .\r\n3 - بيان اخلاقيات و ارزشهاى والاى انسانى : قرآن در عصرى نازل مىشود كه تعصبهاى قومى و نژادى و زبانى و . . .\r\nدر جامعه بيداد مىكند ارزشها به تمام معنا مسخ شده و ضد ارزشها حاكمند و دختركشى امرى رايج بشمار مىرود و بىعفتىها و كينه‌ورزيها و ظلمها و آدمكشيها و صدها اخلاق نكوهيده در جامعه بشريت معمول بود و البته هنوز هم در دنياى به ظاهر متمدن شرق و غرب بسيارى از اين مفاسد و بدتر از آن حاكم است پاره‌اى از كشورهاى غربى از نظر مفاسد اخلاقى دست عرب جاهليت را از پشت بسته‌اند آنگاه در چنين جوّى پيامبر شعارش اين بود :\r\n« قولوا لا إله اللّه تفلحوا » و يا  إِنَّ أَكْرَمَكُمْ عِنْدَ اللَّهِ أَتْقاكُمْ  يعنى عربيت بر عجميت غنى بر فقير ، آزاد بر برده و . . . برترى ندارد و ملاك برترى و امتياز فقط تقوى است و به اين شعار عمل نمود و بلال حبشى در اين دستگاه مقرب\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nاست ، سلمان فارسى هم منّا اهل البيت است و ابو ذر غفارى هم كسى مىشود كه آسمان سايه نيافكنده بر راستگوتر از او و . . . شگفتا كه دنياى متمدن امروز تازه دم از حقوق بشر و آزادى و شرف انسانها مىزند و گمان مىكند سخنى تازه‌اى آورده ! ! 4 - بيان اسرار خلقت : قرآن با اينكه كتاب طبيعى نيست بلكه كتاب اخلاق و انسانيت و ايجاد مدينه فاضلهء انسانى است و بقول امام كبير ( رحمه اللّه ) سراسر قرآن رنگ اخلاقى دارد مع ذلك از مسائل طبيعى هم فروگذار ننموده و بقول اهل تحقيق در حدود هفتصد آيه در آن پيرامون اين امور و بيان رموز خلقت است بعنوان نمونه :\r\nالف : قرآن هزار و چهار صد سال پيش اعلان كرده :  مِنَ الْماءِ كُلَّ شَيْءٍ حَيٍّ  .\r\nب :  وَ مِنْ كُلِّ شَيْءٍ خَلَقْنا زَوْجَيْنِ لَعَلَّكُمْ تَذَكَّرُونَ  « ذاريات / 49 » .\r\nج :  اللَّهُ الَّذِي رَفَعَ السَّماواتِ بِغَيْرِ عَمَدٍ تَرَوْنَها  كه اشاره به قانون جاذبه است .\r\nد :  إِنِ اسْتَطَعْتُمْ أَنْ تَنْفُذُوا مِنْ أَقْطارِ السَّماواتِ وَ الْأَرْضِ فَانْفُذُوا لا تَنْفُذُونَ إِلَّا بِسُلْطانٍ  « الرحمن / 33 » .\r\nه :  قُلِ انْظُرُوا ما ذا فِي السَّماواتِ وَ الْأَرْضِ  .\r\nشگفتا كه قرآن اين سخنان را وقتى مىگويد كه خبرى از هيئت جديد نيست و هيئت بطلميوسى در جامعه حاكم است و آسمانها را مثل پوست پياز روى هم مىداند و فلسفهء ارسطوئى ميداندار است و خرق و التيام را در افلاك و كرات بالا محال مىداند ولى قرآن مىگويد : شما در تمام آسمانها و زمين\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nمىتوانيد مطالعه كنيد و آنها را بشناسيد و تمام آنچه در آسمانها و زمين است براى شما انسانها مسخر و رامند .\r\n5 - از نظر توازن و هماهنگى : اگر اهل تحقيق باشيد كتابى نخواهيد يافت كه از مغز يك دانشمند بشرى تراوش كرده و خالى از هر گونه اختلاف و تناقض‌گوئى باشد ولى قرآن با اينكه در طول 23 سال بر رسول اكرم ( صلّى اللّه عليه و آله و سلم ) نازل شده و آن همه فرازها و نشيبها و عسرها و يسرها وجود داشته مع ذلك هرگز اختلافى و ناهمگونى در آن نيست و خود قرآن در سورهء نساء / 82 به اين امر تصريح دارد :\r\n أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً  .\r\n6 - از نظر اسلوب و آهنگ : قرآن كتاب شعرى نيست ولى نثر محض هم نيست بلكه نثرى شعر گونه است و هرگز از خواندن آن احساس خستگى نمىشود .\r\n7 - خبرهاى غيبيه يا ملاحم : قرآن در جاهاى فراوانى از حوادث آينده خبر داده و بسيارى از آنها محقق شده و برخى هم قطعا محقق خواهد شد و برخى از آنها عبارتند از :\r\nالف :  إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ  « حجر / 9 » .\r\nو چنين است كه تا به امروز قرآن از گزند حوادث و تحريفات مصون مانده .\r\nب :  إِنَّ الَّذِي فَرَضَ عَلَيْكَ الْقُرْآنَ لَرادُّكَ إِلى مَعادٍ  « قصص / 85 » .\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nو چنين است كه در سال هشتم از هجرت اين وعده محقق شده و پيامبر اسلام با سرافرازى تمام و در رأس لشكرى مجهز وارد مكه شده و آنجا را فتح و خانه كعبه را از لوث وجود بتها پاكسازى مىكند .\r\nج :     الم غُلِبَتِ الرُّومُ فِي أَدْنَى الْأَرْضِ وَ هُمْ مِنْ بَعْدِ غَلَبِهِمْ سَيَغْلِبُونَ     « روم / 1 و 2 و 3 » .\r\nو چنين است كه در فاصله كمتر از ده سال خبر غيبى قرآنى جامهء عمل مىپوشد .\r\nد :     إِنَّا أَعْطَيْناكَ الْكَوْثَرَ فَصَلِّ لِرَبِّكَ وَ انْحَرْ إِنَّ شانِئَكَ هُوَ الْأَبْتَرُ     .\r\nو چنين است كه نسل پيامبر از طريق دختر گرامى آن حضرت سراسر عالم را روشن ساخته و دشمن او در آينده‌اى نزديك ابتر مىشود .\r\nو هكذا ابعاد ديگر اعجاز كه ما از ذكر آن صرفنظر مىكنيم تو خود حديث مفصل بخوان از اين مجمل .\r\n\r\n( نسخ در اديان آسمانى )\r\nمطلب سوّم : بحث در اينست كه آيا اصولا نسخ در اديان آسمانى ممكن است يا محال ؟\r\nطرف بحث ما در اين باب متكلمين يهود هستند كه مىگويند :\r\nدر مرحله اوّل : نسخ در شرايع آسمانى ممكن نيست و غرضشان هم اثبات استمرار شريعت حضرت موسى ( عليه السلام ) است و دلائلى هم بر اين مدّعا آورده‌اند كه ما در شرح اصول فقه جلد سوّم توضيح كافى داده‌ايم و در اينجا تنها به يكى از دلائل آن ادلّه كه در كتاب مطرح شده اكتفا مىكنيم :\r\nبايدها و نبايدهائى كه در شريعت موسى ( عليه السلام ) تشريع شده از دو\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nحال خارج نيست :\r\n1 - يا اين احكام بدون رعايت مصالح و مفاسد جعل شده كه اين باطل است و با حكمت خدا نمىسازد .\r\n2 - و يا اين احكام بر اساس مصالح و مفاسد واقعيه‌اى كه در متعلقات آنها وجود دارد جعل شده‌اند كه اين احتمال حق است و در اين صورت مىگوئيم : هر حكمى كه در يك زمان مصلحت داشت براى هميشه داراى مصلحت است و نسخ آن از خداوند و نهى از آن قبيح خواهد بود و نيز هر حكمى كه زمانى مفسده داشت براى ابد مفسده دارد و نسخ آن و امر به آن در شرع ديگر قبيح خواهد بود پس نسخ جائز نيست .\r\nجواب ما : مقدمه : امور سه قسمند :\r\n1 - برخى از امور حسن و قبحشان ذاتى است مثل عدل و ظلم .\r\n2 - برخى از امور حسن و قبح آنها اقتضائى است مثل صدق و كذب .\r\n3 - برخى از امور حسن و قبح آنها اعتبارى است مثل ضرب اليتيم .\r\nبا حفظ اين مقدمه كه تفصيل آن در باب افعال خدا بيان شد مىگوئيم :\r\nاحكام شرعيه از قسم ثالثند يعنى خداوند بايدها و نبايدهاى هر شريعتى را بر اساس مصالح و مفاسد همان جامعه تشريع مىكند ولى مصالح و مفاسد ثابت نيستند بلكه به حسب ازمنه و نيز افراد مكلّفين متفاوت و متغير مىشود واى چه بسا حكمى در زمانى داراى مصلحت بوده كه همان حكم در زمان ديگر داراى مفسده است و لذا بايد نسخ شود همانند مريضى كه حالات او در كيفيت استفاده از داروها و شيوه‌هاى معالجاتى متفاوت است و بر حسب شدت و ضعف مرض هر زمان نياز به نوعى دارو پيدا مىكند كه اى چه بسا در مراحل ديگر مضر باشد ، نبوتها و شريعتها نيز نسخهء شفابخش انسانها هستند و در هر زمانى و براى هر جمعيتى برنامهء خاصى لازم است و مثال كاملتر اينكه : ما انسانها در\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nاين عالم از آدم تا قيامت همانند دانش‌آموزانى هستيم كه در مدرسه تكامل و رشد و كلاس انسانيت دائم التحصيل هستيم و مربيان و معلمان اين كلاسها انبياء ( عليهم السلام ) هستند آنگاه همانگونه كه يك دانش‌آموز تا سر حدّ فارغ التحصيل شدن از دانشگاه كلاسهاى مختلف ، برنامه‌هاى گوناگون و استادان فراوان مىبيند و در هر مرحله‌اى قدمى به جلو بر مىدارد و معلومات تازه‌تر و كاملترى بدست مىآورد همچنين ما انسانها هم با آمدن هر پيامبرى گامى در مسير تكامل انسانى بر ميداريم تا مىرسد به دين مبين اسلام كه جامعترين اديان و آخرين مرحله تكامل بشريت است و تمام راههاى كمال ممكن انسانها را بيان نموده است . پس نسخ در اديان قبلى امرى ممكن است و علاوه بر اين در ردّ سخنان يهود مىگوئيم :\r\nشما كه نسخ را محال مىدانيد در خود تورات شما موارد فراوانى از نسخ احكام وجود دارد و اگر محال بود كه واقع نمىشد وقوع يك امر در خارج بهترين دليل بر امكان آنست اينك چند نمونه مىآوريم :\r\n1 - در تورات آمده : خداوند به آدم و حوا گفت : همهء حيوانات روى زمين را بر شما مباح ساختم .\r\nو در جاى ديگر آمده : خداوند به نوح گفت : همراه خود از حيوانات حلال هر كدام يك نر و ماده و از حيوانات حرام گوشت هم نر و ماده‌اى بگير و در كشتى قرار ده پس برخى از حيوانات كه براى آدم ( عليه السلام ) حلال بودند براى نوح ( عليه السلام ) و پيروان او حرام شده‌اند .\r\n2 - در تورات آمده : خداوند براى نوح ( عليه السلام ) تاخير ختنه كردن را تا سن پيرى مباح ساخته بود و بر ساير انبياء آن را حرام كرده « اينهم نسخ ديگر » و نيز آمده : خداوند بر ابراهيم مباح كرد تأخير انداختن ختنه فرزندش اسماعيل را تا سن پيرى ولى بر موسى ( عليه السلام ) تأخير آن را از هفت\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nروز حرام كرد .\r\n3 - در تورات آمده : خداوند براى آدم ( عليه السلام ) جمع ميان دو خواهر را در ازدواج مباح ساخته بود ولى بر موسى ( عليه السلام ) و پيروان او حرام ساخته آيا اينها نسخ به حساب نمىآيند ؟ ! فما لكم كيف تحكمون ؟ تا اينجا بحث ما با يهوديان در مرحله اوّل يعنى امكان و استحاله نسخ تمام شد و اما شروع مىكنيم مرحلهء دوّم را : آنها مىگويند : بر فرض امكان نسخ ، وقوع خارجى ندارد و شريعت موسى هنوز نسخ نشده بدليل اينكه حديثى از حضرت موسى ( عليه السلام ) نقل شده كه فرمود :\r\nتمسكوا بالسبت ابدا .\r\nكيفيت استدلال : روز شنبه روز تعطيل يهوديان و روز عبادت و تجمع آنان در معابدشان است حال حضرت فرموده : بر شما واجب است كه هميشه به روز شنبه تمسك كنيد كه سنبل دين يهود است و كلمهء ابدا هم دالّ بر ابديت و هميشگى بودن است و قبول اين حديث مستلزم نفى نبوت پيامبر اسلام است .\r\nپس نسخ واقع شده .\r\nجواب ما : اوّلا اين حديث جعلى بوده و به شخصى بنام ابن راوندى منتسب است و لذا حجت نيست و ثانيا بر فرض قبول حديث مىگوئيم : در يك مرحله از تاريخ از درجهء تواتر افتاده و لذا يقين‌آور نيست و آن وقتى است كه پس از 1500 سال از وفات موسى شخصى بنام بخت النصر بر آنها مسلط شده و آنها را نابود كرد و پراكنده ساخت بگونه‌اى كه تاريخ مىگويد تا مدتها اينها تعدادشان در حدّى نبوده كه خبرشان يقين‌آور باشد . پس به درد نمىخورد .\r\nو ثالثا بر فرض كه سند را بپذيريم و تواتر را هم قبول كنيم مىگوئيم :\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nكلمهء ابدا بطور قطع و صد در صد دالّ بر دوام و استمرار نيست بلكه احتمال هم دارد به معناى زمان طولانى باشد و شاهد اين احتمال از خود تورات است كه در موارد زيادى ابدا به معناى 50 سال و غيره استعمال شده بعنوان مثال :\r\n1 - راجع به عبد در تورات مىخوانيم كه شش سال به خدمت گماشته مىشود سپس در سال هفتم آزادى بر او عرضه مىشود اگر قبول كرد كه فهو المطلوب و اگر امتناع ورزيد گوش او سوراخ مىشود و براى هميشه به خدمت گرفته مىشود كه خود اين معقول نيست و تازه در جائى ديگر آمده كه تا 50 سال به خدمت گماشته شود .\r\n2 - گاوى را كشتند در زمان موسى [ قرآن نقل كرده 
  ] مأمور شدند كه همه‌ساله تا ابد اين سنت را عمل كنند ولى پس از مدتى تعبد آنها به اين حكم قطع شد و عمل نكردند .\r\n3 - در تورات آمده : براى هميشه هر روز دو گوسفند بسوى من قربانى كنيد يكى صبح و ديگرى شامگاه ولى اين حكم مستمر نبوده و پس از مدتى منقطع شد . حال اگر در اين موارد كلمهء ابدا دلالت بر دوام و استمرار ندارد در آن حديث هم شايد چنين باشد پس قطع بر دلالت آن نيست . آرى حد اكثر ظهور دارد در دلالت بر دوام و استمرار ولى هر ظاهرى اگر در مقابل دليل قطعى عقلى يا نقلى بر خلاف قرار گرفت توجيه شده و حمل بر خلاف ظاهر مىشود و مىگوئيم : منظور مدت زمان طولانى است و دليل قطعى بر نبوت پيامبر اسلام داريم كه معجزه و ادعاى نبوت باشد .\r\n\r\nعموميت نبوت پيامبر ما\r\nمطلب چهارم : در اين مطلب بحث كوتاهى راجع به جهانى بودن دين اسلام و عموميت دعوت پيامبر اسلام داريم : اختلاف است در اينكه آيا پيامبر\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nاسلام براى همهء انسانها مبعوث شده يا خير ؟ .\r\nدر جواب مىگوئيم : چهار نظريه وجود دارد :\r\n1 - از آيات قرآن و كلمات خود پيامبر اسلام ( صلّى اللّه عليه و آله و سلم ) بوضوح بدست مىآوريم كه آن حضرت بر همهء انسانها مبعوث گشته و بلكه ثقلين يعنى جن و انس بايد از اين دين متابعت كنند و بعنوان نمونه چند آيه را نقل مىكنيم :\r\nالف : در سوره انعام / 19 مىفرمايد :  لِأُنْذِرَكُمْ بِهِ وَ مَنْ بَلَغَ  يعنى من مبعوث شده‌ام تا شما عربها را و هر كسى را كه سخنم به او برسد انذار كنم و بترسانم ، جملهء و من بلغ عموميت دارد .\r\nب : در سوره سبا / 28 مىفرمايد :  وَ ما أَرْسَلْناكَ إِلَّا كَافَّةً لِلنَّاسِ  كه كلمهء كافة از ادوات عموم است يعنى ما تو را براى همهء بشريت فرستاديم .\r\nج : در سورهء جن آيه 1 و 2 مىفرمايد :    قُلْ أُوحِيَ إِلَيَّ أَنَّهُ اسْتَمَعَ نَفَرٌ مِنَ الْجِنِّ فَقالُوا إِنَّا سَمِعْنا قُرْآناً عَجَباً يَهْدِي إِلَى الرُّشْدِ فَآمَنَّا بِهِ وَ لَنْ نُشْرِكَ بِرَبِّنا أَحَداً    .\r\nد : در سورهء جن آيه 13 و 14 مىگويد :   وَ أَنَّا لَمَّا سَمِعْنَا الْهُدى آمَنَّا بِهِ فَمَنْ يُؤْمِنْ بِرَبِّهِ فَلا يَخافُ بَخْساً وَ لا رَهَقاً ، وَ أَنَّا مِنَّا الْمُسْلِمُونَ وَ مِنَّا الْقاسِطُونَ فَمَنْ أَسْلَمَ . . .   .\r\nو نيز حديث نبوى مىفرمايد : بعثت الى الاسود و الاحمر .\r\nاشكال : خود قرآن مىگويد :  وَ ما أَرْسَلْنا مِنْ رَسُولٍ إِلَّا بِلِسانِ قَوْمِهِ  ، با اين حساب چگونه شما مىگوئيد : پيامبر اسلام مبعوث است حتى بر كسانى كه زبان او را نمىفهمند يعنى عجمها و غير عربها ؟ .\r\nجواب : آيه نفرموده : و ما ارسلنا من رسول الّا الى من يفهم لسانه بلكه مىگويد :  ما أَرْسَلْنا مِنْ رَسُولٍ إِلَّا بِلِسانِ قَوْمِهِ  يعنى با منطقى كه براى\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nآنها قابل درك باشد و اين منافاتى ندارد كه كسى زبان پيامبر را نفهمد ولى با ترجمه مرادات حضرت را بدست آورد .\r\n2 - گروهى از مسيحيان گفته‌اند : حضرت محمّد فقط به سوى عربها ارسال شده چون آنها اهل كتاب نبوده و نياز به كتاب آسمانى و پيامبر داشتند ولى ما اهل كتابيم و نيازى به پيامبر نداريم .\r\nجواب : خود قرآن صريحا اين سخن را تكذيب مىكند آياتى كه خوانديم شاهد ما است .\r\n3 - قاضى القضاة از معتزله در مورد يأجوج و مأجوج دو احتمال ذكر كرده :\r\nالف : آنها اصلا مكلّف به تكاليفى نبودند و لو مفسده فى الارض بودند همانند حيوانات وحشى مفسد فى الارض .\r\nب : آنها هم مكلف بودند و دعوت پيامبر اسلام هم به آنها رسيده بود به اينكه از ما وراء سد سكندر به قسمتهائى نزديك مىشدند كه صداى دعوت از اين طرف به آنها مىرسيد پس مكلّف بودند .\r\n4 - بعضىها گفته‌اند : شايد در اقصى نقاط جهان در آن تاريخ كسانى بودند كه دعوت پيامبر را نشنيده بودند [ مثل آمريكا كه چند صد سال پس از آن كشف شد 
  ] پس آنها مكلّف به شريعت اسلام نبودند .\r\nعلّامه مىفرمايد : اگر مرادتان اينست كه و لو بعدها به آن گروهها دعوت ابلاغ شود بازهم مكلف نيستند كه باطل است ولى اگر مرادت اينست كه آنها تا زمانى كه عالم نبودند مكلف نبودند ولى وقتى كه عالم شدند مكلف مىشوند ما هم قبول داريم ، [ البته علم شرط اصل تكليف نيست بلكه شرط تنجّز تكليف است و لذا ما مىگوئيم : كفار هم مكلفند و . . . كه تفصيل آن را از اصول بايد جويا شد 
  ] .\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nمطلب پنجم :\r\nآيا پيامبران برترند يا فرشتگان ؟ .\r\nمقدمه : افضليت در نزد فلاسفه با افضليت عند المتكلمين فرق دارد :\r\nدر اصطلاح متكلمين افضليت به محبوبتر و مقربتر بودن است و هر كس اعمالش مشكلتر و پاداشش بيشتر او نزد خداوند مقربتر است ولى در اصطلاح حكماء مقدم بودن در وجود مناط افضليت است آن هم در سلسله طوليه نزوليه با حفظ اين مقدمه در جواب سؤال فوق مىگوئيم : در اين رابطه دو نظريه مطرح است :\r\n1 - فلاسفهء يونان و متكلمين معتزله مىگويند : فرشتگان افضلند البته منظور فلاسفه عقول كليه و نفوس سماويه است .\r\n2 - اشاعره و اماميه مىگويند : انبياء ( عليهم السلام ) افضلند از فرشتگان هر كدام از دو گروه به دلائل متعدد عقلى و نقلى متوسل شده‌اند كه فاضل قوشچى در شرح تجريد خود ص 363 تا 365 كاملا بيان نموده و ما بعنوان نمونه براى هر كدام يك دليل عقلى و يك دليل نقلى مىآوريم :\r\nامّا دليل عقلى فلاسفه : ان الملائكة روحانية مجردة فى ذواتها و متعلقة بالهياكل العلوية مبراة عن الشهوة و الغضب اللذين هما مبدء الشرور و القبائح متصفة بالكمالات العلمية و العملية بالفعل من غير شوائب الجهل و النقص و الخروج من القوة الى الفعل على التدريج و من احتمال الغلط قوية على الافعال العجيبه و احداث السحب و الزلازل و امثال ذلك مطلعة على اسرار الغيب سابقة الى انواع الخيرات و لا كذلك حال البشر .\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nو امّا دليل نقلى گروه اوّل : قرآن مىفرمايد :   بَلْ عِبادٌ مُكْرَمُونَ لا يَسْبِقُونَهُ بِالْقَوْلِ وَ هُمْ بِأَمْرِهِ يَعْمَلُونَ   ( الى ان قال )  وَ هُمْ مِنْ خَشْيَتِهِ مُشْفِقُونَ  .\r\nكيفيت استدلال : وصفهم بالكرامة المطلقة و الامتثال و الخشية و هذه الامور اساس كافة الخيرات .\r\nو امّا دليل عقلى گروه دوم : انّ للبشر امورا مضادة للقوة العقلية و شواغل عن الطاعات العلمية و العملية كالشهوة و الغضب و ساير الحاجات الشاغلة و الموانع الخارجة و الداخله فالمواظبة على العبادات و تحصيل الكمالات بالقهر و الغلبة على ما يضاد القوة العقلية يكون اشق و ابلغ في استحقاق الثواب و لا معنى للافضلية سوى زيادة استحقاق الثواب و الكرامة .\r\nو امّا دليل نقلى : ان اللّه اصطفى آدم و نوحا و آل ابراهيم و آل عمران على العالمين ، و از جمله عالمين همانا فرشتگانند چون وجهى براى تخصيص آنها نيست .\r\nدر خاتمه : مبحث افضليت انبياء بر ملائكه اختصاص به انبياء و ائمه ( عليهم السلام ) ندارد بلكه از روايات استفاده مىشود كه هر فردى از افراد بنى آدم مىتوانند افضل باشند منتهى انبياء بالفعل افضلند و غير معصومين بالقوه ، ما بعنوان نمونه به حديث ذيل اكتفا مىكنيم :\r\nعن عبد اللّه بن سنان قال : سألت ابا عبد اللّه ( عليه السلام ) فقلت :\r\nالملائكة افضل ام بنو آدم ؟ فقال ( عليه السلام ) قال علىّ ( عليه السلام ) : ان\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nاللّه عز و جل ركب في الملائكة عقلا بلا شهوة و ركب فى البهائم شهوة بلا عقل و ركّب فى بنى آدم كليهما فمن غلب عقله شهوته فهو خير من الملائكة و من غلب شهوته عقله فهو شر من البهائم . « علل الشرايع ج 1 ص 4 باب 6 حديث 1 » .\r\nو بقول مولوى :\r\n از جمادى مردم و نامى شدم * و ز نما مردم ز حيوان سر زدم\r\nمردم از حيوانى و آدم شدم * پس چه ترسم كى ز مردن كم شدم\r\nبار ديگر هم بميرم از بشر * تا بر آرم از ملائك بال و پر\r\nبار ديگر از ملك پران شوم * آنچه اندر وهم نايد آن شوم \r\n( پايان مبحث نبوت )\r\n\r\n","description":"","footnote":"","page_name":" 401 ","page_number":401},
  {"content":"\r\n . \r\n","description":"","footnote":"","page_name":" 402 ","page_number":402},
  {"content":"\r\n\r\n\r\n( المقصد الخامس فى الامامة )\r\nيكى از اصول اعتقادات ما كه از اصول مذهب بشمار مىرود اصل امامت است قبل از هر مطلبى امامت را از ديدگاه متكلمين تعريف مىكنيم :\r\nالامامة رياسة عامة فى امور الدين و الدنيا لشخص من الاشخاص نيابة عن النبى ( صلّى اللّه عليه و آله و سلم ) يعنى امامت عبارتست از يك رياست و اولى بالتصرف بودن در جميع شئون دين و دنياى مردم [ اعم از بيان احكام ، اجراء حدود ، ادارهء جامعه ، ايجاد عدالت اجتماعى ، جنگ و صلح و . . . 
  ] براى شخص معينى از انسانها بعنوان نيابت و جانشينى از پيامبر ( صلّى اللّه عليه و آله و سلم ) .\r\nبا حفظ اين مطلب پيرامون امامت در كتاب شريف كشف المراد نه مبحث عنوان شده :\r\n\r\n( مسأله اوّل ) ( ضرورت امامت )\r\nنخستين مسأله در اين باب پيرامون ضرورت امامت و رهبرى در جامعه\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nاست : آيا اصولا وجود امام و رهبر در جامعه بشرى ضرورت دارد يا خير ؟ بر فرض ضرورى بودن آن آيا در هميشه تاريخ ضرورت دارد يا در دوره‌هاى خاصى ؟ بر فرض كه هميشه ضرورت داشته باشد آيا ضرورت شرعى دارد يا عقلى ؟ و بر فرض كه ضرورت عقلى داشته باشد آيا بر خداوند واجب است نصب امام و يا بر انسانها واجب است انتخاب رهبر ؟ و خلاصه انتخابى است ؟\r\nيا انتصابى ؟ .\r\nدر اين زمينه انظارى وجود دارد كه عبارتند از :\r\n1 - خوارج مىگفتند : اصولا امامت امرى ضرورى است و لازم نيست و جامعه نياز به رهبر ندارد نه رهبرى كه خدا نصب كند و نه رهبرى كه مردم انتخاب كنند و شعارشان اين بود كه : ان الحكم الّا للّه و يا مىگفتند : الحكم للّه لا لك يا على .\r\nو بر اساس همين عقيدهء فاسد نقشه كشيدند سه نفر را ترور كنند : يكى عمرو بن عاص در مصر و ديگرى معاويه در شام و سوّمى على بن أبي طالب در كوفه كه ابن ملجم مرادى داوطلب اين امر شد و حضرت را به شهادت رساند . امروزه در دنيا جامعه و يا گروهى را نمىشناسيم كه طرفدار اين فرضيه باشند بلكه همهء مجامع دنيا براى خود رهبر دارند و بقدرى ضرورت رهبرى در اجتماعات محرز است كه به مجرّد از دنيا رفتن رهبر قبل خبرگان هر قومى جمع شده و رهبر جديد را انتخاب مىكنند تا شيرازهء مملكت از هم پاشيده نشود و قلب تپندهء امت رهبرى امت است كه در روايات ما آمده : « الامامة نظام الامة » و حضرت على ( عليه السلام ) در پانزده قرن پيش پرده از روى اين حقيقت برداشت كه جامعه نيازمند به رهبر است آنجا كه فرمود :\r\nلا بد للناس من امير برّ او فاجر يعنى جامعه نيازمند به رهبر و فرمانده است چه نيك و چه پليد ، شعارى كه از اين جمله كوتاه مىتوان فهميد اينكه : اذا\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nدار الامر بين الامير البر و الامير الفاجر واضح است كه امير بر و نيكوكار و دادگستر مقدم است و اينجا انتخاب آسان است امّا اذا دار الامر ميان اينكه اصلا حكومتى نباشد و هرج و مرج و آنارشيستى در جامعه حاكم شود و يا حكومت باشد امّا حكومت فاسق و فاجر بازهم در منطق على حكومت مقدم است زيرا از جهاتى مصالحى دارد از قبيل تأمين امنيت اجتماعى و امنيت راهها و بخصوص در جوامع امروزهء دنيا وجود رهبرى و ضرورت آن محسوستر است و بفرموده مرحوم شعرانى در شرح تجريد ص 508 :\r\nمردم عصر ما كه سلاطين آل عثمان را ديده و حال بلاد اسلام را در زمان دولت آنها مشاهده كردند هرگاه آن را با همان بلاد بعد از انقراض دولت آنان مقايسه كنند فائده وجود امام غير عادل را خوب ادراك خواهند كرد در آن وقت اسلام عزت داشت همان اهل كتاب كه آن روز از مسلمانان تملق مىگفتند و در زندگى تقليد مسلمانان مىكردند يكباره برگشتند پس از زوال دولت آنان اهل اسلام در مملكت خود ذليل اهل كتاب شدند و تقليد آنها كردند . . . و وقتى امام غير معصوم بنام امامت اسلام چنين تأثير در عزت دين داشته باشد آيا تأثير امام معصوم چه خواهد بود ؟ .\r\n2 - گروهى بر آنند كه : در مواقع اجتماعى و دورانى كه خطرى جامعهء اسلامى را تهديد نمىكند نيازى به وجود رهبرى نيست ولى در هنگام طوفانى شدن اوضاع وجود رهبرى ضرورت دارد .\r\n3 - اشاعره و اهل الحديث بر آنند كه : رهبرى در جامعه هميشه ضرورت داشته و اين وجوب هم وجوب شرعى است يعنى به حكم شارع در هر عصرى بر مردم واجب است كه رهبرى را انتخاب نموده و به فرامين آن گردن نهند و از ديدگاه آنان حكام كشورهاى اسلامى حتى امثال صدام جنايتكار و حسنى مبارك‌ها اولو الامر بوده و بقول قرآن واجب الاتباع هستند\r\n\r\n","description":"","footnote":"","page_name":" 405 ","page_number":405},
  {"content":"\r\n\r\n أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  شگفتا آيا اسلام آمريكائى غير از اينست ؟ اسلامى كه سراسرش مبارزه با ظلم و فساد است بيايد اطاعت ( بىقيد و شرط ) از جرثومه‌هاى فسادى مثل شاه حسين‌ها و شاه فهدها و . . . بر مردم واجب سازد ؟ و حاكميت چنين خرافاتى سبب ذلت كشورهاى اسلامى گرديده است .\r\n4 - گروهى از معتزله مىگويند : وجود رهبر در همهء جوامع و در همه اعصار امرى ضرورى و حياتى است و اين ضرورت هم عقلى است نه شرعى و به حكم عقل بر خود مردم انتخاب رهبرى واجب است .\r\n5 - دانشمندان اماميه معتقدند : بشر هميشه نياز به امام و رهبر دارد و اين ضرورت عقلى است و بر خداوند واجب است كه شخصى را بعنوان امام و رهبر نصب كند و مسأله انتصابى است نه انتخابى و يكى از استدلالات ما اينست كه :\r\nنصب امام در جامعه لطف است « صغرى » .\r\nو لطف بر خدا واجب است « كبرى » .\r\nپس نصب امام بر خدا واجب است « نتيجه » .\r\nبيان صغرى : هر كسى كه اهل مطالعه باشد و تجربهء سياسى داشته باشد مىداند كه هرگاه جامعه داراى رهبرى شايسته باشد و او راهنماى مردم باشد ، جلو ستمگران را بگيرد ، سركشان و متجاوزان به حريم ديگران را سر جاى خود بنشاند داد مظلوم از ظالم بازستاند ، عدالت اجتماعى را برقرار سازد حدود الهى را اجرا كند ، با متخلف برخورد قاطع داشته باشد ، مردم را به طاعت خدا دعوت كند و از نافرمانى حق بر حذر دارد و . . . يقينا چنين جامعه‌اى به طاعت نزديك و از معصيت دور خواهد شد و معناى لطف هم همين است ، ما نمونه بسيار كوچكى از آن مدينه فاضله را در كشور خودمان يعنى جمهورى اسلامى ايران\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nمشاهده مىكنيم كه چگونه در زير سايهء رهبريهاى خردمندانهء امام تمام روزنه‌هاى فساد حتى الامكان بسته شده و درهاى طاعت الهى به روى مردم بازشده است شما مىتوانيد از اين مجمل حديث مفصل عشق و حاكميت امام زمان عجل اللّه فرجه الشريف را بخوانيد .\r\nبيان كبرى : در مباحث افعال خداوند در مسأله دوازدهم ثابت گرديد كه هر لطفى بر خداوند واجب است .\r\nقوله و المفاسد معلومة الانتفاء . . .\r\nاز سوى مخالفين به استدلال مذكور اعتراضاتى شده كه مجموعا سه اشكال را مرحوم خواجه نقل و نقد مىكنند .\r\nاشكال اوّل يا اشكال كبروى : مقدّمه : هنگامى لطف بر خدا واجب است كه مشتمل بر جهات قبح و مفسده نباشد يعنى مقتضى كه مصلحت است باشد و مانع كه مفسده است نباشد همانند باب معرفة اللّه و التكليف كه حسن دارد و مفسده‌اى هم ندارد و لذا واجب شده و همانند ارسال رسل با حفظ مقدمه مىگوئيم : تا آنجا كه عقل ما يارى مىكند هر چه انديشيديم مفسده‌اى در باب امامت نيافتيم امّا اين كافى نيست بلكه لازم است كه يقين كنيم مفسده‌اى نيست يعنى عدم العلم بالمفسده كافى نيست بلكه علم به عدم آن لازم است و متأسفانه اين امر مقدور ما نيست زيرا كه شايد مفاسد خفيه‌اى بر امامت مترتب باشد كه فقط خدا مىداند و بس پس نمىتوانيم بگوئيم : نصب امام بر خداوند واجب است .\r\nجواب ما : اوّلا خوشبختانه مفاسد محصور و مظبوط است ما هم مفاسد عقليه را مىشناسيم و هم مفاسد شرعيه را و دليل معلوميت هم آنست كه بر ما\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nواجب است كه از همهء آن مفاسد و قبائح و فواحش و خبائث اجتناب كنيم و اگر علم به آنها نداشتيم خداوند حكيم ما را به اجتناب از آنها ملزم نمىساخت چون تكليف بما لا يطاق بود پس مفاسد معلوم است و خوشبختانه هيچ‌كدام از اين مفاسد در امامت با شرائطى كه ما قائليم نيست پس عدم العلم نيست بلكه علم به عدم است در نتيجه امامت داراى مصلحت و جهت حسن هست و داراى مفسده و جهت قبح نيست و چنين لطفى بر خداوند واجب است .\r\nو ثانيا : اين مفسدهء محتمله‌اى كه شما تصوير مىكنيد از دو حال خارج نيست :\r\nالف : يا از عوارض لازمه امامت است يعنى مفسده‌اى كه لازم لا ينفك امامت است .\r\nب : و يا از عوارض مفارقه است يعنى مفسده‌ايست كه قابل انفكاك از امامت هست امّا قسم اوّل باطل است قطعا بدليل اينكه قرآن فرموده :  إِنِّي جاعِلُكَ لِلنَّاسِ إِماماً  و اگر امامت مفسده لا ينفك داشت خداوند كار قبيح نمىكرد و امّا قسم دوّم : مىگوئيم : آرى امام ممكن است نالايق باشد و مفسده‌دار ولى ما براى امام شرائطى قائليم از عصمت و . . . كه با وجود آنها مفسده قطعا نيست و بر فرض انفكاك مفاسد نصب آن را لازم مىشماريم نه بقول مطلق .\r\nاشكال دوّم يا اشكال صغروى : شما گفتيد : امامت لطف است و لذا بر خدا واجب است ما مىگوئيم :\r\nاگر لطف منحصر به نصب امام بود آرى ولى خوشبختانه لطف منحصر به امامت نيست بلكه راههاى ديگرى هم هست فى المثل ممكن است خدا همهء انسانها را معصوم بيافريند تا در سايه عصمت همه اطاعت كنند و از معاصى اجتناب اينهم لطف است يا مثلا خداوند همه را مجبور مىكرد به\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nطاعت و دورى از معاصى به اينكه تا كسى خواست دست به گناه دراز كند دست او را قطع مىكرد و تا زبان به غيبت گشود زبانش را لال كند و . . . اينهم راه ديگرى براى تقرب به طاعت و دورى از معصيت يا مثلا براى هر انسانى فرشته‌اى موكل كند با گرزهاى آتشين كه هميشه بالاى سر او باشند و تا خواست گناه كند با گرز آتش روبرو شود اينهم راه ديگر ، يكى از آن راهها هم نصب امام است پس لطف منحصر به امام نيست تا بتوان گفت معينا بر خداوند نصب امام لازم است .\r\nجواب ما : اين فرضهائى كه شما كرديد مربوط به انسانهاى كرهء زمين ما نيست بلكه مال انسانهاى پشت كوه قاف است چون انسانهاى كره زمين نه همهء آنها معصومند و نه مجبورند و نه فرشته غلاظ و شداد بالاى سر آنان است و اصولا بنا نيست كه همه چيز از طريق اعجاز انجام گيرد بلكه حتى الامكان سنت الهى بر اينست كه هر چيزى روال عادى خود را بپيمايد و نسبت به چنين انسانهائى لطف منحصر در نصب امام ( عليه السلام ) است و مصالحى كه در صغراى استدلال گفتيم بدون امام حاصل نمىشود و بر همين اصل است كه مشاهده مىكنيم كه در همه جاى دنيا مردم براى حفظ نظام و جلوگيرى از اختلال آن رهبر انتخاب مىكنند .\r\nاشكال سوّم يا صغروى : هنگامى وجود امام ( عليه السلام ) در جامعه لطف است يعنى مقرب به طاعت و مبعد از معصيت است كه متصرف در امور باشد ، حاكم بر مردم باشد ، مطاع باشد ، امر و نهى كند اجراء حدود كند و . . .\r\nو گرنه وجود امام بدون تصرفات آن چه مصلحتى دارد ، و فرض اينست كه شما معتقد به لزوم تصرف و حاكميت فعليه نيستيد و مىگوئيد : ممكن است امام موجود باشد و حاضر هم باشد ولى متصرف در امور نباشد و يا حتى غائب باشد\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nبنا بر اين آنچه را كه شما شيعيان واجب مىدانيد كه اصل وجود امام باشد او لطف نيست و آنچه را كه لطف است يعنى تصرفات امام كه شما آن را واجب نمىدانيد . فما قصد لم يقع و ما وقع لم يقصد .\r\nجواب ما : اصل وجود امام ( عليه السلام ) در جامعه چه ظاهر و مشهور باشد و يا غائب و مخفى از جهات فراوان لطف است يكى از آن جهات اينكه امام ( عليه السلام ) حافظ شريعت از زياده و نقصان است كما اينكه در زمان ائمه ( عليهم السلام ) امام باقر و صادق عليهما السلام متصرف در امور نبوده‌اند ولى حدود و احكام الهى را براى ما بيان نمودند بگونه‌اى كه فقه شيعه عمق و غناى خويش را مديون آن دو امام همام ( عليهما السلام ) است و اگر آنها نبودند ما نيز مثل ديگران در دام قياسها و استحسانها غوطه‌ور بوديم يكى از آن جهات اينست كه نسبت به امام غائب ( عليه السلام ) با توجه به اينكه زمان ظهور حضرتش مشخص نيست و هر آن و لحظه‌اى احتمال آن مىرود لذا اعتقاد به چنين امامى كه شايد ظهور كند و حدود الهى را در مورد ما اجرا كند مانع ديگرى است از معاصى و هر آن رادع از فساد و داعى به صلاح است و يكى از آن جهات اينكه : بلا اشكال تصرف امام ( عليه السلام ) لطف است و اين تصرف حاصل نمىشود مگر به وجود امام پس وجود امام مقدمه واجب است و مقدمه واجب هم واجب است فهو ايضا لطف پس اصل وجود لطف است و علاوه بر آن تصرفات امام ( عليه السلام ) هم لطف ديگرى است حال لطف اوّل كه مربوط به خدا و امام باشد حاصل است و مفسده‌اى ندارد فيجب وجود الامام امّا لطف دوّم برخورد به مانع كرده و عدمه منا فلذا بالفعل واجب نيست .\r\nتشبيه : خداوند به هر كسى از ما دست و پا و چشم و گوش داده براى معيشت حال اگر ظالمى مانع شد و دست و پاى ما را بست و نگذاشت ببينيم\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nو بشنويم و . . . باعث نمىشود كه خدا از دادن چشم و گوش و اعضاء و جوارح دريغ نمايد و . . .\r\nو به فرمودهء علّامه ( رحمه اللّه ) لطف بودن امامت بر سه ركن ركين استوار است :\r\n1 - قسمتى از آن بر خداوند لازم است و آن عبارتست از آفريدن امام و قدرت و علم دادن به او و تصريح به اسم و نسب او و اين كار را خداوند كرده .\r\n2 - بخشى از آن بر خود امام لازم است كه قبول اين مسئوليت سنگين و امانت الهى باشد و قبول كرده .\r\n3 - بخشى از آن هم بر مردم لازم است كه اطاعت كنند و يارى كنند و جان بر كف پشت سر رهبرى باشند و متأسفانه در زمان ائمه ( عليهم السلام ) اين ركن سوم محقق نشد و نمونه‌هاى تاريخى بسيارى در اين باب هست كه با على ( عليه السلام ) آن كردند كه فرمود : لا راى ما لمن لا يطاع و با امام حسن مجتبى در جبهه جنگ آن كردند و با حسين بن على ( عليه السلام ) و اصحابش در كربلا چه كردند و . . . پس مانع از كامل شدن لطف امامت خود مردمند نه خدا و امام خدا و امام كوتاه نيامده‌اند تا عذر و بهانه براى هيچ‌كس نباشد .\r\n\r\n","description":"","footnote":"","page_name":" 411 ","page_number":411},
  {"content":"\r\n\r\n\r\n( مسأله دوّم ) ( عصمت امام )\r\nهمانگونه كه انبياء ( عليهم السلام ) داراى ويژگيهائى بودند همچنين امامان ( عليهم السلام ) هم كه جانشين پيامبرند بايد داراى خصائصى باشد اولين مشخصه ائمه ( عليهم السلام ) مسأله عصمت است : اختلاف است در اينكه آيا امام ( عليه السلام ) بايد داراى مقام عصمت باشد يا خير ؟ در مسأله دو قول است :\r\n1 - فرقه اماميه « شيعيان اثنى عشرى يعنى دوازده امامى » و اسماعيليه « شيعيان شش امامى » بر آنند كه : واجب است امام ( عليه السلام ) داراى مقام عصمت باشد و غير معصوم لايق امامت نيست .\r\n2 - ساير فرق اسلامى اعمّ از شيعى و اهل سنت بر آنند كه : غير معصوم هم مىتواند خليفهء پيامبر شود و ضرورت ندارد كه امام ( عليه السلام ) معصوم باشد .\r\nمرحوم خواجه و علّامه قول اوّل را برگزيده و براى عصمت امام ( عليه السلام ) پنج دليل اقامه مىكنند كه عبارتند از :\r\n1 - اگر امام معصوم نباشد لازم مىآيد امامان نامتناهى در كار باشند و به عبارت ديگر يلزم التسلسل و اللازم باطل فالملزوم مثله .\r\nبيان ملازمه : فلسفهء وجوب نصب امام در جامعه عبارتست از احتمال خطاء رعيت و مردم چون اگر همه معصوم و در مسير حق بودند كه نيازى به امام نبود از آنجا كه بشر دچار خطا و ضلالت مىگردد و به تنهائى راه صواب را نمىتواند بيابد لذا ائمه ( عليهم السلام ) نصب شدند تا بشر را از خطا\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nو اشتباه حفظ كنند آنگاه اگر امام المسلمين خود خطا كار باشد نياز به يك هادى و راهنماى ديگر دارد [ شبيه خليفه ثانى كه هفتاد بار گفت لو لا على لهلك عمر 
  ] و آن هادى يا معصوم است پس در حقيقت او امام است و يا او نيز خطا دارد پس نياز به راهنماى سومى پيدا مىشود و هكذا فيتسلسل و تسلسل باطل است پس معصوم نبودن امام هم باطل است .\r\n2 - امام ( عليه السلام ) حافظ شرع است « صغرى » و حافظ شرع بايد معصوم باشد « كبرى » پس امام بايد معصوم باشد .\r\nامّا صغرى : با برهان سبر و تقسيم ثابت مىكنيم كه حافظ شرع امام ( عليه السلام ) است .\r\nدر اينجا چند احتمال متصور است : الف : حافظ شرع قرآن باشد ب : سنت ج : اجماع د : قياس ه : برائت اصليه و : امام ، از اين شش احتمال پنج احتمال اول باطل است پس خود به خود احتمال ششم معين مىشود كه حافظ امام است .\r\nامّا احتمال اوّل : قرآن حافظ شرع نيست زيرا كه تا دامنهء قيامت هر حادثه‌اى داراى حكمى است كه بايد دانسته شود و حال آنكه در قرآن تنها يك سرى كلياتى بيش بيان شده و در تفاصيل و جزئيات قدم به قدم ما نياز به غير داريم و آنها كه گفتند حسبنا كتاب اللّه و از ثقل كبير يعنى ائمه ( عليهم السلام ) جدا شدند گمراه گرديدند .\r\nو امّا احتمال دوّم : سنت هم حافظ شرع نيست زيرا كه سنت نبوى يا به صورت خبر متواتر است و يا خبر واحد امّا خبر متواتر كه بسيار نادر و انگشت شمار است در زمينه احكام و امّا خبر واحد هم كه آميخته با روايات جعلى بسيار\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nاست و قابل اعتماد نيست و تازه آن هم محدود است و تفاصيل احكام را بيان ننموده .\r\nو امّا احتمال سوّم : اجماع هم حافظ شرع نيست زيرا اوّلا در بسيارى از وقايع و حوادث متعذر است و حال آنكه خدا را در آن واقعه حكمى است و ثانيا اگر معصومى در ميان انسانها نباشد اجماع آنها ارزش ندارد چون همانگونه كه خطا بر فرد فرد آنها روا است بر مجموع نيز روا باشد و لذا قرآن فرموده :\r\n أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ  و خود رسول اللّه فرموده : الا لا ترجعوا بعدى كفارا و واضح است كه اين خطاب متوجه نمىشود مگر به كسانى كه خطا بر آنها ممكن باشد و گرنه چنين خطابى عبث بوده و از خدا و رسول خدا صادر نمىشد و ثالثا اين اجماع امت يا بخاطر دليل معتبرى است و يا بخاطر امارهء ظنيه معتبره و يا بدون دليل و اماره اگر بر اساس دليل بود كه هرآينه آن دليل مشهور مىشد و بما هم مىرسيد و اگر بر اساس اماره بود كه آن هم عادتا ممتنع است كه آن همه مسلمانان در بلاد گوناگون در عصرى بر اماره‌اى متفق شوند و تازه اگر شده بودند بما مىرسيد و اگر بدون دليل و اماره اجماع كردند كه از ريشه باطل است و قابل اعتنا نيست .\r\nو امّا احتمال رابع : اينكه قياس و استحسان حافظ شرع باشد باطل است زيرا كه بطلان آن در اصول فقه ثابت گرديده و تازه اگر باطل هم نباشد در خيلى جاها راهى بسوى قياس نيست چون قياس اصل و فرع و جامع مىطلبد و همه جا اين اركان فراهم نيست .\r\nو امّا احتمال خامس : اولا اجماع مسلمين بر آنست كه برائت اصليه حافظ شرع نيست و ثانيا اگر اين امور مىتوانست حافظ شرع باشد ديگر\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nچه نيازى به بعثت انبياء بود خود انسان در هر مسأله‌اى كه دچار شك شد از اين اصل استفاده مىكرد و حكم به وجوب يا حرمت را برمىداشت و . . . پس باقى مىماند امام ( عليه السلام ) كه او حافظ و نگهبان شرع باشد .\r\nو امّا كبرى : امامى كه حافظ شرع است بايد معصوم باشد و الّا ممكن است بر اساس هواهاى نفسانى و يا خطا و نسيان حكمى را كم يا زياد كند و اين با مقام حافظ بودن سازگار نيست .\r\n3 - ادلّه امر به معروف و نهى از منكر عموميت داشته و پر آن دامن پيامبر و امام را هم مىگيرد آنگاه اگر امام ( عليه السلام ) هم خطا و يا معصيتى از او سر زند بر ديگران واجب است كه بر امام انكار كنند و مخالفت نمايند و اين با قول قرآن كه فرموده :  أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  سازگار نيست چون در اين آيه بقول مطلق فرموده از اولى الامر در قول و فعل متابعت كنيد و اگر اولى الامر غير معصوم بود هرگز خداى حكيم چنين دستورى نمىداد آرى آقايان اهل سنت اولى الامر را به سلطان وقت تفسير مىكنند و معتقدند كه اطاعت آن در هر عصرى لازم است پس آخوندهاى مزدور عربستان بايد از شاه فهد متابعت كنند و مظاهر اسلامى را نابود كنند و . . . پس بايد امام معصوم باشد .\r\n4 - غرض از نصب امام ( عليه السلام ) عبارتست از انقياد و تسليم بىچون و چراى مردم به امام و متابعت از او و اگر خود امام اهل عصيان و فسق و فجور باشد لازم مىآيد كه اعتماد جامعه از او سلب گردد و اگر اعتماد سلب شد لازم مىآيد مردمان از او متابعت نكنند و اين مستلزم نقض غرض است و هو قبيح .\r\n5 - اگر امام ( عليه السلام ) معصيتى انجام دهد لازم مىآيد كه مقام او از عوام الناس هم پائين‌تر شود چون عوام الناس ندانسته و در اثر نداشتن\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nاعتقاد كامل تن به گناه مىآلايند ولى امام ( عليه السلام ) با آن همه كمال عقل و بينش وسيع تن به گناه مىدهد و در محضر حق گناه مىكند پس اين بمراتب بدتر از عوام است و بازهم سبب مىشود كه خداوند دين خود را بدست انسانى نالايق بسپارد و هو باطل .\r\nآرى بر مبناى كسانى كه معاوية بن ابى سفيانها را خال المؤمنين و عايشه‌ها را ام المؤمنين مىدانند و يزيدها را امير المؤمنين خطاب مىكنند و خليفهء آنها درحالىكه مست شراب است وارد محراب عبادت مىشود و نماز صبح را چهار ركعت مىگذارد و در سجدهء نماز آخر مىگويد : اسقنى و اشرب و نماز جمعه را در چهارشنبه مىگذارند و بزرگترين بدعتها را در دين ايجاد مىكنند ولى آنها تسليم مىشوند انتخاب غير معصوم بلا مانع است .\r\nقوله : و لا تنافى العصمة القدرة :\r\nكسانى كه قائل به عصمت ائمه ( عليهم السلام ) و انبياء ( عليهم السلام ) هستند اختلاف دارند كه آيا پيامبر و امام قدرت بر معاصى دارد و مع ذلك معصيت نمىكند يا اينكه اساسا قدرت ندارد ؟ بعبارت ديگر آيا عصمت سبب جبر است يا خير ؟ به عبارت سوم آيا انبياء و ائمه مجبورند كه معصوم زندگى كنند يا خير ؟ روىهمرفته سه نظريه در اين باب هست :\r\n1 - گروهى بر آنند كه : امام و پيامبر مجبور است كه معصوم باشد و خداوند با بدن اينها يا روح اينها كارى مىكند كه قدرت بر ترك طاعت و فعل معاصى از آنها گرفته مىشود و نسبت به فعل طاعات مجبورند نسبت به ترك معاصى هم مجبورند [ آن خصوصيت بدنى شايد كشتن شهوات و هواهاى نفسانيه باشد و آن امر روحانى شايد سلب اراده آنها باشد و اللّه اعلم 
  ] .\r\n2 - گروهى ديگر بر آنند كه : پيامبر و امام بر فعل طاعات قدرت دارد و با\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nاختيار انجام مىدهد ولى بر ترك معاصى قادر نيست بلكه مجبور است كه معصيت را ترك كند .\r\n3 - گروه سوّم بر آنند كه : پيامبر و امام هم قدرت دارند بر ترك طاعات و هم بر فعل معاصى و مع ذلك با اراده و اختيار خويش طاعات را هميشه انجام داده و از معاصى هميشه اجتناب مىكنند و خود اينها در تفسير عصمت اختلاف دارند . عده‌اى مىگويند : عصمت عبارتست از يك الطاف خفيه‌اى كه خداوند با آنان انجام مىدهد و زمينه‌سازى فعل طاعات و ترك معاصى را در آنها ايجاد مىكند و امّا لطف هرگز به سر حدّ الجاء و اضطرار نمىرسد بلكه با اختيار خويش ترك معاصى مىكنند و با اختيار فعل طاعات را مرتكب مىشوند .\r\nعدّه‌اى مىگويند : عصمت همانند عدالت و شجاعت و . . . يك نوع ملكهء نفسانيه‌اى [ حالت ثابته‌اى در نفس كه در اثر مداومت بر فعل طاعات و ترك معاصى در شخص پيدا مىشود 
  ] است كه در هر شخصى حاصل شود هرگز گرد گناه نمىگردد شبيه كسى كه وقتى ملكهء شجاعت در او يافت شد هرگز از چيزى نمىترسد بدون اينكه جبرى در ميان باشد وعده‌اى مىگويند : عصمت عبارتست از يك عنايت ويژه و لطف خفيى كه خداوند با پيامبر و امام انجام مىدهد و در زير سايه اين لطف در آنان انگيزهء ترك طاعت و فعل معصيت كشته مىشود و لذا هيچ‌گاه فعل معصيت نمىكنند چون داعى بر آن ندارند و اسباب اين لطف خفى عبارتند از چهار عامل :\r\n1 - در آنها ملكه اجتناب از معاصى را بوجود مىآورد .\r\n2 - آنها را به مضرات گناه و منافع ثواب و طاعت آگاه مىسازد .\r\n3 - پىدرپى بر آنها وحى و الهام فرو مىبارد تا لحظه‌اى از ياد حق غافل نشوند .\r\n4 - بر آنها سختگيرتر است و حتى ترك اولى را هم بر آنان نمىبخشد\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nبلكه مؤاخذه مىكند و لذا آنان مدام گوش به زنگ بوده و سراغ معاصى نمىروند .\r\nپس حق مطلب اينست كه آنها مختارند و مع ذلك معصيت نمىكنند نه اينكه مجبور باشند . و دليل مطلب عبارتست از سه امر :\r\n1 - اگر انبياء و ائمه بر فعل طاعات و ترك معاصى مجبور باشند هرآينه مستحق مدح نخواهند بود درحالىكه خداوند و فرشتگان آنها را ستوده و بر آنان درود مىفرستند و آنها را الگوى بشريت معرفى مىكنند كه به آنها اقتدا كنيد و . . . اين دليل بر اختيار است .\r\n2 - اگر انبياء و ائمه مجبور باشند بر فعل طاعات در حكم فرشته خواهند بود و لازم مىآيد كه ثواب و عقاب هم براى آنها معنا نداشته باشد چون اينها مال آدمهاى مختار است و اللازم باطل فالملزوم مثله .\r\n3 - اگر انبياء و ائمه ( عليهم السلام ) مجبورند كه معصوم باشند لازم مىآيد كه مكلف به امرى نباشند چون مسئوليت و تكليف از آن انسانهاى مختار و با اراده است و اللازم باطل به دو دليل :\r\n1 - اجماع قائم است بر مكلف بودن آنها .\r\n2 - قرآن هم تصريح كرده بر مكلف بودن آنها كه :  قُلْ إِنَّما أَنَا بَشَرٌ مِثْلُكُمْ يُوحى إِلَيَّ  يعنى بگو منهم بشرى هستم مثل شما و تنها فرقى كه دارم مقام وحى است پس در ساير جهات عموما با شما شريكم و از جملهء آن جهات تكليف است يعنى شما مكلفيد منهم مكلفم . فالملزوم باطل .\r\nدر خاتمه : و در يك جمله كوتاه ما معتقديم كه : پيامبر و امام ( عليهما السلام ) با اينكه تمايلات بشرى و غرائز در آنها وجود دارد مع ذلك با اراده و اختيار خويش دامن به گناه آلوده نمىكنند به سه جهت :\r\n1 - شناخت حقيقى گناه : آنها معاصى را به خوبى مىشناسند و از ماهيت\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nگناه آگاهند كه هر گناهى قدمى در مسير سقوط و هلاكت انسان است شبيه اينكه ما بدانيم اين كاسه سم است يا اين شيء مدفوع انسانى و نجاست است آيا اقدام به تناول مىكنيم ؟ هرگز ، چرا ؟ چون عاقليم و عقل اجازه نمىدهد و نيز طبع ما از نجاست و خبائث نفرت دارد .\r\n2 - شناخت حقيقى خدا : آنان به مقام يقين رسيده و خدا را مىبينند با چشم دل و جهان را حقيقتا محضر خدا مىدانند و مدام خداوند را حاضر و ناظر بر خويش مىدانند كه هو اقرب اليكم من حبل الوريد و اين معنا از كلمات خود آنان به خوبى آشكار است بعنوان مثال امير المؤمنين مىفرمايد :\r\nلو كشف الغطاء ما ازددت يقينا يعنى به درجه‌اى رسيده‌ام كه اگر پرده‌ها كنار رود بر يقين من افزوده نمىشود و يا مىفرمايد : ما رأيت شيئا الّا و رايت اللّه قبله و معه و بعده و هنگامى كه ذعلب يمانى از حضرتش ( عليه السلام ) مىپرسد : هل رايت ربك يا امير المؤمنين ؟ مىفرمايد : أ فأعبد ربّا لا ارى ؟ يعنى خدائى را كه نديده‌ام عبادت كنم ؟ ذعلب عرض مىكند : و كيف تراه ؟\r\nمىفرمايد : لا تدركه العيون بمشاهده العيان و لكن تدركه القلوب بحقائق الايمان يعنى با چشم سر نتوان خداى را ديد ولى با چشم دل و با ايمان كامل مىتوان او را يافت . « نهج البلاغه صبحى صالح خطبه 179 ص 258 » .\r\nو يا بعنوان مثال امام حسين ( عليه السلام ) در دعاى عرفه مىفرمايد :\r\nعليه دليلا يعنى كور باد چشمى كه تو را بر خود دليل و هادى نمىبيند .\r\nو يا امام سجاد ( عليه السلام ) استاد مكتب مناجات در دعاى گرانقدر ابى حمزهء ثمالى مىفرمايد :\r\nالهى بك عرفتك و انت دللتنى عليك و لو لا انت لم ادر ما انت .\r\n آفتاب آمد دليل آفتاب * گر دليلت بايد از وى رخ متاب \r\n\r\n","description":"","footnote":"","page_name":" 419 ","page_number":419},
  {"content":"\r\n\r\nو يا امام باقر ( عليه السلام ) در جملهء كوتاهى مىفرمايد :\r\nما عرف اللّه من عصاه يعنى كسى كه تن به گناه آلوده مىكند خدا را نشناخته سپس حضرتش ( عليه السلام ) دو بيت انشاء فرمودند به اين بيان :\r\n تعصى الاله و انت تظهر حبه * هذا لعمرى فى الفعال بديع\r\nلو كان حبك صادقا لأطعته * انّ المحب لمن يحب مطيع \r\nيعنى به عمل نافرمانى خداى مىكنى ولى به زبان ابراز مىكنى كه او را دوست دارى ؟ سوگند به جان خودم كه اين شيوه بس تازه و شگفت است ! ! اگر راست مىگوئى و دوستى تو حقيقى و صادقانه بود هرآينه اطاعت او مىنمودى زيرا كه عاشق مطيع معشوق خويش است .\r\n3 - شناخت حقيقى خويشتن : آنها به خوبى بر گوهر گرانبهاى وجودى خويش آگاهند و مىدانند كه خداوند چه موجودى آفريده و چه مقامات عاليه‌اى در انتظار او است و لذا هرگز با اين شهوات نفسانى و تمايلات حيوانى و معاصى خو نمىگيرند بلكه زنجير هواها و هوسها را پاره كرده و در عالم عقل زندگى مىكنند و بقول امير المؤمنين :\r\n أ تزعم انك جرم صغير * و فيك انطوى العالم الاكبر\r\nو انت الكتاب المبين الذي * با حرفه يظهر المضمر \r\nو طبيعى است كه چنين انسانى كه خود را شناخته دامن به گناه آلوده نمىكند و اينكه در روايات ما و در قرآن اينهمه به خودشناسى تأكيد شده و حتى خودشناسى را كليد خداشناسى و خدا فراموشى را عامل خود فراموشى مىدادند براى همين است كه اگر انسانها به ارزش وجودى خود واقف شدند ديگر با شخصيت زندگى مىكنند و گناه نمىكنند . در اين زمينه سخن بسيار است و ما به همين مقدار بسنده مىكنيم .\r\n\r\n","description":"","footnote":"","page_name":" 420 ","page_number":420},
  {"content":"\r\n\r\n\r\n( مسأله سوم ) ( افضليت امام )\r\nيكى ديگر از ويژگيهاى امام و جانشين پيامبر عبارتست از افضل بودن سؤال اينست كه آيا خليفهء رسول اللّه بايد از ديگران افضل و بالاتر باشد [ از حيث علم - دين و شجاعت و . . . 
  ] يا خير افضليت لازم نيست ؟ در مسأله دو نظريه مطرح است :\r\n1 - اكثريت اهل سنت مىگويند : افضليت معتبر نيست و مفضول هم مىتواند خليفه رسول خدا ( صلّى اللّه عليه و آله و سلم ) شود بدليل اينكه خلفاء ثلث نسبت به على ( عليه السلام ) مفضول بودند ولى مع ذلك با اجماع امت انتخاب شدند و ابن ابى الحديد معتزلى در اول شرح نهج البلاغه خود مىگويد :\r\nالحمد للّه الذي قدم المفضول على الافضل .\r\n2 - دانشمندان شيعه مىگويند : بايد جانشين پيامبر از همهء افراد امت پس از رسول خدا افضل و كاملتر باشد بدليل اينكه سه صورت بيشتر نيست :\r\n1 - جانشين پيامبر از ديگر افراد امت ناقصتر باشد .\r\n2 - خليفه رسول خدا با ديگر افراد امت مساوى باشند .\r\n3 - امام پس از پيامبر از همهء افراد امت برتر و بالاتر باشد .\r\nامّا احتمال اوّل به دو دليل باطل است :\r\n1 - عقل مىگويد تقديم مفضول بر فاضل و مرجوح بر راجح قبيح است فى المثل در علم نحو اگر يك طلبه مبتدى را بر سيبويه مقدم بداريم قبيح است و يا در علم منطق اگر يك محصل مبتدى را بر ارسطو مقدم بداريم\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nقبيح است و يا در علم تفسير اگر يك نفر مبتدى را بر ابن عباس‌ها مقدم بداريم و ترجيح دهيم قبيح است و مولاى حكيم كار قبيح انجام نمىدهد .\r\n2 - قرآن هم تصريح فرموده كه با وجود بهتر به سراغ ديگران نبايد رفت آنجا كه مىفرمايد :  أَ فَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّي إِلَّا أَنْ يُهْدى فَما لَكُمْ كَيْفَ تَحْكُمُونَ  « يونس / 35 » .\r\nيعنى آيا كسى كه خود راه را يافته و رفته و آشناى به راه است او سزاوارتر است كه هادى و راهبر و زمامدار مردم و جامعه اسلامى باشد ؟ يا كسى كه خود راه يافته و هدايت شده نيست بلكه نياز به هادى و راهبر دارد ؟ پس چه شده است شما را چگونه داورى مىكنيد ؟ و امّا احتمال ثانى هم باطل است زيرا با وجود مساوات ترجيح فردى بر ديگران و تعيين آن دليل دارد و جاى اين هست كه چرا او انتخاب شد ؟ مگر نه اينست كه ترجيح بلا مرجح محال است پس باقى مىماند احتمال سوم كه خليفه مسلمين بايد :\r\nلا يقترين انسان به مقام خلافت باشد چون خلافت ارثى و سنى نيست .\r\nسياستمدارترين انسان امت اسلامى باشد تا جامعه را بطرق صحيح راهبرى كند .\r\nشجاعترين انسان باشد تا در مقابل حوادث روزگار بتواند كشتى متلاطم امت را به ساحل نجات برساند و از تهديدات ديگران نهراسد كه مولى على ( عليه السلام ) فرمود :\r\nو اللّه لو تظاهرت العرب على قتالى لما وليت عنهم .\r\nسازش‌ناپذيرترين انسان باشد در برابر دشمنان خدا كه سيد الشهداء ( عليه السلام ) فرمود :\r\nفو اللّه لو لم يكن فى الدنيا ملجأ و لا مأوى لما بايعت يزيد .\r\nآگاهترين فرد به مصالح اسلام و جامعهء اسلامى باشد كه مولى على\r\n\r\n","description":"","footnote":"","page_name":" 422 ","page_number":422},
  {"content":"\r\n\r\n( عليه السلام ) فرمود :\r\nدر اين سينه دانش فراوانى انباشته‌ام كه اهل آن را نمىيابم تا بازگو كنم .\r\nبايد دين‌دارترين انسان باشد كه قرآن فرموده :\r\n إِنَّ أَكْرَمَكُمْ عِنْدَ اللَّهِ أَتْقاكُمْ  .\r\nعاقلترين و تيزبين‌ترين انسان باشد كه تا بوى توطئه برد در نطفه خفه سازد .\r\nو خلاصه همه فضائل و كمالات روحى و جسمى ، حسبى و نسبى ، خلقى و خلقى كه در رابطه با انبياء گفتيم در وى باشد .\r\n\r\n","description":"","footnote":"","page_name":" 423 ","page_number":423},
  {"content":"\r\n\r\n\r\n( مسأله چهارم ) ( امام بايد منصوص باشد )\r\nاختلاف است در ميان فرق اسلامى كه آيا امام ( عليه السلام ) و خليفه پيامبر بايد منصوص باشد يعنى از سوى خدا و رسول ( صلّى اللّه عليه و آله و سلم ) به امامت وى تصريح شده باشد يا خير ؟ روىهمرفته در اين باب چهار نظريه مطرح است :\r\n1 - گروهى از مسلمانان كه معروف به عباسيه يعنى پيروان عباس بن عبد المطلب هستند مىگويند : طريق تعيين امام احد الامرين است :\r\nالف : نص خدا و رسول .\r\nب : ارث بردن .\r\nو معتقدند كه نصى در كار نيست و لذا نوبت به وارث بودن مىرسد و چون پيامبر اولاد ذكور نداشت وارث او عمويش جناب عباس مىشود و لذا معتقد به خلافت عباس هستند و به عقيدهء ما اين سخن از جهاتى باطل است از جمله اينكه نص داريم بر امامت على ( عليه السلام ) چنان كه در مسأله پنجم خواهد آمد و از جمله اينكه با وجود پسر عموى ابوينى نوبت به عمومى ابى نمىرسد و . . .\r\n2 - گروه ديگرى از مسلمانان كه به زيديه معروفند يعنى پيروان زيد بن على بن الحسين ( عليهما السلام ) مىگويند : راه تعيين امام احد الامرين است :\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nالف : نص خدا و رسول .\r\nب : دعوت به خويشتن .\r\nو معتقدند كه نصى در ميان نيست و لذا نوبت به دعوت مىرسد آنگاه مىگويند : هر انسانى فاطمى كه با شمشير به امر به معروف و نهى از منكر برخيزد و اجراى احكام دين كند و مردم را به خويش دعوت كند امامت او صحيح است .\r\n3 - اهل سنت عموما معتقدند كه راه تعيين خليفه احد الامرين است :\r\nالف : نص خدا و رسول ب : انتخاب مردم و اهل حل و عقد و مىگويند : چون نص نداريم نوبت به انتخاب مىرسد و مسلمانان جمع شده و بالاجماع ابى بكر بن ابى قحافه را به خلافت برگزيدند .\r\n4 - شيعيان اثنى عشرى مىگويند : تنها راه تعيين امام نص است و امام بايد از طرف خدا و رسول بر امامت او تصريح شده باشد و انتخاب مردم تأثيرى ندارد و دو دليل هم بر اثبات اين مطلب مىآورند :\r\n1 - سابقا به اثبات رسيد كه امام بايد معصوم باشد حال مىگوئيم :\r\nشرط امامت عصمت است و جز خداوند كسى از مقام عصمت كه يك امر باطنى است اطلاع ندارد پس غير خدا كسى لايق نيست كه امام پس از پيامبر را انتخاب كند .\r\n2 - سيره نبويه : هر انسانى با زندگانى پيامبر اسلام سر و كار داشته باشد و سيرهء حضرتش را مورد مطالعه قرار دهد خواهد يافت كه آن حضرت همانند پدرى مهربان و بلكه مهربانتر از پدر در كوچكترين امور پيروانش را ارشاد فرموده حتى در مورد قضاء حاجت آن همه دستورات فراوان دارد كه در كتب فقهيه در باب طهارت مذكور است و همچنين نسبت به مندوبات و مكروهات ديگرى كه در سراسر فقه مذكور است و نيز تاريخ مىگويد : نبى\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nاكرم هرگاه براى مدت يك يا دو و يا چند روز از مدينه خارج مىشدند و مسافرت مىرفتند فردى را بعنوان جانشين خود تعيين مىكردند آنگاه اين امور جزئيه با امر خلافت مسلمين پس از آن حضرت اصلا قابل قياس نبوده آنگاه چگونه عقل باور مىكند كه پيامبرى كه ريزترين و كوچكترين مسائل را مورد تعرض قرار داده و پيروانش را در آن ارشاد نموده نسبت به مهمترين و عاليترين و مشكلترين مسأله پس از خود يعنى امر خلافت چيزى نگفته باشد ؟ عقلا باوركردنى نيست پس حتما سخن گفته و در مسأله بعدى خواهيم ديد كه چه سخنها در اين باره دارد و علّامه مىفرمايد : هذا برهان لمى يعنى از علت به معلول رسيدن يعنى از راه سيره نبوى كه علت است به تعيين امام كه معلول باشد مىرسيم .\r\n\r\n","description":"","footnote":"","page_name":" 426 ","page_number":426},
  {"content":"\r\n\r\n\r\n( مسأله پنجم ) امامت بلا فصل على ( ع )\r\nتا به حال با مباحث كلى باب امامت آشنا شديم و باصطلاح مناطقه كبراى كلى مطلب را منقح ساختيم حال مىرويم بر سر تعيين مصداق و بيان صغراى مطلب .\r\nسؤال : خليفهء بلا فصل پيامبر ( صلّى اللّه عليه و آله و سلم ) كيست ؟ .\r\nجواب : به عقيدهء ما على بن أبي طالب ( عليه السلام ) است و بر اين مدّعا در كتاب كشف المراد حدود دوازده دليل اقامه شده .\r\nدليل اوّل : در مسأله چهارم ثابت شد كه امام بايد معصوم و منصوص باشد حال مىگوئيم : عصمت و نص مختص به على ( عليه السلام ) است بدليل اينكه امت اسلامى دو گروه شدند :\r\n1 - گروهى عصمت و نص را شرط ندانستند همانند اهل سنت .\r\n2 - و گروهى شرط دانستد همانند اماميه .\r\nو در مباحث پيشين سخن گروه اول ابطال شد پس قول حق منحصر مىشود به گروه دوم آنگاه مىگوئيم : هر كسى كه عصمت و نص را معتبر مىداند مىگويد : امام پس از پيامبر على ( عليه السلام ) است چون غير از على ( عليه السلام ) باجماع مسلمين كسى معصوم و منصوص از قبل پيامبر نبود . پس خليفه بر حق و بلا فصل پيامبر اكرم ( صلّى اللّه عليه و آله و سلم ) على بن أبي طالب قهرمان ميدان ارزشهاى والاى الهى انسانى است .\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nدليل دوّم : در موارد متعدد از پيامبر اكرم نص صريح بر امامت و خلافت بلا فصل على ( عليه السلام ) وارد شده كه در نزد اماميه اين نصوص در حدّ تواتر نقل مىشود و در نزد عامه و لو متواتر نباشد ولى در حدّ و فور نقل شده اينك برخى از آن نصوص را كه هر كدام به مناسبتى بيان شده ذكر مىكنيم :\r\nالف : هنگامى كه اين آيه نازل شد كه :  وَ أَنْذِرْ عَشِيرَتَكَ الْأَقْرَبِينَ  پيامبر اكرم به على ( عليه السلام ) يا به ابو طالب فرمود طعامى آماده ساخته و فرزندان عبد المطلب را دعوت كنند آنگاه در آن مجلس فرمود : كداميك از شما وزير و معين من مىشويد تا او برادر من و جانشين من و وصى من پس از من باشد ؟ على ( عليه السلام ) فرمود : من با تو بيعت مىكنم و وزارت را از ناحيهء تو مىپذيرم حضرت ( صلّى اللّه عليه و آله و سلم ) فرمود : اين « على » برادر من و وصى من و خليفه من بعد از من و وارث من است پس بر شما لازم است كه سخن او را گوش فرا داده و از او اطاعت كنيد « ملاحظه مىكنيد كه از همان آغاز بعثت مسأله خلافت و جانشينى پيامبر بطور جدى مطرح بوده است » .\r\nب : پيامبر بارها مىفرمود : اى على تو برادر من و وصى من و خليفه من بعد از و قضاوت كنندهء در دين من هستى .\r\nج : هنگامى كه پيامبر در روز دوازدهم ذيحجه ميان مسلمين عقد اخوت برقرار كرد و مسلمين را دو به دو با هم برادر ساخت على ( عليه السلام ) عرض كرد : يا رسول اللّه همه مسلمين را با هم برادر ساختى ولى من با چه كسى عقد اخوت برقرار كنم ؟ حضرت ( صلّى اللّه عليه و آله و سلم ) فرمود : اى على آيا دوست ندارى كه برادر من و خليفه من بعد از من باشى ؟ سپس حضرت ( صلّى اللّه عليه و آله و سلم ) خود با على ( عليه السلام ) عقد اخوت و برادرى برقرار\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nساخت [ ملاحظه مىكنيد كه از هر فرصتى در راه هدف استفاده مىشود و نكته جالب اينكه نمىگويد : انت خليفتى بلكه مىگويد : انت خليفتى من بعدى تا جلو هر نوع شبهه‌اى گرفته شود 
  ] .\r\nد : پيامبر ( صلّى اللّه عليه و آله و سلم ) به مسلمانان فرمان داد كه به على ( عليه السلام ) به عنوان امير المؤمنين و فرمانده مؤمنان سلام دهند و فرموده : يا على تو سيد و آقاى مسلمين و پيشواى متقين و جلودار سفيد چهرگان قيامتى .\r\nه : پيامبر ( صلّى اللّه عليه و آله و سلم ) فرمود : اين « على » ولى و سرپرست هر مرد و زن مؤمنى است .\r\nو خلاصه روايات و نصوص در اين باب بسيار است كه اگر هم دانه دانه آنها در حد تواتر نباشد ولى مجموع آنها متواتر است و بعبارت ديگر بر فرض كه تواتر لفظى نباشد تواتر معنوى حتمى است .\r\nدليل سوّم : سومين دليل بر امامت على ( عليه السلام ) عبارتست از آيه 55 سورهء مائده :\r\n إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ  استدلال به اين آيه متوقف است به ذكر سه مقدّمه :\r\n1 - كلمه انّما در صدر آيه مفيد حصر است و معنايش آنست كه منحصرا خدا و رسول خدا و مؤمنينى كه داراى صفات مذكوره در آيه هستند ولىّ شما مىباشند و دليل بر افاده حصر هم از نقل و هم از عقل است .\r\nامّا از نقل : علماء ادبيات عرب اجماع دارند بر اينكه انّما مفيد حصر است منتهى خيلىها مىگويند افاده حصر بالمفهوم است و بعضى مىگويند بالمنطوق است آنگونه كه در اصول بيان شده .\r\nو امّا از عقل : كلمهء انمّا در اصل دو كلمه است يكى انّ كه دالّ بر اثبات\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nو معناى اثباتى دارد و ديگرى ما كه معناى نفيى دارد آنگاه پس از تركيب شك مىكنيم كه آيا بازهم به همان معنى قبلى باقى است يا خير استصحاب مىكنيم بقاء آن را [ البته استصحاب عند القدماء دليل عقلى بوده 
  ] آنگاه چند صورت متصور است :\r\nالف : هر كدام از دو لفظ انّ و ما بر يك معنا حمل شوند يعنى هر دو اثباتى باشند يا هر دو نفيى اين احتمال صحيح نيست .\r\nب : بخش اثباتى را حمل كنيم بر كسانى كه در آيه مذكور نيستند و بخش سلبى را حمل كنيم بر مذكورين در آيه و معناى آيه اين باشد كه غير خدا و رسول و دارنده اوصاف مذكوره در آيه ولىّ شما هستند ولى خدا و رسول و واجدين آن اوصاف ولى شما نيستند اين معنا را احدى نگفته .\r\nج : به عكس فرض قبل عمل كنيم يعنى بخش اثباتى را حمل كنيم بر مذكورين در آيه و بخش سلبى را بر غير مذكورين كه معناى آيه اين است كه خدا و رسول و دارندگان آن وصف ولى شما هستند ولى غير از اينها ولى شما نيستند و معناى حصر هم همين است .\r\n2 - كلمهء ولى در آيه به معناى اولى به تصرف بودن است يعنى خدا و رسول خدا ( صلّى اللّه عليه و آله و سلم ) و واجدين آن اوصاف از خود شما نسبت به مال و جان شما سزاوارترند و اولى به تصرفند و دليل بر اين معنا همانا استعمالات اهل لغت است عرب مىگويد : السلطان ولى من لا ولى له يعنى سرپرست و يا مىگويد : ولى الدم يعنى كسى كه اولويّت دارد به اين مقتول و مسئول است و سرپرستى دارد و يا ولىّ ميت به همين معنا است و يا در حديث داريم : كه ايما امرأة نكحت به غير اذن وليها فنكاحها باطل بازهم ولىّ مرئه يعنى پدر و جدّ پدرى او كه شرعا ولايت و سرپرستى او را به عهده دارد .\r\n3 - مراد از الذين آمنوا . . . همهء مؤمنين نيستند بلكه بعض المؤمنين\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nهستند به دو دليل : اوّلا آيه مؤمنين را متصف نموده به اوصافى كه مختص به برخى از آنها است نه همهء آنها و آن عبارتست از اقامه صلاة و ايتاء زكات در حالت ركوع و ثانيا اگر مراد جميع مؤمنين باشند لازم مىآيد اتحاد ولى و مولّى عليه كه هر مؤمنى هم خود ولى باشد و هم مولى عليه و احدى بدان ملتزم نشده با حفظ اين مقدمات مىگوئيم :\r\nمراد به اين آيهء شريفه وجود مبارك على ( عليه السلام ) است به سه دليل :\r\n1 - بالاجماع و بالاتفاق هر كسى كه گفته مراد به آيه بعض المؤمنين است گفته منظور حضرت على است پس اگر ما آيه را بر غير على ( عليه السلام ) حمل كنيم خرق اجماع نموده‌ايم و خرق اجماع بالاجماع جايز نيست .\r\n2 - على ( عليه السلام ) هم جزء مؤمنين است آنگاه از دو حال خارج نيست يا على ( عليه السلام ) تمام مقصود از آيه است و يا بعض از مقصودين به آيه است احتمال دوّم باطل است كه على بعض المراد باشد و ديگران هم مقصود به آيه باشند زيرا در آيه اوصافى ذكر شده كه تعميم ندارد پس احتمال اوّل معين مىشود كه مراد اينست كه على ( عليه السلام ) كلّ المراد به آيه است .\r\n3 - شأن نزول آيه دليل بر اينست كه مراد على ( عليه السلام ) است زيرا كه مفسرين اجماع كرده‌اند بر اينكه مراد حضرت على ( عليه السلام ) است كه وقتى در حال ركوع انگشترى را به سائل داد اين آيه در حق او نازل شد و در اين امر ميان مفسرين اختلافى نيست .\r\nپس منحصرا ولى و سرپرست شما خداوند و رسول خدا ( صلّى اللّه عليه و آله و سلم ) و على ( عليه السلام ) مىباشند نه ديگران .\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nدليل چهارم : دليل ديگر بر امامت بلا فصل على ( عليه السلام ) حديث شريف و متواتر غدير خم است : شيعه و سنى در حد تواتر نقل كرده‌اند كه وقتى حضرت رسول ( صلّى اللّه عليه و آله و سلم ) از حجة الوداع بر مىگشت به سرزمينى رسيد كه محلّ جدائى نقاط مختلف و سر چهار راهى بود بنام غدير خم و آن روز روز هيجدهم ذيحجه بود آيه آمد :  يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ وَ اللَّهُ يَعْصِمُكَ مِنَ النَّاسِ  پيامبر فرمان داد همه توقف كنند و آنها كه از جلو رفته‌اند بازگردند و آنها كه عقب مانده‌اند برسند سپس فرمان داد منبرى از جهاز شتران بسازند آنگاه كه زمينه فراهم شد به هنگام ظهر بر بالاى منبر رفته و براى مردم خطبه خواند آنگاه على ( عليه السلام ) را طلبيده دست على را گرفت و بالا برد بگونه‌اى كه سفيدى زير بغل پيامبر و على ( عليهما السلام ) نمايان شد بعد فرمود : أيها الناس الست اولى بكم من انفسكم ؟ يعنى آيا من اولى به تصرف نيستم نسبت به شما حتى از جان خودتان ؟ آيا من صاحب اختيار شما نيستم ؟ همه گفتند :\r\nبلى يا رسول اللّه يعنى چرا ، تو صاحب اختيار مائى ، بعد فرمود : فمن كنت مولاه فهذا على مولاه اللّهم وال من والاه و عاد من عاداه و انصر من نصره و اخذل من خذله يعنى آگاه باشيد هر كه من مولاى اويم [ صاحب اختيار 
  ] اين على مولاى او است [ سرپرست او است 
  ] سپس دعا فرمود : بار الها دوست بدار كسى را كه على را دوست بدارد و دشمن بدار كسى را كه با على دشمنى كند و يارى كن كسى را كه على را يارى كند و خوار كن كسى را كه على را خوار كند و اين جمله را سه بار تكرار نمود .\r\nكيفيت استدلال : كلمه مولى در كلام عرب به معانى متعددى آمده از جمله به معناى همسايه آمده ، به معناى آزادكننده و معتق آمده ، به معناى حليف\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nو هم قسم آمده ، به معناى پسر عمو هم آمده و به معناى سرپرست و صاحب اختيار و اولى به تصرف هم آمده كه مشهورترين معنا همين است حال به عقيدهء شيعه كلمه مولى به معناى اولى به تصرف بودن است نه معانى ديگر و شواهدى بر آن داريم :\r\n1 - صدر حديث قرينه است چون فرمود : الست اولى بكم ؟ و اين اولى به معناى اولويت در تصرف است .\r\n2 - در ميان اهل لغت و استعمالات عرب هم مكرر مولى به همين معنا آمده بعنوان مثال در آيه مىفرمايد « النار مولاهم » يعنى النار اولى بهم و يا عرب مىگويد : مولى العبد يعنى كسى كه صاحب اختيار عبد است و از همه كس اولى است به تدبير عبد و تصرف در عبد .\r\n3 - معانى ديگر مولى در مقام صدور حديث مراد نيستند چون عقلائى نيست كه پيامبر در آن هواى داغ و سوزان مردم را نگاهداشته و به آنان بگويد :\r\nهر كس من همسايه اويم اين على همسايهء او است يا هر كه من معتق اويم اين على معتق او است و . . . اينها خنده‌دار است .\r\n4 - بالاخره از دو حال خارج نيست يا اولى به تصرف بودن در حديث تمام مراد است و يا بعض المراد است كه بعض ديگر هم معانى ديگر امّا اينكه همه معانى مراد باشند مستلزم استعمال لفظ مشترك در اكثر از معناى واحد است و محال پس بعض مراد است و از بعض هم تنها معنائى كه ظاهرتر از همه باشد همين اولويت در تصرف است پس حمل بر معانى ديگر وجهى ندارد و قرينه‌اى بر آن نيست . فثبت المطلوب .\r\nدليل پنجم : دليل ديگر بر امامت بلا فصل على ( عليه السلام ) حديث شريف منزلت است كه شيعه و سنى به تواتر آن را از پيامبر نقل كرده‌اند ولى\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nدر كيفيت دلالت آن بر مطلوب اختلاف دارند و حديث اينست كه حضرت ( صلّى اللّه عليه و آله و سلم ) فرمود : انت منى بمنزلة هارون من موسى الّا انه لا نبى بعدى .\r\nكيفيت استدلال : كلمه منزلت خود اسم جنس است و مفيد عموم است يعنى جميع منازلى كه هارون نسبت به موسى داشت تو يا على نسبت به من دارى وانگهى به ما بعد هم اضافه شده و بقول اصوليين مفرد مضاف يا اسم جنس مضاف مفيد عموميت است يعنى جميع منازل و دليل بر عموميت هم صحت استثناء است كه در حديث آمده الّا انه لا نبى بعدى يعنى تنها منزلتى را كه تو ندارى اينست كه پس از من پيامبرى نيست حال اينجا چند صورت متصور است :\r\n1 - منظور حديث يك منزلت از منازل هارون نسبت به موسى باشد اين باطل است چون استثناء دليل بر كثرت و عموميت است و از منزلت واحده استثناء معقول نيست .\r\n2 - منظور حديث چندين منزلت باشد ولى به صورت مجمل و مبهم كه آن بعض منازل كدامند بيان نكرده است اينهم باطل است چون با كلام حكيم سازگار نيست كه بگويد بعض منازل ثابت است مگر نبوت و آن بعض را بيان نكند و مبهم بگذارد بلكه خطاب حكيم بايد راهگشا باشد .\r\n3 - منظور حديث همهء منازل هارون نسبت به موسى باشد و هذا هو الحق و الاستثناء دليله زيرا كه استثناء هميشه از عموم و كليت است مثل اينكه بگويد صد نفر آمدند مگر دو نفر يا بگويد : لزيد على مائة درهم الّا عشرة دنانير و . . . و وقتى اين معنا صحيح شد مىگوئيم : از جمله منازل هارون نسبت به موسى خلافت بود كه اين منزلت هم براى على ( عليه السلام ) ثابت است منتهى هارون قبل از موسى مرد و خلافت بعد از موسى براى او فعليت نيافت\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nبر خلاف على ( عليه السلام ) نسبت به رسول اكرم ( صلّى اللّه عليه و آله و سلم ) .\r\nدليل ششم : استخلاف در مدينه : ظاهرا در غزوه تبوك بود كه پيامبر خدا ( صلّى اللّه عليه و آله و سلم ) على را بعنوان خليفه خود در مدينه گذاشت و خود به جبهه رفت منافقين بلافاصله دست به كار شده و گفتند : پيامبر على را در مدينه گذاشت تا سرپرستى كودكان و زنان را عهده‌دار باشد معلوم مىشود شركت على را در جبهه دوست ندارد و . . . اين خبرهاى فتنه‌انگيز به گوش مولى على ( عليه السلام ) رسيد بلافاصله به حضور پيامبر شرفياب شده عرضه داشت يا رسول اللّه منافقين مىپندارند كه تو مرا در مدينه گذاشتى از باب اينكه خوش نداشتنى من در جبهه باشم و حضور من بر تو گران بود و . . .\r\nحضرت ( صلّى اللّه عليه و آله و سلم ) فرمود : يا على منافقين دروغ مىگويند من تو را جانشين خودم كردم در تمام امورى كه خودم متصدى آنها بودم تا تو در نبود من آنها را انجام دهى و چيزى زمين نماند سپس فرمود : برگرد و جانشين من در مدينه باش ، سپس فرمود : يا على آيا خوش ندارى كه تو از من به منزله هارون از موسى باشى با اين تفاوت كه پيامبرى پس از من نيست .\r\nكيفيت استدلال : على در آن وقت خليفه پيامبر شد در مدينه و از آن پس هم پيامبر تا زنده بود على را از خلافت بر مدينه عزل نكرد پس ولايت حضرت بر اهل مدينه استمرار يافت و غير على كسى بر مدينه حاكم نيست و وقتى كه خلافت ديگران از مدينه منتفى شد از جاهاى ديگر هم منتفى مىشود چون اجماع قائم است كه هر كسى حاكم بود در مدينه هم او حاكم است در جاهاى ديگر فثبت خلافة على ( عليه السلام ) .\r\nاشكال : پيامبر اكرم ( صلّى اللّه عليه و آله و سلم ) غير از على ( عليه السلام ) كسان ديگرى را هم در زمان حيات خويش در مدينه و جاهاى ديگر\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nخليفه خود تعيين كرده بود و در عين حال به عقيدهء شما شيعيان آنها امام و خليفه بعد از رسول ( صلّى اللّه عليه و آله و سلم ) نيستند پس على هم عطف بر آنها باشد .\r\nجواب : نسبت به ديگران برخى را خود رسول ( صلّى اللّه عليه و آله و سلم ) در زمان خويش عزل كرد و بعض ديگر هم كه عزل نشدند احدى از شيعه و سنى قائل به امامت آنها نشده به غير از على ( عليه السلام ) پس حساب على از حساب ديگران جدا است .\r\nدليل هفتم : طبق نقل شيعه و سنى پيامبر ( صلّى اللّه عليه و آله و سلم ) فرموده : يا على انت اخى و وصيى و خليفتى من بعدى و قاضى دينى يعنى اى على تو برادر من و وصيى من و خليفه من پس از من و قاضى دين من هستى كه در متن حديث بر ولايت و امامت على ( عليه السلام ) بعد از پيامبر تصريح شده .\r\nدليل هشتم : به اجماع مسلمين على ( عليه السلام ) بعد از پيامبر ( صلّى اللّه عليه و آله و سلم ) از همهء افراد امت اسلامى از هر جهت و كمالى افضل بود و به حكم عقل و نقل هر كسى افضل الناس بود او اليق الناس به امامت و خلافت بوده و او امام است پس على ( عليه السلام ) امام است :\r\nبيان صغرى : در مسأله هفتم از مسائل باب امامت به تفصيل و با بيست و پنج دليل ثابت خواهد شد .\r\nبيان كبرى : سابقا در بيان مسأله سوم از مسائل امامت ذكر شد كه به حكم عقل تقديم مفضول بر فاضل قبيح است قرآن هم گفته :  أَ فَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّي إِلَّا أَنْ يُهْدى فَما لَكُمْ كَيْفَ تَحْكُمُونَ  .\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nدليل نهم : على ( عليه السلام ) مدّعى امامت بوده و معجزاتى هم بدست او ظاهر گرديده . « صغرى » و هر كسى داراى اين دو خصوصيت باشد پس او امام و جانشين پيامبر است « كبرى » پس على بن أبي طالب وصى و خليفه رسول خدا ( صلّى اللّه عليه و آله و سلم ) است « نتيجه » اثبات صغرى : چنان كه ملاحظه مىكنيد صغراى استدلال دو بخش دارد :\r\n1 - على ( عليه السلام ) مدّعى امامت بوده : اين امر از متواترات تاريخ است و بر كسى پوشيده نيست كه آن حضرت مدّعى امامت پس از رسول اللّه بوده و بهترين شاهد مطلب خطبهء جانسوز شقشقيه است كه با اين جمله شروع مىشود : اما و اللّه لقد تقمصها ابن ابى قحافه . . .\r\n2 - معجزاتى هم بدست حضرتش ( عليه السلام ) به ظهور پيوسته : اين قسمت نيز شواهد بسيارى دارد كه به برخى اشاره مىكنيم :\r\n1 - در ميان همه مسلمين در حد تواتر نقل شده كه حضرت در قضيه جنگ خيبر در قلعه را از جاى كند و بدور انداخت درحالىكه هفتاد انسان تنومند و قوى از جابجائى آن ناتوان بودند و خود فرموده : و اللّه ما قلعت باب خيبر و قذفت به اربعين ذراعا لم تحس به اعضائى بقوة جسدية و لا حركة غذائيه و لكن ايدت بقوة ملكوتيه و نفس بنور ربها مضيئه . « بشارة المصطفى لشيعة المرتضى » .\r\n2 - روزى از روزها حضرتش بر منبر مسجد كوفه براى مردمان خطبه مىخواند ناگهان اژدهاى وارد مسجد شد و مردمان هجوم آوردند تا او را بكشند امام فرمود راهش دهيد راه دادند آمد از منبر بالا رفت و در گوش مولى على\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nچيزى گفت و حضرتش به زبان وى جواب داد و اژدها از مسجد بيرون رفت و غايب شد آنگاه حضرت براى رفع تعجّب ديگران فرمود او از فرمانروايان جن بود كه مسأله‌اى برايش پيش آمده بود از من پرسيد و من جوابش دادم و رفت [ شگفتا از اين منطق كه با پرنده و درنده و گزنده و جن و انسان آشنا است 
  ] .\r\n3 - هنگامى كه حضرت با لشكريان متوجه صفين بود تشنگى بر خود لشكر و حيوانات آنها غلبه نمود حضرت ديرى را ديد و از راهب آب طلب كرد راهب گفت از اينجا تا آب سه فرسخ راهست و در هر يك ماه از براى من اندكى آب مىآورند اگر به شما دهم خود تلف مىشوم ، حضرت ( عليه السلام ) از راه بدر رفته اطراف را ملاحظه نمود و زمينى را نشان داد كه بكنند چون كندند سنگ عظيمى پيدا شد ، فرمود سنگ را برداريد و آب بخوريد خلق كثير بر آن جمع شدند كه سنگ را حركت دهند نتوانستند سيصد كس بودند و عدد لشكريان نود هزار چون همه عاجز آمدند خود از اسب فرود آمده به سر پنجه خيبرگشا آن سنگ را حركت داده برداشت و بدور افكند از زير آن چشمه آبى پيدا شد كه آبش از عسل شيرين‌تر و از يخ سردتر و از برف سفيدتر بود تمام لشكر آب خوردند و حيوانات را آب دادند و مشگها را پر كردند و باز امر نمود كه سنگ را بجاى خود نهند و چون مقدور لشكر نبود خود به نفس نفيس متوجه شده و سنگ را بجاى خود نهاد و خاك بر آن ريختند و چون از صفين مراجعت نمودند يارانى كه همراه بودند هر چند تفحص كردند آن را نيافتند و راهب از دير فرود آمد پرسيد كه اين شخص نبى است گفتند نه وصى نبى است پس به خدمت حضرت شتافته و مسلمان شد و گفت از پدران بما رسيده بود كه در حوالى اين دير آبيست و از آن نشان ندهد مگر نبى يا وصى نبى و پدر من در آرزوى ديدن اين سرور مدتها درين دير بسر برده و اين دولت نصيب من شد پس به خدمت\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nآن حضرت به صفين رفت و شهادت يافت . « منقول از حديقه الشيعة ص 190 » .\r\n4 - هنگامى كه پيامبر خدا براى غزوهء بنى المصطلق حركت كرد جنيان خواستند به او آسيب رسانند على بن أبي طالب ( عليه السلام ) با آنها به جنگ برخاسته و گروههاى زيادى از آنان را هلاك ساخت .\r\n5 - خورشيد براى حضرتش دو بار برگشت همانگونه كه براى يوشع بن نون برگشت .\r\nاثبات كبرى : هر كسى چنين باشد او امام است و صادق زيرا اگر كاذب بود خداوند بدست او معجزه ظاهر نمىكرد تا القاء در هلاكت محقق نشود .\r\nپس على ( عليه السلام ) امام پس از پيامبر است .\r\nدليل دهم : غير از على ( عليه السلام ) هيچ‌كدام از كسانى كه در حقشان ادعاى امامت شده از قبيل ابو بكر و عباس لايق مقام امامت نبودند بدليل اينكه قبل از ظهور و بعثت پيامبر اكرم كافر بودند و هر كافرى ظالم به نفس خويش و هر ظالمى به مقام امامت نرسد چون قرآن فرموده :  لا يَنالُ عَهْدِي الظَّالِمِينَ  و مراد از عهد به قرينه صدر آيه امامت است چون خداوند به ابراهيم فرمود :  إِنِّي جاعِلُكَ لِلنَّاسِ إِماماً  وى پرسيد : و من ذريتى ؟\r\nخطاب آمد كه عهد من يعنى مقام والاى امامت به ستمگران نمىرسد پس امامت در على ( عليه السلام ) منحصر مىشود .\r\nدليل يازدهم : قرآن فرموده :  يا أَيُّهَا الَّذِينَ آمَنُوا اتَّقُوا اللَّهَ وَ كُونُوا مَعَ الصَّادِقِينَ  .\r\nكيفيت استدلال : قرآن ما را امر فرموده كه با صادقين باشيم و منظور از صادقين عبارتند از كسانى كه معلوم و مسلم الصدق باشند زيرا كه غير معلوم\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nالصدق بقول مطلق واجب الاتباع نيست و كسى كه صدق از او معلوم و مقطوع باشد غير از معصوم كسى نخواهد بود پس مصاديق بارزهء آيه مذكور ائمه ( عليهم السلام ) هستند .\r\nدليل دوازدهم : قرآن فرموده :  يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  .\r\nكيفيت استدلال : خداوند در اين آيه ما را امر نموده كه از اولى الامر اطاعت كنيم و هيچ قيد و شرطى هم نگذاشته و كسى كه بقول مطلق و در همه جا واجب الاطاعة باشد غير از معصوم كسى نيست زيرا غير معصوم اولويتى ندارد كه در همهء امور قولا و فعلا واجب الاتباع باشد و معصوم هم بالاجماع غير از على ( عليه السلام ) كسى نبوده پس معين مىشود در على و اولاد معصوم آن حضرت ( عليهم السلام ) .\r\nدر خاتمه : همانطور كه مىدانيد : منابع استدلال عبارتند از : كتاب و سنت و اجماع و عقل ، امّا از اجماع بر امامت نه ما مىتوانيم استدلال كنيم و نه اهل سنت چون اجماع كلّ امت نه بر خلافت ابى بكر بوده و نه بر امامت بلا فصل على ( عليه السلام ) ولى از منابع سه‌گانه ديگر به خوبى مىتوان استفاده كرد كه جناب خواجهء طوسى اين سه دسته ادله را همراه هم ذكر فرموده و مناسبتر رعايت ترتيب ذيل است :\r\n1 - استدلال از آيات قرآن بر امامت بلا فصل على ( عليه السلام ) كه دليل سوّم و دهم و يازدهم و دوازدهم بود و در كتاب ارزندهء كلم الطيب صد آيه در اين رابطه ذكر شده .\r\n2 - استدلال از سنت متواترهء نبويه بر خلافت بلا فصل على ( عليه السلام ) كه دليل دوّم و چهارم و پنجم و ششم و هفتم و روايات ديگرى كه ذكر\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nنشد .\r\n3 - استدلال از حكم عقل كه دليل اوّل و دليل هشتم و نهم بود كه خود بحثى علىحده و قابل توجه است .\r\n\r\n","description":"","footnote":"","page_name":" 441 ","page_number":441},
  {"content":"\r\n\r\n\r\n( مسأله ششم ) ( مطاعن خلفاء ثلاث )\r\nدر اين بخش در حدود بيست و شش دليل داريم مبنى بر اينكه غير از على ( عليه السلام ) ديگران شايسته امامت پس از پيامبر نبودند و اين ادلّه را تحت عنوان مطاعن خلفاء ثلاث عنوان مىكنيم و مجموعا چهار قسمت مىشود :\r\n1 - مطاعن مشتركه 2 - مطاعن مختصه به خليفهء اوّل 3 - مطاعن خليفه دوم 4 - مطاعن خليفه سوم امّا مطاعن مشتركه : هر كدام از خلفاء ثلاث قبل از بعثت پيامبر اسلام كافر بودند و هر كافرى ظالم است به نفس خويش و هر ظالمى اهليت مقام امامت را ندارد چون قرآن گفته :  لا يَنالُ عَهْدِي الظَّالِمِينَ  .\r\n\r\n( مطاعن خليفهء اوّل )\r\n1 - خليفهء اوّل در مسأله ارث بردن از پيامبر با قرآن مخالفت نموده و شخصى كه با صريح قرآن مخالفت كند او لايق مقام خلافت نيست .\r\nتوضيح اينكه : وقتى پيامبر ( صلّى اللّه عليه و آله و سلم ) از دنيا رفت و فرزند ابى قحافه در ظاهر به مقام خلافت رسيد مانع شد از اينكه فرزند پيامبر ( صلّى اللّه عليه و آله و سلم ) يعنى صديقهء طاهره سلام اللّه عليها از پيامبر ارث ببرد و مدّعى شد كه من از پيامبر شنيده‌ام كه مىفرمود : « نحن معاشر الانبياء لا نورث ، ما تركناه صدقه » و طبق اين حديث اموال انبياء صدقه است پس به\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nارث فرد خاصى در نمىآيد ، درحالىكه اين سخن خليفه اوّل داراى چندين اشكال است :\r\nالف : با عمومات آيات ارث منافات دارد چون آيات ارث عامند در اينكه هر فرزندى از پدر ارث مىبرد ولى خليفه اول گفت فاطمه از پيامبر ارث نمىبرد درحالىكه عمومات شامل پيامبر ( صلّى اللّه عليه و آله و سلم ) هم مىشود .\r\nب : با نص قرآن هم منافات دارد كه مىگويد :  وَ وَرِثَ سُلَيْمانُ داوُدَ  « نمل / 16 » يعنى سليمان از داود ارث برد درحالىكه همه مىدانيم هم داود و هم سليمان پيامبر بودند .\r\nج : بازهم با نص قرآن منافات دارد كه مىگويد :  يَرِثُنِي وَ يَرِثُ مِنْ آلِ يَعْقُوبَ  « مريم / 6 » يعنى خدايا به من كه زكريا هستم فرزندى عطا كن كه وارث من باشد كه يحيى بود و همه مىدانيم كه هم زكريا و هم يحيى هر دو پيامبر بودند پس چگونه پيامبران وارث ندارند ؟ ! د : از خود فاطمه ( عليها السلام ) نقل شده كه فرمود : اى ابا بكر آيا تو از پدرت ارث مىبرى ولى من از پدرم ارث نمىبرم ؟ حقّا كه سخن افترا و دروغى آورده‌اى .\r\nه : علاوه بر مخالفت با قرآن ، حديثى كه خليفه نقل نموده خبر واحدى است كه تنها از زبان او شنيده شده و احدى از صحابه با وى در اين سخن موافقت ننموده‌اند آنگاه چگونه با خبر واحد كذائى مىتوان به جنگ نصوص متواتره قرآنى رفت ؟\r\nو : اشكال ديگر اينست كه چگونه معقول است كه پيامبر اين حديث را براى غير وارث خود يعنى خليفه اوّل فرموده است ولى از ورثهء خود يعنى فاطمه يا على يا عباس مخفى داشته است ؟ .\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nز : اگر اين حديث صحيح بود هرگز على ( عليه السلام ) شمشير پيامبر و مركب آن حضرت و عمامهء وى را نزد خود نگاه نمىداشت چون باتفاق دوست و دشمن على ( عليه السلام ) در عمل به دستورات دين اسبق بود .\r\nح : اگر اين حديث صحيح بود هرگز على ( عليه السلام ) با عباس پس از وفات فاطمه بر سر اموال اختصاصى پيامبر يعنى همان شمشير و عمامه و . . .\r\nمنازعه ننموده و خود ابى بكر به نفع على ( عليه السلام ) حكم نمىكرد .\r\nط : در جاى ديگر روايت شده كه فاطمه ( عليها السلام ) به خليفه اول گفت : آيا تو وارث پيامبرى يا اهل بيت آن حضرت ؟ خليفه گفت : خير اهل او وارث اويند ، فاطمه ( عليها السلام ) فرمود : پس چرا مانع شدى از اينكه ما ارث ببريم ؟ خليفه گفت : من از پيامبر شنيدم كه مىفرمود : خداوند هرگاه به پيامبرى مال و طعامى بدهد آن اموال از آن ولى امر پس از پيامبر خواهد بود ! ! شگفتا يك جا مىگويد : اموال انبياء صدقه است جاى ديگر مىگويد : از آن وارث پيامبر است و جاى سوم مىگويد : از آن خليفه بعدى است آيا اين تناقض‌گوئيها خود بهترين شاهد بر كذب و جعلى بودن اين حديث نيست ؟ .\r\n2 - هنگامى كه خليفه اول به خلافت رسيد فدك را از دست فرزند رسول خدا ( صلّى اللّه عليه و آله و سلم ) يعنى زهرا ( عليها السلام ) گرفت و وقتى كه فاطمه ( عليها السلام ) ادعا نمود كه فدك از آن من است و پيامبر آن را به من هديه كرده خليفه او را تصديق ننمود و به گفتار او اعتماد ننمود بلكه شاهد خواست درحالىكه فاطمه ( عليها السلام ) معصومه از گناه بوده و خود خليفه مىدانست كه او سيده زنان اهل بهشت است و هنگامى هم كه حضرت دو شاهد اقامه كرد يكى على ( عليه السلام ) و ديگرى ام ايمن ، خليفه گفت اين قبول نيست يا بايد دو تا مرد شاهد بياورى و يا دو زن نه يك مرد و يك زن [ درحالىكه اين مخالفت صريح قرآن است 
  ] از طرف ديگر وقتى زنان پيامبر ادّعا نمودند\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nكه حجره‌هائى كه در آنها ساكن بودند از آن خودشان است خليفه بدون معطلى آنها را تصديق نموده و حجرات آنها را صدقه قرار نداد و اين حق‌كشيها باعث شد كه وقتى عمر بن عبد العزيز به خلافت رسيد فرمان داد و فدك را به اولاد على ( عليه السلام ) برگرداندند .\r\n3 - هنگامى كه وفات فاطمه ( عليها السلام ) نزديك شد وصيت نمود كه يا على مرا شب غسل بده و شب دفن كن و شب كفن كن زيرا نمىخواهم كسانى كه به من ظلم كردند [ خليفه اول و . . . 
  ] در تشييع جنازهء من و در نماز بر جنازه من حاضر شوند و على ( عليه السلام ) هم طبق وصيت حضرتش را شبانه دفن نمود و چهل صورت قبر درست كرد تا قابل تشخيص نباشد و دشمنان نتوانند بر قبر حضرت هم نماز بگذارند و از آن تاريخ تا به امروز هم قبر فاطمه ( عليها السلام ) مخفى است .\r\n4 - به اعتراف شيعه و سنى خود خليفه اول در داستان شگفت‌انگيز سقيفه گفت :\r\nاقيلونى و لست بخيركم و على فيكم يعنى مرا رها كنيد و بيعت بر خلافت را اقاله و فسخ كنيد و پس بگيريد زيرا كه من بهترين شما نيستم درحالىكه على ( عليه السلام ) در ميان شما است حال اين خبر از دو حال خارج نيست :\r\n1 - يا حق و صدق است يعنى خليفه راست مىگفت پس به اعتراف خود او صلاحيت امامت را نداشته [ اقرار العقلاء على انفسهم نافذ 
  ] .\r\n2 - و يا كذب است و خليفه بدروغ چنين گفته كه در اين صورت عدم صلاحيت او روشنتر خواهد بود چون آدم دروغگو فاسق است و الفاسق ليس به امام .\r\n5 - به اعتراف دوست و دشمن خود خليفه اوّل پس از خليفه شدن گفت :\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nمن والى و سرپرستى شما را به عهده گرفتم درحالىكه بهترين شما نيستم ، هان آگاه باشيد : اگر من مستقيم و در مسير صحيح بودم از من متابعت كنيد و اگر اعوجاج و كج‌روى داشتم پس مرا راست كنيد و به صراط مستقيم برگردانيد زيرا كه مرا شيطانى است كه هنگامهء غضب عارض شده و مرا از راه راست خارج مىكند ، هان آگاه باشيد : هنگامى كه مرا در حال غضب مشاهده نموديد پس از من اجتناب كنيد و به سخنانم گوش ندهيد تا مبادا تحت تأثير شيطان شما را به راهى بكشانم .\r\nاين سخنان بوضوح دلالت دارند بر اينكه شيطان در موارد زيادى بر او عارض شده و چنين كسى شايسته خلافت مطلقه الهيه نيست .\r\n6 - خليفه دوّم كه نزد اهل سنت مورد قبول است در حق خليفه اوّل گفته : بيعت و خلافت خليفه اول نسنجيده و ناگهانى بود خداوند مسلمين را از شر اين بيعت نگاهدارد و هر كسى به مثل اين بيعت برگردد بايد او را بكشيد ، ملاحظه مىكنيد كه باعتراف خود خليفه ثانى بيعت با ابى بكر امرى خطا بوده و مثل چنين كارى اگر از كسى دوباره سر زند با او مقاتله بايد كرد حال اين بزرگترين مذمت و تخطئه چنين بيعتى به شمار مىآيد .\r\n7 - هنگامى كه مرگ خليفهء اوّل نزديك شد گفت : كاش من از رسول خدا ( صلّى اللّه عليه و آله و سلم ) پرسيده بودم كه آيا انصار را هم در مسأله خلافت حقى بود يا اين حق از آن مهاجرين بود ؟ و گفت : اى كاش در سقيفهء بنى ساعده با يكى از دو نفر [ عمر بن خطاب و ابو عبيده جراح 
  ] دست بيعت داده بودم و او مىشد امير و من وزير و مشاور مىشدم ، حال اين سخنان به خوبى دلالت دارند بر اينكه خليفه اول مردّد بود كه آيا مستحق مقام امامت هست يا خير ؟ و نيز وى ديگران را از خود اولى مىدانست بر امر خلافت پس كجا صالح للامامة است ؟ .\r\n\r\n","description":"","footnote":"","page_name":" 446 ","page_number":446},
  {"content":"\r\n\r\n8 - به عقيدهء خود اهل سنت پيامبر ( صلّى اللّه عليه و آله و سلم ) از دنيا رفت درحالىكه فردى را به جانشينى خود انتخاب نكرد و قانون انتخابات عملى نشد درحالىكه ابو بكر در هنگام مرگ عمر بن خطاب را به جانشينى خود انتخاب نمود و اين مخالفت با سيرهء پيامبر است به عقيده آنها درحالىكه فعل النبى حجت است و نيز مخالفت كرد با پيامبر در اينكه به جانشينى خود انتخاب كرد كسى را كه پيامبر او را عزل كرده بود .\r\nتوضيح اينكه : خليفه اوّل ، عمر بن خطاب را به جانشينى خود برگزيد درحالىكه پيامبر ولايت هيچ امرى را به عمر نسپرد مگر در مسأله جنگ خيبر كه پرچم را بدست او داد ولى او در حال كارزار پرچم را افكنده و فرار كرد و نيز در مسأله زكوات او را متولى ساخت و عباس عموى پيامبر به پيامبر ( صلّى اللّه عليه و آله و سلم ) شكايت برده و حضرتش عمر را عزل فرمود و نيز صحابه بر ابى بكر اعتراض كردند حتى طلحه گفت : تو بر ما انسان خشن و درشت‌خوئى را مسلط ساختى اينها همه نشان مىدهد كه خليفه اول با فعل نبى مخالفت كرده و لايق امامت نيست .\r\n9 - هر يك از خليفه اول و دوم و سوم از دستور پيامبر سر پيچى نمودند آنگاه كه حضرت در مرض وفات بود و لحظه به لحظه حال حضرتش وخيمتر مىشد لشكرى به فرماندهى اسامة ترتيب داد كه خلفاء ثلاث هم در ميان لشكر بودند و دستور داد تا از اسامه متابعت كنند و با او به جبهه جنگ روند و غرض اصلى هم اين بود كه در اين لحظات حساس و سرنوشت‌ساز آنها در مدينه نمانده و پس از پيامبر زمام امر خلافت را بدست نگيرند ولى آنها تخلف كرده و در مدينه ماندند تا به اغراض پليد خود جامه عمل پوشيدند و نخستين قدم را در مسير تفرقه امت اسلامى برداشتند با اينكه قرآن مىگويد :  أَطِيعُوا اللَّهَ وَ أَطِيعُوا الرَّسُولَ  ولى آنها نكردند .\r\n\r\n","description":"","footnote":"","page_name":" 447 ","page_number":447},
  {"content":"\r\n\r\n10 - خليفه اول در تمام مدت رسالت رسول اكرم ( صلّى اللّه عليه و آله ) يعنى بيست و سه سال هيچ امرى را متولى نشد و پيامبر او را متولى نساخت مگر در يك مورد و آن هم وقتى كه سورهء برائت نازل شد پيامبر ابو بكر را سرپرست حجاج نموده و فرمان داد تا با مسلمانها به حج رفته و سورهء برائت از مشركين را در مكه بخواند ولى هنگامى كه مقدارى از راه را رفته بودند جناب جبرئيل امين ( عليه السلام ) نازل گرديده عرضه داشت حقتعالى سلامت رسانده و فرمان داده كه سوره را از دست خليفه اول بگيرى و خودت يا يكى از منسوبينت آن را در موسم حج براى مردم بخوانيد پيامبر ( صلّى اللّه عليه و آله و سلم ) على ( عليه السلام ) را فرستاده و او را سرپرست حجاج نموده و سوره را از دست ابو بكر گرفت حال انسانى كه لايق نيست كه براى مدتى كوتاه امر سرپرستى حجاج را عهده‌دار شود چگونه قابل است كه پس از پيامبر زمام امر كل امت اسلامى را به عهده بگيرد ؟ و كسى كه بر ابلاغ يك سوره به دو اعتماد نشود چگونه براى امر خطير امامت امت اسلامى به دو اعتماد توان كردن ؟ .\r\n11 - سابقا ثابت شد كه امام حافظ شريعت است و فلسفه وجوديش حفظ احكام الهى از گزند حوادث است و چنين كسى بايد نسبت به كوچكترين مسائل اسلامى آگاهى كامل داشته باشد درحالىكه خليفه اوّل نسبت به روشنترين احكام اسلامى وقوف نداشته پس لايق مقام امامت نيست اينك چند نمونه از ندانم‌كارىهاى وى را بر مىشمريم :\r\nالف : هنگامى كه دزدى را پيش وى آوردند دستور داد تا دست چپ او را بريدند درحالىكه اين خلاف شرع است و شرعا در مرحله اوّل انگشتان دست راست بايد بريده شود .\r\nب : هنگامى كه فجأه سلمى را كه از مرتدين مدينه بود آوردند خليفه دستور داد كه وى را به بقيع برده و در آتش بيفكنند و او را بسوزانند\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nدرحالىكه پيامبر فرموده : لا يعذب بالنار الّا رب النار يعنى معذب نمىشود در آتش مگر كسى كه خود آتش را برافروخته .\r\nج : هنگامى كه راجع به كلالة يعنى ميراث برادران و خواهران ميت از او سؤال شد جواب داد : من نمىدانم سپس گفت : در اين مسأله به راى خويش فتوا مىدهم آنگاه اگر تصادفا مطابق واقع بود كه خدا مرا هدايت كرده و اگر خطا بود از من و شيطان است درحالىكه فتواى به رأى باطل است .\r\nد : هنگامى كه جدّه‌اى از خليفه راجع به ميراث خويش پرسيد خليفه گفت : راجع به ارث جدّهء ميت در قرآن و سنت چيزى نديده‌ام فعلا برو به منزلت تا من از صحابه بپرسم آنگاه مغيرة شعبه به وى خبر داد كه پيامبر اكرم به جدّه ميت 1 / 6 مىدادند . و از اين نمونه‌ها فراوان است كه تو خود حديث مفصل بخوان از اين مجمل .\r\nه : خالد بن وليد ، مالك بن نويره را كشت و همان شب با همسر مالك همبستر شد و زنا كرد ولى خليفه نه حدّ زنا بر او جارى ساخته و نه از باب قصاص به كشتن او اقدام نمود و وقتى عمر اعتراض كرد كه بايد قصاص كنى ابو بكر گفت : خالد شمشير اسلام است و من در غلاف نمىكنم شمشيرى را كه خداوند عليه كفار از نيام بر كشيده و تفصيل اين قصه را در جلد سوم شرح اصول آورده‌ام در باب قياس .\r\n12 - خليفه اول در بيت رسول خدا ( صلّى اللّه عليه و آله و سلم ) دفن گرديد درحالىكه خداوند نهى كرده از ورود در بيت پيامبر بدون اذن در حال حيات حضرت تا چه رسد به پس از ممات ، همچنين هنگامى كه على بن أبي طالب ( عليه السلام ) از بيعت با خليفه اول امتناع نمود عدّه‌اى را فرستاده در خانهء على را آتش زدند درحالىكه ميان خانه فاطمه و حسنين و گروهى از بنى هاشم بودند و على ( عليه السلام ) را به زور بيرون كشيدند براى بيعت\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nو فاطمه ( عليها السلام ) را كتك زدند تا فرزندش محسن سقط شد . همچنين هنگامى كه با ابو بكر بيعت شد وارد مسجد شده بالاى منبر رسول خدا ( صلّى اللّه عليه و آله و سلم ) رفت ولى حسنين ( عليهما السلام ) بر او اعتراض كرده و بگفتند : هذا مقام جدنا لست له اهلا و همين خليفه در دم مرگ گفت : كاش در خانه فاطمه را آتش نمىزدم و به حضرتش بىحرمتى نمىكردم كه اين ندامت‌ها و اعترافها دليل بر اينست كه كار خود را خطا مىدانست اينها شمه‌اى از فضائل و كمالات خليفهء اوّل بود .\r\n\r\n( مطاعن خليفه دوّم )\r\nو امّا پاره‌اى از مطاعن دوّمى را بازگو كنيم كه مشت نمونه خروار است :\r\n1 - نادانى وى نسبت به معيارهاى قضائى اسلام :\r\nروزى زنى را به نزد خليفهء ثانى آوردند كه زنا داده بود و ضمنا حامله هم بود خليفه بلافاصله فرمان داد او را سنگسار كنند على ( عليه السلام ) فرمود :\r\nاگر تو بر خود اين زن سلطه دارى و مىخواهى حدّ الهى را درباره‌اش اجرا كنى نسبت به فرزندى كه در رحم مادر است حقى ندارى پس بايد صبر كنى تا وضع حمل كند اينجا بود كه خليفه گفت : لو لا على لهلك عمر .\r\nو باز روزى زن ديوانه‌اى را به نزد خليفه ثانى آوردند كه زنا داده بود خليفه بلافاصله فرمان داد او را سنگسار كنند على بن أبي طالب ( عليه السلام ) فرمود : مگر نميدانى كه قلم تكليف از ديوانگان برداشته شده و تا افاقه پيدا نكنند حكمى ندارد پس خوددارى كن باز خليفه گفت : لو لا على لهلك عمر .\r\nحال انسانى كه اولىترين مسائل اسلامى را نمىداند چگونه استحقاق مقام امامت دارد ؟ .\r\n\r\n","description":"","footnote":"","page_name":" 450 ","page_number":450},
  {"content":"\r\n\r\n2 - بىاطلاعى و بىتوجهى وى نسبت به قرآن :\r\nهنگامى كه پيامبر از دنيا رفت خليفه ثانى در ميان كوچه‌هاى مدينه راه افتاده و شعار مىداد كه به خدا سوگند محمد ( صلّى اللّه عليه و آله و سلم ) نمرده و از دنيا نرفته است مگر اينكه بدين وسيله دوست و دشمن خود را معلوم كند در اين ميان خليفه اوّل به او رسيده و گفت : مگر نمىدانى كه قرآن گفته :  إِنَّكَ مَيِّتٌ وَ إِنَّهُمْ مَيِّتُونَ  و نيز گفته :  أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ . . .  ؟ خليفه دوم گفت : گويا اين آيه اصلا به گوشم نخورده و الان يقين كردم كه پيامبر مرده است .\r\nحال انسانى كه اين قدر از قرآن بيگانه است چگونه لايق امامت بوده و حافظ دستورات قرآن باشد ؟ ! .\r\n3 - روزى خليفه دوّم بر منبر نشسته خطبه مىخواند و ضمن سخنرانى گفت : أيها الناس آگاه باشيد هر كس در مهريه دخترش افراط و زياده روى كند يعنى بيش از پانصد درهم و بقولى بيش از چهار صد درهم مهريه قرار دهد من زياده را به بيت المال بر مىگردانم در اين بين از پاى منبر زنى برخاسته و گفت : آقاى خليفه چگونه چيزى را كه خداى براى ما زنها حلال نموده تو ممانعت مىكنى ؟ مگر قرآن نگفته :  وَ آتَيْتُمْ إِحْداهُنَّ قِنْطاراً  [ قنطار بالاترين مقدار متداول آن عصر بوده يعنى طلاها و اموال فراوان و انباشته شده 
  ] خليفه گفت : همگان از عمر داناترند حتّى زنهاى پشت پرده . شگفتا ! كسى كه چنين مطالب روشنى بر او پوشيده مىماند چگونه لايق امامت باشد ؟ ! .\r\n4 - خليفه ثانى از بيت المال كه حقوق همه مسلمانها بود و بايد بطور مساوى ميان آنها قسمت مىشد ساليانه ده هزار درهم به همسران پيامبر يعنى عايشه و حفصه [ دختران ابو بكر و عمر 
  ] مىداد و خود يك بار هشتاد هزار درهم از\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nبيت المال اخّاذى نمود و هنگامى كه مسلمانها بر او اعتراض نمودند گفت : اينها را به عنوان قرض گرفته است ، ولى از طرف ديگر خمس را كه حق مسلّم اهل البيت ( عليهم السلام ) بود و قرآن گفته :  وَ اعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّهِ خُمُسَهُ وَ لِلرَّسُولِ وَ لِذِي الْقُرْبى . . .  مانع شده و اجازه نداد كه به اهل بيت ( عليهم السلام ) داده شود ، عجبا از انسانى كه در دين خدا هر گونه مىخواهد مىتازد .\r\n5 - برخى ديگر از خلافكاريها و نادانيها و بدعتهاى خليفهء ثانى :\r\nوى در مورد ميراث جدّ صد جور و يا نود گونه فتوا داده و قضاوت نموده است و اين نشانه قلت معرفت وى به روشنترين احكام دين است .\r\nوى در تقسيم بيت المال و عطايا بعضى را بر بعض ديگر برترى مىداد درحالىكه پيامبر اكرم دستور داده بود كه بايد رعايت مساوات را نمود .\r\nوى صريحا گفت : متعتان كانتا على عهد رسول اللّه انا انهى انهما و اعاقب عليهما يكى حج تمتع بود كه پيامبر آن را از حج قران و افراد برتر مىدانست و ديگرى عقد موقت زنها و يا نكاح منقطع بود كه در زمان پيامبر مشروع بود و انسانهائى هم از همين راه متولد شده بودند .\r\n6 - عمر در هنگام مرگ شورائى را مركب از شش نفر ذيل معرفى نمود :\r\n1 - على ( عليه السلام ) 2 - عثمان 3 - طلحه 4 - زبير 5 - سعد بن ابى وقاص 6 - عبد الرحمن بن عوف و گفت بايد اين شش نفر از پيش خود يك نفرشان را تعيين كنند و در اين تعيين شورا هم با پيامبر مخالفت كرد و هم با خليفه اوّل امّا با پيامبر چون به اعتقاد آنها پيامبر از دنيا رفت درحالىكه جانشينى براى خود معين نكرده بوده اختيار و انتخاب مردم ملاك شد ولى خليفه ثانى تعيين كرد امّا با خليفه اوّل چون\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nخليفه اوّل شورائى نداشت ولى دوّمى اختراع كرد و بعد گفت : هر كدام از شش نفر عيوبى دارند :\r\nامّا عثمان : عيب او حيف و ميل اموال بيت المال و تقسيم آن ميان نور چشميها است .\r\nو امّا طلحه : عيب او آنست كه هم مسرف و هم كثير الجماع است .\r\nو امّا زبير : تندخو است و به درد امامت نمىخورد .\r\nو امّا سعد : انسان ترسو و بزدلى است و حال آنكه خليفه بايد شجاع باشد .\r\nو امّا عبد الرحمن : انسان سست رأيى است درحالىكه خليفه بايد قوى الرأى باشد .\r\nو امّا على ( عليه السلام ) : مزاح است و حال آنكه خليفه بايد جدّى و مصمم باشد .\r\nسپس گفت : من خوش ندارم كه پس از مردن هم زمام امر مسلمين و مسئوليت آنها را به گردن بگيرم آنگونه كه در حال حيات گرفتم ولى با اين سخن مخالفت كرده و اين قلاده را به گردن آويخت و امامت پس از خود را ميان شش نفر فوق قرار داد سپس سخن خويش را نقض كرده و ميان چهار نفر قرار داد سپس ميان سه نفر و سپس در يك نفر و اختيار را به عبد الرحمن سپرد با اينكه قبلا اعتراف كرده بود كه او ضعيف الرأى است سپس گفت : اگر على و عثمان بر امرى اجتماع كردند و گفتند فلانى خليفه باشد حق همان است ولى مىدانست كه آن دو بر امرى مجتمع نخواهند شد سپس گفت : اگر آن شش نفر سه نفر سه نفر شدند حق با آن سه نفرى است كه عبد الرحمن بن عوف در ميان آنها باشد و اين را با علم به اين مطلب كه عبد الرحمن عثمان را بر ديگرى ترجيح نمىدهد مىگفت ، سپس فرمان داد كه اگر اين شش نفر تا سه\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nروز با فردى از آنها بيعت نكردند گردن همه را بزنيد .\r\nشگفتا ! اين چه بازيى است كه با دين خدا و مسائل اساسى دين انجام مىدهند واى بر حال كسانى كه گرد تعصب جلو چشمان آنها را گرفته و نمىتوانند حقيقت را ببينند .\r\n7 - حضرت زهرا ( عليها السلام ) مدت مديدى با خليفه اوّل بر سر جريان فدك گفتگو و مباحثه نمود تا بالاخره ابو بكر قانع شده و فدك را به حضرت برگردانيد و نامه‌اى هم به عنوان سند نوشت ولى هنگامى كه ، حضرت در وسط كوچه مىرفت با عمر برخورد نموده عمر پرسيد : از كجا مىآئى ؟\r\nحضرت داستان خود را گفت ، خليفه ثانى بلافاصله نامه را از دست فاطمه چنگ زده و پاره كرد سپس وارد بر ابو بكر شده و او را بر اين امر عتاب نمود سپس هر دو تصميم گرفتند كه زهرا را از حق مسلم خود يعنى فدك ممانعت كنند .\r\n\r\n( مطاعن خليفه سوم )\r\nاينك گوشه‌اى از مطاعن خليفه سوم را بازگو مىكنيم :\r\n1 - عثمان بسيارى از مسلمانانى را كه فسق آنها اظهر من الشمس بود بر مردم حاكم و فرماندار و استاندار ساخت و ولايت و استاندارى را ميان بستگان خويش قسمت نمود درحالىكه عمر وى را از اين عمل نهى نموده بود ولى عثمان اعتنا نكرده و وليد بن عقبه را كه قرآن او را فاسق خوانده و گفته :  إِنْ جاءَكُمْ فاسِقٌ بِنَبَإٍ فَتَبَيَّنُوا  حاكم كوفه گردانيد تا آنجا كه علنا شراب خورده و با حالت مستى وارد محراب شد و براى مردم امامت جماعت نمود و نيز سعيد بن عاص را براى مدتى بر كوفه مسلط و حاكم قرار داد و آن قدر فسق و فجور از او بوقوع پيوست كه مردم كوفه به تنگ آمده و او را از شهر\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nبيرون كردند و نيز عبد اللّه بن ابى سرح را حاكم ديار مصر قرار داد و آن قدر ظلم و ستم از او بوقوع پيوست كه اهل مصر نامه‌ها به عثمان نوشته و داد خواهيها كردند تا عثمان مجبور شد در ظاهر عبد اللّه را از ولايت مصر عزل كند ولى مخفيانه به او نامه نوشت كه بر ولايت مصر باقى باشد و به عبد اللّه فرمان داد تا محمد بن ابى بكر را به قتل برساند و نيز معاوية بن ابى سفيان را بر شام مستولى نمود و جناياتى از وى سر زد كه روى تاريخ را سياه نموده است .\r\n2 - عثمان نور چشمى زياد داشت و نزديكان و بستگان سببى و نسبى خويش را از بيت المال انفاقها مىنمود به عنوان نمونه به چهار نفر از قريش كه دامادهاى عثمان بودند در هنگام ازدواج چهار صد هزار دينار از بيت المال مسلمين بخشيد و نيز وقتى كه مروان حكم افريقا را فتح نموده و به اسلام دعوت كرد يك ميليون درهم از بيت المال به او داد درحالىكه قبل از او خليفه دوم يا اول يا پيامبر اكرم چنين نمىكردند و بلكه به قدر استحقاق به هر رزمنده‌اى مىدادند .\r\n3 - عثمان زمينهاى زيادى را كه حاصلخيز و گرانبها بودند براى خود غرق كرد و مسلمانان را از استفاده از آنها ممانعت نمود درحالىكه رسول اكرم فرموده بود : مردمان در آب و چراگاه و نار مساوىاند .\r\n4 - عثمان با صحابى بزرگ رسول خدا ( صلّى اللّه عليه و آله و سلم ) اعمالى انجام داد كه هرگز مشروع نبود بعنوان مثال : وى همهء قرآنها را سوزانده و وقتى عبد اللّه بن مسعود امتناع نموده و مصحف خويش را نداد عثمان آمده و به زور از وى مصحف را گرفته و بسوزاند و خود ابن مسعود را آن قدر زد تا مرد و ابن مسعود از كسانى بود كه هميشه بر عثمان اعتراض داشته و او را تكفير مىنمود همچنين عمّار ياسر را بقدرى كتك زد تا باد فتق پيدا كرد و عمار هم از معترضين بر عثمان بوده و وقتى عثمان كشته شد عمار گفت :\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nقتلناه كافرا و نيز جناب أبي ذر را از شام احضار نموده و كتك مفصلى زده و او را بسوى ربذه تبعيد نمود درحالىكه اينان در نزد پيامبر بسيار مقرب بودند .\r\n5 - عثمان حدود الهى را معطل گزارده و اجرا نمىنمود و چنين كسى صلاحيت امامت را ندارد به عنوان نمونه شخصى به نام هرمزان متهم بود كه او أبو لؤلؤ را وادار ساخته تا عمر را بكشد ولى وقتى هرمزان مسلمان شد عبد اللّه بن عمر به بهانه قتل پدرش هرمزان را كشت و عثمان قصاص ننمود و لذا هنگامى كه على ( عليه السلام ) به خلافت رسيد فرمان داد تا عبد اللّه بن عمر را بياورند و حدّ قصاص جارى شود ولى عبد اللّه گريخته و به معاويه در شام پيوست و نيز هنگامى كه وليد بن عقبه شراب خورده و عثمان از حدّ شرعى او صرفنظر نمود على ( عليه السلام ) فرمود : تا من هستم نخواهم گذاشت حدود الهى معطل بماند و وى را حدّ زد .\r\n6 - وقتى مردم هجوم آورده و عثمان را محاصره نمودند صحابه بزرگ رسول خدا ممانعت ننمودند چون مىدانستند كه عثمان مستحق قتل است و الّا هرآينه ممانعت مىكردند و على ( عليه السلام ) فرمود : خدا عثمان را بدست اين مردم خشمگين كشت و آن قدر مردم غضبناك بودند كه پس از قتل هم تا سه روز نگذاشتند جنازه عثمان به خاك سپرده شود و نيز صحابه پيامبر هميشه بر عثمان عيب مىگرفتند تو در جنگ بدر نبودى [ فرار كرده و غايب شده و پس از سه روز پيدا شد 
  ] و نيز در جنگ احد حضور نداشتى و نيز در بيعت رضوان يعنى بيعتى كه در صلح حديبيه واقع شد كه اينها ملاك ارزش بود نبودى در خاتمه مطاعن خلفاء ثلاث منحصر به اين موارد مذكوره نيست بلكه در كتب مفصله نظير حديقة الشيعة مطاعن بسيارى در اين رابطه مذكور است كه هر كس خواهد بدان مراجعه نمايد .\r\n\r\n","description":"","footnote":"","page_name":" 456 ","page_number":456},
  {"content":"\r\n\r\n\r\n( مسأله 7 ) « على ( ع ) از همهء صحابه افضل بود »\r\nدر مسأله هفتم از مسائل امامت پيرامون افضليت امير المؤمنين على ( عليه السلام ) از ساير صحابه بحث مىشود و البته فضائل و مناقب مولى على ( عليه السلام ) منحصر به يك يا ده يا صد فضيلت نيست بلكه بقول خطيب خوارزمى در مناقب : از عبد اللّه بن عباس از رسول خدا ( صلّى اللّه عليه و آله و سلم ) نقل شده كه فرمود : لو انّ الرياض اقلام و البحر مداد و الجن حساب و الانس كتاب ما احصوا فضائل على بن أبي طالب ولى از باب اينكه :\r\n آب دريا را اگر نتوان كشيد * هم به قدر تشنگى بايد چشيد \r\nبه پاره‌اى از فضائل و كمالات حضرتش ( عليه السلام ) اشاره مىكنيم :\r\nبطور كلى تمام معيارهاى ارزش و فضيلت يك انسان بر ديگران عند جميع العقلاء و عند جميع المسلمين و عند صحابة النبى ( صلّى اللّه عليه و آله و سلم ) در مولى على جمع بوده و ما در اين كتاب به حدود بيست و پنج مورد اشاره مىكنيم :\r\n\r\n1 - شجاعت على ( ع )\r\nعلى ( عليه السلام ) در شجاعت و ايثارگرى و فداكارى و مجاهدت و تحمّل همه گونه بلاها و مشقتها در راه آرمانهاى مقدس و والاى اسلام ناب محمدى ( صلّى اللّه عليه و آله و سلم ) سر آمد روزگار بوده و به اعتراف دوست و دشمن احدى بعد از پيامبر خدا ( صلّى اللّه عليه و آله و سلم ) به پايه مولى على\r\n\r\n","description":"","footnote":"","page_name":" 457 ","page_number":457},
  {"content":"\r\n\r\n( عليه السلام ) نمىرسد ما بعنوان نمونه به پاره‌اى از مجاهدات مولى اشاره مىكنيم :\r\n1 - در جنگ بدر كه نخستين آزمايش اساسى مسلمانان در برابر مشركين بود و تعداد مسلمانها بسيار اندك و با كمترين ساز و برگ نظامى ولى تعداد مشركين قريش چند برابر و تا چنگ و دندان مسلح بودند مسلمانان بر كفار غلبه نموده و شكست فاحشى نصيب مشركين و پيروزى شايانى نصيب مسلمين گرديد و در حدود هفتاد و دو نفر از صناديد عرب و قهرمانان نامى قريش به خاك هلاكت افتادند در اين جنگ مولا على ( عليه السلام ) به تنهائى سى و شش نفر از آنها را از پاى در آورد و بر خاك مذلت افكند كه برخى از آنها عبارتند از :\r\nوليد بن عتبه ، شيبة بن ربيعه ، عاصى بن سعيد ، حنظله بن ابى سفيان ، طعيمة بن عدى ، و نوفل بن خويلد ، كه وقتى مولى به مصاف نوفل آمد پيامبر عرضه داشت : اللهم اكفنى نوفلا يعنى خدايا خودت شر نوفل را از ما دور كن و اين نخستين درخشش قهرمان قهرمانان يعنى على ( عليه السلام ) در ميادين نبرد بود و با اين همه پرچمدار جنگ هم على ( عليه السلام ) بود و باقى مسلمين به همراه سه هزار فرشته‌اى كه با علامات خاصى به يارى مسلمين آمده بود سى و شش نفر ديگر از مشركين را از پاى در آوردند درود خدا بر تو اى صاحب ذو الفقار كه غمهاى بزرگ را از دل پيامبر بيرون ساختى .\r\n2 - در غزوه احد كه دومين جنگ ميان مسلمانها و كفار بود باز مولى على ( عليه السلام ) پرچمدار مبارزه بود و پرچم لشكر كفار بدست طلحة بن ابى طلحة بود كه در نزد عربها كبش الكتيبه بود يعنى مرد شمارهء يك پيشقراولان لشكر ناميده مىشد . على ( عليه السلام ) او را به هلاكت افكند پرچم مشركين را ديگرى بدست گرفت مولى ( عليه السلام ) او را هم كشت\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nو پيوسته آنها را بر خاك مىافكند تا نه نفر از آنها را كشت شيرازهء لشكر كفر از هم پاشيد و مشركين پاى به فرار گذاشتند و مسلمانها مشغول به جمع‌آورى غنائم گرديدند ولى متأسفانه خالد بن وليد با گروهى از آن تنگه كوه احد يورش برده و عده‌اى را كشته و به پيامبر حمله نموده و با شمشيرها و نيزه‌ها و سنگها حضرتش را بيهوش ساختند در اين هنگامه مسلمين پا به فرار گذارده و متفرق شدند و تنها كسى كه با نود زخم كارى همانند پروانه گرد شمع وجود نازنين رسول خدا ( صلّى اللّه عليه و آله و سلم ) مىگشت و دشمن را دفع مىكرد على ( عليه السلام ) بود و هنگامى كه نبى اكرم به هوش آمد فرمود : يا على اكفنى هؤلاء يعنى شر اينها را كم كن و مولى حمله برد و آنها را پراكنده ساخت و در همين جنگ بود كه مدال پرافتخار لا فتى الّا على لا سيف الّا ذو الفقار بر سينه و پيشانى مولى ( عليه السلام ) چسبانيده شد .\r\n3 - در جنگ احزاب كه تمام حزبها و گروههاى ضد اسلام دست بدست هم داده و به قصد نابودى اسلام و مسلمين مدينه را محاصره كرده بودند گروه كثيرى از مشركين را كشته و جنگ را بر نفع مسلمين پايان داد و در رأس مقتولين بدست على ( عليه السلام ) عمرو بن عبد ود است كه او را فارس يليل مىخواندند و با هزار سوار برابرى مىكرده وى در ماجراى خندق بارها و بارها اسب تاخته و مبارزه طلبيد و هر بار مسلمين سر به زير افكنده و تنها كسى كه مرتب اظهار آمادگى مىكرد و در صدد شكار اين گرگ وحشى بود مولى على بود ولى پيامبر اجازهء ميدان نمىداد تا بنگرد مسلمين جواب خواهند داد يا نه هنگامى كه از ديگر مسلمين مأيوس شد اذن ميدان به على داد و عمامه خود را بر سر على گذارده و براى پيروزى على ( عليه السلام ) دعا كرد و عرضه داشت بار الها امروز تمامت اسلام به ميدان تمامت كفر رهسپار شده و على ( عليه السلام ) در فرصت مناسب عمرو را از پاى افكند و قضيه مشهور خاص و عام است و در\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nاينجا بود كه پيامبر ( صلّى اللّه عليه و آله و سلم ) فرمود : ضربة على يوم الخندق خير من عبادة الثقلين .\r\n4 - در ماجراى جنگ خيبر پيامبر خدا بيش از ده روز دژ مستحكم يهوديان يعنى قلعه خيبر را محاصره كرده بود و پرچمدار جنگ على ( عليه السلام ) بود ولى حضرت را درد چشمى عارض گرديد ، پيامبر پرچم را بدست ابو بكر داد و آنها رفتند ولى از دست مرحب خيبرى شكست خورده و فرار را بر قرار ترجيح دادند ، روز دوّم پيامبر ( صلّى اللّه عليه و آله و سلم ) پرچم را بدست عمر به خطاب داده او نيز برفت و شكست خورده برگشت و به اولى اقتدا كرد پيامبر فرمود : فردا پرچم را بدست كسى خواهم داد كه خدا و رسولش او را دوست داشته و او هم خدا و رسول را دوست مىدارد او كرّار غير فرّار يعنى مكرر در مكرر به دشمن تازد و فرار در قاموس او راه ندارد و از ميدان بر نمىگردد تا آنكه فاتح و پيروز شود صبح روز بعد همگان منتظرند كه اين پرچم افتخار بدست چه كسى سپرده خواهد شد ؟ ديدند نبى اكرم فرمود : على كجا است ؟ عرضه داشتند : على ( عليه السلام ) را درد چشم عارض شده ، حضرت با آب دهان مبارك درد چشم على ( عليه السلام ) را مداوا فرموده و پرچم جنگ را بدست على داد ، على ( عليه السلام ) به صحنه كارزار آمده و مرحب خيبرى را بكشت و آنگاه لشكر كفر پراكنده شدند و به داخل قلعه گريختند و درهاى قلعه را بستند اما حضرت ( عليه السلام ) در قلعه خيبر را از جاى كنده و بالاى خندق اطراف قلعه پل قرار داد و لشكر اسلام از بالاى پل وارد قلعه شده و پيروز گرديدند و هنگام بازگشت حضرت با دست راست در قلعه را گرفته و حدود چند ذراع آن را پرتاب نمود درحالىكه بيست نفر با هم آن در را مىبستند و هنگامى كه پرتاب نمود هفتاد نفر از مسلمين به كمك هم آن را حمل و نقل كردند و خود حضرت على ( عليه السلام ) فرمود : « و اللّه ما قلعت باب خبير بقوة جسمانية و لكن قلعته\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nبقوة ربانية » .\r\n5 - در ماجراى جنگ حنين پيامبر خدا ( صلّى اللّه عليه و آله و سلم ) به همراه ده هزار رزمندهء سواره نظام به طرف كارزار در حركت بود ابو بكر نگاهى به لشكر با شكوه اسلام افكنده و مغرورانه گفت : ما در اين جنگ هرگز شكست نخواهيم خورد بلكه حتما پيروزى با ما است امّا وقتى وارد ميدان شدند شكست سختى خوردند ، و همگان پراكنده شدند و تنها نه نفر با پيامبر ماندند كه عبارتند از : على ، عباس ، فضل بن عباس ، ابو سفيان بن حرث ، نوفل بن حرث ، ربيعة بن حرث ، عبد اللّه بن زبير ، عتبة بن ابى لهب ، معتب بن ابى لهب ، آنگاه ابو جرول كه از قهرمانان نامى مشركين بود به ميدان آمده و مولى على ( عليه السلام ) او را كشت ، لشكر مشركين دچار هزيمت شده و پيامبر مسلمين پراكنده را با ندايش مجتمع ساخته دوباره در مصاف دشمن قرار گرفتند و مولا على حدود چهل نفر از آنها را كشت و بقيه گريختند و غنائم فراوانى نصيب مسلمين شد .\r\nآرى شمشير على ( عليه السلام ) غمها و غصه‌هاى بسيارى را از دل پيامبر زدود و بقول مقدس اردبيلى در حديقة الشيعة : استحكام بناى دين مصطفوى به شمشير آبدار دشمن شكار مرتضوى است .\r\nو موارد مذكور تنها نمونه‌هائى از شجاعت و فداكارى على ( عليه السلام ) بود پس حضرتش در راه خدا از همه بيشتر جهاد و كوشش داشت و بدون شك هر كس شجاع‌تر و مجاهدتر و فداكارتر باشد او از ديگران افضل است پس على ( عليه السلام ) از ديگران افضل است .\r\n\r\n2 - دانش على ( ع )\r\nدومين فضيلت على بن أبي طالب ( عليه السلام ) اينست كه آن حضرت\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nپس از پيامبر گرامى اسلام داناترين امت اسلامى بود و هر كس داناتر باشد افضل از ديگران است پس على بن أبي طالب افضل از ديگران است .\r\nبيان صغرى : ما به پنج دليل ثابت مىكنيم كه على اعلم الناس بوده .\r\n1 - از سوئى به اتفاق آراء على ( عليه السلام ) داراى هوش و استعداد سرشار و بىنظيرى بود و نيروى حدس او كه شعبه‌اى از الهام الهى است بسيار قوى بود و به زودى از آينده حدس مىزد از سوى ديگر حضرتش از كودكى در دامان پرمهر رسول خدا ( صلّى اللّه عليه و آله و سلم ) نشو و نما يافته و على الدوام از حضرت ( صلّى اللّه عليه و آله و سلم ) استفاده مىنموده آنگاه قابل قابليتش تام و فاعل هم فاعليتش تام بوده و پيدا است كه با وجود اين شرائط على آن شاگرد مستعد و خصوصى پيامبر به چه درجاتى از دانش بايد برسد بويژه اينكه از كودكى با حقائق و معارف الهى سر و كار داشته و دانش در كودكى همانند نقش بر روى سنگ است كه از ياد رفتنى نيست و خود فرموده :\r\nعلمني رسول اللّه ( صلّى اللّه عليه و آله و سلم ) الف باب من العلم و ينفتح لى من كل باب الف باب . علامه مىفرمايد : اين برهان يك برهان لمى است يعنى از علت به معلول مىرسيم زيرا كه داشتن اين خصوصيات علت و اعلم الناس بودن معلول است .\r\n2 - بارها و بارها صحابه رسول خدا ( صلّى اللّه عليه و آله و سلم ) در امور دچار اشتباه و سردرگمى شده و در احكام شرعيه به بن بست رسيده و به على ( عليه السلام ) مراجعه مىنمودند كه بعنوان نمونه موارد ذيل را ذكر مىكنيم :\r\nاز ابو بكر نقل شده كه مردى يهودى با او ملاقات نموده و از وى پرسيد :\r\nخداى شما در كجاست ؟ ابو بكر گفت : بر بالاى عرش است ، يهودى گفت :\r\nبنا بر اين زمين از وجود خدا خالى است چون خدائى كه در نقطه معينى جاى دارد در نقاط ديگر نخواهد بود و اين سخن دستاويزى براى يهودى شد كه\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nاسلام را مسخره كند ولى در بين راه با على ( عليه السلام ) ملاقات نمود و عرضه داشت : خدا در كجا است ؟ على ( عليه السلام ) فرمود : خدا خود كجائى و مكان را آفريده پس خود او محكوم به مكان نيست ، او خود زمان را آفريده پس محكوم زمان نيست بلكه برتر از مكان و زمان و همهء سنن مادّه و ماديات است و . . . اينجا بود كه يهودى مسلمان شد و نيز از ابو بكر راجع به ارث كلالة « برادر و خواهر ميت » سؤال شد ولى جوابى نداشت تا اينكه مولى على حكم شرعى را بيان نمود آرى اوّلى هم در معارف و هم در احكام هنوز طفل دبستانى بشمار مىآيد .\r\nاز خليفه دوم هم احكام اشتباهى بسيارى صادر گرديده كه هر بار مولى على او را از اشتباهش برگردانده بعنوان مثال : وقتى قدامة بن مظعون شراب خورد خليفه خواست حدّ شرب خمر را بر وى جارى كند وى اين آيه را تلاوت كرد :  لَيْسَ عَلَى الَّذِينَ آمَنُوا وَ عَمِلُوا الصَّالِحاتِ جُناحٌ فِيما طَعِمُوا  عمر از اجراء حدّ صرفنظر كرد ولى على ( عليه السلام ) فرمود : مؤمن و داراى عمل صالح كه حرام الهى را حلال نمىكند و فرمان داد به اينكه قدامه توبه كند چون مرتد شده پس اگر توبه كرد فقط تازيانه دارد و گرنه بايد كشته شود قدامه توبه نمود و قرار شد تازيانه بخورد بازهم عمر ندانست كه چند ضربه بر او بنوازد على ( عليه السلام ) به او آموخت كه هشتاد ضربه بزند [ آيه مذكور مال مسلمانانى بود كه مرده بودند يا قبل از آيه شرب خمر شراب خورده بودند و عمر خبر نداشت به نقل از حديقة الشيعة ص 286 
  ] .\r\nنمونه ديگر : زنى ديوانه زنا داده بود عمر فرمان داد كه او را رجم كنند ولى على ( عليه السلام ) مانع شده و فرمود : مگر نمىدانى كه قلم تكليف از مجنون برداشته شده و تا افاقه پيدا نكند حكمى ندارد ؟ خليفه ثانى گفت : لو لا على لهلك عمر .\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nنمونه ديگر : زنى پس از شش ماه وضع حمل كرد و وقتى خبر به خليفه رسيد فرمان داد او را رجمش كنند على ( عليه السلام ) فرمود : اقل مدت حمل در اسلام شش ماه است و اين را دو آيه از قرآن بيان مىكند در يك آيه فرموده :\r\n وَ فِصالُهُ فِي عامَيْنِ  يعنى مدت جدائى كودك از شير دو سال كه 24 ماه باشد و در جاى ديگر فرموده :  وَ حَمْلُهُ وَ فِصالُهُ ثَلاثُونَ شَهْراً  يعنى كل مدت حمل طفل و شيرخوارگى آن سى ماه است حال بيست و چهار ماه را از سى ماه كم كنيم شش ماه باقى مىماند كه اقل الحمل است پس اين زن از راه مشروع و آميزش با شوهر باردار شده و نبايد رجم شود [ شگفتا ! خليفه را چه كار با اين مسائل ريز 
  ] .\r\nنمونه ديگر : زن حامله‌اى را پيش عمر آوردند كه زنا داده بود عمر فرمان داد او را رجم كنند ، على ( عليه السلام ) فرمود : اگر تو بر خود زن زانيه سلطه دارى و مىخواهى حدّش بزنى ولى بر طفل در رحم مادر چه حقى دارى بگذار تا وضع حمل كند بازگفت : لو لا على لهلك عمر .\r\nهمچنين خليفه سوم هم از اين ندانم‌كاريها فراوان داشته منتهى او در زير پا گذاشتن حدود اسلامى جسور بود پس مكرّر در مكرر صحابه در مسائل به على رجوع مىكردند ولى متقابلا در تاريخ حتى در يك مورد نقل نشده كه على ( عليه السلام ) در معارف الهى و احكام شرعى به غير خود از صحابه رجوع كرده باشد اين دليل بر افضليت على ( عليه السلام ) است .\r\n3 - باتفاق شيعه و سنى پيامبر اكرم ( صلّى اللّه عليه و آله و سلم ) در حق ( عليه السلام ) فرموده :\r\nاقضاكم على يعنى قاضىترين شما در دين على ( عليه السلام ) است و بدون ترديد قضاوت بدون علم نشايد پس على ( عليه السلام ) داناترين امت است .\r\n\r\n","description":"","footnote":"","page_name":" 464 ","page_number":464},
  {"content":"\r\n\r\n4 - همهء علماء اسلام مستقيم يا غير مستقيم شاگردان مكتب على ( عليه السلام ) هستند .\r\nبيان ذلك : مفسران اسلام عموما از ابن عباس تفسير را آموخته‌اند و به كلام او اخذ مىكنند و ابن عباس شاگرد مكتب مولى على ( عليه السلام ) است كه خود گويد : شبى از شبها على ( عليه السلام ) از آغاز شب تا به صبح راجع به باء بسم اللّه برايم سخن گفت آنگاه فرمود : لو شئت لأوقرت سبعين بعيرا يعنى اگر بخواهم هفتاد بار شتر كتاب از تفسير بسم اللّه درست مىكنم .\r\nمتكلمين اسلام عموما از على ( عليه السلام ) استفاده كرده‌اند :\r\nامّا معتزله : شاگردان مكتب و اصل بن عطا هستند و و اصل شاگرد ابو هاشم جبائى و ابو هاشم شاگرد محمد بن حنفيه و محمد شاگرد پدرش على ( عليه السلام ) است .\r\nو امّا اشاعره : ايدئولوك آنها ابو الحسن اشعرى است كه خود شاگرد ابو على جبائى و ابو على شاگرد ابو هاشم و وى شاگرد محمد بن حنفيه و وى شاگرد على ( عليه السلام ) است .\r\nو امّا اماميه : اينها در مسائل اعتقادى هر سخن بايسته‌اى كه دارند از نهج البلاغه على و از يادگاران معصوم على ( عليه السلام ) دارند .\r\nعلماء علم نحو شاگرد اين مكتب‌اند چون آن حضرت قواعد كلى نحو را به ابو الاسود دؤلى آموخت كه تفصيل آن را در شرح اصول فقه ج 1 آورده‌ام .\r\nفقهاء اسلام عموما شاگردان مكتب على بودند زيرا كه امام جعفر صادق ( عليه السلام ) كه رئيس مذهب اماميه است فرزند على و شاگرد آن مكتب است و ساير ائمه مذاهب يعنى ابو حنيفه - مالك بن انس - احمد بن حنبل - محمد بن ادريس شافعى هم مستقيما و غير مستقيم شاگردان امام\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nصادقند .\r\nعرفائى كه داراى عرفان صحيح مىباشند به امام العارفين منتهى مىشوند و به قول ابن ابى الحديد معتزلى :\r\nان قيل جهاد و حرب فهو سيد المجاهدين و المحاربين .\r\nان قيل وعظ و تذكير فهو ابلغ الواعظين و المذكرين .\r\nان قيل فقه و تفسير فهو رئيس الفقهاء و المفسرين .\r\nان قيل عدل و توحيد فهو امام اهل العدل و الموحدين .\r\nو ليس على اللّه بمستنكر ان يجمع العالم فى واحد .\r\nپس مولى على ( عليه السلام ) معلم همگان است البته اين با ديد ظاهرى است و گرنه با ديد باطن على ( عليه السلام ) دومين شخصيت جهان امكان و آموزگار همهء انبياء و فرشتگان است و خود شاگرد مكتب رسول خدا است .\r\n5 - خود مولى على ( عليه السلام ) در مواردى خبر داده از اينكه او داناترين افراد امت بشمار مىآيد بعنوان نمونه : يك جا فرموده : سلونى قبل ان تفقدونى فانى بطرق السماء اعلم من بطرق الارض و اين ادّعا را پس از على ( عليه السلام ) هر كه بر زبان آورد رسوا شد ، جاى ديگر فرموده : اگر مردمان مرا حاكم قرار داده بودند هرآينه ميان اهل تورات بر طبق تورات آنها و ميان اهل انجيل طبق انجيلشان و ميان اهل زبور طبق زبورشان و ميان مسلمين طبق قرآن حكم مىنمودم سوگند به ذات حق آيه‌اى از قرآن نمىيابيد كه در شب نازل شده باشد يا در روز ، در زمين هموار يا كوهساران مگر اينكه من از آن خبر داشته و از شأن نزول آن هم اطلاع دارم .\r\nآرى تمام اينها دالّ بر جامعيت مولى نسبت به معارف و احكام الهى در طول تاريخ بشريت است .\r\n\r\n","description":"","footnote":"","page_name":" 466 ","page_number":466},
  {"content":"\r\n\r\n\r\n3 - على نفس پيامبر است :\r\nسومين فضيلت على ( عليه السلام ) آنست كه حضرت نفس و جان پيامبر خوانده شده توضيح اينكه : وقتى نصاراى نجران لجاجت نموده و زير بار اسلام نرفتند دستور مباهله صادر شد قرآن فرمود :  فَقُلْ تَعالَوْا نَدْعُ أَبْناءَنا وَ أَبْناءَكُمْ وَ نِساءَنا وَ نِساءَكُمْ وَ أَنْفُسَنا وَ أَنْفُسَكُمْ ثُمَّ نَبْتَهِلْ . . .  حال به اتفاق همه مفسرين منظور از ابناء در آيه حسن و حسين ( عليهما السلام ) است و منظور او نسائنا وجود مبارك صديقهء طاهره ( عليها السلام ) است و منظور او انفسنا وجود نازنين حيدر كرار على است حال منظور از انفسنا و اينكه على نفس پيامبر است يعنى چه ؟ آيا منظور اينست كه اين دو نفس يكى هستند و در خارج دوئيت در كار نيست و اتحاد است ؟ خير چون اتحاد باطل است .\r\nپس منظور از انفسنا يعنى على جان پيامبر است و مساوى آن حضرت در كمالات به جز نبوت است و بدون ترديد پيامبر از همگان افضل است و على ( عليه السلام ) مساوى افضل الناس است و مساوى الافضل افضل پس على ( عليه السلام ) از همگان افضل است و خود پيامبر فرموده : يا على انك ترى ما ارى و تسمع ما اسمع الّا انك لست بنبى بل انت وصى و انك لعلى خير .\r\n\r\n4 - جود و بخشش على ( ع ) :\r\nچهارمين فضيلت مولى على ( عليه السلام ) اينست كه آن حضرت پس از رسول خدا ( صلّى اللّه عليه و آله و سلم ) با سخاوت‌ترين مردم بود تا آنجا كه سه شبانه روز حضرت با همسرش زهرا ، و دو فرزندش حسن و حسين روزه گرفته و نان خويش را به مسكين و يتيم و اسير دادند و خود با آب افطار نمودند و آيه در حق آنها نازل شد كه :\r\n\r\n","description":"","footnote":"","page_name":" 467 ","page_number":467},
  {"content":"\r\n\r\n   وَ يُطْعِمُونَ الطَّعامَ عَلى حُبِّهِ مِسْكِيناً وَ يَتِيماً وَ أَسِيراً إِنَّما نُطْعِمُكُمْ لِوَجْهِ اللَّهِ لا نُرِيدُ مِنْكُمْ جَزاءً وَ لا شُكُوراً إِنَّا نَخافُ مِنْ رَبِّنا يَوْماً عَبُوساً قَمْطَرِيراً . . .   \r\nو نيز يك بار حضرتش تمام ما يملك خويش را در راه خدا انفاق نمود و آن هنگامى بود كه حضرت از تمام دنيا و ما فيها چهار درهم داشتند كه يكى را شب هنگام و ديگرى را در روز و درهم سوم را پنهانى و چهارمى را آشكار انفاق فرمود آيه نازل شد :  الَّذِينَ يُنْفِقُونَ أَمْوالَهُمْ بِاللَّيْلِ وَ النَّهارِ سِرًّا وَ عَلانِيَةً  مولى على اجير مىشد و به مزد كار مىكرد آنگاه محصول كار خويش را صدقه مىداد و خود گاهى از شدت گرسنگى سنگ بر شكم مىبست و بر اين مطلب بزرگترين دشمن على يعنى معاويه عليه الهاويه شهادت داده آنجا كه مىگويد :\r\nاگر على انبارى از طلا و انبارى از كاه داشته باشد نخست انبار طلا را در راه خدا انفاق نموده و هيچ براى خود نگاه نخواهد داشت آرى الفضل ما شهدت به الاعداء .\r\nخود مولى ( عليه السلام ) فرموده : اى سفيدها « نقره‌ها و دراهم » و اى زردها « دينارها و طلاها » برويد غير از على را فريب دهيد كه على ( عليه السلام ) فريب شما را نخواهد خورد .\r\nو باز مولى على ( عليه السلام ) درحالىكه بر جهان پهناور اسلام فرمان مىراند و همهء اموال در اختيار او بود ولى بيت المال را با دست مبارك ميان اهلش قسمت نموده سپس خود آنجا را جارو نموده و بر آن نماز مىگذارد .\r\nو از اين نمونه‌هاى كوچك و بزرگ در زندگى على ( عليه السلام ) فراوان است كه اگر همه را ذكر كنيم مثنوى هفتاد من كاغذ شود .\r\n\r\n5 - زهد و وارستگى على ( ع ) :\r\nپنجمين فضيلت على ( عليه السلام ) اينست كه : آن حضرت پس از\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nرسول خدا ( صلّى اللّه عليه و آله و سلم ) زاهدترين و وارسته‌ترين انسان نسبت به مطامع و متاع دنيوى بوده و هر كس چنين باشد افضل است پس على ( عليه السلام ) افضل است .\r\nامّا بيان صغرى : به تواتر از على ( عليه السلام ) نقل شده كه او سيّد و مولاى ابدال است يعنى انسانهاى عابد و دل از دنيا بريده و سالكان سبيل عشق براى شناخت مراحل سير و سلوك الى اللّه بسوى مولى بار سفر مىبستند و شيوهء سير و سلوك را از حضرتش مىآموختند و مقامات عارفين را آن حضرت براى مردم بازگو نموده و رئيس العارفين است و در زهد على ( عليه السلام ) همين بس كه وى از نظر خوراك و پوشاك از خشن‌ترين لباسها و غذاها استفاده مىكرد و هرگز سير نخورد و عبيد اللّه بن رافع مىگويد : دخلت عليه يوما . . . يعنى روزى بر حضرت وارد شدم انبان نانى را كه به مهر مخصوص آن حضرت ممهور گرديده بود پيش آورد و از ميان انبان نان جوين خشكى را بيرون آورده و از آن تناول كرده ، من عرض كردم : يا امير المؤمنين اين نان جوين را كه كسى نمىخورد پس چرا مهر زده و در انبان قرار دادى ؟\r\nحضرت فرمود : از اين دو فرزندم حسن و حسين مىترسم كه مبادا دلشان به حال من بسوزد و اين نانها را به روغن زيتون يا روغن حيوانى چرب نمايند ، اين شيوه تنها در على ( عليه السلام ) يافت مىشود و ديگران طاقت چنين امرى را ندارند و نيز نعلين حضرت از ليف خرما بوده و حضرتش پيراهن خود را بدست خويش وصله مىزد و خيلى كم در كنار نان خشك جوين از خورشت هم استفاده مىنمود و معمولا خورشت حضرت نمك يا سركه بود و گاهى كه ترقى مىنمود از سبزيجات استفاده مىكرد و اگر از اين هم بالاتر مىرفت با شير غذا مىخورد و حضرت معمولا گوشت تناول نمىكرد مگر بندرت و شعارش اين بود : شكم خود را مقبره حيوانات قرار ندهيد ، و حضرتش دنيا را سه طلاقه نمود\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nو . . .\r\nو اما كبراى دليل روشن است كه هر كس وارسته‌تر باشد برتر خواهد بود البته بايد توجه داشت كه وابستگى به دنيا مذموم نيست بلكه ما به خوراك و پوشاك و مسكن و . . . كاملا وابستگى داريم و بدون آنها حيات استمرار ندارد ولى دلبستگى مذموم است و از خود مولى نقل شده كه تمام الزهد بين كلمتين من القرآن لكى لا تأسوا على ما فاتكم و لا تفرحوا على ما آتاكم .\r\n\r\n6 - عبادت على ( ع ) :\r\nششمين فضيلت مولى اينست كه حضرتش ( عليه السلام ) پس از رسول خدا ( صلّى اللّه عليه و آله و سلم ) عابدترين انسان بود و در اين بعد هم معلّم بشريت بوده و مردمان نماز شب و مناجاتهاى با خدا را از وى آموختند و ناله‌هاى شبانهء او در نخلستانهاى كوفه معروف خاص و عام است و پيشانى حضرت همانند زانوان شتر پينه بسته بود :\r\n على آن شير خدا مير عرب * الفتى داشته او با دل شب\r\nشب ز اسرار على آگاه بود * دل شب محرم سر اللّه بود\r\nفجر تا سينه آفاق شكافت * چشم بيدار على خواب نيافت \r\nعلى بن أبي طالب عباداتش موسمى نبود بلكه در طول عمر شريفش بر نوافل و مستحبات مداومت داشت و اين خود ارزش ديگرى است تا آنجا كه در جنگ صفين در خطرناكترين شب كه به اسم ليلة الهرير معروف گشته براى حضرتش بساطى از پوست فرش نمودند و ميان دو لشكر به نماز ايستاد درحالىكه تيرها از هر طرف پيش روى حضرت و در پهلوى راست و چپ او به زمين افتاده ولى حضرتش اعتنا نمىكردند ، مولى عباداتش صورى نبوده بلكه يك معراج به تمام معنا بوده و در هنگام عبادت بقدرى غرق در ذات حق شده\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nو از جميع ما سوا منقطع مىشد و كمال انقطاع براى حضرتش حاصل مىشد كه در اثناء نماز تير را از پاى مبارك حضرت بيرون كشيدند و وى ملتفت نشد و بقول جامى :\r\n شير خدا شاه ولايت على * صيقلى شرك خفى و جلى\r\nروز احد چون صف هيجا گرفت * تير مخالف به تنش جا گرفت\r\nغنچه پيكان به گل او نهفت * صد گل محنت ز گل او شكفت\r\nروى عبادت سوى محراب كرد * پشت به درد سر اصحاب كرد\r\nخنجر الماس چو بنداختند * چاك بتن چون گلش انداختند\r\nغرقه به خون غنچه زنگارگون * آمد از آن گلشن احسان برون\r\nگل گل خونش به مصلى چكيد * گشت چو فارغ ز نماز آن بديد\r\nاين همه گل چيست ته پاى من * ساخته گلزار مصلاى من\r\nصورت حالش چو نمودند بازگفت * كه سوگند به داناى راز\r\nكز الم تيغ ندارم خبر * گرچه ز من نيست خبردارتر\r\nطاير من سدره‌نشين شد چه باك * گر شودم تن چو قفس چاك‌چاك\r\nجامى از آلايش تن پاك شو * در قدم پاك روان خاك شو\r\nشايد از آن خاك بگردى رسى * گرد شكافى و به مردى رسى \r\nو نكته مهمتر اينكه مولى اين عبادات را براى ترس از جهنم و يا ميل به بهشت انجام نمىداد بلكه خدا را شايسته عبادت ديده و مىپرستيد على عاشق عبادت بود و با عبادت عشق و حال مىكرد كه خود فرموده : الهى ما عبدتك خوفا من نارك و لا شوقا الى جنتك و لكن رايتك اهلا للعبادة فعبدتك ، و در دعاى كميل فرمايد : فهبنى صبرت على حر نارك فكيف اصبر على فراقك و جاى ديگر مىفرمايد : گروهى خداى را از ترس جهنم مىپرستند كه اين عبادت بردگان است و گروهى خداى را از براى رسيدن به بهشت مىپرستند\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nكه اين عبادت سوداگران است و گروهى خدا را براى خدا مىپرستند و اين عبادت احرار و آزادگان است .\r\n\r\n7 - حلم على ( ع ) :\r\nهفتمين فضيلت و كمال مولى اين است كه على ( عليه السلام ) پس از رسول خدا حليم‌ترين و بردبارترين انسان بود و آنچنان كه معروف است احدى را در مقابل بديها و اسائه ادبهايش مقابله به مثل نكرده و بدى نكرد و اين مهم است زيرا اسائه در برابر اسائه ، و سزاى بدى را با بدى دادن شرعا بلا مانع است و بقول قرآن :  فَمَنِ اعْتَدى عَلَيْكُمْ فَاعْتَدُوا عَلَيْهِ بِمِثْلِ مَا اعْتَدى عَلَيْكُمْ  و نيز احسان در برابر احسان خوب است ولى چندان مهم نيست و بقول قرآن :  هَلْ جَزاءُ الْإِحْسانِ إِلَّا الْإِحْسانُ  امّا احسان در برابر اسائه و سزاى بدى را با نيكى تلافى كردن مهمّ و كمال انسانى است و مولى على ( عليه السلام ) اين گونه بود بعنوان نمونه : در قضيه جنگ جمل هنگامى كه حضرت پيروز شده و به مروان حكم دست يافت با همهء بغض و عداوتى كه مروان نسبت به على ( عليه السلام ) داشت امّا مولى او را مورد عفو و بخشش قرار داد .\r\nو در همان جنگ جمل وقتى كه مولى عبد اللّه بن زبير را اسير ساخت او را عفو نمود درحالىكه وى به مولى دشنام داده و ناسزا مىگفت و على ( عليه السلام ) فرمود : زبير از جنگ با ما پشيمان بود ولى پسرش او را تحريض نمود و نيز سعد بن عاص را مورد عفو قرار داد با اينكه از دشمنان سر سخت مولى بود .\r\nو نيز در جنگ جمل وقتى كه بر عايشه يعنى برافروزنده آتش جنگ دست يافت پس از پيروزى در جنگ حضرت ابدا متعرض عايشه نشده بلكه به احترام رسول خدا ( صلّى اللّه عليه و آله و سلم ) او را همراه بيست زن محترمانه به مدينه\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nفرستاد و نيز از مردم بصره كه در جنگ جمل عليه امام شركت كرده بودند پس از پيروزى مورد عفو قرار داد و نيز در جنگ صفين هنگامى كه لشكريان معاويه بر شريعه مسلط شدند ياران على را از آب ممانعت كردند امّا هنگامى كه به فرمان مولى لشكر معاويه از كنار شريعهء آب پراكنده شد و اصحاب على بر آن مسلط شدند خواستند مقابله به مثل نموده و مانع شوند از ورود اصحاب معاويه به شريعه ولى على ( عليه السلام ) اجازه نداده و فرمود : گوشه‌اى از آبراه را باز كنيد تا آنها و حيواناتشان از آب استفاده كنند زيرا كه تيزى شمشير ما آنها را بس است يعنى ما مردانه مىجنگيم .\r\nو نيز برخوردهاى شگفت‌انگيز مولى على ( عليه السلام ) با قاتل خود ابن ملجم مرادى لعنه اللّه معروف خاص و عام است و ما چه مىگوئيم : اين مالك اشتر است كه يكى از شاگردان مكتب على است و در كوچه‌هاى كوفه وقتى خار و خاشاك و يا خاكروبه بر سر و روى او ريختند به مسجد آمده و براى آن شخص استغفار نمود اگر شاگردان على اين گونه بزرگوارى نشان مىدهند پس على بايد در اوج قلّه لطيف عفو و حلم باشد .\r\n\r\n8 - خلق و خوى على :\r\nهشتمين فضيلت على ( عليه السلام ) اينست كه : وى از لحاظ اخلاق و برخورد با مردم شريفترين كس بعد از رسول خدا ( صلّى اللّه عليه و آله و سلم ) بود ، و همانگونه كه خود در نهج البلاغه متقين را ستوده كه غمهاى آنان در درون دلهايشان و شادى آنها در چهره‌هاشان است خود از همهء مردمان گشاده‌روىتر و خنده‌رو بود تا آنجا كه عمر خطاب يا عمرو عاص او را به شوخ و مزاح بودن نسبت داد در عين حالى كه حضرتش بسيار با هيبت بودند صعصعة بن صوحان مىگويد : على وقتى كه در ميان ما و با هم بوديم همانند يكى از ما\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nبشمار مىآمد و عمل مىكرد ، بسيار نرم خوى بود ، بسيار بسيار متواضع و خاكسار بود و بسيار خواهش‌پذير و خويشتن‌دار بود ولى در عين حال مردى با جلال و ابهت بود بگونه‌اى كه ما در مقابل وى خود را همانند اسير دست بسته در اختيار دژخيمى خشن مىديديم كه هر آن شمشيرش را بالاى سر اسير گرفته و مىخواهد سر از بدن او جدا كند آرى على بن أبي طالب ( عليه السلام ) جامع اضداد بوده است معاويه بن ابى سفيان به قيس به سعد گفت : خداوند ابو الحسن [ يعنى على ( عليه السلام ) 
  ] را رحمت كند زيرا كه وى مردى خوش خلق و گشاده‌روى بود و اهل مزاح و شوخى بود ، قيس گفت : معاويه بدان كه على با آن همه طلاقت وجه و گشاده‌روئى از شير خشمگين پرهيبت‌تر بود و اين هيبت على هيبت معنوى و تقوا بود نه آنگونه كه فرومايگان شام از تو حساب مىبرند كه با زور و شمشير و سر نيزه هيبت تو در دلهاى آنها جاى گرفته ، شگفتا اين على كيست ؟ آرى على مظهر خدا است خشم و قهر على مظهر خشم و قهر خداى عز و جل است و رحم و مهربانى على مظهر رحمت اللّه است .\r\n ها على بشر كيف بشر * ربه فيه تجلى و ظهر \r\nاى روزگار چه مىشد در هر قرنى و عصرى يك على بن أبي طالب به جامعهء انسانى هديه مىكردى ؟\r\n\r\n9 - على اقدم الناس در ايمان است :\r\nنهمين كمال مولى على ( عليه السلام ) اينست كه حضرت از همه مسلمانها زودتر ايمان آورده و از مردها نخستين كسى كه به پيامبر گرويد على ( عليه السلام ) بود با اينكه هنوز به سن بلوغ ظاهرى و جسمانى نرسيده و بقول قرآن :   السَّابِقُونَ السَّابِقُونَ أُولئِكَ الْمُقَرَّبُونَ   سلمان فارسى از\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nپيامبر اكرم نقل مىكند كه فرمود : اولين انسانى كه فرداى قيامت كنار حوض كوثر بر من وارد خواهد شد همان اولين انسانى است كه در اين دنيا اسلام را پذيرفت و به من ايمان آورد و او على بن أبي طالب ( عليه السلام ) است .\r\nانس بن مالك مىگويد : پيامبر خدا در روز دوشنبه به رسالت مبعوث شد و على ( عليه السلام ) روز سه‌شنبه يعنى يك روز بعد ايمان آورد و اين ايمان آوردن در آن شرائط بزرگترين افتخار محسوب مىشود پيامبر خدا به دختر گراميش فاطمه ( عليها السلام ) فرمود : تو را به همسرى مردى در آوردم كه در اسلام آوردن بر همه سبقت گرفته و در دانش از همه داناتر است .\r\nخود على ( عليه السلام ) روزى بر منبر خطابه فرمود : انا الصديق الاكبر [ نه ابو بكر كه اهل سنت او را صديق نامند 
  ] و انا الفاروق الاعظم [ نه عمر خطاب كه سنىها او را فاروق اعظم خوانند 
  ] من ايمان آوردم پيش از آنكه ابو بكر ايمان آورد و مسلمان شدم قبل از اينكه ابو بكر مسلمان شود و مولى ( عليه السلام ) اين سخنان را در حضور گروهى از صحابه فرمود و احدى از صحابه سخن وى را انكار ننمودند .\r\nعبد اللّه بن حسن روايت كرده كه على ( عليه السلام ) فرمود : من اولين كسى هستم پس از پيامبر كه به قبله نماز گزاردم و نخستين كسى هستم كه به پيامبر ايمان آوردم و بر من سبقت نگرفت در نماز مگر پيامبر خدا ( صلّى اللّه عليه و آله و سلم ) علاوه بر همه اينها مولى على ( عليه السلام ) در منزل رسول خدا بود و جزء اصحاب سر حضرت به شمار مىرفت و در برابر فرامين رسول خدا به تمام معناى كلمه مطيع و ممتثل بود و لحظه‌اى از در مخالفت در نيامد درحالىكه ابو بكر فرسنگها با حضرت رسول ( صلّى اللّه عليه و آله و سلم ) فاصله داشت آنگاه خيلى بعيد است كه قبل از على ( عليه السلام ) اسلام بر ابو بكر عرضه شده و وى ايمان آورده باشد بويژه كه قرآن گفته :  وَ أَنْذِرْ عَشِيرَتَكَ \r\n\r\n","description":"","footnote":"","page_name":" 475 ","page_number":475},
  {"content":"\r\n\r\n الْأَقْرَبِينَ  و على جزء اينها است ولى ابو بكر نيست .\r\nاشكال : اسلام على ( عليه السلام ) قبل از بلوغ بوده و چنين اسلامى ارزش ندارد پس اسلام على ملاك افتخار نيست .\r\nجواب : امّا اينكه گفتيد : اسلام على قبل از بلوغ بوده ما قبول نداريم زيرا كه كلّ سن شريف مولى على ( عليه السلام ) 66 يا 65 سال بوده و پيامبر خدا از روز بعثت تا رحلت 23 سال زندگى كرد و على ( عليه السلام ) پس از پيامبر تقريبا سى سال زنده بود آنگاه ( 12 53 - 65 ، 13 53 - 66 ، 53 30 + 23 ) سن مبارك على ( عليه السلام ) در هنگام بعثت و نزول وحى آسمانى دوازده يا سيزده سال بوده و شرعا بلوغ در چنين سنى امكان دارد و علاوه بر امكان واقع هم شده چون معصوم كه پيامبر باشد خبر داده كه « زوجتك اقدمهم سلما و اكثرهم علما » باشد .\r\nو امّا اينكه گفتيد : چنين اسلامى ارزش ندارد ما مىگوئيم : خير ارزش دارد زيرا كه گاهى كودكى از لحاظ سن خردسال است از لحاظ كمال عقلى بسيار رشد يافته مىباشد و لذا مانعى ندارد كه مكلف باشد و شاهدش هم اينكه ابو حنيفه از ائمه مذاهب اربعه شما است فتوا داده به صحت اسلام صبى و اگر على در اين سن كم اسلام آورده دليل بر كمال وى است نه نقص به چند دليل :\r\n1 - اطفال در سنين كودكى طبيعتا ميل به والدين داشته و تنها آنها را دوست مىدارند مع ذلك اگر كودكى در سنين كودكى از امور ماديه و دنيويه اعراض نموده و فقط به ذات حق متوجه شود دليل بر كمال او بشمار مىرود و لذا كودكان تيزهوش و ملتفت به مسائل عقلى را ما نابغه مىشماريم .\r\n2 - طبيعت بچه‌ها با دقت و تأمل و انديشه در امور عقليه و تكاليف الهيه و مسأله مبدء و معاد منافى بوده و به بازى و لهو و لعب متمايل است مع ذلك اگر\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nكودكى از امور ملائم با طبع خويش اعراض و به امور منافيه رو آورد دليل بر نهايت درجه كمال او است پس على ( عليه السلام ) اكمل الناس است شگفتا كه در همه ابعاد ديگر اين گونه كارهاى استثنائى را از اطفال دليل بر نبوغ و استعداد سرشار آنها مىدانند ولى در مورد ايمان على حسد و تعصبات باطله مانع از اين حكم مىگردد ! ! .\r\n\r\n10 - فصاحت على ( ع ) :\r\nدهمين فضيلت على ( عليه السلام ) اينست كه حضرت كاملترين انسان در فصاحت و بلاغت بوده و در اين ميدان هم گوى سبقت را از تمام سخن‌سرايان نامى عرب ربوده است تا آنجا كه بزرگان فصاحت و بلاغت اعتراف كرده‌اند به اينكه : كلام على ( عليه السلام ) مادون كلام خالق و ما فوق كلام مخلوقات است و مردمان انواع و اقسام فنون بلاغت را از على آموختند تا آنجا كه معاويه گفت : غير از على كسى فصاحت را در قريش پايه‌گذارى نكرده است و اصبغ بن نباته در بيان فصاحت على ( عليه السلام ) گفت : من صد خطبه از خطب نهج البلاغه على ( عليه السلام ) را حفظ نموده‌ام و عبد الحميد بن يحيى كاتب معروف عرب وقتى از او پرسيدند اين فصاحت و مهارت در سخنرانى را از كجا آموختى ؟ در جواب گفت : از آنجا كه هفتاد خطبه از خطب على را از حفظ دارم .\r\n\r\n11 - استوارى على در رأى :\r\nفضيلت ديگر على ( عليه السلام ) بر ديگران اينست كه آن حضرت بعد از رسول خدا ( صلّى اللّه عليه و آله و سلم ) استوارترين انسانها در رأى و نظر\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nبود ، انديشه‌اى صائب داشت ، در تدبير و اداره امور بهترين فرد بود از لحاظ انجام هر كارى در مواقع خودش و بجا آشناترين فرد بود و همين على ( عليه السلام ) بود كه در مقام مشورت به عمر فرمود خودت در جنگ با روميان يا ايرانيان آن روز شركت نكن بلكه نمايندگانت را بفرست به علت اينكه اگر دشمن بداند كه خود خليفه مسلمين در جبهه حضور يافته و در ميان لشكر است با تمام وجود مىكوشند كه او را نابود سازند و بگويند اين رهبر اسلام است و اگر او را بكشيم مردم متفرق خواهند شد ولى اگر خودت در مركز اسلام باشى و لو يك لشكر شكست بخورد مىتوانى لشكر ديگرى را تجهيز نموده و به جنگ بفرستى ، و همين على ( عليه السلام ) عثمان را به كارهائى كه صلاح وى و مسلمين در آن باشد راهنمائى نمود ولى عثمان گوش نكرد تا اينكه مسلمانان انقلابى خشمگين او را محاصره نموده و كشتند .\r\nپس على ( عليه السلام ) اسد الناس رأيا است و هر كس چنين باشد او افضل از ديگران است پس على افضل است .\r\n\r\n12 - على و اقامه حدود الهى :\r\nدوازدهمين منقبت و كمال على ( عليه السلام ) اين است كه حضرتش در راه اجراء حدود الهى حريص‌ترين مردمان بعد از رسول خدا ( صلّى اللّه عليه و آله و سلم ) بشمار مىرفت و در اين راه باحدى رحم ننموده و جانب وى را مراعات نمىكرد و دوستىها و خويشىها او را از اجراء حدود الهى مانع نمىشد و در ذات حق بسيار خشن بود حتى از پسر عمويش عبد اللّه بن عباس هم رفع يد نكرد و حتى جانب برادرش عقيل را مراعات ننمود و منزل گروهى از قبيله مصقلة بن هبيره و جرير بن عبد اللّه بجلى را خراب نمود و گروهى را بدار آويخت و دست و پاى گروهى را قطع نمود [ اينها محارب با خدا و رسول و مفسد\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nفى الارض بودند و حدّ شرعى محارب به نص قرآن همين امور است 
  ] و احدى از صحابه در اين جهت با على ( عليه السلام ) مساوى و برابر نبود پس على افضل الناس است .\r\n\r\n13 - على و حفظ قرآن :\r\nسيزدهمين امتياز على ( عليه السلام ) بر ديگران اينست كه : حضرت در زمان رسول خدا به حفظ قرآن مشغول شد درحالىكه احدى از صحابه به اين امر اشتغال نداشتند و حضرت ( عليه السلام ) نخستين كسى است كه قرآن را جمع‌آورى نمود و اهل سنت مىگويند : على ( عليه السلام ) كه از بيعت متأخر بود و ديرتر بيعت كرد براى اين بود كه در منزل مشغول جمع قرآن بود و قراء سبعه مانند ابى عمرو بن ابى العلاء و عاصم و . . . در قرائت قرآن به على اسناد مىدادند چون اينها در قرائت از ابى عبد الرحمن سلمى استفاده مىكردند و او شاگرد على ( عليه السلام ) بوده پس على ( عليه السلام ) از ديگران افضل است .\r\n\r\n14 - على و خبرهاى غيبى :\r\nچهاردهمين امتياز على ( عليه السلام ) بر ديگر صحابه عبارتست از خبر دادن مولى ( عليه السلام ) در مواضع زيادى از امور غيبيه و اين مقام براى احدى از صحابه حاصل نشد پس حضرتش از همگان افضل است اينك چند نمونه از اخبارات غيبيهء على ( عليه السلام ) :\r\n1 - حضرت در جنگ نهروان از كشته شدن مردى به نام ذو الثديه يعنى صاحب پستان خبر داد و اصحاب وى هر چه در ميان كشته‌ها جستجو كردند نيافتند آمدند به حضرت عرض كردند چنين كسى در ميان كشته‌ها نيست ،\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nفرمود : سوگند به خدا على هرگز دروغ نگفته و پيامبر هم كه به او اين خبر را داده دروغ نگفته خود آمد در ميان كشتگان جستجو كرد تا آن مرد را يافت درحالىكه پيراهن وى پاره شده و بر پشت شانه او غده‌اى مشاهده كردند كه همانند پستان زنها بود و موئى چند بر آن روئيده بود و با كشيدن آن غده استخوان شانه او هم بلند مىشد و با رها كردن غدّه استخوان‌هاى شانه هم فرو مىافتاد .\r\n2 - پيروان على ( عليه السلام ) در جنگ نهروان به على ( عليه السلام ) عرض كردند : خوارج نهروان از آب گذشته و به سمت ما مىآيند ، حضرت فرمود : هنوز از آب عبور نكرده‌اند پس از مدتى اين خبر را به حضرتش دادن باز فرمود : از آب نگذشته‌اند و كشتارگاه آنان آن سوى آب است جندب بن عبد اللّه ازدى پيش خود گفت : اگر رفتيم ديديم كه اهل نهروان از آب گذشته‌اند [ و العياذ باللّه على ( عليه السلام ) دروغ گفته 
  ] من اوّل كسى خواهم بود كه با على مىجنگم ، ولى هنگامى كه به آب رودخانه رسيديم نديديم كه نهروانيان از آب عبور كرده باشند حضرت فرمود اى برادر ازدى آيا حق بر تو واضح شد ؟ آرى على ( عليه السلام ) از ما فى الضمير اشخاص خبر مىداد و با اينكه ازدى تنها پيش خود حديث نفس كرده بود ولى على از آن آگاه بود .\r\n3 - حضرت ( عليه السلام ) خبر داد كه در ماه رمضان كشته خواهد شد و چنين شد و نيز خبر داد به مستولى شدن حجاج بر مردم كوفه و ظلمهاى بىحدّ او و خبر داد از قطع دست و پاى ابن مسهر و آويختن او بر درخت خرما كه در زمان معاويه اين عمل انجام گرفت و نيز خبر داد از اينكه ميثم تمار را بر در منزل عمرو بن حريث بدار مىزنند و حتى درختى را كه بر شاخه‌هايش آويخته خواهد شد نشان داد و خود ميثم گفت من دهمين نفرى هستم كه تو اى ابن زياد آنها را بدار مىآويزى ، و نيز خبر داد از ذبح نمودن جناب قنبر و چنين شد\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nكه حجاج وى را ذبح نمود اينها گوشه‌اى از خبرهاى غيبى على ( عليه السلام ) بود در رابطه با حوادثى كه بر سر اشخاص مىآيد .\r\n4 - مردى به حضرت خبر داد كه خالد بن عرفطه در سرزمين وادى القرى ديده از جهان بست حضرت ( عليه السلام ) فرمود : هنوز نمرده است و نخواهد مرد تا زمانى كه فرماندهى سپاه گمراهى [ سپاهى كه به جنگ حسين بن على ( عليه السلام ) آمدند 
  ] را به عهده بگيرد و پرچمدار سپاه وى حبيب بن حماز باشد مردى از پاى منبر بلند شد عرض كرد يا على به خدا سوگند من تو را دوست دارم [ و هرگز پرچم آن سپاه را بدست نخواهم گرفت 
  ] حضرت فرمود : بر حذر باش از اينكه تو آن پرچم را بدوش كشى امّا متأسفانه اين كار را خواهى كرد تو پرچم را بدست گرفته و از همين در مسجد كه به باب الفيل معروف است وارد مىشوى ، اين قصه گذشت و سالها طول كشيد تا اينكه عمر سعد مأمور شد كه لشكرى تجهيز نموده و به جنگ حسين بن على برود وى لشكرى مجهز شد كه در مقدّمهء لشكر خالد بن عرفطه بود و پرچمدار سپاه حبيب بن حماز بود وى با همان پرچم از باب الفيل كه مولى خبر داده بود وارد مسجد شد .\r\n5 - روزى مولاى بر بالاى منبر خطبه مىخواند در اثناء فرمود : سلونى قبل ان تفقدونى يعنى پيش از آنكه از ميان شما بروم هر چه مىخواهيد بپرسيد ، به خدا سوگند از من سؤال نمىكنيد از گروه هدايت يا ضلالتى مگر اينكه به شما خبر دهم از رئيس آن گروه و عمال و كارگزاران او تا روز قيامت مردى از پاى منبر برخاسته عرضه داشت : يا على به من بگو بر سر و ريش من چند عدد مو وجود دارد ؟ حضرت فرمود : دوست من محمد ( صلّى اللّه عليه و آله و سلم ) مرا از اين سخن خبر داد بدان كه بر هر طاقه و عدد از موى سر تو فرشته‌اى است كه تو را لعنت مىكند و بر هر موى ريش تو شيطانى است\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nكه تو را گمراه مىكند و همانا در منزل تو گوساله يا توله سگى است كه پسر دختر رسول خدا ( صلّى اللّه عليه و آله و سلم ) يعنى حسين بن على ( عليه السلام ) را خواهد كشت و اين ماجرا بگذشت تا حادثه كربلا پيش آمد و وى متولى قتل حسين ( عليه السلام ) شد . جناب علامه مىگويد : احاديث و اخبار در اين زمينه بيش از اينها است كه دوست و دشمن نقل كرده‌اند ولى ما به همين مقدار بسنده مىكنيم .\r\n\r\n15 - استجابت دعاى على ( ع ) :\r\nپانزدهمين امتياز مولى بر ديگر صحابه در اين بود كه حضرتش ( عليه السلام ) مستجاب الدعوة بودند آن هم بلافاصله دعايشان مستجاب مىشد و احدى از اصحاب در اين امر با حضرتش مشترك نبودند و هر كس اينچنين باشد او افضل الناس است پس على ( عليه السلام ) افضل الناس است .\r\nامّا اثبات صغرى : خبرهاى متواتر در اين زمينه از مولى ( عليه السلام ) نقل شده از جمله اينكه حضرت در حق بسر بن ارطاة نفرين كرده و فرمود :\r\nاللهم ان بسرا باع دينه بدنياه فاسلبه عقله و لا تبق له من دينه ما يستوجب به عليك رحمتك نفرين على مستجاب شده و بسر ديوانه شد .\r\nو از جمله اينكه مردى بود به نام عيزار كه متهم به جاسوسى براى لشكر معاويه بود مولى به او فرمود : مىگويند تو جاسوس معاويه هستى ، وى گفت : دروغ مىگويند ، حضرت فرمود : اگر تو دروغ مىگوئى خداى تو را كور سازد ، و طبق نقل يك هفته طول نكشيد كه كور شد .\r\nو از جمله اينكه گروه زيادى از صحابه رسول خدا ( صلّى اللّه عليه و آله و سلم ) در داستان غدير خم شاهد و ناظر بودند و دوازده نفر از انصار بر نفع مولى شهادت دادند ولى انس بن مالك سكوت كرد مولى فرمود : اى انس چه\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nچيز تو را از شهادت دادن مانع مىشود درحالىكه تو هم همان سخنان را كه اين دوازده نفر شنيده‌اند شنيده‌اى ؟ عرض كرد : يا على من پير مرد شده و آن خاطره را فراموش كرده‌ام حضرت فرمود : بار الها اگر انس دروغ مىگويد او را به مرض پيسى مبتلا كن بگونه‌اى كه رسواكننده باشد و حتى عمامه هم نتواند آن را بپوشاند و طولى نكشيد كه انس به مرض برص مبتلا شد .\r\nو از جمله اينكه زيد بن ارقم هم اين شهادت را كتمان نموده و بينائى خود را از دست داد و جز از اينها از وقائع مشهوره‌اى كه در كتب ثبت و ضبط است . و اثبات كبرى بديهى است .\r\n\r\n16 - معجزات مولى على :\r\nشانزدهمين ويژگى منحصر به فرد مولى على در ميان صحابه رسول خدا ( صلّى اللّه عليه و آله و سلم ) عبارتست از معجزات فراوانى كه بدست مبارك حضرت ( عليه السلام ) بوقوع پيوسته و هر كس چنين باشد او افضل الناس است پس مولى على ( عليه السلام ) افضل است و پاره‌اى از معجزات حضرتش در لابلاى مباحث گذشته بيان شد از قبيل سخن گفتن با اژدها و كندن در قلعه خيبر و ردّ شمس و محاربه با جنيان و . . .\r\n\r\n17 - قرابت مولى على از پيامبر :\r\nهفدهمين فضيلت على ( عليه السلام ) آنست كه حضرتش نزديك‌ترين انسان به رسول خدا از لحاظ نسب بوده چون پسر عموى ابوينى بوده و هر كس به رسول خدا نزديكتر باشد او افضل است پس مولى افضل است و نيز حضرت ( عليه السلام ) از قبيله بنى هاشم بوده و هر كس از اين قبيله باشد پس او افضل است چون پيامبر اكرم فرموده : خداوند از فرزندان اسماعيل قريش\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nرا انتخاب فرمود [ قريش جد دوازدهم پيامبر بوده 
  ] و از فرزندان قريش هم هاشم را برگزيد [ هاشم جدّ دوّم رسول خدا بوده 
  ] پس هاشم برگزيده خدا است و واضح است كه اين يك امتياز است پس هر كسى به هاشم منتسب باشد افضل است [ البته از اين حيث افضل است ولى ملاك عمل خود انسان است 
  ] .\r\n\r\n18 - على برادر پيامبر است :\r\nهيجدهمين افتخار مولى در ميان صحابه عبارتست از برادرى على با پيامبر .\r\nتوضيح اينكه : هنگامى كه رسول خدا ميان صحابه دو به دو عقد اخوت ايجاد نمود و هر كسى را با كس ديگر كه در شرافت و فضيلت برابر بودند با هم برادر ساخت پيامبر خدا مشاهده نمود كه على ( عليه السلام ) افسرده خاطر شده است ، فرمود : يا على سبب اين ملامت چيست ؟ عرض كرد : يا رسول اللّه تو ميان صحابه دو نفر دو نفر عقد اخوت ايجاد كردى ولى مرا تنها گذاشتى ، حضرت ( صلّى اللّه عليه و آله و سلم ) فرمود : يا على من تو را براى خودم نگاهداشته‌ام كه با تو عقد برادرى در بندم سپس فرمود : آيا دوست ندارى كه تو برادر من و وصى من و جانشين من پس از من باشى ؟ عرض كرد :\r\nچرا يا رسول اللّه ، حضرت ( صلّى اللّه عليه و آله و سلم ) با على ( عليه السلام ) عقد اخوت بست نه با ساير صحابه پس على ( عليه السلام ) از ديگران افضل خواهد بود .\r\n\r\n19 - دوستى على ( ع ) واجب است :\r\nنوزدهمين فضيلت مولى على ( عليه السلام ) بر جميع صحابه رسول\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nخدا ( صلّى اللّه عليه و آله و سلم ) در اينست كه تنها محبت و دوستى آن حضرت بر ديگران فرض و واجب است و اين امتياز براى احدى از صحابه نيست و دليل وجوب محبت و مودت مولى آنست كه حضرتش از اولى القربى [ صاحبان قرابت به پيامبر 
  ] است و قرآن مودت آنها را فرض فرموده : آنجا كه مىگويد  قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى  پس دوستى ذوى القربى و در رأس آنها على ( عليه السلام ) بر ما مسلمانان واجب است و لا ريب در اينكه هر كس واجد اين صفت باشد از ديگران افضل است پس على از ديگران برتر است .\r\n\r\n20 - على و يارى پيامبر :\r\nبيستمين ويژگى منحصر به فرد مولى على ( عليه السلام ) از ميان صحابه حضرت ( صلّى اللّه عليه و آله و سلم ) اينست كه على ( عليه السلام ) تنها كسى است كه از سوى خدا مدال افتخار يارى كنندهء پيامبر به او داده شد و اين افتخار نصيب احدى از صحابهء ديگر پيامبر نشد و دليل مطلب قرآن است آنجا كه مىفرمايد :  فَإِنَّ اللَّهَ هُوَ مَوْلاهُ وَ جِبْرِيلُ وَ صالِحُ الْمُؤْمِنِينَ  كه منظور از صالح المؤمنين به اتفاق همهء مفسران على ( عليه السلام ) است و مولى معانى گوناگونى دارد كه در اينجا مراد از مولى ناصر و يارى رسان است زيرا كه قدر مشترك ميان خدا و جبرئيل و على ( عليه السلام ) نسبت به پيامبر همين امر بوده و على را سومين از سه كس يارىكننده قرار داد و با آوردن كلمهء هو مولاة . . .\r\nحصر را فهمانيد پس اين افتخار از آن على است و هر كس يارى كنندهء پيامبر باشد از ديگران افضل است پس على افضل است .\r\n\r\n","description":"","footnote":"","page_name":" 485 ","page_number":485},
  {"content":"\r\n\r\n\r\n21 - على و انبياء :\r\nافتخار ديگر مولى در اينست كه حضرتش با انبياء پيشين برابر بوده پس از ساير صحابه افضل است زيرا بالاتفاق انبياء الهى از صحابه پيامبر افضل بوده‌اند و على ( عليه السلام ) مساوى افضل است پس مساوى الافضل افضل و دليل بر اينكه على ( عليه السلام ) با انبياء سلف برابر بوده حديث نبوى است كه بيهقى در سنن خود نقل نموده كه حضرت نبوى فرمود : من احب ان ينظر الى آدم فى علمه [ و علم آدم الاسماء كلها 
  ] والى نوح فى تقواه والى ابراهيم فى حلمه [ ان ابراهيم لأواه حليم 
  ] والى موسى فى هيبته والى عيسى فى عبادته فلينظر الى على بن أبي طالب ، پس على ( عليه السلام ) داراى دانش بىپايان جناب آدم و داراى تقواى فوق العاده جناب نوح و داراى حلم شگفت‌آور جناب ابراهيم و داراى هيبت عظيم موسوى و داراى عبادت طاقت‌فرساى عيسوى مىباشد و احدى از صحابه اين افتخار را ندارند .\r\n\r\n22 - على ( ع ) از زبان پيامبر ( ص ) :\r\nبيست و دومين امتياز مولى ( عليه السلام ) بر جميع صحابه اينست كه در موارد فراوانى از فضيلت على و كمالات حضرتش بر ديگران خبر داده و به امامت على ( عليه السلام ) پس از خود تصريح نموده است كه بعنوان نمونه موارد ذيل را تقديم مىداريم :\r\n1 - حديث طير مشوى : روزى مرغ بريان كرده‌اى را براى نبى اكرم هديه آوردند حضرتش دعا فرمودند : اللهم ائتنى باحب خلقك اليك يأكل معى من هذا الطائر يعنى بار الها محبوبترين بندگانت را برسان تا با من از اين مرغ بريان شده تناول كند ، على ابن أبي طالب آمده و با حضرت تناول فرمودند و در\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nحديث ديگر آمده : اللهم ادخل الى احب اهل الارض اليك و اين حديث را انس بن مالك و سعد بن ابى وقاص و ابو رافع غلام رسول خدا ( صلّى اللّه عليه و آله و سلم ) و ابن عباس نقل نموده‌اند و ابى جعفر اسكافى و ابو عبد اللّه بصرى براى اثبات افضليت على بر ابو بكر و ديگران به اين حديث تكيه نموده‌اند و ابو عبد اللّه بصرى مدّعى شد كه اين حديث در ميان صحابه مشهور است و احدى سخن وى را انكار نكرد پس روايت فوق متواتر خواهد بود .\r\n2 - حديث منزلت : پيامبر ( صلّى اللّه عليه و آله و سلم ) به على فرمود : انت منى بمنزلة هارون من موسى الّا انه لا نبى بعدى كه سابقا حديث را توضيح داديم و اجمال قضيه در اينجا آنست كه جناب هارون افضل مردم زمان خويش در نزد موسى بود پس جناب على ( عليه السلام ) هم افضل اهل زمان در نزد پيامبر خواهد بود .\r\n3 - حديث غدير : هنگامى كه نبى اكرم ( صلّى اللّه عليه و آله و سلم ) از حجة الوداع برمىگشت در غدير خم براى مسلمانان خطبه خواند و فرمود : معاشر المسلمين الست اولى منكم بانفسكم ؟ قالوا بلى يا رسول اللّه ، فاخذ بيد على ( عليه السلام ) و قال : من كنت مولاه فهذا على مولاه اللهم وال من والاه و عاد من عاده و انصر من نصره و اخذل من خذله و ادر الحق مع على كيفما دار يعنى بار الها حق را با على دور بده هر گونه كه على دور بزند يعنى به هر سمتى على رو كند و به هر گونه بچرخد حق با على بوده و دور وجود على مىچرخد على آن نقطه مركزى دائرهء وسيع حق است و ما سابقا توضيح داديم كه مراد از مولى در اين حديث اولى به تصرف بودن است و هنگامى كه على ( عليه السلام ) از هر انسانى نسبت به جان خودش اولى به تصرف باشد در جان و مال مؤمنين پس او از ديگران افضل خواهد بود و همگان بايد تحت ولايت امرى او باشند .\r\nاشكال : برخى از اهل سنت مىگويند : مراد به اين مولى در حديث\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nولاء عتق است .\r\nبيان مطلب : مىگويند مشاجره‌اى ميان على ( عليه السلام ) و زيد بن حارثه پيش آمده و على ( عليه السلام ) فرمود انت مولاى يعنى تو غلام آزادشدهء دست منى ، زيد گفت : نه خير من مولاى رسول خدايم نه مولاى تو اين خبر به پيامبر رسيد حضرت فرمودند : من كنت مولاه فهذا على مولاه . . .\r\nجواب : اولا : ولاء عتق اختصاص به على ( عليه السلام ) ندارد بلكه مال همهء اقارب پيامبر است چون كسى كه آزاد شده قبيله‌اى باشد او را ولاء همان قبيله گويند و زيد آزاد شده بنى هاشم است پس او هاشمى بالولاء است و اين مختص به على نيست درحالىكه حديث در مقام اختصاص و حصر است .\r\nو ثانيا : خليفه دوم يعنى عمر خطاب پس از سخنان پيامبر در غدير خم جلو آمده و به على ( عليه السلام ) گفت : هنيئا لك اصبحت مولاى و مولى كل مؤمن و مؤمنة و نيز عايشه و انصار هم پس از آن به على ( عليه السلام ) مىگفتند :\r\nاى مولاى ما ، و واضح است كه اينها را نتوان به ولاء عتق حمل نمود .\r\nو ثالثا : صدر حديث اين معنا را نفى مىكند چون پيامبر فرمود : الست اولى منكم بانفسكم كه سخن از اولويّت به انفس شما است و اين چه ربطى با ولاء عتق دارد .\r\n4 - پيامبر فرمود : ذو الثديه [ صاحب پستان كه قبلا قصه‌اش آمد 
  ] را بهترين خلق و بهترين خليفه و جانشين پيامبران خواهد كشت و در روايتى فرمود : او را بهترين انسان امت من خواهد كشت و مولى على او را كشت . و به فاطمه ( عليها السلام ) فرمود : خداوند بر اهل زمين نظر نموده و آگهى يافت و از ميان آنان پدرت را انتخاب فرموده و او را پيامبر قرار داد سپس بار ثانى نظر فرمود و از ميان زمينيان شوهرت على ( عليه السلام ) را اختيار فرمود و مرا فرمان داد كه تو را به ازدواج او در آورده و او را وصى و جانشين خويش سازم .\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nعايشه مىگويد : در محضر پيامبر بودم ، على ( عليه السلام ) وارد شد ، رسول خدا فرمودند : هذا سيد العرب عايشه مىگويد : عرض كردم يا رسول اللّه آيا شما خود سيد عرب نيستيد ؟ فرمودند : انا سيد العالمين و هذا سيد العرب .\r\nانس بن مالك روايت مىكند : رسول خدا ( صلّى اللّه عليه و آله و سلم ) به على ( عليه السلام ) فرمود : انت اخى و وزيرى و خير من اتركه بعدى تقضى دينى و تنجز موعدى [ يعنى ديون مرا ادا كرده و وعده‌هاى مرا وفا مىكنى و على پس از وفات پيامبر ندا داد كه هر كس از رسول خدا طلبى دارد يا به نزد حضرتش امانتى دارد از من بخواهد تا ادا كنم 
  ] .\r\nمردى از عايشه راجع به جنگ جمل پرسيد او جواب داد كه به قضا و قدر الهى بود و من مجبور بودم ، دوباره آن مرد از عايشه راجع به على ( عليه السلام ) سؤال نمود ، عايشه گفت : سؤال نمودى از من راجع به كسى كه محبوبترين انسان پيش رسول خدا و همسر محبوبترين زن در نزد رسول خدا ( صلّى اللّه عليه و آله و سلم ) است .\r\nپيامبر به فاطمه فرمود : آيا راضى نيستى از اينكه من تو را به همسرى بهترين فرد امتم در آوردم .\r\nسلمان روايت مىكند : رسول خدا فرمود : خير من اترك بعدى على بن أبي طالب .\r\nعبد اللّه بن مسعود نقل مىكند : پيامبر خدا فرمود : على خير البشر فمن ابى فقد كفر .\r\nابو سعيد خدرى نقل مىكند : پيامبر ( صلّى اللّه عليه و آله و سلم ) فرمود :\r\nافضل امتى على بن أبي طالب .\r\nحال اى طالبان حق و حقيقت و اى كنندگان لباسهاى تعصب و جاهليت\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nواى دور ريزندگان كينه‌هاى بدر و حنين و خيبر و احد و . . . آيا اين مبلغ براى روشن شدن حق كافى نيست ؟ آرى در خانه اگر كس است يك حرف بس است و ما على الرسول الّا البلاغ .\r\n\r\n23 - على لحظه‌اى به خدا كفر نورزيد :\r\nامتياز منحصر به فرد ديگر مولى از ميان همه صحابه آنست كه على ( عليه السلام ) آنى به خدا كفر نورزيد بلكه از هنگامهء بلوغ و بلكه پيش از آن موحد و مؤمن به خداى يگانه بود بر خلاف ساير صحابه كه در دوران جاهليت تمام آنها مدتى را به كفر و بت‌پرستى سپرى كرده‌اند و واضح است كه انسانى كه حتى يك لحظه كافر نبوده بمراتب افضل است از انسانهائى كه ساليان متمادى را در كفر به سر برده و پس از پيامبر ايمان آوردند .\r\n\r\n24 - خدمات على به اسلام :\r\nمولى على ( عليه السلام ) از همهء صحابه بيشتر به اسلام و مسلمين و جامعه اسلامى و بلكه بشريت خدمت نموده و هر كس اينچنين باشد ارزش او عند اللّه و عند الرسول و عند الخلق از همگان بيشتر است پس على افضل است .\r\nاثبات صغرى : كافى است به گذشته برگرديم و فداكاريهاى مولى و جنگهاى سخت على با مشركين و تحمل مصائب طاقت فرسا در راه اسلام و گشودن بلاد و كشورهاى بسيارى بدست على و تقويت شوكت اسلام و مسلمين بدست على را مورد مطالعه دوباره قرار دهيم تا تصديق كنيم اين از شمشير زدنهاى مولى كه يك ضربت شمشيرش در جنگ خندق افضل از عبادات جن و انس آمده ، آن از زهد مولى كه همه زاهدان و سالكان سبيل اللّه و رياضت‌كشان\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nافتخار رهروى راه على را دارند و آن از جود و سخاوت على كه تمام ما يملك خويش را در راه خدا انفاق نمود و آن از حسن خلق على و آن از عبادات و شب‌زنده‌داريهاى على ( عليه السلام ) و آن هم از دانش بىپايان مولى على ( عليه السلام ) و اثبات كبرى روشن است و از بديهيات است .\r\n\r\n25 - على و كمالات جسمى و روحى :\r\nبيست و پنجمين و آخرين امتياز مولى على ( عليه السلام ) كه در اين كتاب آمده اينست كه مولى على ( عليه السلام ) جامع همهء كمالات بوده و در اين امر احدى از صحابه با او همسان و هماورد نبوده پس على ( عليه السلام ) افضل است .\r\nامّا مقدمه اول : بطور كلى كمالات سه شعبه دارد :\r\n1 - كمالات نفسانيه و روحى .\r\n2 - كمالات جسمانيه و بدنى .\r\n3 - كمالات خارجيه .\r\nامّا كمالات نفسانى على : على در اين بخش به نهايت درجه كمال رسيده بود زيرا كمالات نفسانيه عبارتند از علم و دانش ، زهد و وارستگى ، شجاعت و قهرمانى ، سخاوت و بخشندگى ، حسن خلق و عفت چشم و زبان و همه اعضاء و جوارح و . . . و مولى در اين امور شبيه و همانندى پس از رسول خدا نداشت بلكه گوى سبقت را در ميدان مسابقه خيرات از همگان ربوده بود .\r\nو امّا كمالات جسمانى : با اينكه مولى ( عليه السلام ) قليل الغذاء بوده و خشن‌ترين خوراكيهاى را مىخورد و خشن‌ترين لباسها را مىپوشيد و بيشتر وقتها روزه دار بود و همهء شبها را به عبادت سپرى مىكرد مع ذلك شير بيشه شجاعت بود و در ميادين نبرد زهرهء ابطال از شنيدن نام على آب مىشد و پشت\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nگردنكشان مىلرزيد حضرتش در كوبيدن پهلوانان نامى عرب و جدا كردن سرهاى آنها مهارت تام داشته و همانند سر كردن قلمها سر قهرمانان را از بدن جدا مىكرد و ضربت مولى هرگز خطا نداشت و هيچ‌گاه دوباره ضربت نمىزد بلكه با يك ضربت كار حريف را مىساخت و مولى على ( عليه السلام ) در قلعه خيبر را كند با اينكه هفتاد نفر انسان قوى و نيرومند از نقل آن ناتوان بودند و . . .\r\nو امّا كمالات خارجيه : يكى از كمالات خارجيه نسبت مولى است كه احدى با على در نسب شريفش مساوى نبود زيرا كه عباس عموى پدرى پيامبر بود ولى على ( عليه السلام ) پسر عموى ابوينى رسول خدا ( صلّى اللّه عليه و آله و سلم ) بود كه بالاجماع مقدم است و نيز حضرت ( عليه السلام ) هاشمى بود هم از جانب پدر و هم از جانب مادر چون پدر ابو طالب بن عبد المطلب بن هاشم است و مادر فاطمه بنت اسد بن هاشم است و اين افتخار بزرگ است كه نصيب ديگر صحابه نبود يكى از كمالات خارجيه مسأله مصاهرت و دامادى است مولى على ( عليه السلام ) داماد رسول خدا و همسر سيدهء زنان عالميان است البته عثمان هم داماد رسول خدا بود منتهى فاطمه زهرا ( عليها السلام ) در ميان دختران رسول خدا مىدرخشيد و احدى را با او قياس نتوان كرد مقام و منزلت زهرا در نزد پيامبر بر كسى پوشيده نيست تا آنجا كه هرگاه فاطمه وارد مىشد رسول خدا از جاى برمىخواست و استقبال مىكرد كه با احدى از زنان ديگر اين عمل را انجام نداد و مكرر مىفرمود سيدهء زنهاى جهانيان در بهشت چهار نفرند و يكى از آنها فاطمه است پس دامادى مولى هم حسابى ويژه دارد .\r\nيكى ديگر از كمالات خارجيه دارا بودن اولاد و فرزندان صالح است مولى على از اين بعد هم بىنظير بود زيرا خداوند به او فرزندانى عطا فرمود به نامهاى حسن و حسين كه هر دو امام و پيشواى بر حق بوده و هر دو سيد و آقاى جوانان اهل بهشت مىباشند و پيامبر اكرم ( صلّى اللّه عليه و آله و سلم )\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nاين دو نور ديده‌اش را در نهايت درجه دوست مىداشت تا آنجا كه گاهى پشت خود را بر زمين قرار مىداد و خود را مركب مىساخت براى اينكه حسنين سوار شوند و گاهى صداى بره‌ها و گوسفندها را در مىآورد و بع بع مىكرد تا آنها را شادمان سازد سپس خداوند به حسن ( عليه السلام ) فرزندانى داد كه هر كدام در بزرگوارى و انسانيت ضرب المثل بودند همانند حسن مثنى و حسن مثلث و عبد اللّه بن حسن مثنى و نفس زكيه و . . . و به امام حسين ( عليه السلام ) فرزندانى عطا فرمود كه هر كدام به نوبه خويش امام و جانشين پيامبر بودند و نه تن از فرزندان امام حسين ( عليه السلام ) امامت خلق را داشتند يعنى زين العابدين ( عليه السلام ) ، محمد بن على ( عليه السلام ) ، امام صادق و امام كاظم و امام رضا و امام جواد و امام هادى و امام عسكرى و حضرت حجت عجل اللّه تعالى فرجه الشريف و هر كدام از اينها در نشر علم و حكمت و عرفان و فضيلت بىنظير بودند تا آنجا كه بزرگان علم و عرفان افتخار خدمت آنها را داشتند بعنوان نمونه : بايزيد بسطامى افتخار مىكند كه سقاء خانه امام جعفر صادق ( عليه السلام ) است و معروف كرخى كه بدست امام رضا مسلمان شده بود افتخار دربانى حضرتش را داشت تا مرد و بزرگان علم و دين افتخار شاگردى آنان را داشتند بعنوان مثال : از مالك بن انس هنگامى كه دم در منزل مسأله‌اى را مىپرسيدند در آنجا جواب نمىداد به او گفتند چرا همانجا جواب نمىدهى ؟\r\nگفت : من دانش را از امام جعفر صادق ( عليه السلام ) آموخته‌ام و هنگامى كه به محضر حضرتش بار مىيافتم تا حكمى و مطلبى از او بياموزم امام برخاسته و فاخرترين جامه‌هايش را مىپوشيد و عطر استعمال مىكرد و در بالاترين جاى منزل مىنشست و حمد خدا مىكرد سپس مطلبى به ما مىآموخت شگفتا از اين تعظيم امام صادق ( عليه السلام ) در برابر علم و امّا استفاده‌هاى علمى ابو حنيفه از امام صادق ( عليه السلام ) بر كسى پوشيده نيست حال اين امتيازات\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nتنها براى على و اولاد على ( عليهم السلام ) بود و احدى در اين فضائل با آنان شريك و هماورد نبوده و نخواهد بود .\r\nبارى ما در اين مطلب هفتم نوعا به ترجمه عبارات اكتفا كرديم زيرا كه اگر مىخواستيم يكايك اين قصص و حوادث را توضيح دهيم مجلدات فراوانى بايد رديف مىشد و در آن صورت از شرح يك كتاب خارج مىشد ولى جويندگان مىتوانند در هر كدام از زمينه‌هاى مذكور به كتب مربوطه مراجعه كنند .\r\n\r\n","description":"","footnote":"","page_name":" 494 ","page_number":494},
  {"content":"\r\n\r\n\r\n( مسأله هشتم ) امامت ساير ائمه ( ع )\r\nهشتمين مسأله از مسائل باب امامت پيرامون امامت ساير ائمه ( عليهم السلام ) است يعنى امام حسن مجتبى ( ع ) و امام حسين ( ع ) و امام على بن الحسين ( ع ) و امام محمد بن على ( ع ) و امام جعفر بن محمد ( ع ) و امام موسى بن جعفر ( ع ) و امام على بن موسى ( ع ) و امام محمد بن على ( ع ) و امام على بن محمد ( ع ) و امام حسن بن على ( ع ) و امام محمد بن الحسن القائم المنتظر عج اللّه تعالى فرجه الشريف ، جناب خواجه طوسى براى اثبات امامت اين يازده گوهر تابناك عالم ولايت و امامت سه دليل آورده‌اند :\r\nدليل اوّل : حديث نبوى ( صلّى اللّه عليه و آله و سلم ) كه گاهى با نام و نشان اين يازده تن را ذكر فرموده و گاهى بطور مجمل فرموده حسين فرزندم امام است و پسر امام است و برادر امام است و پدر نه نفر از ائمه ( عليهم السلام ) است كه نهمين آنها قائم آنان است و اين روايات در نزد شيعه در حدّ تواتر نقل شده خلفا عن سلف و در نزد عامه هم از طرق گوناگون نقل گرديده است .\r\nو نيز از مسروق روايت شده كه : روزى ما در حضور عبد اللّه بن مسعود بوديم جوانى رسيده عرض كرد : آيا پيامبر به شما فرموده كه پس از وى چند نفر خليفه و جانشين او خواهند بود ؟ ابن مسعود گفت : تو خيلى جوانى و شگفتا كه غير از تو هيچ‌كس اين سؤال را از من ننموده اينك جواب بشنو : آرى\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nپيامبر ( صلّى اللّه عليه و آله و سلم ) براى ما بازگو نموده و فرموده : عدد خلفاء و جانشينان من دوازده نفر خواهد بود به تعداد نقباء بنى اسرائيل .\r\nدليل دوّم : سابقا مبرهن ساختيم اين معنا را كه امام پس از پيامبر ( صلّى اللّه عليه و آله و سلم ) بايد معصوم باشد و غير از اين دوازده نفر بالاجماع هيچ‌كس معصوم نيست پس الّا و لا بد بايد آن معصوم همينها باشند و گرنه لازمه‌اش آنست كه زمانى از وجود معصوم ( عليه السلام ) خالى باشد و اين از محالات است كما ذكرناه سابقا .\r\nدليل سوّم : تمام كمالات نفسانيه و جسمانيه‌اى كه در يك رهبر و امام جامعه بايد باشد و در على بن أبي طالب ( ع ) وجود داشت در فرد فرد اين يازده نفر نيز موجود است و هركدامشان همانگونه كه خود انسان كاملند راهنماى ديگران به سمت كمال هم هستند و اين دليل بر لياقت آنها براى امامت است زيرا كه هر كدام از اينها در زمان خويش از همگان افضل بوده‌اند و واضح است كه تقديم مفضول بر فاضل عقلا قبيح است پس بايد اينان امامان باشند .\r\nعلامه مىفرمايد : اين برهان سوم يك برهان لمى است يعنى از علت به معلول رسيدن وجود اين فضائل و كمالات علت امام بودن و استحقاق رهبرى معلول آن است .\r\n\r\n","description":"","footnote":"","page_name":" 496 ","page_number":496},
  {"content":"\r\n\r\n\r\n( مسأله نهم ) ( احكام مخالفين )\r\nدر اين مسأله بطور مختصر به احكام مخالفين و اهل سنت اشاره مىكنيم :\r\nبطور كلّى هر فرد يا گروهى كه با على ( عليه السلام ) جنگيد و جزء محاربين بود از ديدگاه شيعه كافر محسوب مىگردد و كليه احكام كفر بر او مترتب مىشود و لذا خوارج نهروان محكوم به كفر هستند و دليل مطلب اينست كه رسول خدا ( صلّى اللّه عليه و آله و سلم ) فرموده يا على حربك حربى يعنى محاربهء با تو محاربهء با من است و لا ريب در اينكه موضوعا چنين نيست پس منظور حكما است يعنى محاربه با على در حكم محاربه با پيامبر و همان احكام را دارد و به منزله آنست و بدون شك محارب با خدا و رسول خدا كافر است پس محارب با على هم كه عليه امام ( عليه السلام ) شمشير برداشته و جنگيده كافر خواهد بود .\r\nو امّا مخالفين على ( عليه السلام ) يعنى كسانى كه ولايت و امامت بلا فصل حضرت را منكرند ولى ناصبى هم نيستند اهل حرب با على هم نيستند و خلاصه نوع برادران اهل سنت و جماعت .\r\nراجع به اينها فتاواى فقهاء شيعه متفاوت است :\r\n1 - گروهى از علماء شيعه مثل ابن ادريس صاحب سرائر فتوا به كفر آنها داده است بدليل اينكه اينها يكى از ضروريات دين را انكار نموده‌اند و انكار ضرورى دين بالاجماع سبب كفر است و آن ضرورى دين عبارتست\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nاز حديث‌هاى متواتره‌اى كه دالّ بر امامت بلا فصل على ( عليه السلام ) است .\r\n2 - ساير فقهاء شيعه مىگويند : مخالفين مولى ( عليه السلام ) فاسق‌اند و احكام فاسق بر آنها بار مىشود ولى محكوم به كفر نيستند و خود اينها سه دسته شده‌اند .\r\n1 - گروهى بر آنند كه مخالفين على ( عليه السلام ) مخلّد در نار خواهند بود همانند كفار بدليل اينكه مستحق بهشت نيستند زيرا شرط قبولى عمل اعتقاد به ولايت است و در حديث آمده : اگر انسانى تمام عمر شبها را تا صبح عبادت كند و روزها را روزه بگيرد و تمام سالها را حج رود و تمام اموالش را در راه خدا صدقه دهد ولى اعتقاد به ولايت ائمه ( عليهم السلام ) نداشته باشد ارزشى ندارد .\r\n2 - گروهى بر آنند كه مخالفين على ( عليه السلام ) مخلّد در نار نيستند بلكه همانند فساق از شيعه پس از مدتى عذاب از جهنم خارج و وارد بهشت مىگردند .\r\n3 - و گروهى بر آنند كه آنها از آتش خارج مىشوند چون عاملى كه موجب خلود در نار است شرك و كفر و بت‌پرستى است كه در آنها نيست ولى وارد بهشت هم نمىشوند چون استحقاق ثواب و رسيدن به نعمتهاى بهشتى در گرو ايمان است يعنى اعتقاد به ولايت ائمه و آنها ندارند .\r\nدر خاتمه سخنى از مرحوم شيخ انصارى در مكاسب محرمه ص 40 نقل مىكنم :\r\nثم ان ظاهر الاخبار اختصاص حرمة الغيبة بالمؤمن فيجوز اغتياب المخالف كما يجوز لعنه و توهم عموم الآية كبعض الروايات لمطلق المسلم مدفوع بما علم بضرورة المذهب من عدم احترامهم و عدم جريان احكام الاسلام عليهم الّا\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nقليلا مما يتوقف استقامة نظم معاش المؤمنين عليه مثل عدم انفعال ما يلاقيهم بالرطوبة و حلّ ذبائحهم و مناكحتهم و حرمة دمائهم لحكمة دفع الفتنة و نسائهم لان لكل قوم نكاحا .\r\nپايان مبحث امامت\r\n\r\n","description":"","footnote":"","page_name":" 499 ","page_number":499},
  {"content":"\r\n . \r\n","description":"","footnote":"","page_name":" 500 ","page_number":500},
  {"content":"\r\n\r\n\r\n( المقصد السادس فى المعاد و الوعد و الوعيد )\r\n\r\n( المسالة الاولى ) فى امكان خلق عالم آخر\r\nمقدمه : يكى از اصول عقيدتى كه همهء مليين عالم يعنى پيروان اديان آسمانى و متكلمين اسلام و مسيحيت و يهوديت بدان معتقدند اصل معاد مىباشد كه پس از مسأله مبدء و بارى تعالى اصلى به عظمت آن وجود ندارد و شعار تمامى انبياء عظام دعوت به اصل معاده بوده است و از ديدگاه اسلام منكر معاد و قيامت كافر محسوب مىشود ، كلمهء معاد ممكن است اسم زمان باشد و به معناى زمان عود يا بازگشت باشد و ممكن است اسم مكان بوده و به معناى مكان عود باشد و در اصطلاح علم كلام معاد عبارتست از روزى كه همهء موجودات زنده پس از مردن و پراكنده شدن اجزائشان دوباره در آن روز مجتمع شده و زنده گرديده و به منظور مجازات عمل يعنى ثواب يا كيفر برانگيخته مىشوند با حفظ اين مقدمهء كوتاه مىگوئيم :\r\nپيرامون اصل معاد مسائل فراوانى مطرح است كه در كتاب شريف\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nكشف المراد حدود شانزده مسأله عنوان شده كه برخى از آنها مستقيما مربوط به مسأله معاد است و پاره‌اى از آن مسائل جزء ملحقات مىباشند نخستين مسأله در باب معاد عبارتست از امكان خلقت عالم ديگرى مماثل با اين عالمى كه ما در او زندگى مىكنيم .\r\nجناب شارح مىفرمايد : از آن رهگذر كه اثبات معاد وابسته به اين مسأله است لذا جناب مصنف بحث معاد را با اين مسأله آغاز نموده است [ بيان مطلب : ممكن است گروهى طبيعى مكتب و دهرى مسلك و ماترياليست باشند و بگويند : غير از اين جهان ، جهان ديگرى نيست بلكه هر چه هست همين زندگى مادى و دنيوى است به دنيا مىآئيم و مىميريم و پس از مرگ تبديل به خاك مىشويم و ديگر اثرى از ما نيست ، و خبرى از مجازات عمل نيست قرآن از زبان اين گروه مىفرمايد :  وَ قالُوا ما هِيَ إِلَّا حَياتُنَا الدُّنْيا نَمُوتُ وَ نَحْيا وَ ما يُهْلِكُنا إِلَّا الدَّهْرُ  « سوره جاثيه / 24 » و امير المؤمنين ( عليه السلام ) در نهج البلاغه خطبه 133 مىفرمايد : انما الدنيا منتهى بصر الاعمى ، لا يبصر ما ورائها شيئا و البصير ينفذها بصره و يعلم ان الدار ورائها فالبصير منها شاخص و الاعمى اليها شاخص ، و البصير منها متزود و الاعمى لها متزوّد يعنى :\r\nدنيا منتهاى ديد كور دلان است كه در ماوراى آن چيزى نمىبينند اما شخص بصير ديدش در آن نفوذ مىكند و از آن مىگذرد و مىداند كه سراى جاويدان در وراء آنست بنا بر اين شخص بصير به دنيا آماده كوچ است و كور دل چشمش را به آن دوخته بينايان از آن زاد و توشه بر مىگيرند و نابينايان براى آن زاد و توشه مىاندوزند و ممكن است گروهى معتقد باشند كه پس از مرگ هم روح انسانى باقى است و پاداش يا كيفر هم دارد منتهى نه در عالم ديگر بلكه در همين عالم مجازات ببيند از راه تناسخ يعنى انسان صالح و شايسته كار پس از اينكه مىميرد و روحش از اين تن خاكى مفارقت مىكند به بدن موجود ديگرى منتقل\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nشده و در آن قالب متنعم مىگردد و متقابلا انسان طالح و شرير پس از مرگ نفس ناطقه او به بدن موجود ديگرى منتقل شده و در آن معذّب مىگردد بدون اينكه عالم ديگرى در كار باشد ، حال ما بايد ثابت كنيم كه عالم ديگرى غير از اين عالم هست كه انسانها در آن جهان با همين بدن و روح محشور گرديده و به جزاى اعمال خويش مىرسند و اولين قدم در جهت اثبات اين مدّعا بحث از امكان خلق عالم ديگر است 
  ] در رابطه با امكان و استحاله جهان ديگر دو نظريه وجود دارد :\r\n1 - دانشمندان علم كلام مىگويند : آفرينش جهان ديگرى غير از اين عالم ممكن است .\r\n2 - گروهى از فلاسفهء قديم مىگويند : خلقت عالم ديگر از محالات است .\r\nامّا متكلمين دو دليل براى اثبات امكان آورده‌اند :\r\n1 - دليل عقلى 2 - دليل سمعى امّا العقل : از قواعد مسلمهء عقليه كه رئيس الحكماء جناب ابن سينا آن را بيان داشته قاعده ذيل است :\r\n\r\n( حكم الامثال فيما يجوز و فيما لا يجوز سواء )\r\nيعنى دو يا چند چيزى كه مماثل يكديگر و از يك طبيعت و ماهيتند در احكام و محمولات مساوىاند به اين معنى كه هر حكمى بر يكى از آن دو فرد روا و جايز باشد بر فرد ديگر هم روا است و هر حكمى بر احدهما غير ممكن باشد بر ديگرى هم ناروا است فى المثل انسان يك مفهوم كلى است و اگر در خارج يك فرد از اين طبيعت يافت شد يقينا فرد و افراد ديگرى از آن هم قابليت تحقق\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nخواهند داشت زيرا وجود اولين فرد دليل بر ممكن الوجود بودن آن طبيعت است و اگر ممكن الوجود شد عقل هيچ دليلى بر انحصار آن به فرد واحد نمىشناسد و حكم مىكند به امكان فرد دوم و دهم و صدم و هزارم و . . . و اگر يكى از افراد اين طبيعت استعداد عالم شدن را داشت دليل آنست كه همين حكم براى ساير افراد هم ثابت است يعنى آنها نيز قابليت دانشمند شدن را دارند و هكذا در جنبهء احكام سلبيه حال در ما نحن فيه جهانى كه ما در او بسر مىبريم با ويژگيهائى كه دارد از قبيل كوه و دشت و صحرا و چمن و درخت و ميوه و آب و خاك و آتش و . . . ممكن الوجود است زيرا كه وجود خارجى دارد و بقول حكماء ادلّ دليل على امكان شيء وقوعه و اگر ممكن نبود واقع هم نمىشد حال كه اين فرد از عالم محقق شده پس وجود مماثل و فرد ديگر هم ممكن است زيرا كه حكم الامثال فيما يجوز و فيما لا يجوز سواء .\r\nو امّا النقل : قرآن در سورهء يس پس از يك سلسله مباحث معادشناسى در آيه / 81 مىفرمايد :  أَ وَ لَيْسَ الَّذِي خَلَقَ السَّماواتِ وَ الْأَرْضَ بِقادِرٍ عَلى أَنْ يَخْلُقَ مِثْلَهُمْ بَلى وَ هُوَ الْخَلَّاقُ الْعَلِيمُ  يعنى آيا آن ذاتى كه آسمانها و زمين را آفريد قدرت ندارد كه مثل آنها [ عالم ديگر 
  ] را بيافريند ؟ چرا قادر است و هم او بسيار آفريننده و دانا است . اين آيه شريفه تصريح مىكند كه آفرينش مثل اين آسمانها و زمين مقدور خداوند است و ما در مباحث خداشناسى اثبات كرديم كه تنها امور ممكن الوجود متعلق قدرت واقع مىشوند امّا امور محال هرگز در تحت قدرت واقع نمىشوند و اين منافاتى با نامتناهى بودن قدرت الهى ندارد زيرا كه فاعل فاعليتش تام است ولى قابل هم بايد قابليتش تام باشد كما مرّ .\r\nو امّا فلاسفه قديم : اينها نيز دو برهان اقامه كرده‌اند بر استحاله آفرينش عالم ديگرى مثل عالم ما .\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nبرهان اوّل : اين برهان بر يك قاعدهء عقليه مبتنى است و آن اينكه خلاء در عالم محال است و اين مطلب در مباحث امور عامه با برهان به اثبات رسيده با حفظ اين مبدء اصل استدلال اينست : اگر جهان ديگرى يافت شود هرآينه كروى شكل خواهد بود زيرا كه شكل طبيعى همهء اجسام كره است [ و كره به جسمى مىگويند كه او را سطح واحدى احاطه و نسبت مركز آن به سطح از اطراف و جوانب يكسان باشد و يا خطوطى كه از مركز به سطح آن وصل شوند همه موازى و از لحاظ اندازه يكسان باشند و هر يك از افلاك سماوى كروى الشكل‌اند و از اين جهت آنها را كرات سماوى گويند . « فرهنگ علوم عقلى ص 487 » 
  ] و اگر عالم ديگر هم كروى بود از دو حال خارج نخواهد بود :\r\n1 - يا هر دو عالم و هر دو كره متلاقيانند يعنى در نقطهء معينى با هم مماسند شبيه دو توپ كه كنار هم و متصل به هم قرار گرفته باشند ( ) .\r\n2 - و يا هر دو كره از هم متباينند همانند دو توپى كه از هم فاصله دارند حال هر كدام از اين دو فرض كه باشد مستلزم خلاء است و خلاء محال است پس وجود چنين عالمى محال است .\r\nجواب ما : اوّلا ما قبول نداريم كه حتما آن عالم ثانى هم كروى الشكل باشد بلكه من الممكن كه آن عالم كروى نباشد و در نتيجه مشكل لزوم خلاء در كار نيست و ثانيا بر فرض بپذيريم كه عالم دومى هم كروى است بازهم قبول نمىكنيم كه مستلزم خلاء باشد زيرا دو صورتى كه شما تصوير كرديد هر دو مال موردى است كه دو عالم بيرون از هم و از يكديگر جدا باشند ولى ما مىگوئيم شايد عالم ثانى داخل در ثخن يعنى پوسته و شكم يكى از همين افلاك سماوى باشد شبيه دايرهء كوچكى كه در داخل دايرهء بزرگتر ترسيم كنيم « » و شايد عالم ما با آن عالم ديگر هر دو در ثخن جسم ديگرى باشند كه\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nآن جسم كل بر هر دو عالم محيط باشد شبيه دوائر كوچك و بزرگ كه در شكم يك دائره بزرگتر از خودشان قرار دارند « » و در هر يك از اين دو فرض خلاء لازم نمىآيد تا تالى فاسد پيدا كند فلا اشكال فى الامكان من هذه الجهة .\r\nبرهان دوّم : مقدّمه : به عقيدهء قدما زمين مركز عالمى است كه ما در آن بسر مىبريم و كرهء ارض از عناصر اربعه تشكيل شده كه عبارتند از آب - باد - خاك - آتش و هر يك از اين عناصر اربعه داراى دو نوع ميل و حركتند :\r\n1 - ميل طبيعى و ذاتى آنها كه با قطع نظر از عوامل خارجى داراى آن ميل و حركت هستند .\r\n2 - ميل قسرى و جبرى كه توسط عوامل ديگر از خارج بر اين عناصر تحميل مىشود . فى المثل باد و آتش ميل طبيعى آنها به سمت بالا است و لذا آنها را جسم خفيف مىنامند و اگر آتشى برافروخته شود بطور طبيعى به سمت بالا زبانه مىكشد مگر اينكه باد يا عامل ديگر آن را به سمت راست يا چپ و جلو يا پشت سر و يا به طرف پائين حركت دهد كه به مجرد رفع اين مانع باز ميل طبيعى شروع مىشود و آب و خاك به طرف پايين ميل طبيعى دارند و لذا به جسم ثقيل شناخته مىشوند و باريدن باران شاهد است كه دانه‌هاى مرواريدگونهء باران رحمت الهى مستقيما به سمت زمين در حركت است يا آبهاى تحت الارضى و فوق الارضى از جانب شمال به سمت جنوب يعنى از بالا به پائين در حركتند و اگر احيانا با فشار آب را به بالا پرتاب كنيم مثل فوّاره باز تا مادامى است كه فشار فوّاره باشد و همين‌كه اين فشار نبود آب از صد مترى هم كه باشد به سمت زمين بر مىگردد و هكذا در ارض .\r\nبا حفظ اين مقدمه مىگوئيم : اگر جهان ديگر مماثل با اين عالم و داراى\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nهمين عناصر يافت شود هرآينه از دو حال خارج نيست :\r\n1 - يا اينست كه ميل طبيعى عناصر آن عالم به سمت مركز عالم ما يعنى زمين است و به عبارت كتاب يا اينست كه آن عناصر هم بطور طبيعى طالب مكانهاى همين عناصر عالم ما هستند .\r\n2 - و يا ميل طبيعى آنها به سمت زمين ما نيست و بعبارت ديگر طالب امكنه عناصر عالم ما نيستند .\r\nاگر طالب امكنه عناصر عالم ما باشند لازم مىآيد وجودشان در عالم ديگرى قسرى و تحميلى و بر خلاف ميل طبيعى آنها باشد و اگر قسرى شد نبايد دوام داشته باشد چون حركت قسرى دائمى نيست درحالىكه دوام دارد پس اين احتمال باطل است .\r\nو اگر ميل طبيعى آنها بسوى اين مركز نباشد لازم مىآيد امور متفقه الحقيقه يعنى دو فرد از آب يا خاك مثلا در احكام متفاوت باشند يعنى يكى ميل طبيعىاش به سمت مركز عالم ما باشد و ديگرى نباشد درحالىكه شما گفتيد : حكم الامثال فيما يجوز و فيما لا يجوز سواء پس وجود عالم ديگر ممكن نيست .\r\nجواب ما : اولا ما چه دليل داريم كه حتما بايد عناصر اوليه عوالم ديگر با عناصر اوليه عالم ما متفقه الماهية باشند ؟ خير شايد آب و خاك عالم ديگر با آب و خاك عالم ما از دو طبيعت باشند چنانچه در قرآن مىگويد :   نارُ اللَّهِ الْمُوقَدَةُ الَّتِي تَطَّلِعُ عَلَى الْأَفْئِدَةِ   آتش جهان ما از پوست شروع مىكند تا به قلب مىرسد ولى آتش جهان ديگر از دل مىسوزاند .\r\nو ثانيا : بر فرض كه عناصر هر دو عالم از يك حقيقت باشند مىگوئيم :\r\nشما چه دليل داريد بر اينكه حتما بايد ميل طبيعى عناصر همهء عوالم بسوى مركز عالم ما يعنى زمين باشد ؟ خير هر عالمى متناسب با خود ارضى دارد كه\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nآن ارض مركز همان عالم محسوب مىشود و ميل طبيعى عناصر آن عالم بسوى مركز همان عالم است نه بسوى مركز جهان ما .\r\n\r\n","description":"","footnote":"","page_name":" 508 ","page_number":508},
  {"content":"\r\n\r\n\r\n( المسألة الثانية ) فى صحة العدم على العالم\r\nدومين مسأله از مسائل مربوط به معاد عبارتست از اينكه آيا عالمى كه ما در آن بسر مىبريم ممكن العدم است و يا ممتنع العدم ؟ بعبارت ديگر آيا ممكن است اين عالم نابود شده و جهان نوى به جاى آن بنياد نهاده شود و يا ممتنع است ؟ .\r\nدر اين رابطه چهار نظريه در كتاب شريف كشف المراد ذكر شده كه به ترتيب عبارتند از :\r\n1 - گروهى از حكماء قديم و به پيروى از آنها ماديگرايان عصر ما معتقد بوده و هستند كه اين عالم واجب الوجود لذاته است يعنى هستى عين ذات او است و از ذات او سرچشمه مىگيرد و وجود براى او ضرورى بوده و عدم بر او ممتنع است و يا بعبارت ديگر عالم قديم و ازلى است و موجودى اينچنين نه داراى عدم سابق است و نه عدم لاحق به بيانى كه در مباحث خداشناسى گذشت ، طبق اين نظريه عدم و نابودى براى عالم ممتنع به امتناع ذاتى است چون هستى را كسى به عالم نداده تا بتواند از عالم بگيرد ، دادنى نيست تا گرفتنى باشد بلكه هستى مال خود او است و پيوسته موجود است .\r\nجواب ما : ما در اوّل مبحث خداشناسى ثابت كرديم كه عالم حادث است و نه قديم و وقتى كه حادث شد الا و لا بد ممكن الوجود خواهد بود چون اگر واجب بود حادث نبود بلكه قديم بود كه قدمت لازمهء لا ينفك وجوب وجود است و وقتى كه عالم ممكن شد همانگونه كه هستى و وجود براى او ممكن بود\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nنيستى و عدم نيز بر او ممكن است .\r\n2 - گروه ديگرى از حكماء قديم معتقد بودند كه جهان ما ممتنع العدم است يعنى نابودى بر او محال است امّا نه به امتناع ذاتى بلكه به امتناع بالغير و آن غير همان علت عالم است .\r\nبيان مطلب : از طرفى عالم معلول خداوند است و علت كه خدا باشد واجب الوجود است يعنى هيچ‌گاه عدم‌بردار نيست و از طرفى تخلف معلول هم از علت تامه محال است پس مادامىكه علت يعنى خدا هست معلول هم كه عالم باشد خواهد بود و حيث اينكه علّت ابدى است پس معلول او هم ابدى بوده و عدم بر او ممتنع است .\r\nجواب ما : اين بيان شما در فاعل موجب صدق مىكند يعنى در فاعل موجب است كه معلول از علت انفكاك ندارد آنگاه اگر خدا هم فاعل موجب باشد پس معلول وى يعنى عالم از او منفك نخواهد شد ولى خوشبختانه در مبحث قدرت از مباحث صفات خدا ثابت كرديم كه خداوند فاعل مختار است و فاعل مختار فعلش را با اراده و اختيار انجام مىدهد و اراده در فاعل مختار جزء اخير علت تامه است و لذا مخلوق وى تابع ارادهء او است يعنى تا اراده نكرده فعلى نيست و همين‌كه اراده كرد آن اثر موجود مىشود  إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ  و هر لحظه اراده‌اش را برگيرد آن فعل نيست [ اگر نازى كند درهم فرو ريزند قالبها 
  ] پس از اين ناحيه نيز دليلى بر امتناع نيافتيم .\r\n3 - گروهى از متكلمين اهل سنت يعنى كراميه و جاحظ مىگويند : عالم قديم و واجب الوجود نيست بر خلاف دو گروه اول بلكه عالم حادث است يعنى نبود و بعد بوجود آمد امّا اين جسم حادث براى ابد و تا بىنهايت باقى بوده و هرگز فناپذير نيست بدليل اينكه اگر بخواهد فانى و تباه شود از دو\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nحال خارج نيست :\r\n1 - يا ذات اين جسم مقتضى فناء آنست .\r\n2 - و يا فاعل اين اجسام كه خداوند باشد .\r\nامّا ذات كه مقتضى فنا نيست ، ذات بما هى هى لا اقتضا است يعنى نه در اصل حدوث ذات جسم خواهان بوده و نه در بقاء و نه در فناء بلكه ذات عاشق ماندن است پس عامل اعدام ذات نيست .\r\nو امّا فاعل : آن هم علت اعدام نيست زيرا كه شأن فاعل بما هو ايجاد و فعل است نه اعدام و نفى اگر كسى بگويد : اعدام هم نوعى ايجاد است يعنى ايجاد العدم پس از شأن فاعل خواهد بود اين دسته مىگويند : شما تعبير را عوض كرديد زيرا كه ايجاد العدم مساوى است با عدم الايجاد و بعبارت كتاب فعل العدم مساوى با نفى الفعل است پس از شأن فاعل نيست .\r\nاگر كسى بگويد : چه اشكالى دارد كه خداوند ضد اين اجسام را بيافريند و آن ضد سبب اعدام اين اجسام گردد ؟ .\r\nاين گروه مىگويند : قانون ضدان اينست كه هر كدام ضد ديگرى و مانع از وجود ديگرى است با اين حساب شما به چه دليل مىگوئيد آن ضد اولويت دارد كه اعدام كنندهء اين جسم باشد ؟ خير كسى را رسد كه عكس كند و بگويد اين جسم اعدام كنندهء آن ضد است .\r\nجواب ما : شارح مىفرمايد : اين سخنان سراسر خطا است امّا اينكه گفتيد : فاعل شأنش ايجاد است نه اعدام ما مىگوئيم : خير همانطورى كه ايجاد به فاعل مستند مىشود همچنين اعدام هم به او مستند مىشود و در تعبيرات كتاب و سنت مىخوانيم : يحيى و يميت ، يا محيى و يا مميت و . . .\r\nو اينكه گفتيد : ايجاد العدم با عدم الايجاد يكى است ما مىگوئيم : فرق واضحى است ميان نفى الفعل يعنى چيزى از اوّل بوجود نيامده و ميان اعدام\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nالموجود يعنى چيزى موجود است و ما او را اعدام مىكنيم ، و اينكه گفتيد : ما قبول نداريم كه ضد اجسام اولويت داشته باشد به اعدام اجسام لوقوع التضاد من الطرفين . . . ما مىگوئيم : چه اشكالى دارد كه كسى اين اولويت را احتمال بدهد و لو سبب آن مجهول و ناشناخته باشد ؟ امكان اين معنا كه هست [ و بقول ابن سينا : كلّما قرع سمعك و لم يقم على امتناعه برهان فذره فى بقعة الامكان 
  ] و آخرين جواب ما اينست كه : چه اشكالى دارد كه اين اجسام كه يك سلسله جواهرند وجودشان مشروط به وجود يك سلسله اعراض از قبيل حركت - زمان و . . . باشد كه اين اعراض آنا فآنا يافت مىشوند آنگاه تا زمانى كه خداوند اين اعراض را تجديد كند شرط وجود جسم موجود است جوهر هم موجود خواهد بود و همين‌كه خداوند ايجاد اعراض را متوقف كرد شرط الوجود منتفى مىشود و اذا انتفى الشرط انتفى المشروط ؟ تمام اين امور ممكن است و هر كدام هم دليل بر امكان عدم عالم ما است .\r\n4 - بيشتر متكلمين مذاهب آسمانى طرفدار امكانند و مىگويند : عالم ممكن العدم است و به نظر مصنف كتاب همين حق است و دليل مطلب آنست كه عالم ما ممتنع الوجود كه نيست و گرنه موجود نمىشد درحالىكه هست و همچنين واجب الوجود هم كه نيست و الّا حادث نمىشد بلكه قديم بود درحالىكه حادث است پس اين عالم ممكن الوجود است و ممكن آنست كه از خود لا اقتضا است و نسبت او به دو طرف وجود و عدم مساوى است پس تا ارادهء خدا هست عالم نيز هست و همين‌كه اراده برداشته شد عالم هم نابود مىشود .\r\n\r\n","description":"","footnote":"","page_name":" 512 ","page_number":512},
  {"content":"\r\n\r\n\r\n( المسألة الثالثة ) فى وقوع العدم و كيفيته\r\nپس از اينكه پيرامون امكان و جواز عقلى اعدام و نابودى اين عالم بحث شد اينك راجع به تحقق خارجى عدم اين عالم و كيفيت اين عدم گفتگو مىكنيم . و در اينجا دو سؤال داريم :\r\n1 - آيا روزى خواهد رسيد كه عالم هستى يعنى مجموعهء آسمانها و زمين و ما فيهما و ما بينهما هلاك و نابود شوند و جهانى نو بنيانگذارى شود يا خير ؟ .\r\n2 - كيفيت و نحوه اعدام و نابودى اين عالم به چه نحوى است ؟ .\r\nامّا جواب سؤال اوّل : كاملا روشن است كه تنها راه اثبات وقوع ، دلائلى نقلى و آيات قرآن است و عقل فقط مىتواند امكان را ثابت كند كه ثابت كرد ولى اين گونه نيست كه هر آنچه ممكن شد روزى واقع هم بشود پس عقل در اين باب سر در گم است و بايد به سراغ شرع رفت البته شرعى كه و قرآنى كه سابقا با برهان و دليل عقلى صدق و حقانيت آن و وحى بودن آن و اينكه :\r\nما ينطق عن الهوى ان هو الّا وحى يوحى و اينكه كذب بر خداوند محال است به اثبات رسيده است فلذا شرع متكى بر عقل است حال مىرويم به سراغ قرآن و پاى درس اين كتاب مىنشينيم ، خوشبختانه آيات بيشمارى به اين معنا تصريح نموده كه در كتاب به پاره‌اى از آنها اشارت رفته :\r\n1 -  هُوَ الْأَوَّلُ وَ الْآخِرُ  يعنى سر آغاز همه موجودات او است پس\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nموجودات مبدء دارند يعنى نبوده و بعد بوجود آمده‌اند و سر انجام همه موجودات هم او است پس موجودات پايان دارند يعنى روزى هم نابود خواهند شد .\r\n2 -  كُلُّ شَيْءٍ هالِكٌ إِلَّا وَجْهَهُ  يعنى بدون استثناء جميع اشياء و ممكنات هلاك شونده و نابود شدنى هستند و يگانه حقيقتى كه مرگ و نيستى و هلاكت هرگز به سراغ او نخواهد آمد ذات مقدس بارى تعالى است .\r\n3 -   كُلُّ مَنْ عَلَيْها فانٍ وَ يَبْقى وَجْهُ رَبِّكَ ذُو الْجَلالِ وَ الْإِكْرامِ   يعنى هر آن كسى كه بر اين عالم است فانى و رفتنى است روزى همه نابود مىگردند و تنها ذات حق تبارك و تعالى باقى مىماند .\r\n هر كه آمد به جهان اهل فنا خواهد بود * آنكه پاينده و باقى است خدا خواهد بود \r\nو دهها آيه ديگر . . . و به استناد همين آيات مليين و متكلمين بالاجماع قائل به فنا و نابودى هستند اعم از معتزله و اشاعره و اماميه .\r\nو امّا جواب سؤال دوّم : مقدّمه : اختلاف است در اينكه آيا چيزى كه فانى و معدوم مىگردد دوباره همان شيء بعينه قابل برگشت و ايجاد هست يا خير ؟ به عبارت ديگر : آيا اعاده المعدوم بعينه جايز ام لا ؟ در اين باب كلا سه نظريه مطرح است :\r\n1 - دانشمندان معتزله مىگويند : اعادة المعدوم بعينه جائز و ممكن است و اين سخن مبتنى است بر مذهب آنها كه مىگويند : المعدوم فى عدمه شيء و لذا وقتى هم كه موجودى معدوم مىگردد آن ذات و حقيقت مختصهء به او معدوم و باطل نگرديده بلكه تنها صفت وجود و تحقق از وى سلب گرديده بنا بر اين از آن رهگذر كه ذات و ماهيت مخصوصه در هر دو حال وجود و عدم باقى است\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nو لذا اعادهء آن دوباره هم ممكن است .\r\n2 - دانشمندان اشعريه مىگويند : هر موجودى هنگامى كه معدوم گرديد بكلّى حقيقت و ذات او هم باطل شده و نفى محض مىگردد مع ذلك مىگويند :\r\nاين معدوم روزى بعينه و شخصه بر خواهد گشت و آن روز معاد است .\r\n3 - فلاسفه و گروهى از متكلمين اهل سنت : از قبيل محمود خوارزمى و ابو الحسن بصرى و متكلمين اماميه نظير خواجهء طوسى و علّامه مىگويند :\r\nاعادة المعدوم بعينه ممتنع و برهانى كه آورده‌اند بر امتناع عبارتست از :\r\nلو كانت اعادة المعدوم جائزة لكانت اعادة الوقت الذي حدث فيه اوّلا جائزة لكن اللازم باطل فالملزوم كذلك ، بيان الملازمه : انّ الوقت الاوّل من شرائط وجود ذلك الشخص المعين و مشخصاته فيستحيل وجوده ثانيا بعينه من دون ذلك الشرط . بيان بطلان لازم : انّه لو اعيد ذلك الوقت بعينه لكان ذلك الايجاد إحداثا له فى وقته الاول ، فيكون من حيث هو معاد مبتدأ و هذا خلف باطل .\r\nبا حفظ اين مقدمه در جواب سؤال دوم مىگوئيم :\r\nاز طرفى در جواب سؤال اول بيان شد كه اين عالم معدوم خواهد شد يعنى بكلّى نابود مىشود و از طرفى در مباحث آينده ثابت خواهيم كرد ضرورت معاد را و اينكه دوباره همين موجودات برمىگردند و بر انگيخته مىشوند و از طرف سوّم به حكم مقدمهء فوق اعادهء المعدوم بعينه محال و لذا به نظر مىآيد كه اين سه جمله نوعى تناقض‌گوئى است و با هم نمىسازند و لذا هر كدام از متكلمين در حلّ اين تناقض بيانى دارند و جمعا سه بيان است :\r\n1 - بيان متكلمين شيعه : موجودات دو دسته‌اند :\r\nالف : غير مكلّفين و غير انسانها كه اينها وجوب اعاده ندارند .\r\nب : مكلّفين كه واجب الاعاده هستند تا هر كس به سزاى اعمال\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nخويش برسد زيرا كه در اين دنيا نه خوبان و پاكان به پاداش عمل خويش رسيدند و نه ستمگران به كيفر اعمال خويش و لذا به حكم حكمت و عدل الهى بايد اعاده شده و به پاداش و كيفر برسند حال نسبت به غير مكلفين مطلب مهم نيست چون آنها اساسا واجب الاعاده نيستند و لذا جايز است كه بكلّى معدوم شوند و اعاده نشوند ولى نسبت به مكلّفين چون اعاده واجب است لذا اعدام در اينجا به معناى معدوم شدن و نيست محض شدن نيست بلكه به معناى تفرق اجزاء است يعنى اين مجموعه از هم پاشيده شده و ذرات آن در اين فضاى بىكران پراكنده مىگردد ولى معدوم نمىشود آنگاه قابل آن است كه دوباره جمع شده و روح به آن بازگردد و محشور شود ممكن است بفرمائيد :\r\nقرآن فرمود :  كُلُّ شَيْءٍ هالِكٌ  يا  كُلُّ مَنْ عَلَيْها فانٍ  يعنى هلاك و نابود مىشود مىگوئيم : آرى اين معنا بر تفرق اجراء هم صدق مىكند زيرا كه مكلفين پس از مردن و تفرق اجزاء يصدق عليه انه هالك يعنى انه غير منتفع به و يا منظور هلاكت بالنظر به ذات باشد يعنى ممكن الوجود پس از وجود هم بالنظر الى ذاته هالك است و فانى است و هستى او از خود نيست [ البته اينها توجيه است ولى با وجود برهان عقلى از اين توجيهات ناگزيريم 
  ] آنگاه وقتى هلاكت به معناى تفرق اجزاء شد مىگوئيم : اعادهء دوباره كارى آسان است به اينكه خداوند آن اجزاء پراكنده را دوباره جمع نموده و با هم تأليف ساخته و احيا كند و ما شواهدى در قرآن بر اين معنا داريم :\r\n1 - قصه حضرت ابراهيم و چهار پرنده ، قرآن مىفرمايد :\r\n وَ إِذْ قالَ إِبْراهِيمُ رَبِّ أَرِنِي كَيْفَ تُحْيِ الْمَوْتى قالَ أَ وَ لَمْ تُؤْمِنْ قالَ بَلى وَ لكِنْ لِيَطْمَئِنَّ قَلْبِي قالَ فَخُذْ أَرْبَعَةً مِنَ الطَّيْرِ فَصُرْهُنَّ إِلَيْكَ ثُمَّ اجْعَلْ عَلى كُلِّ جَبَلٍ مِنْهُنَّ جُزْءاً ثُمَّ ادْعُهُنَّ يَأْتِينَكَ سَعْياً وَ اعْلَمْ أَنَّ اللَّهَ عَزِيزٌ حَكِيمٌ  « بقره / 260 » .\r\n\r\n","description":"","footnote":"","page_name":" 516 ","page_number":516},
  {"content":"\r\n\r\n2 - داستان عزيز پيامبر و مركب سوارى او ، قرآن مىفرمايد :\r\n أَوْ كَالَّذِي مَرَّ عَلى قَرْيَةٍ وَ هِيَ خاوِيَةٌ عَلى عُرُوشِها قالَ أَنَّى يُحْيِي هذِهِ اللَّهُ بَعْدَ مَوْتِها فَأَماتَهُ اللَّهُ مِائَةَ عامٍ ثُمَّ بَعَثَهُ قالَ كَمْ لَبِثْتَ قالَ لَبِثْتُ يَوْماً أَوْ بَعْضَ يَوْمٍ قالَ بَلْ لَبِثْتَ مِائَةَ عامٍ فَانْظُرْ إِلى طَعامِكَ وَ شَرابِكَ لَمْ يَتَسَنَّهْ وَ انْظُرْ إِلى حِمارِكَ وَ لِنَجْعَلَكَ آيَةً لِلنَّاسِ وَ انْظُرْ إِلَى الْعِظامِ كَيْفَ نُنْشِزُها ثُمَّ نَكْسُوها لَحْماً فَلَمَّا تَبَيَّنَ لَهُ قالَ أَعْلَمُ أَنَّ اللَّهَ عَلى كُلِّ شَيْءٍ قَدِيرٌ  « بقره / 259 » .\r\nو . . .\r\nبيان جماعت معتزله : اين گروه با ما در كيفيت اعدام مخالفت نموده‌اند زيرا ما گفتيم : اعدام به معناى تفرق اجزاء است ولى آنها گفته‌اند :\r\nاعدام به معناى خروج از وجود است يعنى خداوند متعال وقتى مىخواهد اين اجسام و جواهر را معدوم سازد ضدّ آنها را كه عبارتست از فناء مىآفريند و فناء سبب نابودى آنها مىگردد خود اين گروه سه شعبه شده‌اند :\r\n1 - ابن اخشيد گفته : فناء حقيقتى است كه متحيز و مكان پركن است و نه قائم به يك حقيقت متحيز يعنى جسم و در عين حال در جهت معينى از جهات محقق مىشود و هنگامى كه خداوند او را در آن جهت آفريد تمام اين جواهر و اجسام از سماوات و ارض بكلّى ويران و معدوم مىگردد .\r\n2 - ابن شبيب گفته : خداوند در درون هر جوهرى فنائى را مىآفريند و پس از ايجاد آن در آن بعدى آن فناء سبب عدم آن جوهر مىگردد طبق اين نظر فناء امرى است قائم به محل همانند اعراض .\r\n3 - جبائيان و پيروان آن دو گفته‌اند : فناء حقيقتى است كه حادث مىشود ولى نه در محل يعنى محلّى ندارد سپس اين امر حادث در حال حدوث سبب فناء و نابودى همهء جواهر مىگردد چون ضدّ جواهر است و قابل جمع نيستند و لذا حدوث او همراه و مساوى با عدم موجودات است .\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nخود اين عدّه چند شعبه شده‌اند :\r\n1 - ابو هاشم جبائى و قاضى القضاة گفته‌اند : فناء واحد كافى است براى اعدام و نابودى همهء جواهر عالم .\r\n2 - ابو على جبائى و اصحابش گفته‌اند : فناء واحد كافى نيست و براى هر جوهرى فناء خاصى هست كه ضد او است و فناء ديگر موجب اعدام او نيست .\r\nمرحوم علّامه پس از نقل اقوال مىفرمايد : قول به فناء بنا بر جميع اقوال مذكوره از معتزله باطل است زيرا كه اين امر حادث و موجود بدون ترديد مادّى است چون آنها مجرّد را به ذات حق منحصر مىدانند آنگاه هر موجودى مادّى از دو حال خارج نيست :\r\n1 - يا جوهرى از جواهرات يعنى وجودى است مستقل يا قائم به ذات خود در اين صورت با جواهر ديگر ضديت نداشته بلكه قابل جمع است چون هم‌ماهيتند .\r\n2 - و يا عرضى از عوارض جوهر است يعنى وجودى است غير مستقل و قائم به غير در اين صورت مثل ساير اعراض حالّ در جسم خواهد بود . و در هر يك از دو صورت محال است كه فناء با جواهر منافى باشد تا سبب فناء جوهر باشد .\r\nقوله : و لانتفاء الاولوية : در اين سخن خواجه دو احتمال است :\r\n1 - اين سخن دليل بر امتناع قيام فناء به جوهر باشد به اين بيان كه :\r\nاگر فناء قائم به جوهر باشد لازم مىآيد كه فناء عرضى باشد حلول‌كننده در جوهر آنگاه جوهر محل بوده و فناء حالّ ، حال به چه دليل شما مىگوئيد : اقتضاء فناء مر عدم و نفى محل يعنى جوهر را اولى است از اقتضاء محلّ يعنى جوهر مر نفى حالّ يعنى فناء را ؟ بلكه بر عكس منتفى شدن فناء\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nكه حالّ است بتوسط جوهر كه محلّ است اولى است چون جوهر موجود است و فناء تازه مىخواهد بوجود آيد و ضدّ همند آنگاه منع يك ضد دخول ضد ديگر را در وجود با امكان اين منع اولى است از اينكه اين ضد موجود اجازه دهد كه آن ديگرى موجود شود سپس سبب فناء اين گردد بويژه اگر ضد اوّل كه موجود است محلّ اين ضد جديد هم باشد .\r\n2 - و شايد دليل ديگرى باشد براى اثبات اينكه : فناء باطل است و آن اينكه :\r\nاگر فناء ضد جوهر باشد قانون ضدين اينست كه با يكديگر تمانع داشته و كل منهما مانع از تحقّق ديگرى هستند آنگاه شما به چه دليل مىگوئيد : اين ضد كه فناء باشد اولى است براى اعدام ضدّ ديگر از اينكه ضد ديگر او را معدوم كند ؟ اولويتى نيست بلكه مساوات است و بلكه بالاتر اگر اولويتى هست بايد از اين طرف باشد چون اين ضد موجود است و ضد جديد تازه مىخواهد موجود شود و لذا منع الضد الاول دخول الضد الثانى فى الوجود مع امكان اعدامه له اولى من اعدام المتجدد للضد الباقى . . .\r\nقوله و لاستلزامه : در اين قسمت بازهم دليل ديگرى مىآوريم براى ابطال فناء و آن اينكه :\r\nمرحله اوّل : قول به فناء مستلزم يكى از دو امر است :\r\n1 - انقلاب در ماهيت 2 - تسلسل « صغرى » .\r\nو اين دو امر هر دو باطل و محالند « كبرى » .\r\nپس قول به فناء مستلزم محال است « نتيجه » .\r\nبيان ملازمه : چه ملازمه‌اى است ميان قول به فناء با احد الامرين ؟ .\r\nملازمه اينست كه فناء اگر چيزى باشد يا واجب الوجود لذاته است .\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nو يا ممكن الوجود لذاته و هر كدام كه باشد باطل است امّا اينكه فناء واجب الوجود باشد باطل است بدليل اينكه : فرض اينست كه فناء امرى معدوم بوده و سپس موجود شده زيرا كه اگر از اوّل موجود بود با توجه باينكه ضد جواهر است هرگز اجازه نمىداد كه جواهر موجود شوند درحالىكه شده‌اند پس واجب الوجود نيست زيرا عدم سابق دارد و امّا اينكه فناء ممكن الوجود باشد باطل است بدليل اينكه : فرض اينست كه عدم‌بردار است و الّا تبديل به واجب مىشد كه آن محال است آنگاه عدم فناء كه قبل از وجود آن بوده از سه حال خارج نيست :\r\n1 - يا عدم آن از ناحيه ذات او است يعنى ذاتا اقتضاى عدم داشته كه در اين صورت بايد ممكن الوجود نبوده ممتنع الوجود باشد درحالىكه در بالا فرض شد كه ممكن است و اگر بخواهد ممتنع باشد اين به معناى انقلاب در ماهيات است كه يك حقيقت ممكنه به يك حقيقت ممتنعه بدل شود .\r\n2 - و يا عدم آن از ناحيهء فاعل و سببيت علت فاعلى است كه در اين صورت اصل گفتار شما باطل مىگردد .\r\n3 - و يا عدم آن هم بواسطهء وجود ضد ديگرى است به اسم فناء دوّم آنگاه تسلسل لازم مىآيد ، تا اينجا ملازمه را بيان كرديم .\r\nو امّا بيان بطلان لازم به هر دو قسم : بطلان تسلسل سابقا بيان شد و بطلان انقلاب در حقايق و ماهيات هم از امور ضروريه و بديهيه است .\r\nمرحله دوّم : قول به فناء مستلزم محال است « صغرى » .\r\nو مستلزم المحال محال است « كبرى » .\r\nپس قول به فناء محال است « نتيجه » .\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nصغراى اين مرحله كه نتيجه استدلال قبل است و امّا كبراى كلى هم از بديهيات است كه هر چيزى مستلزم امر محالى شد خود او هم از محالات است .\r\nبيانيه سوّم : قوله و اثبات بقاء . . . : گروهى از متكلمين اهل سنت از جمله ابن شبيب گفته‌اند : جواهر باقى هستند به يك بقائى كه خود آن وصف بقاء در خارج موجود است بدون اينكه در محلّى باشد و مادامىكه بقاء هست جواهر هم هستند و هنگامى كه بقاء منتفى شد آن جوهر هم منتفى مىشود .\r\nخواجهء طوسى در مقام ابطال اين نظريه مىگويد : اين سخن مستلزم احد الامرين است :\r\n1 - ترجيح بلا مرجح .\r\n2 - و يا اجتماع نقيضين و اين دو امر از محالاتند پس اين سخن از محالات است .\r\nجناب علّامه مىفرمايد : در تفسير اين بيان خواجه يكى از دو مطلب به ذهن ما مىرسد كه محتمل است هر كدام از آن دو مراد مصنف باشد و آنها عبارتند از :\r\n1 - اوّل اينكه بگوئيم : بقاء يا از مقوله جوهر است و يا عرض « صغرى » .\r\nو هر دو قسم باطل است « كبرى » .\r\nپس قول به بقاء باطل است « نتيجه » .\r\nامّا اينكه جوهر باشد باطل است : بدليل اينكه شما شرط كرديد كه وجود جواهر منوط به بقاء است فما دام موجودا جواهر هم موجودند و اذا انتفى\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nانتفى الجوهر از باب اذا انتفى الشرط انتفى المشروط آنگاه مىگوئيم : قرار دادن بقاء را كه جوهرى است شرط براى وجود جواهر ديگر اولى از قرار دادن جوهر ديگر شرط براى بقاء نيست چون هر دو جوهرند و در حكم مشتركند آنگاه يا بايد بگوئيم : هر يك از دو جوهر شرط براى وجود آن ديگرى است كه اين دور است و الدور باطل .\r\nو يا بايد گفت : هيچ‌كدام از دو جوهر شرط براى جوهر ديگر نيستند و هو المطلوب .\r\nو امّا اينكه عرض باشد باطل است به علت اينكه اگر بقاء عرضى از عوارض باشد لازم مىآيد اجتماع نقيضين زيرا كه عرض موجودى است در محل و تابع محلّ آنگاه اگر بقاء موجود باشد نه در محل اين تناقض است كه هم قائم بالمحل است و هم قائم به محل نيست و ترجيح بلا مرجح و تناقض از محالاتند .\r\n2 - دوّم اينكه بگوئيم : بقاء يا واجب الوجود لذاته است و يا ممكن الوجود لذاته و هر كدام كه باشد باطل است پس بقاء باطل است امّا اينكه واجب الوجود باشد باطل است بدليل اينكه وجود بقاء بعد العدم دليل بر اينست كه ممكن العدم است و از طرفى واجب الوجود بودن مستلزم اينست كه ممتنع العدم باشد پس هم ممكن است عدم آن و هم ممكن نيست و اين اجتماع نقيضين است و باطل است و امّا اينكه ممكن الوجود باشد باطل است زيرا كه نبودن بقاء در وقتى نه در وقت ديگر [ كه شما مىگوئيد تا هست جوهر هم هست و وقتى نبود جوهر هم نيست 
  ] ترجيح بلا مرجح است زيرا كه اگر بقاء بخواهد معدوم شود از چند حال خارج نيست .\r\n1 - يا عدم آن مستند به ذات او است يعنى ذاتا خواهان عدم بوده كه اين محال است چون مستلزم اينست كه بقاء ممتنع الوجود باشد درحالىكه\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nفرض هم اينست كه بقاء ممكن الوجود است پس تناقض لازم مىآيد .\r\n2 - و يا عدم بقاء مستند به فاعل است مىگوئيم : حكم الامثال فيما يجوز و فيما لا يجوز سواء پس همين سخن را در جواهر هم بزنيد .\r\n3 - و يا عدم آن مستند به ضدّ ديگرى است مىگوئيم : نظير اين حرف را در جواهر هم مىشود زد آنگاه قول به اين امور در بقاء نه در جواهر مستلزم ترجيح بلا مرجح است .\r\n4 - و يا عدم خود بقاء هم مستند به انتفاء شرط آنست پس اين بقاء هم بقائش مستند به بقاء ديگر است آنگاه كداميك از اين دو بقاء شرط و وصف بقاء ديگرى باشد هر كدام را بگيريد مىگوئيم : چرا آن ديگرى نباشد ؟ و در نتيجه ترجيح بلا مرجح لازم مىآيد كه آن هم باطل است .\r\nقوله و اثباته فى المحلّ : گروهى از اشاعره و برخى از معتزله مثل ابو القاسم كعبى بلخى گفته‌اند :\r\nجواهر باقى و موجودند بتوسط بقائى كه خود آن بقاء قيام به اين جوهر دارد آنگاه هنگامى كه خداوند اراده مىكند اعدام آنها را اين بقاء را ايجاد نمىكند و وقتى بقاء نبود جوهر نابود است .\r\nخواجهء طوسى در مقام ابطال اين قول مىفرمايد :\r\nاين سخن مستلزم توقف يك شيء بر نفس خود است يا بواسطة و يا بلا واسطه « صغرى » .\r\nو توقف الشيء على نفسه مطلقا باطل است « كبرى » .\r\nپس اين سخن فاسد است « نتيجه » .\r\n\r\n","description":"","footnote":"","page_name":" 523 ","page_number":523},
  {"content":"\r\n\r\n\r\nبيان مطلب :\r\nحصول و تحقق بقاء در محلّ كه جوهر باشد متوقف است بر اينكه آن محلّ در آن ثانى موجود باشد از طرفى حصول جوهر در آن دوم يا همان بقاء است و يا معلول آن است و هر كدام كه باشد فاسد است .\r\nامّا اينكه حصول همان بقاء باشد اين مستلزم توقف شيء است بر نفس خود ابتداء و امّا اينكه حصول معلول بقاء باشد اين مستلزم توقف شيء است بر نفس معلول خودش درحالىكه معلول او هم بر او متوقف است و اين هم مستلزم توقف شيء است بر نفس خود با يك واسطه و خلاصه يكى دور مصرح است و ديگرى دور مضمر و هر دو باطلند چون مستلزم تقدم شيء است بر خودش و آن هم مستلزم تناقض است .\r\nدر خاتمه از اينكه قسمت فناء و بقاء را متعرض شده و ترجمه گونه‌اى از آن ذكر كردم عذر خواهم و صرفا از باب اينكه اين قسمت كتاب ناقص نماند آوردم و از طرفى هم خوانندهء عزيز توجه كند كه وقتى انسان از ثقل اصغر الهى يعنى اهل بيت ( عليهم السلام ) جدا شد و به مغز خود اكتفا كرد چه مهملاتى را مىبافد كه در قوطى هيچ عطارى يافت نمىشود .\r\n\r\n","description":"","footnote":"","page_name":" 524 ","page_number":524},
  {"content":"\r\n\r\n\r\n( مسأله چهارم ) معاد جسمانى\r\nدر اين بحث در حقيقت دو مطلب مورد بحث است :\r\n1 - اصل ضرورت معاد .\r\n2 - معاد جسمانى .\r\nامّا مطلب اوّل : مسأله معاد و روز جزا از مسائل ضروريه دين مبين اسلام است و در قرآن بيش از هزار آيه در اين رابطه نقل شده و معاد را از طرق گوناگون مىتوان اثبات نمود كه جناب خواجه به دو دليل اشاره نموده :\r\nدليل اوّل : عدالت خداوند مقتضى است كه روز جزائى باشد زيرا كه در اين دنيا ما انسانهاى زيادى را مىبينيم كه مظلوم واقع شده و حقوق آنها پايمال مىگردد و متقابلا انسانهاى زيادى ستم و تجاوزگرى دارند فى المثل چنگيزها - فرعون‌ها - نرون‌ها - صدامها - بخت نصرها - و هيتلرها و ساير جلادان تاريخ اينهمه در اين دنيا آدم كشته‌اند و در اين جهان نه ظالم و نه مظلوم به سزاى اعمال خويش نمىرسند پس بايد روزى باشد كه عادلانه ميان انسانها قضاوت شود و وعده‌هاى ثواب و وعيدهاى عقاب جامه عمل بپوشد و آن روز قيامت است .\r\nدليل دوّم : اگر معادى نباشد لازم مىآيد كه وجود تكاليف عبث باشد و اللازم باطل فالملزوم مثله .\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nبيان ملازمه : تكليف يعنى بار سنگينى از مسئوليتها و مشقتها را بر دوش انسان گذاشتن و اين سختىها بدون جزا نبايد باشد يا به نحو كيفر و يا پاداش و نيز بلاهائى كه به بعض افراد مىرسد در اين دنيا و على الدوام در محروميت بسر مىبرند پس بايد روزى باشد كه پاداش اين تكاليف و بلاها داده شود و يقينا پاداشها و كيفرها در اين جهان به ما داده نمىشود پس بايد قيامتى باشد و گرنه تكاليف عبث مىشود .\r\nبيان بطلان لازم : كار عبث قبيح است و فعل قبيح از مولاى حكيم صادر نمىشود .\r\nو امّا مطلب دوّم : معاد به اعتقاد ما دو شعبه دارد : 1 - روحانى 2 - جسمانى يعنى ما مسلمانها معتقديم كه در قيامت انسانها با همين بدن و روح محشور مىگردند و تنها معاد روحانى نيست و دليل بر معاد جسمانى اينست كه :\r\nمعاد جسمانى عقلا امرى ممكن است زيرا كه ما قبلا گفتيم : معاد به معناى اعادهء معدوم نيست تا محال باشد بلكه به معناى جمع كردن اجزاء پراكنده است كه كاملا براى خداوند مقدور است پس المعاد ممكن و علاوه بر امكان معصوم ( عليه السلام ) و قرآن خبر داده كه معاد واقع خواهد شد و لذا ما مىپذيريم و امّا موارد قرآنيه بسيار است كه ما به چند نمونه اشاره مىكنيم :\r\n1 - در سوره مباركه يس مىخوانيم :\r\n  وَ ضَرَبَ لَنا مَثَلًا وَ نَسِيَ خَلْقَهُ قالَ مَنْ يُحْيِ الْعِظامَ وَ هِيَ رَمِيمٌ ؟ قُلْ يُحْيِيهَا الَّذِي أَنْشَأَها أَوَّلَ مَرَّةٍ وَ هُوَ بِكُلِّ خَلْقٍ عَلِيمٌ   .\r\n2 - قرآن در سورهء بقره آيه 259 مىفرمايد :\r\n أَوْ كَالَّذِي مَرَّ عَلى قَرْيَةٍ وَ هِيَ خاوِيَةٌ عَلى عُرُوشِها قالَ أَنَّى يُحْيِي هذِهِ اللَّهُ بَعْدَ مَوْتِها ؟ فَأَماتَهُ اللَّهُ مِائَةَ عامٍ ثُمَّ بَعَثَهُ قالَ كَمْ لَبِثْتَ ؟ قالَ لَبِثْتُ يَوْماً \r\n\r\n","description":"","footnote":"","page_name":" 526 ","page_number":526},
  {"content":"\r\n\r\n أَوْ بَعْضَ يَوْمٍ قالَ بَلْ لَبِثْتَ مِائَةَ عامٍ فَانْظُرْ إِلى طَعامِكَ وَ شَرابِكَ لَمْ يَتَسَنَّهْ وَ انْظُرْ إِلى حِمارِكَ وَ لِنَجْعَلَكَ آيَةً لِلنَّاسِ وَ انْظُرْ إِلَى الْعِظامِ كَيْفَ نُنْشِزُها ثُمَّ نَكْسُوها لَحْماً فَلَمَّا تَبَيَّنَ لَهُ قالَ أَعْلَمُ أَنَّ اللَّهَ عَلى كُلِّ شَيْءٍ قَدِيرٌ  .\r\n3 - قرآن در سورهء مباركه بقره آيه 260 مىفرمايد :\r\n وَ إِذْ قالَ إِبْراهِيمُ رَبِّ أَرِنِي كَيْفَ تُحْيِ الْمَوْتى ؟ قالَ أَ وَ لَمْ تُؤْمِنْ ؟ قالَ بَلى وَ لكِنْ لِيَطْمَئِنَّ قَلْبِي ، قالَ فَخُذْ أَرْبَعَةً مِنَ الطَّيْرِ فَصُرْهُنَّ إِلَيْكَ ثُمَّ اجْعَلْ عَلى كُلِّ جَبَلٍ مِنْهُنَّ جُزْءاً ثُمَّ ادْعُهُنَّ يَأْتِينَكَ سَعْياً وَ اعْلَمْ أَنَّ اللَّهَ عَزِيزٌ حَكِيمٌ  .\r\n4 - قرآن در سوره بقره آيه 67 تا 73 مىفرمايد :\r\n  وَ إِذْ قالَ مُوسى لِقَوْمِهِ إِنَّ اللَّهَ يَأْمُرُكُمْ أَنْ تَذْبَحُوا بَقَرَةً قالُوا أَ تَتَّخِذُنا هُزُواً قالَ أَعُوذُ بِاللَّهِ أَنْ أَكُونَ مِنَ الْجاهِلِينَ قالُوا ادْعُ لَنا رَبَّكَ يُبَيِّنْ لَنا ما هِيَ ؟ قالَ إِنَّهُ يَقُولُ إِنَّها بَقَرَةٌ لا فارِضٌ وَ لا بِكْرٌ عَوانٌ بَيْنَ ذلِكَ فَافْعَلُوا ما تُؤْمَرُونَ . . .   تا مىرسد به اينجا :   وَ إِذْ قَتَلْتُمْ نَفْساً فَادَّارَأْتُمْ فِيها وَ اللَّهُ مُخْرِجٌ ما كُنْتُمْ تَكْتُمُونَ فَقُلْنا اضْرِبُوهُ بِبَعْضِها كَذلِكَ يُحْيِ اللَّهُ الْمَوْتى وَ يُرِيكُمْ آياتِهِ لَعَلَّكُمْ تَعْقِلُونَ   .\r\n\r\nشبهه آكل و مأكول\r\n: پيرامون معاد جسمانى شبهاتى مطرح است كه مشهورترين آنها شبهه آكل و مأكول است كه مطرح ساخته و جواب مىدهيم و قبل از آن مقدمه‌اى مىآوريم :\r\nدر اينكه مخاطب الهى و مكلف به تكاليف الهيه كدام جزء از اجزاء انسانى است ميان دانشمندان اختلاف است :\r\n1 - گروهى بر آنند كه نفس مجرد انسانى مكلف به اين تكاليف است\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nو از اين گروهند فلاسفه يونان - نصارى - تناسخيه و گروهى از اشاعره و گروه‌هائى از معتزله و اماميه و صوفيه .\r\n2 - گروهى از محققين بر آنند كه اجزائى از همين بدن انسان مخاطب و مكلف است كه نامش اجزاء اصليه است و آن اجزاى معين براى ما مشخص نيست و آن اجزاء اصليه از آغاز ولادت تا پايان زندگى باقى است و هرگز نه بر آنها افزوده شده و نه از آنها كاسته مىشود و زياد شدن و كم شدن و چاقى و لاغرى و اختلاف حالات و تغيير و تحول از آن اجزاء فرعيه‌ايست كه به اين اجزاء اصليه مىپيوندد و خود اينها دو دسته‌اند :\r\n1 - كسانى كه روح مجرّد را قائل نيستند مىگويند : فقط در معاد همان اجزاء اصليه عود مىكنند .\r\n2 - و كسانى كه نفس و روح مجرّد را قائلند مىگويند : در قيامت آن اجزاء اصليه به همراه نفس ناطقه انسانى عود مىكنند با حفظ اين مقدّمه مىگوئيم :\r\nيكى از شبهات معاد جسمانى شبهه آكل و مأكول است و آن اينكه :\r\nاولا : اگر فرض كنيم كه انسانى انسان ديگر را بخورد و اجزاء بدن او جزء بدن آكل شود اگر اين اجزاء در قيامت به انسان مأكول برگردد لازم مىآيد انسان آكل معدوم شود و بالعكس .\r\nو ثانيا : اگر معاد جسمانى حق باشد از دو حال خارج نيست :\r\n1 - يا خداوند تمام اجزاء بدنيه انسان را از اول عمر تا آخر عمر اعاده مىكند .\r\n2 - و يا همان مقدارى كه در هنگام مرگ وجود داشته و هر كدام كه باشد باطل است .\r\nامّا اوّلى : بدن پيوسته در حال سوخت و سوز و از دست دادن اجزائى و پيدا شدن اجزاء و سلولهاى جديد است بگونه‌اى كه هر چند سال يك بار كلّ\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nاين سلولها عوض شده آنگاه اگر بدن انسان در قيامت با جميع اجزاء عودت داده شود لازم مىآيد هر كدام از انسانها در قيامت همانند كوهى عظيم الجثه باشند وانگهى گاهى اجزاء تحليل رفته بدن انسان به صورت مواد غذائى درآمده و انسان ديگرى خورده و جزء بدن او شده آنگاه اگر اين اجزاء هم اعاده شوند لازم مىآيد كه يك جزئى يا عضوى جزء و عضو دو انسان باشد و اين از محالات است و احدى بدان ملتزم نيست .\r\nو امّا دوّمى : گاهى ممكن است بنده‌اى خداى را اطاعت كند درحالىكه مركب از اجزائى بوده سپس آن اجزاء تحليل رفته و اجزاء جديد آمده و با اين اجزاء وى خدا را معصيت نموده حال اگر اين اجزاء اخيره اعاده شده و خداوند بر آنها پاداش دهد لازم مىآيد رساندن حق به غير مستحق و اينهم با عدل الهى نمىسازد پس معاد جسمانى قابل قبول نيست .\r\nجواب ما : همانگونه كه در مقدمه گفتيم : هر انسانى داراى اجزاء اصليه‌اى است كه هرگز كم نمىشود و اگر انسان ديگر هم اين اجزاء را بخورد جزو اجزاء اصليه بدن او نشده بلكه از فواضل خواهند بود و در قيامت همين اجزاء اصليه بر مىگردند و عقاب يا كيفر دارند .\r\n\r\nسخنان فلاسفه قديم در ردّ معاد جسمانى :\r\nمنكرين معاد جسمانى پنج دليل بر رد آن اقامه كرده‌اند كه مطرح ساخته و جواب مىدهيم :\r\n1 - آنچه را قرآن گفته و مسلمانان درباره شكافتن آسمانها و درهم فرو ريختن ستارگان و تكوير شمس و . . . معتقدند مستلزم خرق و التيام و كون و فساد در عالم افلاك است و اين از محالات است .\r\n2 - مسلمانان گويند : بهشت ما فوق آسمانها است و اين مقتضى\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nآنست كه عالم كروى شكل نباشد و اللازم باطل زيرا كه عالم كره است فالملزوم مثله .\r\n3 - مسلمانان معتقدند كه گروهى در جهنم على الدوام مىسوزند و مع ذلك زنده هستند و اين از محالات است .\r\n4 - قانون اينست كه هر انسانى از پدر و مادرى متولد شود و شما مسلمانها مىگوئيد : اين بدنها در قيامت متولد مىشود و برانگيخته مىشود بدون اينكه پدر و مادرى داشته باشند و هو محال .\r\n5 - شما مسلمانها مىگوئيد : نعمتهاى بهشتى دائمى است و انسان تا بىنهايت در آنجا زنده است درحالىكه قواى جسمانى بشر متناهى است و تا وقت معينى فرضا تا هزار سال مىتواند زندگى كند و نه بيشتر .\r\nجواب ما : علامه مىفرمايد : جواب همهء اينها يك كلمه است و آن اينكه :\r\nتمام اين شبهات يك سلسله استبعاداتى بيش نيستند يعنى به عقل فلسفى شما بعيد مىنمايد و گرنه از محالات عقليه نيستند كه نشدنى باشد .\r\nامّا شبهه اول : همانگونه كه قبلا ذكر شد كل عالم و از جمله افلاك امور حادثى هستند و امور حادثه همانگونه كه قابل اعدام هستند كه قبلا ذكر شد همچنين قابل خرق و التيام هم هستند [ البته تمام اينها بر اساس هيئت قديم و هيئت بطلميوسى است 
  ] .\r\nامّا شبهه دوّم : وجود جنت در ما فوق افلاك هم امرى ممكن است و با قدرت الهى منافاتى ندارد علاوه بر اينكه نمىتوان بالقطع و الجزم جاى بهشت را معين نمود .\r\nو امّا شبهه سوم : اينكه انسانى على الدوام بسوزد و مع ذلك جسم او باقى بماند اولا از محالات ذاتيه نيست بلكه ممكن است و ثانيا خداوند بر هر مقدورى قادر است و لذا اى چه بسا جسم را تبديل كند به اجزاء ناريه و دوباره\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nاعاده كند و . . . تا بىنهايت .\r\nو امّا شبهه چهارم : تولّد بدون پدر و مادر امرى ممكن است و واقع هم شده در قصه آدم ( عليه السلام ) .\r\nو امّا شبهه پنجم : قواى جسمانيه هم اگر واسطه در تأثير باشند گاهى اثر آنها نامتناهى خواهد بود البته در اين زمينه‌ها بهترين ملجأ و مرجع ما قرآن است و اين شبهات قابل ذكر و جواب نيستند .\r\n\r\n","description":"","footnote":"","page_name":" 531 ","page_number":531},
  {"content":"\r\n\r\n\r\n( مسأله پنجم و ششم ) ثواب و عقاب\r\nمسأله پنجم از مسائل باب معاد پيرامون داستان ثواب و عقاب يا پاداش و كيفر الهى است و در اين رابطه مطالبى چند مطرح است :\r\nمطلب اوّل : در اين مطلب چندين اصطلاح مطرح است :\r\n\r\n1 - تعريف لغوى و اصطلاحى حمد :\r\nحمد در لغت عبارتست از : هو الثناء باللسان على الجميل الاختيارى نعمة كان او غيرها على سبيل التعظيم يعنى حمد عبارتست از ستايش به سبب زبان در مقابل يك وصف نيكوى اختيارى يعنى صاحب آن در كسب آن مختار باشد چه آن صفت نعمت باشد مثل جود و بخشش و چه غير نعمت نسبت به حامد مثل ستايش زيد بر تقوا و علم و . . . و بايد در حمد قصد تعظيم باشد نه تحقير و استهزاء .\r\nحمد در اصطلاح با شكر در لغت به يك معنى آمده كه بعدا خواهيم گفت ، ضمنا حمد هميشه از سوى مخلوق نسبت به خالق است .\r\n\r\n2 - تعريف لغوى و اصطلاحى شكر :\r\nشكر در لغت عبارتست از : فعل ينبئ عن تعظيم المنعم سواء كان ذكرا باللسان او محبة بالجنان او عملا بالاركان ، يعنى شكر عبارتست از كارى كه حاكى از تعظيم و بزرگداشت نعمت دهنده است چه توسط زبان آن كار انجام\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nگيرد يا توسط قلب يا عمل با اعضا و جوارح .\r\nو در اصطلاح عبارتست از : صرف العبد جميع ما خلق اللّه لاجل ما خلق يعنى به كار بردن بنده تمام آنچه را كه خدا برايش آفريده در مسيرى و براى هدفى كه آفريده شده مثلا چشم را آفريده براى ديدن و لكن نه تمام ديدنيها گوش را آفريده براى شنيدن و لكن نه هر نوع شنيدنى و . . . شكر هم مثل حمد از سوى عبد نسبت به خالق است .\r\n\r\n3 - تعريف لغوى و اصطلاحى مدح :\r\nامّا مدح در لغت عبارتست از : الثناء باللسان على الجميل اختياريا كان او غيره ، نعمة كان او غيرها ، يعنى مدح ذكر خير است به استعانت زبان بر يك وصف نيكوئى چه صاحب آن وصف در كسب آن مختار باشد مثل مدحت عليا لعلمه و چه اختيارى باشد مثل مدحت اللؤلؤ على صفائها و چه آن وصف نعمتى باشد نسبت به مادح و مداح مثل جود و بخشش و يا نعمت نباشد مثل مدح على براى شجاعتى كه دارد .\r\nو امّا در اصطلاح : المدح قول ينبئ عن ارتفاع حال الغير مع القصد الى الرفع منه يعنى مدح عبارتست از گفتارى كه حاكى از بالا بودن رتبه و درجه غير است آن هم همراه با قصد ترفع و بالا بردن نه قصد ديگر مثلا خداوند متعال بندگان بهشتى و مؤمن را مدح مىكند يعنى خبر مىدهد از رتبه‌ها و مقاماتى كه در انتظار آنها در بهشت است مدح به اين معنا مورد بحث است و اين مدح بر عكس حمد و شكر از خالق نسبت به مخلوق است .\r\n\r\n4 - تعريف ثواب :\r\nالثواب هو النفع المستحق المقارن للتعظيم و الاجلال يعنى ثواب\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nعبارتست از آن منفعت و سودى كه عائد انسان مىشود و اين صفت دارد شخص مستحق آنست و اين صفت دارد همراه با تعظيم و تكريم و گراميداشت مىباشد در قيامت هنگام ورود مؤمنين به بهشت فرشتگان بر درهاى بهشت ايستاده و با نهايت تكريم مىگويند : سلام عليكم طبتم فادخلوها آمين يعنى درود بر شما بفرمائيد و وارد بهشت شويد درحالىكه در نهايت ايمنى و آرامش خاطر هستيد .\r\n\r\n5 - تعريف ذم :\r\nالذم قول ينبئ عن اتضاع حال الغير مع قصد التوضع يعنى مذمت عبارتست از گفتارى كه خبر مىدهد از پستى و بىقدرى ديگرى درحالىكه همراه با قصد اتضاع و تحقير و توهين او است مثلا مولائى به عبدش مىگويد :\r\nخاك بر سرت كنند چرا كفران نعمت كردى و از طاعت من سر پيچى نمودى .\r\n\r\n6 - تعريف عقاب :\r\nالعقاب هو الضرر المستحق المقارن للاستخفاف و الاهانة يعنى عقاب و كيفر عبارتست از ضرر و زيانى كه در قيامت به انسان مىرسد و داراى دو صفت است :\r\n1 - شخص كارى در دنيا كرده كه استحقاق اين ضرر را دارد .\r\n2 - اين زيان‌رسانى همراه با كوچك شمردن و توهين كردن به شخص است در قرآن مىخوانيم : كه به جهنميان خطاب مىشود :  اخْسَؤُا فِيها وَ لا تُكَلِّمُونِ  يعنى خفه شويد و خاموش باشيد در جهنم و سخن مگوئيد كه در عرب تعبير به اخسئوا براى اسكات كلب گفته مىشود نكته‌اى كه در خاتمه مطلب اول يادآورى مىكنم اينكه :\r\nمدح و ذم با ثواب و عقاب چه نسبتى دارند ؟ بدون ترديد عند العقلاء و در\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nدنيا متفاوتند يعنى مدح و ذم ، ستايش و سرزنش زبانى است و ثواب و عقاب پاداش و كيفر عملى است كه از مولى نسبت به عبد انجام مىگيرد امّا در مورد خداوند بدون ترديد در قرآن هم مدح و ذم هست و هم وعده ثواب و عقاب امّا آيا اينها دو چيزند يا يكى هستند ؟ و على فرض دوئيت آيا متلازمند يا خير ؟ اينها مباحث اصولى است و قول حق اينست كه مدح الهى همان ثواب خداوندى است و ذم الهى همان عقاب او است و بقول مرحوم مظفر در جزء دوم اصول فقه ص 238 در پاورقى :\r\nالحق كما صرح به كثير من العلماء المحققين ان معنى استحقاق المدح ليس الّا استحقاق الثواب و معنى استحقاق الذم ليس الّا استحقاق العقاب بمعنى ان المراد من المدح ما يعم الثواب لان المراد بالمدح المجازاة بالخير و المراد من الذم ما يعم العقاب لان المراد به المكافاة بالشر و لذا قالوا :\r\nان مدح الشارع ثوابه و ذمه عقابه و ارادوا به هذا المعنى .\r\nو در هر صورت اين گونه بحثها را بايد از كتب اصوليه جستجو كرد .\r\nمطلب دوّم : مدح و ثواب در مقابل چه امورى خواهد بود ؟ .\r\nمدح و ثواب در برابر چند امر است :\r\n1 - انجام واجبات : كسى كه وظائف واجبه شرعى خويش مثل صلاة و صوم و . . . را انجام دهد مستحق ثواب است .\r\n2 - انجام مستحبات : كسى كه دستورات مستحبى اسلام از قبيل نماز شب و ساير نوافل و تصدق و . . . انجام دهد مستحق مدح و ثواب الهى است .\r\n3 - بجا آوردن ضدّ حرام : كسى كه براى دورى از قبائح و محرمات خود را به ضد قبيح مشغول مىسازد او مستحق ثواب است مثل كسى كه خود را مشغول به گردش مىكند تا غيبت نكند و نشنود و يا خود را به تجارت مشغول\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nمىكند به مطالعه مشغول مىكند و . . . تا فكر دزدى و قمار و شراب و زنا و . . . از مغزش بيرون رود او نيز مستحق ثواب است چون در راه رضاى حق به زحمت افتاده .\r\n4 - اخلال به قبيح : يعنى كسى كه ميل به قبيح دارد و مع ذلك خود را كنترل مىكند و جلو ميل به قبائح را مىگيرد و باصطلاح كف النفس عن المعاصى دارد و لو خود را به هيچ كارى مشغول نسازد بلكه به مجرد اخلال به قبيح بكند اينهم مستحق ثواب است . البته در اين قسم چهارم اختلاف است : ابو على معتزلى و جماعتى بر آنند كه اخلال به قبيح يعنى مثلا زنا نكردن و آدمكشى نكردن و . . . ثواب ندارد بلكه فعل اين امور معصيت بوده و عقاب دارد و دليلشان اينست كه : انسان از دو حال خارج نيست : يا مرتكب قبيح مىشود يا خير ، ارتكاب آن متعلق نهى است و ترك آن قهرى بوده و متعلق امر يا نهى الهى نيست در مقابل ديگران مىگويند : بر اخلال به قبيح هم ثواب در كار است و جواب استدلال فوق آنست كه شخصى كه داعى بر قبيح دارد و مع ذلك نمىكند اين نكردن قبيح اختيارى بوده و ثواب دارد همانگونه كه نكردن واجب عقاب دارد .\r\nنكته‌اى كه در پايان اين بحث مطرح است اينكه به اعتقاد عدليه اوامر الهى دائر مدار مصالح واقعيه است و لذا ارتكاب آنها موجب ثواب و اخلال به آنها موجب مىشود كه آدمى به مصلحت نرسد و علاوه بر آن عقلا و نقلا گرفتار مذمت و عقاب شود ولى نواهى الهيه دائر مدار مفاسد واقعيه‌ايست كه در متعلقات آنها هست و لذا اگر شخصى مرتكب حرام شد به مفسده گرفتار شده و تجسم اعمال او را به كيفر مىرساند ولى اگر كسى مرتكب محرمات نشد از لحاظ عقلى نتوان گفت داراى ثواب است ولى اگر قرآن و سنت وعدهء ثواب داده باشند ما مىپذيريم .\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nو نكته ديگرى كه مباحث فوق بر آن مبتنى است اينست كه در باب نواهى دو مبنا است :\r\n1 - نهى هم دلالت بر طلب دارد و متعلق آن مثل امر طلب است .\r\n2 - نهى معناى طلبى ندارد بلكه به معناى زجر و ردع از فعل است و لازمهء عقلى آن بالتبع طلب الترك است و هذا هو الحق ، دوباره گروه اوّل اختلاف دارند كه آيا مطلوب به نهى مجرّد الترك و نفس ان لا تفعل است كه يك امر عدمى است و يا مطلوب به نهى كف النفس عن الحرام است كه امر وجودى است ؟ حق قول اول است و در جاى خود يعنى مباحث اصوليه اين نكات بايد تعقيب شود .\r\nمطلب سوم : در نيت عمل است و آن اينكه فعل واجب يا مستحب يا فعل ضد قبيح و يا اخلال به قبيح بقول مطلق موجب استحقاق ثواب نيست بلكه شرطى هم دارد و آن شرط عبارتست از اينكه :\r\nفعل واجب را براى خاطر وجوب آن و يا وجه الوجوب انجام دهد يعنى محرك و داعى او از انجام اين كار قصد قربت باشد يعنى چون خدا واجب كرده انجام مىدهد فى المثل روزه را به داعى قربت و تعبدا انجام مىدهد نه اينكه محرك اصلى او اين باشد كه چون روزه موجب سلامتى انسان مىگردد روزه بگيرد و شعارش اين باشد كه : صوموا تصحوا ، همچنين فعل مندوب و مستحب را براى خاطر استحباب آن يا لوجه الاستحباب انجام دهد يعنى نيت او اين باشد كه خدا يا چون تو فلان عمل را بر من مستحب نمودى من به قصد قربت به تو انجام مىدهم فى المثل غسل جمعه را براى مصلحتى كه در آنست انجام مىدهم نه براى پاكيزگى جسمانى و گرنه ثوابى ندارد و قرآن مىگويد :  وَ ما أُمِرُوا إِلَّا لِيَعْبُدُوا اللَّهَ مُخْلِصِينَ  و همچنين ضد قبيح را كه انجام مىدهد يا اخلال به\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nقبيح كه مىكند و او را ترك مىكند نيت او اين باشد كه چون فلان عمل قبيح است و مبغوض مولى است من ترك مىكنم براى رضايت مولى پس اگر نيت او اين باشد كه شراب چون ضرر جسمانى و عقلى دارد نمىخورم اين كار ثواب ندارد چون للّه نيست . نكته‌اى كه در پايان اين مطلب قابل توجه است اينكه اعمال ما دو قسم است :\r\n1 - تعبديات : يعنى آنهائى كه قصد قربت در آنها معتبر و شرط صحت عمل است مثل صوم و صلاة و حج و . . .\r\n2 - توصليات : يعنى آنهائى كه قصد قربت در آنها شرط صحت نيست و او شرط ثواب هست .\r\nحال در كليه افعال اختياريه واجبه و مستحبه و در كليهء تروكى كه لازمند اگر با قصد قربت باشد ثواب خواهد بود ولى در تعبديات چه فعل و يا ترك اگر قصد قربت نباشد عمل باطل است فعل تعبدى مثل نماز و ترك تعبدى مثل ترك مفطرات در ماه رمضان ولى در توصليات بدون قصد قربت هم عمل صحيح است و مبرء ذمه خواهد بود و تفصيل مطلب را بايد از كتب اصوليه جستجو كرد نكته ديگر اينكه فرق ما بين لوجوبه بالوجه وجوبه يا لندبه بالوجه ندبه چيست ؟ .\r\nدر نيت عبادات چند امر را معتبر مىدانند كه برخى اجماعى و برخى اختلافى است و آنها عبارتند از : 1 - قصد التمييز 2 - قصد الوجه 3 - قصد القربة ، منظور از قصد الوجه قصد الوجوب او الندب است و هر يك از وجوب و ندب دو قسمند :\r\n1 - وجوب و ندبى مميّز و يا وصفى مثل اينكه بگوئيم : اصلى صلاة الظهر الواجبه قربة الى اللّه كه عنوان الواجبه وصف مميّز ظهر واجب از مندوب است يا مىگوئيم : اصلى صلاة الظهر المندوبة قربة الى اللّه كه عنوان مندوبه\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nمميز است [ ظهر مندوب مثل ظهرى كه به فرادا خوانده شده و دوباره به جماعت اعاده مىشود 
  ] .\r\n2 - وجوب و ندب غائى مثل اينكه مىگويد : اصلى الظهر الواجب لوجوبه او لوجه وجوبه ، اصلى الظهر المندوب لندبه او لوجه ندبه ، اين معنا را متكلمين افزوده‌اند و مرادشان از وجه الوجوب او الندب آن مصالح واقعيه‌اى است كه خداوند بواسطهء آنها بشر را به عبادت ترغيب نموده و عبادت بر او واجب يا مستحب نمود . و در اينكه آن مصالح چيست خودشان اختلاف دارند ولى چون دليلى بر اعتبار وجوب غائى نيست لذا بحث را دنبال نكرده و تنها به ذكر جمله‌اى از شهيد ثانى در شرح لمعه ج 1 ص 111 بحث را ختم مىكنيم :\r\n. . . و يكون قصده لوجوبه اشارة الى ما يقوله المتكلمون من انه يجب فعل الواجب لوجوبه او ندبه او لوجههما من الشكر او اللطف او الامر او المركب منهما او من بعضها على اختلاف الآراء و وجوب ذلك امر مرغوب عنه اذ لم يحققه المحققون فكيف به غيرهم .\r\nمطلب چهارم : مذمت و عقاب در مقابل چه امورى است ؟ در برابر چند امر است كه برخى اجماعى و برخى اختلافى است :\r\n1 - در مقابل فعل قبيح : كسى كه عمدا و با وجود شرائط تكليف و نبود هيچ مانعى از اكراه و اضطرار و . . . حرامى از محرمات الهيه را مرتكب شود مستحق عقوبت است و اين اجماعى است .\r\n2 - در برابر اخلال به واجب : كسى كه با وجود شرائط فوق واجبى از واجبات الهيه را ترك كند و بدان اخلال برساند و يا با همهء شرائط انجامش ندهد باز مستوجب عقوبت است ولى جماعتى گفته‌اند : اخلال به واجب\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nموجب استحقاق مذمت نيست بدليل اينكه : اگر ما بپذيريم كه اخلال به واجب موجب مذمت است و اخلال به قبيح يعنى ترك حرام هم موجب مدح است آنگاه اگر فرض كنيم كه انسانى خالى از هر دو باشد يعنى نه حرامى را مرتكب شده و نه واجبى را انجام داده پس بايد چنين انسانى هم مستحق مدح باشد و هم مذمت آنگاه استحقاق مدح و ذم در يك انسان جمع مىشود پس نتوان گفت اخلال به واجب عقوبت و مذمت دارد .\r\nجواب ما : عقلا هيچ استبعادى ندارد كه دو استحقاق در يك انسان جمع شود كه به دو اعتبار باشند آنگاه به يكى از آن دو مستحق مدح و به ديگرى مستحق مذمت باشد [ و بعدا كيفيت برخورد خداوند با اين شخص در قيامت خواهد آمد 
  ] نظير اينكه انسان در آن واحد هم نماز مىخواند و مستحق ثواب است و هم استماع غيبت مىكند يا به نامحرم نظر مىكند كه موجب عقوبت است پس عقلا اين اجتماع استحاله‌اى ندارد .\r\nمطلب پنجم : دليل بر استحقاق ثواب در برابر طاعات چيست ؟ .\r\nدليل آنست كه طاعت الهيه و تكاليف مشقت و كلفتند و مكلف اين مشقتها را بدستور خدا تحمل نموده آنگاه خداوند حكيم كه ما را به اين كلفتها ملزم ساخته از دو حال خارج نيست :\r\n1 - يا بدون هيچ غرضى چنين كرده كه اين احتمال باطل است چون مستلزم دو تالى فاسد است يكى عبث بودن كه از مولاى حكيم محال است و ديگرى ظلم بودن كه بىجهت و بدون حكمت بندگان خود را به رنج و زحمتهاى طاقت فرسا انداخته و ظلم هم بر مولاى حكيم استحالهء وقوعى دارد .\r\n2 - و يا براى خاطر غرض و هدفى ما را به اين طاعات ملزم ساخته\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nاست آنگاه آن غرض از دو حال خارج نيست :\r\n1 - يا غرض خداوند اضرار به غير است كه اين باطل است چون مستلزم اينست كه خداوند حكيم عادل ، اظلم الظالمين باشد .\r\n2 - و يا آن غرض منفعت‌رسانى به غير است آنگاه نفع‌رسانى از دو حال خارج نيست :\r\n1 - يا ابتداء و بدون آزمايش و تحمل مشقات صحيح و روا است كه منفعت را بدهد كه اين فرض هم باطل است زيرا كه مستلزم عبث بودن تكاليف است .\r\n2 - و يا پس از آزمايش و انجام عمل روا است و هذا هو الحق و اين همان ثواب است يعنى النفع المستحق بالطاعة المقارن للتعظيم و الاجلال ، پس بايد طاعت باشد چون عقلا تعظيم كسى كه استحقاق آن را ندارد قبيح است [ اين دليل عقلى بود و امّا دليل نقلى قرآن فراوان داريم آن هم تا آنجا كه در برابر هر كار نيك ده پاداش مقرر شده كه من جاء بالحسنة فله عشر امثالها 
  ] .\r\nمطلب ششم : دليل بر استحقاق عقوبت در برابر معاصى چيست ؟ .\r\nدو دليل داريم : 1 - عقلى 2 - نقلى امّا دليل عقلى : عقاب لطف است و هر لطفى بر خداوند واجب است امّا اينكه عقاب لطف است : لطف آنست كه مقرب بنده به طاعت و مبعد وى از معصيت باشد و وقتى مكلف دانست كه معاصى موجب عقوبت هستند قهرا به طاعات روى آورده و از معاصى اجتناب مىكند .\r\nو امّا اثبات كبرى : در مباحث افعال خدا مسأله دوازدهم ذكر شد .\r\nامّا دليل نقلى : در اين زمينه آيات و روايات فراوانى داريم تا آنجا كه مسأله از ضروريات دين اسلام گرديده است به عنوان نمونه به چند آيه از\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nآيات ثواب و عقاب اشاره مىكنيم :\r\n\r\nآيات ثواب :\r\n1 -  وَ أَعَدَّ لَهُمْ جَنَّاتٍ تَجْرِي تَحْتَهَا الْأَنْهارُ خالِدِينَ فِيها أَبَداً ذلِكَ الْفَوْزُ الْعَظِيمُ  « توبه / 101 » .\r\n2 -  فِيها ما تَشْتَهِيهِ الْأَنْفُسُ وَ تَلَذُّ الْأَعْيُنُ وَ أَنْتُمْ فِيها خالِدُونَ  « زخرف / 71 » .\r\n3 -      يَطُوفُ عَلَيْهِمْ وِلْدانٌ مُخَلَّدُونَ بِأَكْوابٍ وَ أَبارِيقَ وَ كَأْسٍ مِنْ مَعِينٍ لا يُصَدَّعُونَ عَنْها وَ لا يُنْزِفُونَ وَ فاكِهَةٍ مِمَّا يَتَخَيَّرُونَ وَ لَحْمِ طَيْرٍ مِمَّا يَشْتَهُونَ      « واقعه / 18 تا 22 » .\r\n4 -  فِيها أَنْهارٌ مِنْ ماءٍ غَيْرِ آسِنٍ وَ أَنْهارٌ مِنْ لَبَنٍ لَمْ يَتَغَيَّرْ طَعْمُهُ وَ أَنْهارٌ مِنْ خَمْرٍ لَذَّةٍ لِلشَّارِبِينَ وَ أَنْهارٌ مِنْ عَسَلٍ مُصَفًّى وَ لَهُمْ فِيها مِنْ كُلِّ الثَّمَراتِ وَ مَغْفِرَةٌ مِنْ رَبِّهِمْ  « محمد / 16 » .\r\n5 -  مُتَّكِئِينَ عَلى فُرُشٍ بَطائِنُها مِنْ إِسْتَبْرَقٍ وَ جَنَى الْجَنَّتَيْنِ دانٍ  « الرحمن / 55 » .\r\n6 -  هُمْ وَ أَزْواجُهُمْ فِي ظِلالٍ عَلَى الْأَرائِكِ مُتَّكِؤُنَ  « يس / 57 » .\r\n7 -  فِيهِنَّ قاصِراتُ الطَّرْفِ لَمْ يَطْمِثْهُنَّ إِنْسٌ قَبْلَهُمْ وَ لا جَانٌّ   كَأَنَّهُنَّ الْياقُوتُ وَ الْمَرْجانُ  « الرحمن / 57 تا 59 » .\r\n\r\nآيات عقاب :\r\n1 -  فَاتَّقُوا النَّارَ الَّتِي وَقُودُهَا النَّاسُ وَ الْحِجارَةُ أُعِدَّتْ لِلْكافِرِينَ  « بقره / 23 » .\r\n2 -  يَوْمَ يَغْشاهُمُ الْعَذابُ مِنْ فَوْقِهِمْ وَ مِنْ تَحْتِ أَرْجُلِهِمْ  « عنكبوت\r\n\r\n","description":"","footnote":"","page_name":" 542 ","page_number":542},
  {"content":"\r\n\r\n/ 54 » .\r\n3 -      ثُمَّ إِنَّكُمْ أَيُّهَا الضَّالُّونَ الْمُكَذِّبُونَ لَآكِلُونَ مِنْ شَجَرٍ مِنْ زَقُّومٍ فَمالِؤُنَ مِنْهَا الْبُطُونَ فَشارِبُونَ عَلَيْهِ مِنَ الْحَمِيمِ فَشارِبُونَ شُرْبَ الْهِيمِ      « واقعه / 51 تا 56 » .\r\n4 -   وَ تَرَى الْمُجْرِمِينَ يَوْمَئِذٍ مُقَرَّنِينَ فِي الْأَصْفادِ سَرابِيلُهُمْ مِنْ قَطِرانٍ وَ تَغْشى وُجُوهَهُمُ النَّارُ   « ابراهيم / 51 » .\r\n5 -    خُذُوهُ فَغُلُّوهُ ثُمَّ الْجَحِيمَ صَلُّوهُ ثُمَّ فِي سِلْسِلَةٍ ذَرْعُها سَبْعُونَ ذِراعاً فَاسْلُكُوهُ    « الحاقه / 31 تا 33 » .\r\n6 -  يَوْمَ يَعَضُّ الظَّالِمُ عَلى يَدَيْهِ يَقُولُ يا لَيْتَنِي اتَّخَذْتُ مَعَ الرَّسُولِ سَبِيلًا  « فرقان / 55 » .\r\n7 -  يَوْمَ لا يَنْفَعُ الظَّالِمِينَ مَعْذِرَتُهُمْ وَ لَهُمُ اللَّعْنَةُ وَ لَهُمْ سُوءُ الدَّارِ  « مؤمن / 55 » .\r\n8 -    وَ اسْتَفْتَحُوا وَ خابَ كُلُّ جَبَّارٍ عَنِيدٍ مِنْ وَرائِهِ جَهَنَّمُ وَ يُسْقى مِنْ ماءٍ صَدِيدٍ ، يَتَجَرَّعُهُ وَ لا يَكادُ يُسِيغُهُ وَ يَأْتِيهِ الْمَوْتُ مِنْ كُلِّ مَكانٍ وَ ما هُوَ بِمَيِّتٍ وَ مِنْ وَرائِهِ عَذابٌ غَلِيظٌ    « ابراهيم / 15 تا 17 » .\r\nمطلب هفتم : آيا ثواب الهى تفضلى است يا استحقاقى ؟ .\r\nابو القاسم كعبى بلخى مىگويد : خداوند به ما انسانها نعمتهاى بيشمارى عنايت فرموده و در مقابل تكاليفى را هم از ما خواسته پس اين تكاليف بازاء آن نعمتها و شكر آنها محسوب مىگردد در نتيجه تكاليف سبب وجوب ثواب نبوده و پاداش در برابر تكليف نيست بلكه ثواب تفضّلى از خداوند است در مقابل اين قول ساير دانشمندان عدليه مىگويند : ثواب استحقاقى است نه تفضّلى و از ظواهر آيات قرآنيه هم همين معنا استفاده\r\n\r\n","description":"","footnote":"","page_name":" 543 ","page_number":543},
  {"content":"\r\n\r\nمىشود و اين گروه براى ردّ سخن بلخى دو دليل آورده‌اند :\r\n1 - عقلاء عالم مولائى را كه به عبدش نعمتى بدهد سپس او را ملزم سازد به انجام يك سلسله كلفتها بدون اينكه عوض و پاداشى در برابر تكاليف به او بدهد مذمت و تقبيح نموده و او را به ريا كارى نسبت مىدهند و اين را يك نقصى براى مولى محسوب مىدارند كه حالا يك خيرى كرده و ده تا كار طاقت فرسا را طلب كار است و چنين امرى قبيح است و از مولاى حكيم صادر نمىشود پس بناچار بايد گفت استحقاقى است .\r\n2 - عقل هر عاقلى حكم مىكند به اينكه شكر منعم واجب است درحالىكه عقل ما بايدها و نبايدهاى شرعى را ادراك نمىكند پس نتوان گفت اين تكاليف بعنوان شكر نعمت است و وقتى شكر نشد سخن بلخى ابطال مىشود و به بيان علامه شعرانى : شكر نعمت واجب عقلى است و سخن ما در واجبات شرعيه است واى بسا مردمى كه تكاليف و احكام شرعى را ندانند و يا پيش از شرع از دنيا رفته‌اند و شكر نعمت بر آنها واجب است پس واجبات شرعيه را نمىتوان بعنوان شكر منعم حساب كرد .\r\nمطلب هشتم : شرط استحقاق ثواب آنست كه عمل واجب يا مستحبى را كه انجام مىدهد داراى مشقت باشد و كلفت بر آن صدق كند و شرط ثواب دادن بر اخلال به قبيح آنست كه اين اخلال مشقت داشته باشد زيرا كه عاملى كه مقتضى استحقاق عوض اخروى و ثواب است همانا مشقت و زحمت است و اگر مشقت منتفى شد ثواب هم منتفى است چون مقتضى ندارد و يا چون اذا انتفى الشرط انتفى المشروط .\r\nاگر كسى در هنگام طاعت نادم نبود و طاعت را با جديت انجام داد و لو بعدا نادم شود اين ندامت در اصل استحقاق عقاب تأثيرى ندارد آرى در بقاء\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nاين استحقاق مؤثر است .\r\nو نيز اگر كسى عملى را براى وجوب و ندب يا وجه وجوب و ندب انجام دهد و آن وجه منفعتى باشد عاجل كه زود به مكلف برسد مانع از استحقاق ثواب نيست فى المثل عبادت كند براى اداء دين و دين او ادا شود مانع از ثواب نيست پس شرط نيست در ثواب نبودن نفع عاجل بلكه اگر مكلف عمل را لوجوبه و ندبه يا لوجههما انجام داد و لو نفع عاجل هم ببرد مانع از ثواب نخواهد بود .\r\nمطلب نهم : بلا اشكال ثواب و عقاب در اسلام هست ولى آيا راه ثبوت آنها تنها شرع است يا عقل ؟ اشاعره بر آنند كه راه ثبوت آن تنها از راه شرع است كه خدا و رسول بگويند معتزله دو دسته شده‌اند :\r\n1 - گروهى مىگويند : ثواب فقط سمعى است زيرا كه در مقابل اينهمه نعمتها طاعات ما چيزى نيست و قابل ندارد تا مستحق ثواب شويم ولى عقاب هم عقلى و هم سمعى است .\r\n2 - گروه ديگر مىگويند ثواب هم مثل عقاب هم از راه عقل و هم نقل قابل اثبات است ، و دانشمندان اماميه بر آنند كه : وجوب ثواب عقلى است و اين را در مباحث عدل الهى به اثبات رسانديم و امّا نسبت به عقاب گرچه عذاب نمودن مشتمل بر لطف است ولى يقين به وقوع عذاب در مورد غير كافر نداريم بلكه مرتكب كبيره تنها مستحق عقاب است و شايد خداوند او را ببخشايد .\r\nمطلب دهم : هر يك از ثواب و عقاب صفات و خصوصياتى دارند كه در اينجا ضمن مسأله ششم عنوان شده ولى ما بدنبال مطالب مسأله پنجم عنوان\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nمىكنيم ، يكى از آن صفات اينست كه :\r\nهمانگونه كه انسانهاى مطيع استحقاق و ثواب دارند همچنين استحقاق تعظيم و تكريم هم دارند و همانگونه كه انسانهاى عاصى استحقاق عقاب دارند همچنين استحقاق توهين و استخفاف هم دارند و دليل مطلب در هر دو بخش عبارتست از قضاوت عقلاء و آن اينكه : هر يك از ماها اگر به وجدان خويش مراجعه كنيم خواهيم يافت كه هرگاه انسان كار دشوارى را كه از او خواسته‌اند و وى را بدان مكلف نموده‌اند انجام دهد استحقاق ستايش و تعظيم را دارد و در مقابل وجدان هر شخص صاحب وجدانى بنده‌اى را كه از دستور مولى سرپيچى كند مستحق اهانت كردن و خوار شمردن مىداند .\r\nمطلب يازدهم : ديگر از صفات ثواب و عقاب آنست كه ثواب براى افراد شايسته دائمى است و پايان ندارد و عقاب هم براى كفّار و فسقه دائمى است و نهايت ندارد و دليل بر تداوم آن دو تا بىنهايت چند امر است :\r\n1 - دائمى بودن ثواب و عقاب لطف است و هر لطفى بر خداوند واجب است پس دوام ثواب و عقاب حتمى است .\r\nامّا اثبات لطفيت دوام : چون لطف آنست كه بنده را به طاعت الهى نزديك و از معصيت الهى دور سازد و دوام ثواب بشر را به طاعت تشويق و نزديك مىسازد چون هر انسانى براى نيل به منفعت بىپايان حاضر مىشود از يك سلسله خواهشهاى نفسانى موقتا چشم بپوشد و دوام عقاب نيز آدمى را از معاصى دور مىدارد زيرا هيچ انسانى حاضر نيست براى خوشيهاى موقت خود را گرفتار عذاب ابد سازد پس دوام آن دو لطف است .\r\nو امّا اثبات كبرى : در مباحث افعال الهى مسأله دوازدهم ذكر شد .\r\n2 - بدون ترديد مدح و ستايش انسان مطيع و در مقابل مذمت و سرزنش\r\n\r\n","description":"","footnote":"","page_name":" 546 ","page_number":546},
  {"content":"\r\n\r\nآدم عاصى دائم هستند زيرا كه بالوجدان مدح مطيع در هر زمانى بايسته است و ذمّ عاصى هم كذلك مادامىكه ندامت نباشد چون اگر از كار نيك پشيمان شد از آن پس مدحى ندارد و اگر از كار زشت جدا پشيمان گرديد ديگر مذمتى ندارد و مدح و ذم معلول طاعت و معصيت هستند آنگاه خود معصيت و اطاعت مىشوند به منزلهء دائمى و در حكم دائمى در نتيجه ثواب و عقاب هم بايد دائمى باشند چون مدح و ذم معلول طاعت و معصيتند و ثواب و عقاب هم كذلك آنگاه اگر احد المعلولين دائمى بود مستلزم دوام يا بمنزلة الدوام علت است و دوام علت مستلزم دوام معلول ديگر خواهد بود [ در اصول به اين دليل اشكال شده كه متلازمين داراى دو حكم متضاد نمىتوانند باشند ولى اينكه حتما داراى دو حكم متساوى و مثل هم باشند دليلى ندارد 
  ] پس ثواب و عقاب هم بايد دائمى باشد .\r\n3 - ثواب و عقاب قيامت با نفع و ضرر دنيا فرق دارد در دنيا عسر و يسر و سود و زيان با همند يعنى چنين نيست كه انسانى در دنيا على الدوام در خوشى و سرور و سودمندى باشد و متقابلا انسانى على الدوام در ناخوشيها ، عسرها و فقر باشد بلكه روزگار هميشه فرازها و نشيبها دارد و بقول قرآن :  فَإِنَّ مَعَ الْعُسْرِ يُسْراً  ولى در آخرت چنين نيست بلكه آن كه در ثواب و خوشى است شادمانى خالص دارد و آنكه در عذاب است فقط عسر و سختى است حال اگر ثواب قيامت منقطع و پايان‌پذير باشد مستلزم الم و رنجى است بر صاحبش و اين با خالص بودن ثواب از شائبه رنج و فكر غم منافات دارد و نيز اگر عقاب عقبى منقطع باشد مستلزم آنست كه براى صاحبش سرور و شادمانى حاصل شود چون اين فكر كه بالاخره روزى نجات مىيابد او را خوش‌حال مىسازد و اين با خالص بودن عقاب منافات دارد پس ثواب و عقاب دائمى است ، اينها بحثهاى عقلى ولى از قرآن هم دوام به خوبى مستفاد است و آن آياتى است كه\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nدر آنها سخن از خلود رفته و دانشمندان كلام برخى مىگويند : علم ما به دوام ثواب و عقاب عقلى است به همان سه دليل مذكور و برخى بر آنند كه اين علم فقط و فقط سمعى است يعنى چون از زبان معصوم و قرآن شنيده‌ايم مىپذيريم .\r\nمطلب دوازدهم : ثواب بايد خالص باشد از شوائب يعنى نبايد آميخته با چيزى كه غم‌انگيز باشد بدليل اينكه گاهى عوض دنيوى و يا تفضل الهى ممكن است خالص باشند پس اگر ثواب خالص نباشد لازمه‌اش آنست كه ثواب از آن دو پائين‌تر باشد و اللازم باطل بالاجماع چون اجماع قائم است كه ثواب از عوض بايد بالاتر و بهتر باشد و نيز عقاب هم بايد خالص از شوائب باشد يعنى نبايد آميخته با لذت باشد بدليل اينكه عقاب هر چه خالص‌تر باشد موجب مىشود كه بشر بيشتر از آن بگريزد پس خالص بودن عقاب لطف است و لطف واجب است فالخلوص واجب .\r\nمطلب سيزدهم : پس از اينكه در مطلب قبلى مدعى شدند كه ثواب و عقاب بايد خالى از شوائب باشد اينك اشكالى بر مصنف وارد مىشود كه در مطلب سيزدهم جواب مىدهند اصل اشكال اينست كه : اوّلا بدون ترديد اهل بهشت همه داراى يك مقام و درجه نيستند بلكه متفاوتند آنگاه آنكه رتبه‌اش مادون است وقتى ما فوق را مىبيند غمگين مىگردد كه چرا در مرتبه و مقام او نيست و چرا آن جديت لازم را در دنيا در عبادات نكرده است پس ثواب خالى از شوائب نيست و ثانيا بر همه بهشتيان لازم است كه در برابر نعمتهاى خداوند شكرگزار باشند و در اين شكرگذارى مشقت و سختى وجود دارد پس ثواب خالى از غم و سختى نيست و ثالثا در بهشت هم بر همهء اهل بهشت واجب است كه قبائح و معاصى الهيه را ترك كنند كه خود اين باز داراى مشقت است\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nپس بهشت هم خالى از سختيها نيست .\r\nجواب ما : امّا از اشكال اوّل : كسى كه مرتبه بالاترى را ندارد وقتى غمگين مىشود كه شهوت و ميل رسيدن به آن مرتبه را داشته باشد ولى نصيب او نشود امّا اهل بهشت اين گونه نيستند يعنى هر كسى به هر مرتبه‌اى كه به او داده‌اند راضى و به همان بسنده نموده و هرگز آرزو و ميل به مرتبه بالاتر را ندارد لذا از اين حيث غم و اندوهى براى بهشتيان حاصل نمىشود پس شبهه اول اجابت شد .\r\nو امّا از دوّمى : درست است كه در بهشت شكر نعمت واجب است و بهشتيان انجام مىدهند و لكن شادمانى و سرور آنان در مقابل شكر نعمت بدرجه‌ايست كه هرگز احساس سختى و مشقتى ندارند .\r\nو امّا از سوّمى : و لو در بهشت ترك قبائح لازم است و اهل بهشت آنها را ترك مىكنند ولى اين كار مشقتى ندارد زيرا كسى قبيح را انجام مىدهد كه به نحوى محتاج به آن باشد و يا هواى نفس او را وادارد ولى خداى متعال آن قدر نعمت در اختيار آنها گذاشته و آنها را از راه ثواب مستغنى مىسازد كه براحتى قبائح را ترك نموده و اصولا شايد بتوان گفت فكر قبيح هم نمىكنند .\r\nو امّا اهل جهنم : آنها نسبت به انجام كارهائى كه بر آنان لازم است و نسبت به ترك قبائح مجبورند و روى اجبار از آنها گناه صادر نمىشود و اين تكليف نيست تا مشقتى باشد چون تكليف بايد همراه با اختيار باشد و آنجا نيست و خود اينكه مجبورند و نمىتوانند گناه كنند و اختيار از آنان سلب شده نوعى عقاب براى آنها محسوب مىشود .\r\nمطلب چهاردهم : اين مطلب يك مطلب اساسى است كه بطور مجمل عنوان شده و جا دارد كه تعقيب شود و آن اينكه آيا انسانهاى كافر به خدا\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nو ماترياليست اگر كار خيرى انجام دادند و خدماتى به جامعه نمودند در قيامت به ثواب الهى مىرسند يا خير ؟ .\r\nدر اين مسأله ميان متكلمين اسلام و كلا ميان دانشمندان الهى اتفاق نظر است كه عمل كافر موجب ثواب نيست چون شرط ثواب و بهشت ايمان به خدا است و او ندارد البته آيا عمل خير او موجب مىشود كه عقاب او تخفيف پيدا كند يا نه ممكن است ، و امّا انسانهائى كه عارف باللّه هستند و خدا را قبول دارند مثل براهمه هندوستان يا فلاسفهء الهى شرق و غرب ولى بعثتها و نبوتها را قبول ندارند و به خود اجازهء بحث و تحقيق پيرامون اعجاز و نبوت را نمىدهند آيا اعمال خير اينها چه حكمى دارد ؟ سبب بهشت رفتن آنها مىشود يا خير ؟ گروهى بر آنند كه ثواب الهى متوقف بر هيچ شرط نيست بلكه هر كسى خداشناس بود و كارى را كه عقل او نيكو و بايستنى تشخيص داد وى براى رضاى خدا انجام داد او بهشت مىرود و لو اعتقاد به پيامبر نداشته باشد ولى اكثر متكلمين اسلام مىگويند : عقلا هيچ مانعى ندارد كه ثواب الهى متوقف بر شرطى باشد و آن معرفة النبى و تصديقه است و به نظر خواجه حق همين است بدليل اينكه : اگر ثواب موقوف بر شرطى نباشد لازمه‌اش آنست كه شخصى كه تنها عارف باللّه است و چيز ديگر را قبول ندارد ثواب به او برسد بدون اينكه در نبوت و اعجاز بينديشد و التالى باطل بالاجماع فالمقدم مثله .\r\nبيان ملازمه : خود معرفت اللّه و التكليف يك اطاعت علىحده‌اى است پس اگر ثواب بر آن متوقف نباشد بر شرطى هرآينه واجب خواهد شد كه خداى كسى را كه پيامبران را تصديق ننموده ثواب اعطا كند و اللازم باطل بالاجماع فالملزوم مثله .\r\nو امّا انسانهائى كه خدا و رسول و معاد را قبول دارند ولى ولايت ائمه را قبول ندارند وضع اينها سابقا در آخرين مبحث امامت گفته آمد .\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nمطلب پانزدهم : آيا شرط رسيدن به ثواب و عقاب موافات است يعنى مؤمنى كه كار نيك كرده بايد تا آخر هم با ايمان بوده و مؤمن بميرد تا به ثواب برسد و يا اگر بعدا كافر هم شد ثواب آن اعمال نيك را خواهد گرفت ؟\r\nو كافرى كه در دنيا گناه كرده آيا شرط عقاب اينست كه مسلمان نشود و توبه نكند و كافر بميرد و يا به مجرّد گناه عقاب را استحقاق پيدا مىكند و لو بعدا مسلمان و تائب گردد ؟ در اين زمينه چهار نظريه عنوان شده :\r\n1 - گروهى بر آنند كه همان وقتى كه مكلف در دنيا اطاعت خدا نموده و يا كار قبيح را مرتكب شده و معصيت خدا نمود همان لحظه مستحق ثواب براى كار نيك و عقاب براى كار زشت مىگردد و موافات شرط نيست يعنى بعدها اگر كافر هم بشود و با كفر هم بميرد به ثواب آن كار نيك خواهد رسيد .\r\n2 - گروهى بر آنند كه ثواب و عقاب را شخص در آخرت استحقاق پيدا مىكند نه در دنيا تا موافات شرط نباشد .\r\n3 - و گروه سوّم بر آنند كه هنگام مرگ استحقاق ثواب و عقاب مىآيد پس آنكه كافر مىميرد ثوابى ندارد .\r\n4 - گروه چهارم مىگويند كه در هنگام طاعت استحقاق ثواب مىآيد ولى با يك شرط و آن موافات است آنگاه اگر خداى عالم على الاطلاق مىداند كه اين شخص مؤمن از دنيا خواهد رفت و شرط محقق خواهد شد از هم اكنون استحقاق ثواب براى او هست و نيز در هنگام معصيت استحقاق عقاب مىآيد ولى با همان شرط موافات پس اگر خدا مىداند كه او توبه نكرده و كافر خواهد مرد از همين حالا جزء مجرمين و اهل جهنم محسوب مىگردد و امّا اگر در قسمت اول خدا مىداند كه او طاعت را حبط نموده و كافر مىميرد و يا در قسمت دوّم مىداند كه عاصى توبه خواهد نمود نه اولى با آن\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nطاعت استحقاق ثواب دارد و نه دوّمى با اين معصيت مستحق عقاب مىگردد .\r\nپس موافات يعنى مؤمن و كافر مردن شرط متأخر است براى استحقاق ثواب و عقاب و به نظر مصنف همين قول حق است و استدلال مىكنند به دو آيه از قرآن :\r\n1 - قرآن به پيامبرش مىگويد :  لَئِنْ أَشْرَكْتَ لَيَحْبَطَنَّ عَمَلُكَ  يعنى حتى توى پيامبر هم اگر مشرك شوى اعمالت تباه شده و بهره‌اش در قيامت به تو نخواهد رسيد .\r\n2 - قرآن به مسلمين خطاب كرده مىگويد :  وَ مَنْ يَرْتَدِدْ مِنْكُمْ عَنْ دِينِهِ فَيَمُتْ وَ هُوَ كافِرٌ فَأُولئِكَ حَبِطَتْ أَعْمالُهُمْ  يعنى هر يك از شما كه مرتد شود و از دين برگردد و به حال كفر بميرد اعمالش حبط شده و به او نخواهد رسيد و همانند خرمن هيزمى است كه جمع نموده و با يك چوب كبريت همه را آتش زده است .\r\nتوضيح اين استدلال : منظور از احباط چيست ؟ سه احتمال دارد :\r\n1 - مراد اين باشد كه اعمالى كه قبل از احباط انجام داده‌اى از همان اصل و اساس باطل بوده .\r\n2 - منظور اين باشد كه ثواب الهى پس از اينكه ثابت شد ساقط مىشود و به تو داده نمىشود .\r\n3 - منظور اين باشد كه كفر و شرك آن را ابطال نمود امّا دو احتمال اول كه باطل است فتعين احتمال ثالث دليل بر ابطال احتمال اوّل اينكه اولا آيات بطلان را بر شرك متجدد معلق ساخته پس معلوم مىشود از اصل باطل نيست و ثانيا آيات به صورت جمله شرطيه و شرط و جزاء آمده كه هميشه شرط و جزاء بر يك امر آينده معلق مىشود پس احتمال اول باطل است و امّا ابطال احتمال ثانى در مسأله بعد يعنى مسأله هفتم خواهد آمد فتعين الاحتمال الثالث و هو الحق .\r\n\r\n","description":"","footnote":"","page_name":" 552 ","page_number":552},
  {"content":"\r\n\r\n\r\n( مسأله هفتم ) احباط و تكفير\r\nهفتمين مسأله در باب معاد مسأله احباط و تكفير است :\r\nاحباط عبارتست از اينكه مكلّف در يك زمانى اعمال خيرى انجام داده و اين اعمال شرعا پذيرفته شده و سبب استحقاق ثواب گرديده ولى در زمانهاى بعدى بدون اينكه از كار خير سابق نادم شده باشد گناهانى را مرتكب شود كه توسط آنها استحقاق عقاب پيدا كند آنگاه آن استحقاق ثواب متقدم با اين استحقاق عقاب متأخر حبط و نابود شده و از بين مىرود .\r\nو تكفير عبارتست از عكس احباط يعنى مكلّف در زمان قبل كار قبيحى انجام داده و مستحق عقاب گرديده سپس در زمان آينده [ با قطع نظر از مسأله توبه خودش و شفاعت معصومين و مسأله عفو الهى 
  ] كار خيرى را انجام دهد كه مستحق ثواب گردد و با اين استحقاق ثواب آن استحقاق عقاب از بين برود و در واقع اين كارهاى خير كفّاره آن گناهان و كارهاى شر مىشود .\r\nحال در مسأله توبه و آمرزيده شدن گناهان از اين طريق بحثى نيست و بعدا به تفصيل خواهد آمد ، در مسأله شفاعت معصومين ( عليهم السلام ) نيز ما را بحثى نيست كما سيأتى و در مسأله عفو الهى هم بحثى نيست كما سيأتى انّما الكلام در مسأله احباط و تكفير به معناى مذكور است و در اين باب دو نظريه وجود دارد :\r\n1 - اكثر محقّقين منكر اين معنا هستند .\r\nو مىگويند : هرگاه كسى كار خيرى كند كه مستحق ثواب باشد به او مىدهند و ندادن ظلم است و عقاب حكمى جداگانه دارد كه يا قابل عفو است\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nو يا با توبه جبران مىشود و يا قابل شفاعت است و يا اگر هيچ‌كدام نبود پايان‌پذير است يعنى جهنم مؤمن عاصى استمرار ندارد .\r\n2 - گروه‌هائى از معتزله و در رأس آنها جبائيان مثبت به اين معنا هستند .\r\nو خود آنها دو دسته‌اند :\r\n1 - پيروان ابو هاشم طرفدار موازنه هستند يعنى مىگويند :\r\nنابود شدن ثواب يا عقاب به بيشتر بودن ضد هر يك و طرف مقابل آنست يعنى اگر گناه بزرگترى كرده و استحقاق عقوبت بيشترى است اين عقاب بيشتر آن ثواب كمتر را محو ساخته و به اندازهء همان ثواب كمتر از گناه بيشتر محو مىشود و آن مقدار زيادى از عقاب كه بلا معارض است باقى مىماند و اگر ثواب بيشتر و عقاب كمتر باشد مطلب عكس مىشود يعنى آن ثواب بيشتر اين عقاب كمتر را تكفير نموده و از بين مىبرد سپس به مقدار همين گناه از آن ثواب عظيمتر كاسته شده و باقيمانده بلا معارض مىشود و شخص به بهشت مىرود و امّا اگر ثواب و عقاب مساوى باشند هر كدام ديگرى را خورده و نابود مىسازد آنگاه نه ثوابى مىماند تا شخص بهشتى شود و نه عقابى تا جهنم رود فى المثل اگر وزن گناه مكلف صد من و وزن ثواب او 50 من باشد اين پنجاه من از ثواب با پنجاه من از گناه معارضه نموده و تساقط مىكنند آنگاه باقى مىماند پنجاه من ديگر از عقاب كه بلا معارض است و شخص را به جهنم مىرسد و اگر ثواب صد من و گناه 50 من باشد مطلب عكس مىشود و خلاصه قويتر ضعيفتر را مىخورد همانند دو دليل ضعيفتر و قويتر كه عند المعارضه قوى حاكم و فعلى شده و ضعيف محكوم مىگردد و اگر هر يك از ثواب و عقاب 50 من باشد هر دو تعارض و تساقط مىكنند همانند دو حجت متعارض متساوى كه تعارضا و تساقطا .\r\n2 - پيروان ابو على جبائى مىگويند : صحبتى از موازنه و اقل و اكثر\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nبودن در كار نيست بلكه هر كدام از گناه يا ثواب كه متأخر باشد آن ديگرى را كه متقدم است خورده و نابود ساخته و خود حاكم مىگردد پس اگر ثواب ، متقدم و گناه متأخر باشد سبب احباط است يعنى گناه بعدى ثواب قبلى را حبط مىكند و اگر گناه متقدم و ثواب متأخر باشد سبب تكفير است آنگاه آنكه متأخر است چه ثواب و چه عقاب چيزى از او كاسته نشده بلكه به جاى خود باقى مىماند همانند دو ضدى كه يكى ديگرى را نابود ساخته و خود حاكم مىگردد .\r\nبه عقيده محققين و من جمله خواجهء طوسى و علّامه سخن جبائيان فاسد است و براى ابطال آن سه دليل آورند :\r\nدليل اوّل : اين يك دليل عقلى است و ردّ بر هر دو قول است يعنى هم ردّ ابو على و هم ابو هاشم و آن اينكه : احباط مستلزم ظلم است و قبيح است پس احباط قبيح است و كار قبيح از مولاى حكيم صادر نمىشود پس احباط از خداوند صادر نمىشود .\r\nبيان مطلب : تنها مطلب قابل بحث در اين استدلال همان مقدمه اوّل است كه الاحباط ظلم و امّا مقدمات بعدى سابقا بيان شده و بيان ظلم بودن اينست كه : لازمهء قول به احباط اينست كه شخص كه هم اطاعت نموده و هم معصيت ولى معاصى او بيشتر است او به منزلهء كسى باشد كه هرگز اطاعت ننموده و بالوجدان اين باطل است و نيز اگر طاعت او بيشتر باشد لازم مىآيد كه او به منزلهء كسى باشد كه هرگز معصيت نموده و اين لازم بالوجدان باطل است و نيز اگر طاعت و معصيت او مساوى بودند لازم مىآيد كه وى به منزلهء كسى باشد و مساوى با كسى باشد كه از اوّل تا آخر عمر هرگز نه اطاعتى نموده و نه معصيتى و اين لازم هم عند العقلاء يعنى وجدانا باطل و باور نكردنى\r\n\r\n","description":"","footnote":"","page_name":" 555 ","page_number":555},
  {"content":"\r\n\r\nاست . فالملزوم مثله .\r\nدليل دوّم يا دليل نقلى : قرآن در سوره زلزال مىفرمايد :   فَمَنْ يَعْمَلْ مِثْقالَ ذَرَّةٍ خَيْراً يَرَهُ وَ مَنْ يَعْمَلْ مِثْقالَ ذَرَّةٍ شَرًّا يَرَهُ   يعنى هر كسى در هر دوره‌اى از دورهاى تكليف و مسئوليت به اندازهء يك ذرّه كار خير كرده باشد محو نشده بلكه آن را خواهد ديد و هر كسى در هر زمانى چه متقدم و چه متأخر به اندازه ذرّه‌اى كار شر نموده باشد آن نيز محو نشده بلكه او را خواهد ديد اين اخبار الهى است و يا وعده و وعيد است و به حكم عقل بر خداى حكيم وفاى به وعده و وعيد فرض است پس حتما پاداش و يا عقاب آن ذرّه به ما خواهد رسيد و احباط يا تكفيرى در كار نيست .\r\nدليل سوم : اين نيز يك دليل عقلى است كه ردّ بر قول به موازنه است و آن اينكه :\r\nدر مواردى كه هم ثوابى هست و هم عقابى از دو حال خارج نيست :\r\n1 - يا يكى از آن دو از ديگرى بيشتر است مثلا ثواب 50 من و عقاب 25 من است يا بالعكس .\r\n2 - و يا هر دو با هم مساوىاند يعنى هر كدام مثلا 25 من هستند .\r\nامّا فرض اوّل اشكالش اينست كه شما مىگوئيد 25 من از ثواب يا عقاب نابود مىشود و در مقابل به همان اندازه از ديگرى حبط مىشود ما مىگوئيم آن ديگرى دو تا 25 تا دارد در مقابل اين 25 من ساقط شده كداميك از آن دو تا 25 تا ساقط مىشود ؟ هيچ‌كدام به سقوط اولى نيستند از ديگرى آنگاه اگر بگوئيم اين 25 من ساقط مىشود نه آن كه ترجيح بلا مرجح است و باطل و اگر بگوئيم هر دو تا ساقط مىشوند كه شما قبول نداريد و اگر بگوئيم\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nهر دو 25 تا مىماند و سقوطى در كار نيست كه حرف شما باطل مىشود و سخن ما اثبات مىشود .\r\nو امّا فرض دوّم كه هر دو مساوىاند مىگوئيم اگر اسقاط احدهما مقدم شد مثلا ثواب مسقط عقاب شد يا بالعكس ديگر معنا ندارد كه آن ساقط شده و معدوم برگردد اين ساقطكننده را معدوم سازد چون محال است كه شيء مغلوب و معدوم بتواند غالب و مؤثر باشد و اگر هر دو همزمان با هم مسقط هم باشند كه لازم مىآيد در آن واحد هر دو هم باشند و هم نباشند و اين تناقض است و تناقض باطل است پس هرگونه كه محاسبه مىكنيم قول به احباط مفهومى ندارد .\r\n\r\n","description":"","footnote":"","page_name":" 557 ","page_number":557},
  {"content":"\r\n\r\n\r\n( مسأله هشتم ) آيا عذاب صاحبان كبائر دائمى است ؟ يا منقطع ؟\r\nمسأله هشتم از مسائل باب معاد در اين رابطه است كه انسانها چند گروهند :\r\n1 - كفّار : با همهء اقسامى كه دارند : كافر عبارتست از كسى كه خدا يا معاد و يا يكى از ضروريات دين را انكار نمايد بنا بر اين ماديون عالم كه منكر مبدء هستند ، تناسخيه و . . . كه منكر معاد هستند و مسيحى و يهودى و مجوسى كه منكر نبوت پيامبر اسلام هستند و ناصبيه و خوارج و غلاة و مجسمه و مشبهه همه و همه جزء كافرانند و حكم كافر اينست كه باجماع همه مسلمين در آتش جهنم جاودانه خواهد ماند .\r\n2 - منافقين : كسانى كه به زبان اقرار به اسلام دارند ولى در دل كفر و شرك و بت‌پرستى را پنهان دارند اينها نيز در ظاهر و از نظر فقهى محكوم به اسلامند ولى عند اللّه و در باطن محكوم به كفرند و اين گروه نيز كه با نفاق و كفر باطنى و پنهانى مرده‌اند به گروه اوّل ملحق مىشود يعنى در جهنم مخلّد خواهند بود و به قول قرآن :  إِنَّ الْمُنافِقِينَ فِي الدَّرْكِ الْأَسْفَلِ مِنَ النَّارِ  و باز بقول قرآن : كسانى كه مىگويند :  نُؤْمِنُ بِبَعْضٍ وَ نَكْفُرُ بِبَعْضٍ   أُولئِكَ هُمُ الْكافِرُونَ حَقًّا  .\r\n3 - اطفال غير بالغ : كودكان نابالغى كه از دنيا مىروند چه كودكى كه والدين او كافرند و چه آنها كه والدينشان مسلمانند به جهنم نخواهند رفت و امّا وضع بهشت آنها را بايد از روايات جستجو كرد و در مباحث عدل الهى هم تا\r\n\r\n","description":"","footnote":"","page_name":" 558 ","page_number":558},
  {"content":"\r\n\r\nحدودى بحث شد .\r\n4 - مستضعفين فكرى يا جاهلان قاصر : كسانى كه با حقّ عناد و لجاجت نداشته ولى راهى براى شناختن حق هم نداشتند اينها نيز از نظر فقهى احكامى دارند و از نظر بهشت و جهنم بايد از روايات وضع آنها روشن شود كه آيا در قيامت آزمايش مىشوند و بهشتى يا جهنمى مىشوند و يا در اعراف بسر خواهند برد كه فعلا جاى تفصيل آن نيست .\r\n5 - مسلمانى كه مرتكب كبائر است : كه مورد بحث ما در اين كتاب همين قسم است و سؤال اينست كه آيا اصحاب الكبائر مخلّد در نار خواهند بود يا خير ؟ .\r\nقبل از جواب به سؤال مقدمه‌اى را آورده و در آن صغيره و كبيره را معنا مىكنيم :\r\nجناب علامه ( رحمه اللّه ) براى صغيره و كبيره سه معنا ذكر كرده كه عبارتند از :\r\n1 - كبيره و صغيره نسبت به طاعات و در مقابل طاعت ملاحظه مىشود يعنى هنگامى كه گناهى را در برابر طاعتى مىسنجيم اگر كيفر اين گناه از ثواب آن طاعت بزرگتر باشد آن را كبيره مىناميم و اگر كوچكتر باشد آن را صغيره مىناميم البته با اين قيد كه فى كل وقت چنين باشد زيرا اگر در يك زمانى ثواب اين طاعت بزرگتر و كيفر معصيت كمتر بود و در زمان ديگر بالعكس نتوان گفت اين گناه صغيره يا كبيره به اين معناى اول است آن هم بقول مطلق بلكه مقيد مىشود بعنوان مثال انفاق قبل الفتح با انفاق بعد الفتح مساوى نيست و قرآن گفته :  لا يَسْتَوِي مِنْكُمْ مَنْ أَنْفَقَ مِنْ قَبْلِ الْفَتْحِ وَ قاتَلَ  و لذا ممكن است گناهى در مقايسه با انفاق قبل الفتح صغيره محسوب مىشود ولى همان گناه در مقايسه با انفاق بعد الفتح كبيره باشد و اين منظور ما نيست .\r\n\r\n","description":"","footnote":"","page_name":" 559 ","page_number":559},
  {"content":"\r\n\r\n2 - كبيره و صغيره بودن گناه نسبت به خود معاصى محاسبه شود يعنى وقتى گناهى را با گناهى مىسنجيم مىگوئيم اين گناه نسبت به آن گناه صغيره است در هر زمانى و آن ديگرى نسبت به اين كبيره است در هر زمانى فى المثل نگاه كردن به ناموس مردم نسبت به زنا صغيره است يعنى گناهش از او كمتر است 3 - صغيره و كبيره بودن نسبت به ثوابهاى فاعل سنجيده شود يعنى هر گناهى كه نسبت به ثوابهاى فاعل عقابش كم است آن را صغيره گويند و هر گناهى كه عقابش بيش است آن را كبيره گويند به قول مرحوم شعرانى مثلا سيد اسماعيل حميرى شاعر اهل بيت ( عليهم السلام ) بوده و با آن همه كوشش و ترويج مناقب آنان و قصائد بسيارى كه در ستايش ايشان گفته به شرب نبيذ مبتلا بوده ولى گناه آن نسبت به آن همه خدمات كم است و صغيره گويند ولى همين كار نسبت به شخص ديگر شايد هرگز صغيره نباشد [ البته ما به مناسبت ديگرى در همين شرح صغيره و كبيره را از نظر اصطلاحى فقهى شرح كرده‌ايم 
  ] .\r\nبا حفظ اين مقدّمه در جواب سؤال مذكور مىگوئيم :\r\nدر اين باره سه قول است :\r\n1 - مرجئه مىگويند : هر مسلمانى هر اندازه گناه كند عذاب ندارد و مانند عدول مؤمنين است و به قول علّامه شعرانى : مرجئه اين مذهب را براى تقرب به خلفاى بنى اميه اختراع كردند تا هم بلذائذ و قبائح و جور و ستم پردازند و هم محبوبيت داشته باشند نزد مسلمانان و كسى از آنها بدگوئى نكند .\r\n2 - گروهى از خوارج كه به وعيديه معروفند مىگويند : اصحاب كبائر نيز همانند كفّار در جهنم مخلّد خواهند بود و دلائل اين گروه با جوابش در ادامه خواهد آمد .\r\n3 - دانشمندان اماميه و اكثر علماى معتزله و اشاعره بر آنند كه :\r\n\r\n","description":"","footnote":"","page_name":" 560 ","page_number":560},
  {"content":"\r\n\r\nاصحاب الكبائر در قيامت اگر مشمول شفاعت نشوند و در دنيا هم توبه نكرده باشند وارد جهنم شده و مدتى هم عذاب خواهند شد ولى پس از آن از جهنم خارج و وارد بهشت مىگردند و در كتاب شريف كشف المراد دو دليل براى اين اقامه شده :\r\n1 - شخص صاحب كبيره بخاطر ايمان ثواب دارد بدليل اينكه قرآن گفته :  فَمَنْ يَعْمَلْ مِثْقالَ ذَرَّةٍ خَيْراً يَرَهُ  و شكى نيست كه ايمان از بزرگترين كارهاى خير است پس براى ايمانش مستحق ثواب است آنگاه براى معاصى كبيره‌اش هم كه مستحق عقوبت مىگردد حال يا اينست كه ثواب او بر عقابش مقدم مىگردد يعنى اول به بهشت مىرود تا ثواب ايمان را دريابد سپس به جهنم مىرود كه اين فرض باطل است بالاجماع زيرا كه قبلا گفتيم ثواب دائمى است پس ثوابى را كه در سايه ايمان طلبكار است دائمى بايد باشد پس اين احتمال باطل است و يا اينست كه اوّل به جهنم مىرود سپس به بهشت جاويدان و به نظر ما اين حق است و يا جمع بين هر دو مىشود يعنى هم در آن واحد متنعم در بهشت بوده و هم در جهنم معذّب مىشود كه اينهم از محالات است فتعين احتمال ثانى و هو المطلوب .\r\n2 - اگر مرتكب كبيره در جهنم مخلد باشد لازم مىآيد كه انسانى كه عمرى خداى را پرستيده و واجبات را انجام داده و از محرمات گريخته ولى در آخر عمر يك كبيره‌اى از او سر زده بعد هم با ايمان از دنيا رفته چنين كسى همانند مشركى باشد كه از اول تا آخر عمر با شرك زيسته و با شرك مرده و هر دو در جهنم مخلد باشند و اين محال است چون وجدانا قبيح است و خداى حكيم كار قبيح نمىكند .\r\nو امّا دلائل وعيديه : اينها به دو دسته دليل تمسك كرده‌اند :\r\n1 - دليل نقلى : در قرآن آياتى داريم كه ظهور دارند در اينكه اصحاب\r\n\r\n","description":"","footnote":"","page_name":" 561 ","page_number":561},
  {"content":"\r\n\r\nالكبائر در جهنم مخلّدند از قبيل اين آيه :  وَ مَنْ يَعْصِ اللَّهَ وَ رَسُولَهُ وَ يَتَعَدَّ حُدُودَهُ يُدْخِلْهُ ناراً خالِداً فِيها  « » يعنى هر انسانى كه خدا و رسول را نافرمانى كند و از حدود الهى تجاوز نمايد خداوند او را وارد جهنم خواهد ساخت درحالىكه براى هميشه در جهنم خواهد ماند . و از قبيل اين آيه :  وَ مَنْ يَقْتُلْ مُؤْمِناً مُتَعَمِّداً فَجَزاؤُهُ جَهَنَّمُ خالِداً فِيها  ، و امثال اين آيات در قرآن بسيار است .\r\nجواب ما : وقتى كه با دو برهان عقلى دوام اصحاب الكبائر در جهنم ابطال شد ناگزيريم اين ظواهر نقليه را توجيه كنيم به اينكه : يا اين آيات تعميم نداشته و مختص به كافرى است كه از حدود الهى تجاوز كند و يا مؤمنى را عمدا بكشد و يا مراد از خلود دوام و ابديت نيست بلكه مراد مدت زمان طولانى مثلا سيصد سال يا 80 سال يا بيشتر و كمتر است .\r\n2 - دليل عقلى : و آن اينكه قبلا در بحث ثواب و عقاب ثابت شد كه هر يك از ثواب و عقاب بايد دائمى باشند و يجب الدوام .\r\nجواب ما اينست كه : دوام عقاب آرى ولى براى همگان نه بلكه دوام عقاب از آن كفار است نه از آن مؤمن صاحب كبيره .\r\n6 - مسلمان صاحب صغيره : مشهور بر آنند كه صغائر را خداوند عفو نموده و ناديده مىگيرد .\r\n7 - مسلمان مؤمن عادل : كه هيچ گناهى نداشته بلكه تمام عمر را به اطاعت و انقياد گذرانده چنين كسى در قيامت اهل بهشت خواهد بود آنگاه خود بهشتيان داراى مراتب و درجاتى هستند كه بستگى به مقدار معرفت و عمل آنها دارد و بايد از كتب روايت و تفسير و عرفان جستجو كرد .\r\n\r\n","description":"","footnote":"","page_name":" 562 ","page_number":562},
  {"content":"\r\n\r\n\r\n( مسأله نهم ) عفو الهى\r\nامت اسلامى متفق القولند بر اينكه خداوند متعال گناهان صغيره را حتى پيش از توبه هم مىبخشايد و مورد عفو قرار مىدهد و كسى را بر آنها مؤاخذه نمىكند .\r\nو نيز همهء امت اسلامى بر آنند كه خداوند از گناهان كبيره هم پس از توبه يا شفاعت چشم مىپوشد .\r\nو نيز جميع امت اسلامى بر آنند كه خداوند از شرك و كفر عفو و اغماض ندارد .\r\nولى سخن در اينست كه آيا خداوند از برخى گناهان كبيره بدون توبه غمض عين مىكند يا خير ؟ .\r\nگروهى بر آنند كه چنين عفوى عقلا جايز و ممكن است ولى شرعا و سمعا محال است . اكثر محققين بر آنند كه چنين عفوى عقلا ممكن است و سمعا هم واقع خواهد شد و مرحوم خواجه همين را انتخاب نموده و براى امكان عقلى عفو به سه دليل تمسك نموده :\r\n1 - عقاب نمودن در برابر گناهان حق خداوند است و هر كس مجاز است كه حق خود را اسقاط كند پس عقل اين معنا را تجويز مىكند و قبيح نمىداند كه بر خداوند محال باشد البته از چه گناهى و از چه كسانى خداوند عفو مىكند اين معلوم نيست تا انسان را بر آن معاصى جزئى سازد .\r\n2 - در عقاب بر مكلفين ضرر وجود دارد [ اين از مسلمات است 
  ] ولى در اسقاط عقاب بر خداوند ضررى نيست چون خدا به كسى يا چيزى محتاج\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nنيست و هر چيزى كه اين دو صفت را داشته باشد اسقاط او جايز بلكه حسن است پس اسقاط عقاب در بعض موارد حسن است و هر چيزى هم كه حسن باشد پس واقع هم خواهد شد .\r\n3 - اسقاط عقاب احسان است و هر احسانى حسن است پس اسقاط عقاب حسن است .\r\n\r\nو امّا دلائل سمعى بر وقوع عفو :\r\nالف : قرآن مىگويد :  إِنَّ اللَّهَ لا يَغْفِرُ أَنْ يُشْرَكَ بِهِ وَ يَغْفِرُ ما دُونَ ذلِكَ لِمَنْ يَشاءُ  « » در اين آيه دو حكم بيان شده :\r\n1 - خدا از گناه شرك نمىگذرد و او را نمىبخشد .\r\n2 - پائين‌تر از شرك هر نوع گناهى را مىآمرزد امّا براى هر كسى كه مشيت خدا تعلق بگيرد .\r\nحال اين دو حكم از دو حال خارج نيست :\r\n1 - يا با توبه و پس از توبه اين دو حكم هست .\r\n2 - و يا بدون توبه .\r\nاحتمال اول باطل است چون پس از توبه هر گناهى حتى شرك هم آمرزيده مىشود پس احتمال ثانى معين مىشود وانگهى پس از توبه آمرزش معاصى حتى الشرك بر خداوند واجب و لازم است درحالىكه در آيه شريفه سخن از وجوب مغفرت نيست چون آيه آمرزش را بر مشيت معلق ساخته و فرموده : لمن يشاء و وجوب بر مشيت معلق نمىشود پس بايد گفت مراد آيه گناهانى است كه واجب المغفرة نيستند و آنها معاصى كبيره بدون توبه است .\r\nب : و نيز قرآن مىگويد :  وَ إِنَّ رَبَّكَ لَذُو مَغْفِرَةٍ لِلنَّاسِ عَلى ظُلْمِهِمْ  .\r\nكيفيت استدلال : در كلمه على دو احتمال هست :\r\n\r\n","description":"","footnote":"","page_name":" 564 ","page_number":564},
  {"content":"\r\n\r\n1 - على به معنى حال باشد يعنى در مقابل ظلم آنها و در حال ستمكاريشان .\r\n2 - على به معناى غرض باشد كما اينكه عرب مىگويد : ضرب زيدا على عصيانه اى لاجل عصيانه .\r\nحال احتمال ثانى كه قطعا نيست كه بگوئيم خداوند بندگان را مىآمرزند به جهت خاطر ظلم آنها فتعين الاحتمال الاول كه در برابر ستم آنها بر خود آنها را مىآمرزد و مؤاخذه نمىكند .\r\nج : خداوند در قرآن مجيد خود را به صفت عفو و غفور متصف فرموده و مسلمانان هم بر عفو و رحمت و مغفرت الهى متفق القولند و معناى عفو و غفران چيزى جز همان اسقاط عقاب از معصيت‌كاران نيست پس اجماع دالّ بر اين معنا است .\r\nبنا بر اين دلائل سمعى عبارتند از قرآن و سنت و اجماع .\r\nآخرين آيه :  يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّهِ إِنَّ اللَّهَ يَغْفِرُ الذُّنُوبَ جَمِيعاً  « » .\r\nترجمه : اى بندگانى كه بر خويشتن اسراف نموديد از رحمت الهى مأيوس نباشيد چرا كه خداوند همهء گناهان را مىآمرزد .\r\nدر خاتمه : مطلب مهم و قابل توجه مسأله خوف و رجاء است كه اسلام انسان را نه صد در صد اميدوار مىكند كه تن به هر فسق و فجورى بدهد به اميد رحمت واسعهء الهى و نه صد در صد مىترساند و نااميد مىكند كه يك گناه كرد به كلى مأيوس شود و بگويد : آب كه از سر گذشت چه يك متر و چه صد متر خير يأس از گناهان كبيره است بلكه اسلام انسان را ميان خوف و رجاء نگاه مىدارد كه عامل تكامل است .\r\n\r\n","description":"","footnote":"","page_name":" 565 ","page_number":565},
  {"content":"\r\n\r\n\r\n( مسأله دهم ) شفاعت\r\nدهمين مطلب در باب معاد پيرامون مسأله شفاعت است ، حقيقت شفاعت عبارتست از واسطه شدن در جهت ايصال منفعتى به ديگران و يا در جهت دفع ضرر از كسانى كه لايق شفاعت باشند ، پيرامون شفاعت از ابعاد مختلفه مىتوان بحث نمود ولى ما در محدودهء كتاب پيش مىرويم : اصل مسأله شفاعت از مسائل متفق عليها ميان شيعه و سنى است و بلكه در مكتب شيعه مىتوان گفت از ضروريات مذهب است و آيات و روايت بسيارى بر اين امر دلالت دارند كه ما به يك آيه و يك حديث قناعت مىكنيم :\r\nامّا آيه : قرآن در سورهء بنى اسرائيل آيه 79 مىفرمايد :  وَ مِنَ اللَّيْلِ فَتَهَجَّدْ بِهِ نافِلَةً لَكَ عَسى أَنْ يَبْعَثَكَ رَبُّكَ مَقاماً مَحْمُوداً  و مرحوم طبرسى در مجمع البيان فرموده : اجمع المفسرون بر اينكه مراد از مقام محمود همانا مقام شفاعت است .\r\nو امّا روايت : حديثى است مشهور از نبى اكرم كه حضرتش ( صلّى اللّه عليه و آله و سلم ) فرمودند : ادخرت شفاعتى لاهل الكبائر من امتى يعنى شفاعت خود را براى اهل كباير از امتم ذخيره نموده يا تأخير انداختم پس اصل مطلب مورد اشكال نيست انما الكلام در اينست كه چه گروهى مشمول شفاعت پيامبر و ائمه ( عليهم السلام ) مىشوند ؟ در مسأله سه نظريه وجود دارد :\r\n1 - گروهى به نام وعيديه كه در مسائل اعتقادى طرفدار سختگيرى هستند مىگويند : شفاعت مخصوص مؤمنينى است كه مستحق ثواب باشند نه از آن فاسقين و گناهكاران امت و حقيقت شفاعت هم عبارتست از طلب زيادى\r\n\r\n","description":"","footnote":"","page_name":" 566 ","page_number":566},
  {"content":"\r\n\r\nمنافع براى مؤمنين كه خداوند رتبه و مقام آنها را در بهشت بالا برد اين گروه براى اثبات مدّعاى خويش به آياتى چند از قرآن تمسك كرده‌اند كه عبارتند از :\r\nالف : قرآن مىگويد :  ما لِلظَّالِمِينَ مِنْ حَمِيمٍ وَ لا شَفِيعٍ يُطاعُ  [ يعنى نيست براى ستمگران مشفق و شفيعى كه مطاع باشد 
  ] .\r\nكيفيت استدلال : خداوند متعال نفى كرده قبول شفاعت را از ظالم يعنى فرموده ظالم مشمول شفاعت نيست و لا ريب در اينكه انسان فاسق و گناهكار ظالم است چون به نفس خويش ظلم نموده پس مشمول شفاعت نيست .\r\nجواب ما : مقدمه : شفيع بر دو قسم است :\r\n1 - شفيعى كه مطاع باشد يعنى اطاعت او بر خداوند واجب باشد .\r\n2 - شفيعى مجاب يعنى شفيعى كه خداوند به لطف و كرم شفاعت او را مىپذيرد و اجابت مىكند .\r\nبا حفظ اين مقدمه مىگوئيم : آيهء شريفه مىگويد : در قيامت شفيع مطاع براى ظالمين نيست و اين حق است چون مطاع همواره ما فوق مطيع است و خداوند ما فوق همهء موجودات است و كسى ما فوق او نيست كه خدا مطيع او شود امّا آيه شفيع مجاب را كه نفى نكرده و بحث ما در شفيع مجاب است وانگهى بر فرض بپذيريم كه آيه حتى شفيع مجاب را هم ردّ مىكند مىگوئيم : جمع ميان اين آيه و آياتى كه صريحا شفاعت را اثبات مىكنند به اينست كه اين آيه و امثال او را بر كافرين حمل كنيم يعنى در قيامت كافران شفاعت نمىشوند و اگر هم بشوند اجابتى در كار نيست .\r\nب : قرآن مىگويد :  وَ ما لِلظَّالِمِينَ مِنْ أَنْصارٍ  يعنى در قيامت ظالمين ياور ندارند و فاسق هم ظالم است پس ناصرى ندارد آنگاه اگر پيامبر\r\n\r\n","description":"","footnote":"","page_name":" 567 ","page_number":567},
  {"content":"\r\n\r\n( صلّى اللّه عليه و آله و سلم ) از آنها شفاعت كند هرآينه ناصر و كمك‌كننده به آنها خواهد بود و هذا خلاف نص القرآن .\r\nج : قرآن مىگويد :  وَ لا تَنْفَعُها شَفاعَةٌ  يا مىگويد :  يَوْماً لا تَجْزِي نَفْسٌ عَنْ نَفْسٍ شَيْئاً  و يا مىگويد  فَما تَنْفَعُهُمْ شَفاعَةُ الشَّافِعِينَ  كه اين آيات اطلاق دارد و اصولا دلالت دارد كه در قيامت شفاعتى نيست و جواب ما اينست كه يك دسته آيات و روايات صريح در وجود شفاعت در قيامت‌اند و يك دسته بظاهرشان شفاعت را نفى مىكنند و جمع بينهما به اينست كه دسته دوّم را بر كفّار حمل كنيم و بگوئيم كافران مشمول شفاعت نيستند .\r\nد : قرآن مىگويد :  لا يَشْفَعُونَ إِلَّا لِمَنِ ارْتَضى  .\r\nكيفيت استدلال : اين آيه نفى مىكند شفاعت فرشتگان را از كسانى كه خداوند از آنها راضى نيست و مرتضاى اللّه نيستند آنگاه فاسق هم مرتضاى خداوند نيست پس مشمول شفاعت نيست .\r\nجواب ما : ما قبول نداريم كه فاسق بقول مطلق مرتضاى حق نباشد بلكه از جهت ايمان مرتضى است و لو در عمل نباشد .\r\n2 - گروه ديگرى به نام تفضليه كه بنا را بر آسان گرفتن گذاشته‌اند مىگويند : شفاعت پيامبر و ائمه ( عليهم السلام ) مال فساق اين امت است كه با ايمان از دنيا رفته ولى گناهان هم در پروندهء او هست كه با شفاعت معصومين ( عليهم السلام ) آن گناهان شسته مىشود .\r\n3 - حق اينست كه شفاعت به هر دو معنا اطلاق مىشود هم بر طلب زيادى منافع و هم بر اسقاط مضار عرب مىگويد : شفع فلان فى فلان هنگامى كه طلب له زيادة منافع او اسقاط مضار و شاهد مطلب فهم عرف است كه عند العقلاء در هر دو بخش اين معنا به كار مىرود امّا قسمت طلب زيادى منفعت كه جاى بحث نيست و امّا قسمت اسقاط مضار مدركش حديث نبوى مشهور\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nاست كه فرمود : ادخرت شفاعتى لاهل الكبائر من امتى .\r\nدر خاتمه : يك دليل از قول گروه دوم بر ردّ گروه اول مىآوريم و آن اينكه :\r\nلو كانت الشفاعة فى زيادة المنافع لا غير لكنا شافعين فى النبى ( صلّى اللّه عليه و آله و سلم ) حيث نطلب له من اللّه تعالى علو الدرجات و التالى باطل قطعا لان الشافع اعلى من المشفوع فيه فالمقدم مثله .\r\n\r\n","description":"","footnote":"","page_name":" 569 ","page_number":569},
  {"content":"\r\n\r\n\r\n( مسأله يازدهم ) توبه\r\nيازدهمين مسأله در باب معاد كه از ملحقات بشمار مىرود مسأله توبه است و پيرامون اصل توبه مباحثى چند مطرح است و پيرامون اقسام آن هم مباحثى داريم كه در مسأله دوازدهم خواهد آمد :\r\n\r\nبحث اوّل : تعريف توبه :\r\nتوبه عبارتست از ندامت و پشيمانى بر اعمال زشتى كه در گذشته انجام داده و نيز اجتناب كردن از كارهاى قبيح در زمان حاضر و نيز مصمم بودن بر عدم اعادهء اعمال قبيحه در آينده ، علّامه ( رحمه اللّه ) مىفرمايد : علت افزودن اين قسمت اخير آنست كه اگر تصميم بر ترك در مستقبل نداشته باشد كاشف از اينست كه او پشيمان نيست اگر به زبان اظهار ندامت مىكند پس در واقع اين عزم كاشف از ندامت است .\r\n\r\nبحث دوّم : ضرورت توبه :\r\nآيا اصولا توبه و ندامت از معاصى واجب است يا خير ؟ و بر فرض وجوب آيا شرعى است يا عقلى ؟ .\r\nاصل وجوب توبه از مسائل مجمع عليها در ميان مسلمين است و همه مىگويند : بر هر مسلمانى توبه واجب است منتهى سخن در اينست كه آيا وجوب ، يك وجوب شرعى است ؟ يا عقلى ؟ .\r\nاشاعره كه حسن و قبح عقلى را منكر هستند مىگويند : وجوب توبه\r\n\r\n","description":"","footnote":"","page_name":" 570 ","page_number":570},
  {"content":"\r\n\r\nشرعى است و چون قرآن بدان امر كرده ما واجب مىدانيم آنجا كه فرموده :\r\n تُوبُوا إِلَى اللَّهِ تَوْبَةً نَصُوحاً  و نيز فرموده :  تُوبُوا إِلَى اللَّهِ جَمِيعاً  و . . .\r\nامّا اماميه و معتزله مىگويند : وجوب توبه عقلى و به حكم عقل است و دو دليل براى آن مىآورند :\r\n1 - توبه موجب دفع ضرر است [ آن ضرر را عقاب بدانيم براى معتقدين و يا خوف از عقاب على المبنى 
  ] و به حكم عقل دفع ضرر حتى اگر محتمل هم باشد [ تا چه رسد به مظنون و مقطوع 
  ] واجب است پس توبه واجب است ، صغراى استدلال كه روشن است و كبراى آن هم در مباحث مقدماتى اين شرح ملاحظه فرموديد .\r\n2 - مقتضاى مسلمانى و شرط ايمان اينست كه انسان زشت را زشت و نيكو را نيك بداند و از اعمال قبيحه نادم باشد و بلكه مقتضاى عقل هر عاقلى است كه از كارهاى مضر جدّا پشيمان باشد و عملا همچنين است .\r\n\r\nبحث سوّم : از چه گناهانى توبه كردن واجب است ؟\r\nاختلافى است : 1 - گروهى مىگويند : از گناهان كبيره‌اى كه كبيره بودن آنها مسلم است و يا لا اقل مظنون است يعنى احتمال قوى مىدهيم كه كبيره باشند بايد توبه كرد ولى از گناهان صغيره‌اى كه صغيره بود نشان مسلم شده توبه واجب نيست .\r\n2 - گروهى مىگويند : تنها از گناهانى كه توبه نكرده‌ايم توبه كردن واجب است امّا از معاصى قبلى كه قبلا توبه كرده‌ايم دوباره واجب نيست .\r\n3 - گروهى بر آنند كه توبه كردن از هر گناهى چه صغيره و يا كبيره واجب است و نيز توبه از اخلال به واجبات هم واجب است مطلقا يعنى چه قبلا از اين امور توبه كرده باشد يا خير .\r\n\r\n","description":"","footnote":"","page_name":" 571 ","page_number":571},
  {"content":"\r\n\r\nعلّامه مىفرمايد : دو برهانى كه براى وجوب توبه آورديم عموميت دارند و دلالت مىكنند بر اينكه : توبه از هر گناهى واجب است چون توبه از معصيت بما هى معصية است چه كبيره يا صغيره و نيز از اخلال به واجب بما هو معصيته بايد توبه كرد چه واجب مهم و يا غير مهم ، چه قبلا توبه كرده باشد يا نه .\r\n\r\nبحث چهارم : قوله و يندم على القبيح . . .\r\nهر توبه‌اى مقبول نيست بلكه توبه هنگامى پذيرفته مىشود كه شخص عاصى از معصيت و فعل قبيح نادم گردد صرفا به لحاظ قبح آن و اينكه معصيت مولى است و مولى آن را دوست ندارد و نيز مصمّم باشد كه در آينده هم هرگز مبغوض مولى را جامهء عمل نخواهد پوشيد . بنابراين اگر داعى بر توبه و علت غائى از ندامت علل و عوامل ديگر باشد آن توبه مقبول نخواهد بود بعنوان مثال : كسى كه از شرب خمر توبه مىكند نه براى رضاى خدا و دورى از معاصى بلكه بخاطر اينكه ضرر بدنى دارد و به سلامت او ضرر مىرساند و يا آبروى او را پيش ديگران مىبرد اين ارزش ندارد زيرا خدا در كار نيست بلكه سلامتى و عرض من در كار است يعنى اگر به سلامتى من ضرر نداشت و موجب آبروريزى نبود از آن روىگردان نبودم و لو مبغوض خدا باشد پيدا است كه اين توبه نيست يا مثلا از قمار توبه مىكند به لحاظ اينكه ضرر مالى دارد نه براى جلب رضاى خدا اين توبه ارزشى ندارد .\r\nسؤال : اگر كسى از ترس جهنم توبه كند يعنى فلسفهء توبه‌اش و علت غائى آن و هدف منحصر به فرد از توبه همان خوف از عذاب باشد و لو لا خوف از آتش از كار قبيح ابائى نداشت و لو مبغوض مولى باشد آيا چنين توبه‌اى مقبول است ؟ .\r\nجواب : خير چنين توبه‌اى هم مقبول نيست زيرا كه اين توبه از قبيح\r\n\r\n","description":"","footnote":"","page_name":" 572 ","page_number":572},
  {"content":"\r\n\r\nبه لحاظ قبح آن نيست بلكه براى حفظ جان خويش از عذاب است و شبيه كسى است كه براى حفظ سلامت از شرب خمر توبه مىكند ، آرى اگر غايت و هدف اصلى خوف از نار نباشد بلكه هدفش اين باشد كه من از اين كار توبه مىكنم بدان جهت كه عملى قبيح است و ضمنا در آن عقاب جهنم هم هست بگونه‌اى كه محرّك او بر توبه قبح فعل است يعنى لو لا القبح نادم نبود و لو عذاب در كار باشد چنين توبه‌اى صحيح است .\r\nو همچنين است توبه از اخلال به واجب و ترك طاعت يعنى توبه آنست كه از تفويت واجب و اخلال به آن به لحاظ اينكه اخلال به واجب است نادم گردد و تصميم بگيرد كه در آينده هم هرگز اخلال به واجب نرساند چنين توبه‌اى ارزش دارد ولى اگر از اخلال به واجب به لحاظ سود مادى و بدنى و عرضى نادم گردد و يا محرك او بر توبه صرفا عذاب باشد و الّا نادم نبود اين ارزش ندارد .\r\nشاهد مطلب : اگر انسانى در عرف و عند العقلاء به انسان ديگر ستم روا دارد سپس برود و از او عذر خواهى كند نه بخاطر اينكه كار قبيحى كرده و تجاوز به حقوق ديگران نموده بلكه به لحاظ ترس از شكايت او و مؤاخذه سلطان و حاكم عذر بخواهد هيچ انسان عاقلى چنين عذرى را قبول نمىكنند چون او قلبا از ظلم متنفر نيست بلكه بازهم اگر دسترسى پيدا كند ظلم مىكند و از ترس چوب قانون و رفتن آبروى خود مىترسد .\r\n\r\nبحث پنجم : قوله فلا تصح . . . :\r\nاگر انسان چندين كار قبيح انجام داده باشد سپس از يكى از آنها توبه نمايد اينهم توبه محسوب مىشود نسبت به همان گناه يا اينكه وقتى توبه صحيح است كه از تمام قبائحى كه مرتكب شده توبه كند ؟ ترديدى نيست در\r\n\r\n","description":"","footnote":"","page_name":" 573 ","page_number":573},
  {"content":"\r\n\r\nاينكه اگر از جميع گناهان انجام شده توبه كند توبه‌اش صحيح است ولى سخن در توبه از يكى از معاصى است و در اين باب دو قول است :\r\n1 - ابو هاشم جبائى و پيروانش مىگويند : توبه از يك قبيح بدون توبه از ساير قبائح صحيح نيست بلكه بايد از جميع زشتيهائى كه دارد بر گردد و نادم شود و عزم بر عدم تكرار در مستقبل پيدا كند .\r\n2 - ابو على جبائى و اتباعش مىگويند : توبه از يك قبيح بدون ندامت از ساير قبائح صحيح است جناب مصنف خواجه طوسى قول اول را برگزيده و استدلال مىكنند به اينكه :\r\nما سابقا در مبحث چهارم گفتيم كه توبه از قبيح وقتى صحيح است كه صرفا بخاطر قبح آن از آن صرفنظر كند و گرنه ( براى اغراض ديگر ) مقبول نيست روى آن اصل اگر شخصى از يك عمل قبيح نادم گردد ولى از ساير قبائح و معاصى خداوند توبه نكند خود اين كاشف از آنست كه توبه‌اش از همان يك فعل هم براى خاطر قبح او نبوده بلكه براى هدفهاى ديگرى از قبيل سلامتى و . . . مىباشد و الّا اگر بخاطر قبح آن بود از جميع قبائح توبه مىكرد .\r\nگروه دوم براى اثبات مدعاى خود چنين استدلال كرده‌اند : اگر توبه از يك معصيت بدون توبه از معاصى ديگر صحيح نباشد لازمه‌اش آنست كه انجام يك واجب هم بدون اتيان به واجبات ديگر صحيح نباشد و اللازم باطل فالملزوم مثله .\r\nبيان ملازمه : همانگونه كه بر ما واجب است كه قبائح را ترك كنيم آن هم به اين غرض كه چون قبيح است ترك مىكنيم همچنين بر ما واجب است كه واجبات را صرفا به جهت وجوبشان اتيان كنيم آنگاه اگر قبائح در اين امر مشترك باشند كه توبه از يكى بدون ديگرى صحيح نباشد پس بايد واجبات همچنين باشند كه اتيان به احدها بدون ديگرى صحيح نباشد .\r\n\r\n","description":"","footnote":"","page_name":" 574 ","page_number":574},
  {"content":"\r\n\r\nو امّا بطلان ملازمه : اجماع قائم است بر صحت اتيان به واجبى دون واجب ديگر زيرا همه مىگويند اگر كسى مثلا نماز بخواند ولى روزه نگيرد نماز او صحيح است . پس ملزوم هم باطل است .\r\nجواب گروه اوّل : قياس مع الفارق است يعنى ما بين انجام واجبات به جهت وجوبشان با ترك محرمات به جهت قبح آنها فرق روشنى است و آن اينكه : ترك قبائح چون نفى است حاصل نمىشود مگر به ترك همه قبائح [ الطبيعة تنعدم بانعدام جميع افراده 
  ] ولى فعل واجبات چون اثبات است با اتيان يكى بدون ديگرى هم حاصل مىگردد [ الطبيعة توجد بوجود فرد ما 
  ] فى المثل اگر كسى بگويد : فلان انار را نمىخورم چون ترش است ما علت را تعميم مىدهيم كه پس هر چيزى كه ترش باشد او نمىخورد ولى اگر بگويد :\r\nفلان انار را مىخورم براى اينكه ترش است ما نمىتوانيم تعميم دهيم كه پس هر انار ترش را او مىخورد شايد در اين انار خصوصيتى باشد فالقياس مع الفارق .\r\n\r\nمطلب ششم : قوله و لو اعتقد :\r\nانسانى كه قبايح زيادى را مرتكب شده گاهى معتقد است كه همهء اينها از قبائحند و مع ذلك از بعضى توبه مىكند نه از بعض ديگر اين قسم در مطلب پنجم بيان شده كه بنا بر قول حق توبه‌اش قبول نيست . ولى گاهى از يك قبيح نادم گرديده و از قبائح ديگر توبه نمىكند از باب اينكه واقعا به اعتقاد او اين بعض قبحى ندارد چنين شخصى توبه‌اش نسبت به همان بعض مقبول است بدليل اينكه شرط قبولى توبه كه عبارت باشد از ندامت از قبيح به علت قبح آن حاصل شده پس مشروط هم كه صحت و قبولى توبه باشد حاصل مىشود .\r\nشاهد مثال : و روى همين اصل به اعتقاد ما شخصى كه جزو خوارج بوده\r\n\r\n","description":"","footnote":"","page_name":" 575 ","page_number":575},
  {"content":"\r\n\r\nو از ولايت على ( عليه السلام ) خارج شده و عليه امام زمانش قيام نموده ولى اين را قبيح ندانسته بلكه يك وظيفه مىداند چنين كسى اگر از زنا كه به عقيدهء او هم قبيح است توبه كند قبول خواهد بود .\r\n\r\nمطلب هفتم : قوله و كذا المستحقر :\r\nگاهى انسان چندين عمل زشت را مرتكب شده و همهء آنها را عظيم مىشمارد و مع ذلك از برخى توبه مىكند نه از همهء آنها چنين كسى توبه‌اش پذيرفته نيست طبق همان دليلى كه در مطلب خامس گفته آمد ولى گاهى انسان دو يا چند كار زشت را انجام داده و بنظرش برخى از آنها عظيم و مورد مؤاخذه است ولى بعض ديگر را حقير مىشمارد بگونه‌اى كه وجود آنها را كالعدم مىشمارد چنين شخصى هم اگر از آن گناه عظيم توبه كند پذيرفته مىشود و لو از گناه حقير توبه نكند چون به حساب نمىآورد .\r\nمثال : اگر فرض كنيد انسانى فرزند انسان ديگرى را كشته ضمنا قلم وى را هم شكسته حال اگر از قتل ولد او توبه كند ولى از شكستن مداد وى عذر خواهى نكند توبه‌اش قبول است زيرا مسأله شكستن مداد در نزد عقلاء و خردمندان بقدرى كوچك مىنمايد كه در برابر قتل ولد هرگز به حساب نمىآيد .\r\n\r\nمطلب هشتم : قوله و التحقيق :\r\nتا به حال جناب خواجه بر مبناى متكلمين معتزله بحث كرده و به اين نتيجه رسيدند كه توبه از بعض قبائح نه از بعض ديگر معقول نيست و صحيح نيست زيرا شرط قبولى توبه كه ندامت از قبيح براى قبح آن باشد حاصل نشده حالا در و التحقيق نظر نهائى خود را با ذكر يك مقدمه بيان مىكنند :\r\nامّا المقدمه : ترديدى نيست در اينكه ما انسانها افعالى را كه انجام مىدهيم بر اساس دواعى و انگيزه‌ها است و نسبت به هر كارى اگر داعى\r\n\r\n","description":"","footnote":"","page_name":" 576 ","page_number":576},
  {"content":"\r\n\r\nو انگيزه داشته باشيم اراده كرده و انجام مىدهيم و اگر صارف و مانع داشته باشيم اراده نكرده و انجام نمىدهيم .\r\nو امّا اصل مطلب : به عقيده ما توبه از بعض قبائح بدون ندامت از بعض ديگر معقول است بدليل اينكه و لو همهء قبائح مشتركند در اينكه داعى بر ندامت كه همان قبح و زشتى عمل باشد در آنها وجود دارد منتهى ممكن است نسبت به برخى از زشتيها داعى بر ندامت پيدا بكند در اثر اقتران برخى قرائن زائده به آن عمل از قبيل اينكه گناه خيلى بزرگ است و يا در نزد مردم خيلى شنيع و زشت محسوب مىشود و مردم از وى متنفر مىشوند و يا جهات ديگر و لذا داعى فعلى بر ترك و ندامت از آن دارد ولى نسبت به بعض ديگر اين انگيزه‌هاى اضافى را ندارد و لذا شايد توبه نكند پس داعى بر توبه همانا قبح فعل است منتهى گاهى همهء افعال قبيحه دواعى متساويه دارند در آنجا توبه از بعض معنا ندارد ولى گاهى برخى از افعال مقترن هستند به دواعى زائدى براى ترك آنها و لذا آنها را ترك مىكند .\r\nنظير باب افعالى كه ممكن است صد تا عمل واجب باشد ولى شخص نسبت به برخى از آنها داعى بيشترى دارد و لذا مرتكب مىشود دون بعض آخر و اينكه از على ( عليه السلام ) و اولاد آن حضرت ( عليهم السلام ) نقل شده كه توبه از بعض قبائح بدون بعض ديگر صحيح نيست بايد توجيه نموده و بر همين مطلبى كه ما ذكر كرديم حمل نمود بدليل اينكه اگر چنين توجيهى نكنيم لازم مىآيد خرق اجماع و اللازم باطل فالملزوم مثله .\r\nبيان ملازمه : در مورد كافر اگر از كفر توبه نموده و مسلمان شود ولى اهل دروغ باشد در اينجا از دو حال خارج نيست :\r\n1 - يا توبه‌اش از كفر قبول مىشود .\r\n2 - و يا نمىشود امّا دوّمى موجب خرق اجماع است .\r\n\r\n","description":"","footnote":"","page_name":" 577 ","page_number":577},
  {"content":"\r\n\r\nچون همهء مسلمانها متفقند بر اينكه نسبت به چنين انسانى احكام اسلام و مسلمين بار مىشود فتعين الاولى كه توبه‌اش مقبول باشد و امّا ابطال لازم در نزد مسلمين بديهى است .\r\nحال آقاى ابو هاشم معتزلى كه توبه از يك گناه نه از گناه ديگر را معقول نمىداند در همين مورد هم ملتزم شده به اينكه اين شخص و لو نام كافر بر او اطلاق نشود ولى عقاب كفار را مستحق بوده و توبهء او از كفر و اسلام آوردنش پذيرفته نيست به همان دليلى كه سابقا از وى نقل شد .\r\n\r\n","description":"","footnote":"","page_name":" 578 ","page_number":578},
  {"content":"\r\n\r\n\r\n( مسأله دوازدهم ) اقسام توبه\r\nتوبه گاهى از گناهانى است كه فقط حق اللّه هستند و گاهى به حقوق مردم تعدّى نموده از جان و مال و عرض مردم امّا گناهى كه از حقوق الهى باشد دو شعبه دارد :\r\n1 - گاهى فعل حرام و قبيحى را مرتكب شده سپس توبه مىكند مثلا زنا كرده يا شراب خورده و . . . در اين موارد براى صحت توبه كافى است كه از فعل قبيح نادم شده و تصميم بگيرد كه در آينده آن را تكرار نكند .\r\n2 - و گاهى اخلال به واجبى نموده سپس توبه مىكند اين قسم خود شعبى دارد : 1 - گاهى علاوه بر توبه و ندامت آن واجب فوت شده را هم بايد بجا آورد آن هم بعنوان ادا نه قضا مثل زكاتى كه نداده كه واجب موقت نيست بلكه هرگاه واجب شد تا دامنهء قيامت بر عهدهء او مىماند و بايد بپردازد 2 - و گاهى پس از توبه بايد آن واجب فوت شده را بعنوان قضا و در خارج وقت بجا آورد مثل نمازهاى يوميه‌اى كه در وقت آنها را نخواند تا فوت شد حال در خارج وقت بايد قضا كند 3 - و گاهى پس از ندامت از ترك واجب كافى است كه تصميم بگيرد بر اينكه دوباره ترك نكند و گرنه قضاء يا ادا در كار نيست همانند نماز عيد فطر و عيد قربان كه در زمان حضور امام ( عليه السلام ) واجب است و اگر بدان اخلال رساند ترك واجب نموده است .\r\nو امّا توبه از حقوق الناس : اگر حق مالى است يعنى مالى از ديگران سرقت كرده يا غصب نموده علاوه بر توبه و تصميم بر ترك بايد مال مردم را هم به آنها برساند و اگر خود آنها مرده‌اند بايد به ورثه آنها برساند و اگر متمكن\r\n\r\n","description":"","footnote":"","page_name":" 579 ","page_number":579},
  {"content":"\r\n\r\nاز ردّ نيست بايد عزم بر ردّ مال داشته باشد يعنى مصمم باشد كه هرگاه مكنت پيدا كرد مال را به صاحبش ردّ كند .\r\nو اگر حق عرضى و آبروئى است كه به ديگرى نسبت ناروا داده توبه‌اش به اينست كه از اين كار نادم شده و عزم بر ترك آن داشته باشد و ضمنا از صاحب حق حلاليت بطلبد و خود را براى حدّ قذف و نسبت ناروا هم آماده سازد .\r\nو اگر حق جانى است چنانچه شخصى را عمدا كشته توبه‌اش به اينست كه برود خود را به اولياء مقتول تسليم كند آنگاه آنان يا بعنوان قصاص وى را خواهند كشت و يا او را با ديه گرفتن مىبخشايند و يا حتى ديه هم از او نمىگيرند كه اختيار دست اولياء دم است . و اگر چنانچه به بعضى از اعضاء ديگرى جنايتى وارد ساخته بايد خود را به مجنى عليه يا ورثه او تسليم كند تا آنها قصاص كنند يا ديه بگيرند و يا از اصل ببخشند .\r\nو اگر فرد يا گروهى را از مسير حق گمراه ساخته توبه‌اش به اينست كه برود و آنها را ارشاد نموده و از مسير باطل برگرداند البته تمام اينها مع الامكان است ( پس توبة كل شيء بحسبه ) .\r\nنكته : هيچ‌كدام از اين امورى كه پس از ندامت انجام مىگيرد از اجزاء توبه نيستند بلكه توبه پيش از اينها انجام مىگيرد و آن همان ندامت قلبى است و وقتى آن حاصل شد عقاب برداشته مىشود و توبه خود واجب علىحده‌اى است آنگاه قضاء واجب يا اداء آن واجباتى علىحده هستند كه اگر به آنها قيام نمود فهو المطلوب و گرنه دوباره مرتكب قبيح شده و بايد توبه كند منتهى اگر اين تبعات و دنباله‌ها را انجام داد دليل بر اينست كه وى براستى نادم گشته ولى اگر انجام نداد دليلى بر صدق نيست .\r\nتوبه از غيبت : شخصى كه از ديگرى غيبت نموده يا اينست كه اين\r\n\r\n","description":"","footnote":"","page_name":" 580 ","page_number":580},
  {"content":"\r\n\r\nغيبت به آن شخص مغتاب يعنى غيبت شده رسيده است و موجب اذيت و ناراحتى وى گرديده و يا به او نرسيده است اگر رسيده باشد كه علاوه بر توبه و ندامت درونى و عند اللهى بايد از شخص مغتاب عذر خواهى هم بكند و اگر نرسيده همان ندامت باطنى از حق اللّه كافى است و اعتذار يا حلاليت طلبيدن لازم نيست .\r\nقوله و فى ايجاب : قاضى القضاة معتزلى گفته : شخص توبه‌كننده از سه حال خارج نيست :\r\n1 - اگر علم تفصيلى به گناه خود دارد يعنى مىداند كه فلان جا زنا كرده و فلان مورد شراب خورده و . . . بايد از هر گناه تفصيلا و جداگانه توبه كند و عزم بر عدم عود داشته باشد .\r\n2 - و اگر علم اجمالى به گناهان خود دارد يعنى اجمالا مىداند كه گناهانى از او سر زده ولى به تفصيل در نظرش نيست در اينجا بايد به نحو اجمال توبه كند يعنى بگويد بار الها از هر گناهى كه بر عهده‌ام هست نادم هستم .\r\n3 - و اگر پاره‌اى از گناهانش را به تفصيل در خاطر دارد و پاره‌اى را بطور مجمل واجب است كه از مفصّل به تفصيل توبه كند و از مجملات به نحو اجمال .\r\nخواجه طوسى ( رحمه اللّه ) مىفرمايد : در صورت اوّل هم كه تفصيلا گناهان را مىشناسد باز واجب نيست كه تك تك آنها را يادآور شده و از آنها توبه نمايد بلكه كافى است كه به صورت مجمل و سر بسته از تمام گناهانى كه بر گردن دارد توبه كند و عزم بر ترك معاودة داشته باشد .\r\nقوله و فى وجوب : هرگاه مكلف از گناهى توبه كرد دوباره و سه باره و خلاصه دهها بار در آينده كه متذكر آن معصيت مىشود آيا هر بار بايد توبه\r\n\r\n","description":"","footnote":"","page_name":" 581 ","page_number":581},
  {"content":"\r\n\r\nو ندامت قلبى را تجديد كند و يا همان بار اول كه توبه كرده كافى است ؟ دو قول است :\r\n1 - ابو على جبائى و اتباعش گفته‌اند : آرى تجديد توبه واجب است زيرا مكلفى كه دوباره متذكر آن گناه مىشود و قدرت هم دارد منفك از احد الضدين نيست : يا انجام مىدهد و يا ترك مىكند و لذا وقتى متذكر معصيت شد از دو حال خارج نيست 1 - يا نادم از آن مىگردد 2 - يا مصر بر آن مىباشد ، شق دوم كه قبيح است فتعين الشق الاول پس دوباره هم واجب است كه توبه را تجديد كند .\r\n2 - ابو هاشم جبائى و پيروانش مىگويند : خير تجديد توبه واجب نيست زيرا شايد كسى ابتداء پشيمان شد ولى بعدها از آن گناه متأسف نيست و افسوسى نمىخورد ولى قصد ارتكاب و شوق به آن هم ندارد در اين حال تا مرتكب گناه تازه نشده و قصد آن هم نكرده توبه‌اش مقبول است و لطمه‌اى به توبه‌اش وارد نمىآيد .\r\nقوله و كذا المعلول : هرگاه كسى علت گناه را پيش از خود گناه مرتكب شود فى المثل كسى را از بالاى بلندى به طرف زمين پرتاب كند كه پس از رها كردن قادر نيست كه دوباره او را برگرداند بلكه حتما به زمين خواهد رسيد و حتما مغزش متلاشى خواهد شد يا مثلا كسى به طرف ديگرى تيرى را رها مىكند كه پس از رها كردن تير قادر نيست جلوگيرى كند بلكه حتما به شخص اصابت كرده و او را خواهد كشت حال آيا اين انسان بايد دوباره توبه كند يكى از علّت گناه كه همان پرتاب كردن و يا انداختن تير باشد و ديگرى كشتن و اصابه به آن شخص و يا يك بار توبه آن هم براى معلول و مسبب كافى است ؟ دو قول است :\r\n\r\n","description":"","footnote":"","page_name":" 582 ","page_number":582},
  {"content":"\r\n\r\n1 - قاضى القضاة گفته : دو توبه لازم است يكى بر خود پرتاب كردن و يا تير انداختن چون كار قبيحى است و ديگرى بر اينكه اين عمل مولّد كار قبيح است پس دو توبه لازم است .\r\n2 - ساير مشايخ معتزله گفته‌اند : توبه از معلول به مسبب يعنى كشتن بايد كند نه از تيراندازى چون فعل قبيح همانا كشتن است و قبح تير انداختن براى آنست كه بطور قهرى به كشتن منتهى مىشود و به نظر گروه اول توبه بر خود معلول صحيح نيست چون ندامت بر قبيح براى خاطر قبح آن است و قبل او وجود فعل قبيح كه قبحى در ميان نيست .\r\nقوله : و وجوب سقوط العقاب بها : متكلمين اجماع دارند بر اينكه عقاب بواسطهء توبه ساقط مىگردد منتهى بحث در اينست كه آيا سقوط عقاب با توبه امرى واجب و ضرورى است و به مقتضاى عدل و حكمت الهى بر خداوند واجب است كه عقاب را از دوش تائب بردارد و يا اينكه قبول توبه و سقوط عقاب تفضل است يعنى در عدل الهى سقوط عقاب واجب نيست آرى تفضلا خداوند عقاب را بر مىدارد و گرنه خيلى چيزها باشد كه عقل ما نتواند ادراك كند كه آيا عقلا بر خدا واجب است يا خير ولى چون خدا وعده داده كه توبه را مىپذيرد و تائب را عقاب نمىكند و التائب من الذنب كمن لا ذنب له لذا عقابى نيست و لذا بقول علامهء شعرانى در شرح تجريدشان ص 590 : چند تن از مقصرين در غزوهء بنى قريظه و جنگ تبوك پشيمان شدند و توبه كردند ولى مدتها توبه آنها بتأخير افتاد و يكى از آنها بنام ابو لبابه بود كه خود را بر استوانه مسجد بست و چند روز ناله كرد تا توبهء او قبول شد درحالىكه اگر واجب بود قبول توبه بايد همان روز اول توبهء او قبول مىشد و هنوز هم استوانه ابى لبابه در مسجد پيغمبر برجا\r\n\r\n","description":"","footnote":"","page_name":" 583 ","page_number":583},
  {"content":"\r\n\r\nو معروف است و نيز برادران يوسف با اينكه پشيمان شده بودند از پدر خواستند براى آنان استغفار كند پس هر كسى را خداى تعالى وعده قبول توبه داده است در عدل الهى وفاى به عهد واجب است و از همين قبيل است كه كسى را صريحا دعوت به توبه كرده باشند و دعوت هم دليل قبول است .\r\nحال در مسأله دو نظريه وجود دارد :\r\n1 - معتزله بر آنند كه سقوط عقاب بواسطه توبه واجب است و بر خدا فرض است به مقتضاى حكمت كه عقاب را از تائب بردارد .\r\n2 - مرجئه بر آنند كه سقوط عقاب بواسطه توبه تفضل و لطف خداوند است و گرنه واجب نيست گروه اوّل براى اثبات مدعاى خويش دو دليل آورده‌اند : 1 - اگر واجب نباشد اسقاط عقاب پس از توبه لازم مىآيد كه تكليف عاصى بايسته نباشد و اللازم باطل فالملزوم مثله .\r\nبيان ملازمه : از طرفى تكليف منحصرا بجا و بايستنى است براى در معرض قرار دادن عباد از براى منافع و از طرف ديگر با وجود عقاب ثوابى در كار نيست و از طرف سوم بالاجماع به غير از توبه عقاب ساقط نمىشود پس راهى براى عاصى بسوى اسقاط عقاب از وى باقى نمىماند و از طرفى هم اجتماع ثواب و عقاب محال است چون تناقض است پس تكليف عاصى قبيح خواهد بود .\r\nبطلان لازم : از مسلمات است پس ملزوم هم باطل است .\r\nجواب ما : اين سخن مختص به توبه و تائب نيست بلكه گناهكارى هم كه توبه نكند و پس از گناهى كه كرده و توبه نكرده تا آخر عمر به عبادت بپردازد هم مستحق ثواب است و هم مستحق عقاب و ثانيا اينكه شما گفتيد اجتماع ثواب و عقاب محال است ما مىگوئيم در مورد مخلدين در نار آرى ولى در مورد فاسقين و گناهكاران مسلمان قابل جمع است چون عذاب آنها\r\n\r\n","description":"","footnote":"","page_name":" 584 ","page_number":584},
  {"content":"\r\n\r\nموقتى است و پس از آن به بهشت مىرسند .\r\n2 - دليل دوّم : هرگاه كسى به ديگرى بدى كند سپس پيش او نهايت درجه عذرخواهى را كند و طرف بداند كه او واقعا نادم است بايد عذرش را بپذيرد و اين سيرهء عقلائيه است پس قبول توبه واجب است .\r\nجواب ما : ما قبول نداريم كه پس از عذر خواهى مذمت قبيح باشد و بر فرض قبول مىگوئيم شاهد و غائب مساوى نيستند يعنى كسى كه شاهد اسائه بود مذمت مىكند و لو غائب از صحنه مذمت نكند و حكم به قبول توبه كند .\r\nدليل مرجئه : اگر سقوط عقاب واجب است هرآينه يا بخاطر وجوب قبول توبه است و يا بر اساس كثرت ثواب و هر دو باطل است .\r\nامّا اولى : زيرا كه كسى كه به ديگرى انواع بديها مىكند و بزرگترين قبائح را مرتكب مىشود مثل قتل اولاد و غارت اموال سپس به پيش او عذر مىخواهد بر وى قبول عذر لازم نيست .\r\nو امّا دوّمى : زيرا كه تحابط كه ثوابى گناهى را بشويد يا بالعكس باطل است عند المرجئه فالملزوم مثله .\r\n\r\n","description":"","footnote":"","page_name":" 585 ","page_number":585},
  {"content":"\r\n\r\n\r\n( مسأله سيزدهم ) ملحقات توبه :\r\nشكى نيست در اينكه توبه واقعى عقاب را از بين مىبرد ولى اختلاف است در اينكه آيا توبه بذاتها و بما انها توبة موجب سقوط عقوبت مىشود البته اگر با شرائط آن واقع شود ؟ و يا اينكه توبه ذاتا مسقط عقوبت نيست ولى بقدرى ثواب توبه زياد است كه موجب حبط و نابودى گناه مىشود ؟ دو قول است : گروهى قول اول و گروهى قول ثانى را پذيرفته‌اند ، جناب خواجهء طوسى قول اوّل را پذيرفته و براى اثبات آن سه دليل اقامه نموده :\r\n1 - گاهى مىبينيم كه توبه هست و عقاب را هم بر مىدارد بدون آن كه براى خود توبه ثوابى باشد فى المثل شخص خارج از ولايت و دشمن ولايت اگر از زنا توبه كند ، توبهء او قبول شده و عقاب زنا از او رفع مىشود درحالىكه ثوابى براى او نيست پس توبه بذاتها مسقط عقاب است نه بواسطه كثرت ثواب .\r\n2 - اگر توبه در اثر كثرت ثوابى كه دارد گناهان را ساقط مىكند و عقاب را برمىدارد لازم مىآيد كه فرقى نباشد ميان توبه پس از گناه با توبه پيش از گناه [ شبيه طاعات ديگرى كه برخى گناهان را مىشويند بتوسط كثرت ثواب آنها چه قبل از آن گناه اتيان شده باشند و چه پس از آن 
  ] درحالىكه اگر اين سخن صحيح باشد لازمه‌اش آنست كه توبه‌كننندهء از گناهان اگر كافر يا فاسق هم شود پس از اينكه توبه كرده بود باز هم عقابش ساقط شود و اللازم باطل چون ما قطع داريم كه اگر كسى توبه كند و بدنبال آن شراب بخورد عقاب اين شرب خمر از او ساقط نيست پس عامل سقوط عقاب ذات\r\n\r\n","description":"","footnote":"","page_name":" 586 ","page_number":586},
  {"content":"\r\n\r\nتوبه است با اوصافى كه ذكر شد .\r\n3 - اگر توبه در اثر كثرت ثوابش عقاب را برمىدارد پس لازمه‌اش آنست كه اگر كسى از گناه خاصى توبه كرد نه تنها عقاب آن بلكه عقاب معاصى ديگر هم ساقط شود چون نسبت كثرت ثواب به همه مساوى است و نبايد سقوط مختص به عقابى دون عقاب ديگر باشد و اللازم باطل .\r\nامّا گروه دوّم استدلال كرده‌اند به اينكه :\r\nاگر سقوط عقاب بتوسط نفس توبه باشد لازمه‌اش اينست كه اگر شخص عاصى در قيامت و به هنگام معاينه و ديدن آتش هم اگر توبه كرد توبه او پذيرفته و معصيت او رفع شود چون مقتضى سقوط عقاب توبه است و آن هم محقق شده و حال آنكه احدى به اين معنا ملتزم نيست .\r\nجواب ما : توبه وقتى اثر دارد و گناه را برمىدارد كه بر وجهش واقع شود و وجه توبه اينست كه پشيمانى از قبيح بخاطر قبح آن باشد يعنى چون قبيح است من با اختيار ترك مىكنم و پشيمانى در قيامت و هنگام ديدن جهنم بخاطر قبح فعل نيست بلكه به لحاظ رؤيت نار است و الجاء است نه اختيار شبيه توبه فرعون در حال غرق شدن در دريا كه گفت : آمنت برب العالمين ربّ موسى و هارون .\r\n\r\n","description":"","footnote":"","page_name":" 587 ","page_number":587},
  {"content":"\r\n\r\n\r\n( مسأله چهاردهم ) عذاب قبر و ميزان و صراط :\r\nدر مسأله چهاردهم چند مطلب مورد بحث است :\r\n1 - مسأله ثواب و عقاب قبر 2 - مسأله ميزان 3 - صراط 4 - حساب 5 - تطاير كتب 6 - خلقت فعلى بهشت و جهنم ، قبل از ورود در اصل بحث مقدّمه‌اى داريم و آن اينكه : مسائل فوق عموما از مسائل نقلى و سمعى بوده و با عقل محض قابل ادراك نيست و لذا بايد از آيات و روايات متواتره كمك گرفت با حفظ اين مقدّمه مىگوئيم :\r\n\r\nامّا مسأله اوّل :\r\nاختلاف است در اينكه آيا انسان پس از مرگ و در عالم قبر هم عذاب مىبيند يا اينكه عذاب مخصوص قيامت است ؟ دو نظريه است :\r\n1 - شخصى بنام ضرار بن عمرو و بشر المريسى و بيشتر متأخرين معتزله منكر عذاب قبر مىباشند .\r\n2 - اشاعره و اماميه و جماعتى از معتزله مىگويند : عذاب قبر حق است .\r\nامّا دليل قول اوّل : قرآن گفته :  لا يَذُوقُونَ فِيهَا الْمَوْتَ إِلَّا الْمَوْتَةَ الْأُولى  حال اگر در قبر زنده شوند و معذب هرآينه دو بار موت را بايد چشيده باشند و اين خلاف قرآن است .\r\nجواب ما : آيهء شريفه در مقام توصيف اهل بهشت است و ضمير فيها به بهشت بر مىگردد يعنى اهل بهشت در آنجا موت را نمىچشند پس نعمتهاى آنان منقطع نمىشود آنگونه كه نعمتهاى اهل دنيا با موت قطع مىشود و آيه\r\n\r\n","description":"","footnote":"","page_name":" 588 ","page_number":588},
  {"content":"\r\n\r\nدلالت ندارد بر اينكه پس از اين دنيا و قبل از دخول در بهشت موت ديگرى نباشد .\r\nو امّا دليل قول دوّم : مرحوم خواجه و علّامه نيز همين را اختيار نموده و استدلال كرده‌اند به اينكه :\r\nعذاب قبر امرى است ممكن از نظر عقلى زيرا كه هيچ بعدى ندارد كه خداوند در عقاب تعجيل فرموده و در همين دنيا عقاب را بفرستد بگونه‌اى كه با تكليف هم منافى نباشد همانگونه كه راجع به سارق قطع يد را عنوان كرده كه عقاب در همين دنيا است و فرموده :  السَّارِقُ وَ السَّارِقَةُ فَاقْطَعُوا أَيْدِيَهُما  و يا راجع به قطاع الطريق فرموده :  إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ وَ يَسْعَوْنَ فِي الْأَرْضِ فَساداً أَنْ يُقَتَّلُوا أَوْ يُصَلَّبُوا أَوْ تُقَطَّعَ أَيْدِيهِمْ وَ أَرْجُلُهُمْ مِنْ خِلافٍ أَوْ يُنْفَوْا مِنَ الْأَرْضِ  ، سپس فرموده :  ذلِكَ لَهُمْ خِزْيٌ فِي الدُّنْيا وَ لَهُمْ فِي الْآخِرَةِ عَذابٌ عَظِيمٌ  « مائده / 33 » .\r\nو يا راجع به منافقين در سورهء توبه مىفرمايد :  قُلْ هَلْ تَرَبَّصُونَ بِنا إِلَّا إِحْدَى الْحُسْنَيَيْنِ وَ نَحْنُ نَتَرَبَّصُ بِكُمْ أَنْ يُصِيبَكُمُ اللَّهُ بِعَذابٍ مِنْ عِنْدِهِ أَوْ بِأَيْدِينا  « آيه 52 » كه مربوط به عذاب در همين دنيا است و يا راجع به اقوام و امتهاى پيشين مكرر در قرآن خبر داده كه ما آنها را عذاب نموديم بنا بر اين عذاب در دنيا ممكن است و عذاب در قبر هم ممكن است و وقتى كه به آيات مراجعه مىكنيم مىبينيم خبر از وقوع عذاب در قبر مىدهد پس عذاب قبر يا عالم برزخ حق است بعنوان نمونه به چند آيه اشاره مىكنيم :\r\n1 - قرآن مىفرمايد :  النَّارُ يُعْرَضُونَ عَلَيْها غُدُوًّا وَ عَشِيًّا وَ يَوْمَ تَقُومُ السَّاعَةُ أَدْخِلُوا آلَ فِرْعَوْنَ أَشَدَّ الْعَذابِ  ، خداوند در اين آيه عذاب روز قيامت را عطف نموده بر عذابى كه عبارتست از عرضه كردن نار بر آل فرعون صبح\r\n\r\n","description":"","footnote":"","page_name":" 589 ","page_number":589},
  {"content":"\r\n\r\nو شام و معطوف عليه غير از معطوف است پس معلوم مىشود كه اين عذاب صبح و شام غير از عذاب قيامت و قبل از قيامت و در قبر اسلام و علاوه بر عطف اگر عذاب قيامت باشد عرضه شدن صبح و شام ندارد بلكه هميشگى است .\r\n2 - حديث مىفرمايد : القبر روضة من رياض الجنة او حفرة من حفر النيران .\r\n3 - قرآن مىفرمايد :  كَيْفَ تَكْفُرُونَ بِاللَّهِ وَ كُنْتُمْ أَمْواتاً فَأَحْياكُمْ ثُمَّ يُمِيتُكُمْ ثُمَّ يُحْيِيكُمْ ثُمَّ إِلَيْهِ تُرْجَعُونَ  طبق اين آيهء شريفه كه در سورهء بقره آيه 28 خداوند متعال رجوع به سوى خود را در قيامت پس دو بار زنده شدن ذكر مىكند بار اوّل مىفرمايد : چگونه كفر مىورزيد به خداوند درحالىكه شما مرده بوديد و خداوند شما را زنده گردانيد اين در دنيا است و با فعل ماضى ذكر شده بار ثانى مىفرمايد : دوباره شما را مىميراند سپس زنده مىكند كه اين مال جهان برزخ است و سپس با كلمه ثم كه براى تأخير است مىفرمايد : ثم اليه ترجعون كه معلوم مىگردد انسان در جهان برزخ هم بار ديگر مىميرد و در قيامت زنده مىشود .\r\n4 - و مىفرمايد :  قالُوا رَبَّنا أَمَتَّنَا اثْنَتَيْنِ وَ أَحْيَيْتَنَا اثْنَتَيْنِ فَاعْتَرَفْنا بِذُنُوبِنا  « غافر / 11 » در اين آيه خداوند متعال دو بار مرگ و مردن را اثبات نموده كه بار اوّل در دنيا انسان مىميرد و بار ثانى در جهان برزخ و دو بار زنده شدن دارد بار اوّل در دنيا و بار ثانى در جهان برزخ و بار ثالث كه در قيامت زنده مىشود اين را ذكر نكرده چون واضح است زيرا اين آيه زبانحال گناهكاران است كه سخن مىگويند و اعتراف به ذنب مىكنند و واضح است كه تا حياتى نباشد تكلمى هم نيست و در آيه ديگر راجع به قوم فرعون مىفرمايد :  النَّارُ يُعْرَضُونَ عَلَيْها غُدُوًّا وَ عَشِيًّا وَ يَوْمَ تَقُومُ السَّاعَةُ  يعنى فرعونيان در برزخ هر صبح و شام آتش بر آنها عرضه مىشود و سپس در قيامت وارد عذاب جاويد\r\n\r\n","description":"","footnote":"","page_name":" 590 ","page_number":590},
  {"content":"\r\n\r\nمىشوند كه اين آيه نص در اين معنا است كه در برزخ عقاب هست و همانطورى كه عذاب قبر حق است ثواب و نعمت برزخ نيز حق است و راجع به شهداء مىخوانيم  وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ  . . . و روايت نبوى هم در بالا ذكر شد كه القبر روضة من رياض الجنة . . .\r\nالبته در اينجا بحثهاى گسترده‌اى هست كه آيا عذاب و ثواب قبر از آن همهء انسانها است يا گروه‌هائى اصلا آن را احساس نمىكنند و بايد از روايات اين مطالب را جستجو كرد .\r\n\r\nو امّا مسأله دوّم : ( ميزان ) :\r\nاصل ميزان از ضروريات دين است و آيات قرآن تصريح به آن نموده از جمله اينكه مىفرمايد :  وَ نَضَعُ الْمَوازِينَ الْقِسْطَ لِيَوْمِ الْقِيامَةِ فَلا تُظْلَمُ نَفْسٌ شَيْئاً  « سورهء انبياء / 48 » و نيز مىفرمايد :   وَ الْوَزْنُ يَوْمَئِذٍ الْحَقُّ فَمَنْ ثَقُلَتْ مَوازِينُهُ فَأُولئِكَ هُمُ الْمُفْلِحُونَ وَ مَنْ خَفَّتْ مَوازِينُهُ فَأُولئِكَ الَّذِينَ خَسِرُوا أَنْفُسَهُمْ بِما كانُوا بِآياتِنا يَظْلِمُونَ   « اعراب / 7 و 8 » .\r\nو نيز مىفرمايد :     فَأَمَّا مَنْ ثَقُلَتْ مَوازِينُهُ فَهُوَ فِي عِيشَةٍ راضِيَةٍ وَ أَمَّا مَنْ خَفَّتْ مَوازِينُهُ فَأُمُّهُ هاوِيَةٌ     « قارعه / 5 و 6 » پس ميزان عقلا ممكن است و شرع مقدس هم خبر از وقوع آن داده و از مسلمات است انما الكلام در بيان ماهيت ميزان است هم اقوال متكلمين و هم روايات در اين باب گوناگون است .\r\nبزرگان معتزله گفته‌اند : در روز قيامت حقيقتا ميزان و ترازوئى نهاده مىشود كه داراى دو كفه است و بواسطه آن وزن مىشود چيزهائى كه حال انسانها را براى مردمان در آن صحنه روشن مىسازد ولى در اينكه آن چيز وزن شده چيست اختلاف دارند :\r\n\r\n","description":"","footnote":"","page_name":" 591 ","page_number":591},
  {"content":"\r\n\r\n1 - گروهى از آنها مىگويند : هر انسانى دو كتاب و دفتر دارد يكى دفتر طاعات كه طاعتهاى او را فرشتگان در آن نوشته‌اند [ ان عليكم لحافظين كراما كاتبين 
  ] و ديگرى دفتر معاصى كه گناهان در او نوشته شده آنگاه دفتر طاعات را در كفّه خير ترازو و دفتر سيئات را در كفه شر ترازو مىگذارند و هر طرف سنگين‌تر شد و بر طرف ديگر چربيد دليل بر اينست كه صاحب اين نامه عمل از آن گروه است .\r\nدليل اين عده : در قرآن كلمهء ميزان آمده كه به معناى ترازوى دو كفه است و قانون اينست كه تا قرينه‌اى بر خلاف نيايد ما كلام را بر معناى حقيقى آن حمل كنيم .\r\n2 - گروه ديگر گفته‌اند : ميزان به معناى حقيقى كلمه نيست بلكه ميزان عبارتست از همان عدل الهى .\r\n3 - و گروهى بر آنند كه : مراد از ميزان انبياء و اوصياء ( عليهم السلام ) هستند چنان كه در روايات ما آمده كه امام صادق فرمود : هم الانبياء و الاوصياء و يا نحن الموازين .\r\n4 - گروهى مىگويند : مراد ظهور قدر مؤمن و خوارى كافر است .\r\nشايد بتوان گفت : ميزان هر چيزى به حسب همان چيز است و ميزان اعمال هم چيزى است مناسب با خود اعمال كه كارهاى نيك و بد را از يكديگر امتياز داده و كم و زياد آنها را تشخيص دهد و اخلاق حسنه را از رذيله جدا سازد و درجاتشان را معين كند و عقائد حقه را از باطله جدا كند و اللّه اعلم بالصواب .\r\n\r\nو امّا مسأله سوم : ( صراط ) :\r\nصراط در لغت به معناى طريق و راه است و در لسان شرع بر دو وجه اطلاق مىشده :\r\n\r\n","description":"","footnote":"","page_name":" 592 ","page_number":592},
  {"content":"\r\n\r\n1 - صراط دنيوى 2 - صراط اخروى منظور از صراط دنيوى همان راه فلاح و سعادت است كه در نماز مىخوانيم :  اهْدِنَا الصِّراطَ الْمُسْتَقِيمَ  .\r\nو امّا مراد از صراط اخروى چيست ؟ مورد اختلاف است :\r\nگروهى مىگويند : در آخرت دو راه وجود دارد يك راه بسوى بهشت است كه خداوند اهل بهشت را بسوى آن راه هدايت مىكند و يك راه بسوى جهنم است كه خداوند اهل جهنم را به آن هدايت مىكند دليل اينها قرآن است كه يك جا راجع به اهل بهشت فرموده :   سَيَهْدِيهِمْ وَ يُصْلِحُ بالَهُمْ وَ يُدْخِلُهُمُ الْجَنَّةَ . . .   و جاى ديگر راجع به اهل جهنم فرموده :  فَاهْدُوهُمْ إِلى صِراطِ الْجَحِيمِ  .\r\nو گروهى بر آنند كه صراط اخروى عبارتست از پلى كه بر روى جهنم كشيده شده و همهء مكلفين بايد از روى آن پل عبور كنند و آن پل از موى باريكتر و از شمشير برنده‌تر است آنگاه اهل بهشت براحتى از روى آن عبور مىكنند و هيچ حزن و اندوهى دامن‌گيرشان نيست ولى كفّار و اهل جهنم هم بر روى آن عبور مىكنند بعنوان شكنجه روحى و از حالا خوف و ترس در دل آنها كاشته مىشود و هنگامى كه هر انسانى به محلّ قرارگاه خود در جهنم رسيد از بالاى آن پل سقوط كرده و به جهنم سرازير مىشود .\r\n\r\nو امّا مسأله چهارم : ( حساب ) :\r\nمهمترين و مشكلترين موقف از مواقف قيامت موقف حساب است كه انسانها مورد بازپرسى و محاسبه قرار مىگيرند و مسأله محاسبه و حسابرسى از ضروريات دين است و قرآن مىفرمايد :  لَتُسْئَلُنَّ يَوْمَئِذٍ عَنِ النَّعِيمِ  و يا\r\n\r\n","description":"","footnote":"","page_name":" 593 ","page_number":593},
  {"content":"\r\n\r\nمىفرمايد :  وَ قِفُوهُمْ إِنَّهُمْ مَسْؤُلُونَ . . .  البته پيرامون محاسبه مسائل فراوانى مطرح است كه بايد از آيات و روايات استفاده شود .\r\n\r\n[ و امّا مسأله پنجم : « تطاير كتب » يا « رسيدن نامه‌هاى عمل بدست عباد » : 
  ]\r\nاين نيز از مواقف قيامت است و قرآن بدان تصريح دارد از جمله :  اقْرَأْ كِتابَكَ كَفى بِنَفْسِكَ الْيَوْمَ عَلَيْكَ حَسِيباً  .\r\nو امّا مسأله ششم : خلقت بهشت و جهنم :\r\nاختلاف است كه آيا بهشت و جهنم هم اكنون موجودند يا خير ؟ دو قول است :\r\n1 - گروهى از متكلمين بر آنند كه آرى موجود و مخلوقند .\r\n2 - و گروهى منكر آنند .\r\nدلائل گروه اوّل : آياتى كه به صورت ماضى از بهشت و جهنم خبر داده :\r\nاز قبيل :  أُعِدَّتْ لِلْمُتَّقِينَ  -  أُعِدَّتْ لِلْكافِرِينَ  و يا  آدَمُ اسْكُنْ أَنْتَ وَ زَوْجُكَ الْجَنَّةَ  ،  عِنْدَها جَنَّةُ الْمَأْوى  و . . .\r\nو دلائل گروه دوم : قرآن گويد :  كُلُّ شَيْءٍ هالِكٌ إِلَّا وَجْهَهُ  پس اگر بهشت و جهنم هم الان موجود باشند لازم مىآيد كه آنها نيز هالك شوند و اللازم باطل چون قرآن فرموده :  أُكُلُها دائِمٌ  ، فالملزوم مثله .\r\nجواب ما : منظور از اكلها دائم اين نيست كه مأكولات بهشت فانى نشود بلكه با خوردن فانى مىشوند منتهى منظور اينست كه خداوند دوباره مثل آنها را مىآفريند و منظور از هالك در آيه فوق خارج شدن از حيز انتفاع است و معلوم است كه وقتى مكلفين فانى شدند بهشت از حيز انتفاع بيرون مىرود و لذا هالك است و منافاتى با اصل موجود بودنش ندارد .\r\n\r\n","description":"","footnote":"","page_name":" 594 ","page_number":594},
  {"content":"\r\n\r\n\r\n( مسأله پانزدهم ) كفر و ايمان\r\n: در اين مسأله پيرامون چهار اصطلاح بحث مىكنيم : 1 - ايمان 2 - كفر 3 - فسق 4 - نفاق هر كدام از اين اصطلاحات را لغة و اصطلاحا معنا مىكنيم :\r\nامّا ايمان : اين كلمه در اصل لغت عرب به معناى تصديق بقول مطلق است قرآن در مدح پيامبر مىفرمايد :  يُؤْمِنُ بِاللَّهِ وَ يُؤْمِنُ لِلْمُؤْمِنِينَ  اى يصدق للمؤمنين و امّا در اصطلاح متكلمين تصديق خاصى است :\r\nاشاعره گويند : الايمان التصديق للرسول فيما علم مجيئه به ضرورة فتفصيلا فيما علم تفصيلا و اجمالا فيما علم اجمالا .\r\nكراميه گويند : ايمان عبارتست از دو كلمه شهادتين [ شهادت به توحيد و رسالت پيامبر 
  ] .\r\nبعضى گفته‌اند : ايمان عبارتست از اعمال جوارح .\r\nخوارج و غلات گويند : ايمان عبارتست از همه طاعات بتمامها چه طاعات واجبه و چه مستحبه .\r\nجبائيان گويند : ايمان عبارتست از طاعات واجبه اعم از افعال و تروك و شامل نوافل نيست .\r\nاهل الحديث گويند : ايمان عبارتست از تصديق قلبى و اقرار زبانى و عمل جوارحى .\r\nمرحوم خواجهء طوسى گويد : الايمان التصديق بالقلب و اللسان .\r\nيعنى ايمان داراى دو ركن و مركب از دو عنصر است : 1 - تصديق قلبى\r\n\r\n","description":"","footnote":"","page_name":" 595 ","page_number":595},
  {"content":"\r\n\r\n2 - اقرار زبانى .\r\nو هر كدام به تنهائى كافى نيست امّا تصديق قلبى كافى نيست چون قرآن فرموده :  جَحَدُوا بِها وَ اسْتَيْقَنَتْها أَنْفُسُهُمْ  كه اثبات فرموده براى كفار استيقان نفس را و اين همان تصديق قلبى است حال اگر ايمان تنها همين تصديق قلبى بوده لازم مىآمد اجتماع كفر و ايمان و حال آنكه اجتماع اين دو محال است و نيز قرآن فرموده :  فَلَمَّا جاءَهُمْ ما عَرَفُوا كَفَرُوا بِهِ  كه معرفت قلبى با كفر جمع شده و معرفت قلبى همان تصديق قلبى است و اگر تصديق تنها ايمان بود با كفر قابل جمع نبود .\r\nو امّا اينكه اقرار به زبان تنها كافى نيست براى اينكه قرآن فرموده :\r\n قالَتِ الْأَعْرابُ آمَنَّا قُلْ لَمْ تُؤْمِنُوا وَ لكِنْ قُولُوا أَسْلَمْنا  حال بدون شك اعراب تصديق به زبان داشتند مع ذلك قرآن مىگويد : نگوئيد ايمان آورده‌ايم بلكه بگوئيد : اسلام آورده‌ايم . . . پس هر دو بايد باشد .\r\nو امّا كفر : در اصل لغت به معناى تغطيه و پوشاندن است ، كفر اى ستر و غطاه ، عرب به كشاورز كافر مىگويد و بقول قرآن :  أَعْجَبَ الْكُفَّارَ نَباتُهُ  اى الزراع ، چون زارع دانه را در دل خاك پنهان مىكند و كافر را كافر گويند چون روى فطرت توحيدى را سرپوش نهاده و كفّاره هم از همين معنا است كه چون گناهان را تكفير مىكند و مىپوشاند كفّاره گويند .\r\nو امّا در اصطلاح : كفر عبارتست از عدم الايمان عما من شأنه هذا و اين دو قسم است :\r\n1 - همراه با اعتقاد به ضد باشد يعنى يكى از ضروريات دين را انكار كند يا العياذ باللّه پيامبر را تكذيب كند .\r\n2 - بدون اعتقاد به ضد باشد مثل كسى كه شاك است و خالى است از اعتقاد صحيح و باطل .\r\n\r\n","description":"","footnote":"","page_name":" 596 ","page_number":596},
  {"content":"\r\n\r\nو امّا فسق : در اصل لغت به معناى خارج شدن و بيرون رفتن از امرى است بقول مطلق و اصطلاح شرعى عبارتست از خروج از طاعت خداوند بدون اينكه به حدّ كفر و شرك برسد و بعضى گويند : الفاسق من ارتكب الكبائر او اصر على الصغائر .\r\nو امّا نفاق : در لغت به معناى اظهار خلاف باطن است يعنى دو روئى و در شرع مقدس عبارتست از اظهار ايمان به زبان يا عمل ولى پنهان كردن كفر درونى يعنى باطنا كافر و ظاهرا مسلمان است .\r\nمطلب ديگر : آيا فاسق كافر است يا مؤمن ؟ .\r\nدر اين زمينه اقوال فراوانى وجود دارد :\r\n1 - معتزله گويند : فاسق نه كافر است و نه مؤمن و اينها اثبات مىكنند منزلتى را بين المنزلتين « ايمان و كفر » .\r\n2 - حسن بصرى مىگويد : فاسق منافق است .\r\n3 - زيديه گويند : فاسق كافر عقيدتى نيست ولى كافر از حيث نعمتهاى خدا است .\r\n4 - خوارج گويند : فاسق واقعا كافر است پس اولين كافر خودشان هستند .\r\n5 - اماميه و اهل الحديث و اشاعره و مرجئه گويند : فاسق مؤمن است و حق همين است بدليل اينكه دو ركن ايمان در وى جمع است هم تصديق قلبى بما جاء به النبى دارد و هم اقرار زبانى بدان منتهى جرئت بر مولى پيدا كرده و دست به نافرمانى زده .\r\nدر خاتمه : نكته‌اى را تقديم مىدارم :\r\nگاهى اسلام در مقابل ايمان به كار مىرود و ميان اسلام و ايمان فرقها ذكر\r\n\r\n","description":"","footnote":"","page_name":" 597 ","page_number":597},
  {"content":"\r\n\r\nشده كه عبارتند از :\r\n1 - اسلام اعتقاد به امورى است كه انكار آنها موجب كفر است مثل مبدء و معاد و . . . امّا ايمان اعتقاد به امورى است كه انكار آنها سبب خروج از تشيع است مثل امامت ائمه ( عليهم السلام ) .\r\n2 - اسلام اقرار زبانى به شهادتين است و ايمان اقرار زبانى و اعتقاد قلبى همراه با معرفت و شناخت است .\r\n3 - اسلام يعنى اعتقاد غير راسخ و ايمان يعنى اعتقاد راسخ و ثابت « ايمان مستودع و مستقر » .\r\n4 - اسلام به مجرّد اعتقاد است و ايمان به اعتقاد قلبى همراه با عمل است .\r\nاز معانى اربعهء فوق معروف ميان دانشمندان شيعه معناى اوّل است .\r\n\r\n","description":"","footnote":"","page_name":" 598 ","page_number":598},
  {"content":"\r\n\r\n\r\n( مسأله شانزدهم ) امر به معروف و نهى از منكر :\r\nمسأله شانزدهم در باب معاد كه از ملحقات اين باب بشمار مىآيد و آخرين مسأله در اين باب قضيه امر به معروف و نهى از منكر است و در اهميت مطلب همين بس كه قرآن مجيد رستگارى را در گرو عمل به اين دو واجب الهى قرار داده آنجا كه مىفرمايد :  وَ لْتَكُنْ مِنْكُمْ أُمَّةٌ يَدْعُونَ إِلَى الْخَيْرِ وَ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ وَ أُولئِكَ هُمُ الْمُفْلِحُونَ  « آل عمران / 104 » .\r\nپيرامون امر به معروف و نهى از منكر از ابعاد مختلف مىتوان بحث كرد كه برخى كلامى و برخى فقهى و برخى اجتماعى است و بعنوان فهرست در موضوعات ذيل مىتوان بحث كرد :\r\n1 - تعريف و بيان ماهيت اين دو واجب الهى .\r\n2 - بيان ابعاد مختلفه امر به معروف و نهى از منكر .\r\n3 - موارد وجوب و استحباب امر به معروف و نهى از منكر .\r\n4 - آيا وجوب امر به معروف و نهى از منكر عقلى است ؟ يا شرعى ؟ .\r\n5 - آيا وجوب آن عينى است و يا كفائى ؟ .\r\n6 - شرائط وجوب امر به معروف و نهى از منكر .\r\n7 - نقش اساسى امر به معروف و نهى از منكر در ساختن فرد و اجتماع .\r\nمطالبى كه در كتاب شريف كشف المراد عنوان شده عبارتند از : مطلب 1 و 2 و 3 و 4 و 5 و 6 كه ما به بيان همانها اكتفا مىكنيم :\r\n\r\n","description":"","footnote":"","page_name":" 599 ","page_number":599},
  {"content":"\r\n\r\nامّا مطلب اوّل : مقدمه : در اين مقدمه مفردات موضوع را معنا مىكنيم :\r\nامر به معناى طلب فعل است از ديگران بر سبيل استعلا و از موضع قدرت .\r\nنهى به معناى منع و زجر ديگران از فعلى است از موضوع قدرت .\r\nمعروف عبارتست از هر كارى كه عقلا و شرعا بايستنى و مطلوب باشد چه واجب و چه مستحب .\r\nمنكر عبارتست از هر فعلى كه عقلا يا شرعا مبغوض و نبايستنى باشد چه حرام و چه مكروه .\r\nبا حفظ اين مقدمه مىگوئيم : امر به معروف در اصطلاح عبارتست از واداشتن ديگران بر امورى كه طاعت مولى است از قبيل امر به صلاة و صوم و . . . و نهى از منكر عبارتست از بازداشتن ديگران از انجام معاصى مولى و يا كارهائى كه مبغوض مولى است مثل منع از شرب خمر - ظلم - غيبت مؤمن و . . .\r\nو امّا مطلب دوّم : هر يك از امر به معروف و نهى از منكر داراى مراتب و درجاتى هستند كه با تمكن از مرحلهء آسانتر نوبت به مرحلهء مشكلتر نرسيده و آن مرحله واجب نمىگردد و روىهمرفته هر كدام داراى سه مرحله هستند :\r\n1 - مرحلهء قلبى : بر هر مسلمانى واجب است كه در دل اراده كند انجام طاعات را هم نسبت به خود هم از ديگران و بر هر مسلمانى واجب است كه در قلب كراهت داشته باشد انجام معاصى را چه از خود و چه از ديگران ، اين مرحله امر به معروف و نهى از منكر چون قلبى است مشروط به شرطى نبوده و بلكه على الاطلاق واجب است .\r\n2 - مرحلهء زبانى : بر هر مسلمانى واجب است كه ديگران را با قول\r\n\r\n","description":"","footnote":"","page_name":" 600 ","page_number":600},
  {"content":"\r\n\r\nو سخن امر به معروف و نهى از منكر نمايد يعنى اگر مىبيند مسلمانى اهل نماز و روزه و ساير واجبات نيست و يا مسامحه مىكند به او اعتراض كند كه چرا مسامحه دارى ؟ چرا نماز نمىخوانى ؟ مسلمان بايد نماز بخواند و . . . و اگر مىبيند كه مسلمانى اهل فسق و فجور و شراب و قمار و تعدى از حدود الهى است بر او اعتراض نموده و با نرمى و گاهى با پرخاشگرى بگويد : چرا شراب مىخورى ؟ چرا به ناموس مردم تعرض مىكنى ؟ تو حق ندارى اقدام به معصيت كنى و . . .\r\n3 - مرحلهء عملى و بايد : اگر مراحل قبلى تأثير نكرد بر هر مسلمانى واجب است كه عملا اقدام نموده و ديگران را وادار كند به طاعات و جلوگيرى كند از معاصى و درگيرى انبياء با ظالمان و فاسقان روى همين اصل بوده [ البته در زمانى كه حكومت اسلامى است بايد اين مرحله از طريق حكومت انجام گيرد 
  ] تفصيل مطلب را بايد از جاى خود جستجو كرد .\r\nمطلب سوم : معروف دو قسم است : 1 - واجبات 2 - مستحبات منكر هم دو قسم است : 1 - محرمات 2 - مكروهات .\r\nحال امر به معروف در واجبات واجب است و در مستحبات مستحب است و نيز نهى از منكرى كه جزء محرمات است واجب و نهى از منكرى كه آن منكر جزء مكروهات است مستحب مىباشد بنا بر اين هر سخن جائى و هر نكته مقامى دارد .\r\nمطلب چهارم : راجع به اينكه آيا وجوب امر به معروف و نهى از منكر عقلى است يا شرعى ؟ ميان متكلمين اختلاف است و روىهمرفته دو قول است :\r\n\r\n","description":"","footnote":"","page_name":" 601 ","page_number":601},
  {"content":"\r\n\r\n1 - آقايان جبائيان از متكلمين معتزله و جناب شيخ طوسى از متكلمين اماميه طرفدار وجوب عقلى هستند .\r\n2 - و اشاعره از اهل سنت و آقاى سيد مرتضى و خواجه طوسى و علامه از متكلمين نامدار شيعه وجوب شرعى را اختيار نموده و در دو مرحله بحث كرده‌اند :\r\n1 - مرحلهء اثباتى : در اين مرحله به ادلّه ثلاثه استدلال كرده‌اند براى وجوب شرعى :\r\nالف : اجماع : شيعه و سنى اجماع دارند بر وجوب امر به معروف و نهى از منكر .\r\nب : قرآن : آيه‌اى كه در صدر بحث عنوان شد  وَ لْتَكُنْ مِنْكُمْ أُمَّةٌ . . . \r\nكه امر است و ظهور در وجوب دارد .\r\nج : سنت : پيامبر اسلام فرمود : لتأمرون بالمعروف و لتنهون عن المنكر او ليسلطن اللّه شراركم على خياركم فيدعو خياركم فلا يستجاب لهم كه تهديد كرده بر ترك اين دو واجب و تهديد دليل وجوب است .\r\n2 - مرحلهء سلبى : در اين مرحله برهان بر ردّ وجوب عقلى اقامه كرده‌اند و آن اينكه :\r\nاگر امر به معروف و نهى از منكر واجب به وجوب عقلى بودند لازم مىآمد يكى از دو مطلب :\r\n1 - يا لازم مىآمد خلاف واقع .\r\n2 - و يا لازم مىآمد اخلال به حكمت الهى .\r\nو لازم بر هر دو قسمش باطل است پس ملزوم هم كه وجوب عقلى باشد باطل است .\r\nامّا بيان ملازمه : مقدمه : خاصيت واجبات عقليه اينست كه اختصاص\r\n\r\n","description":"","footnote":"","page_name":" 602 ","page_number":602},
  {"content":"\r\n\r\nبه احدى ندارد بلكه بر همگان واجب است حتى بر ذات حق تعالى بر خلاف واجبات شرعيه كه انجام آن بر عباد واجب است نه بر خداوند ، با حفظ اين مقدمه مىگوئيم : اگر امر به معروف و نهى از منكر واجب عقلى بودند پس بايد بر خداوند هم واجب مىشدند به حكم همان مقدمه و اگر بر خدا واجب مىشدند از دو حال خارج نبود :\r\n1 - يا خداوند اين واجب را انجام مىداد يعنى عملا به معروف وامىداشت و از منكر بازمىداشت كه در اين صورت بايد همهء قبائح و معاصى از عالم برچيده شده و همهء واجبات انجام مىگرفت و خلاصه بشر مجبور مىشد به فعل طاعت و ترك معصيت و حال آنكه الواقع خلافه يعنى ما در خارج مىبينيم كه معاصى انجام مىگيرد و طاعات ترك مىشود .\r\n2 - و يا خداوند اين واجب عقلى را انجام نمىداد كه در اين صورت خداوند اخلال به واجب نموده و اين با مقام حكمت الهى سازگار نيست . پس بر خداوند واجب نيست پس وجوب ، وجوب شرعى است .\r\nو امّا مطلب آخر : راجع به شرائط امر به معروف و نهى از منكر : مجموعا شروط آن دو سه امر است :\r\n1 - خود آمر و ناهى وجه العمل را بشناسد يعنى عالم باشد باينكه چه امورى معروف است ؟ و چه امورى منكرند ؟ پس بر جاهل واجب نيست زيرا اگر بر جاهل واجب باشد اى چه بسا امر به منكر و نهى از منكر كند و موجب تقويت مصلحت يا القاء در مفسده شود .\r\n2 - آمر و يا ناهى احتمال تأثير بدهند يعنى چند درصد احتمال بدهند كه اگر گفتند اثر داشته باشد پس اگر يقين دارند كه امر و نهى آنها هيچ تأثيرى ندارد بازهم واجب نيست چون عبث است .\r\n3 - آمر و ناهى مطمئن باشند كه بر اين امر و نهى مفسده و ضررى\r\n\r\n","description":"","footnote":"","page_name":" 603 ","page_number":603},
  {"content":"\r\n\r\nمترتب نمىشود پس اگر يقين دارند يا گمان دارند كه امر به معروف همان يا نهى از منكر همان و تحقق مفسده و ضرر براى خود آنها يا بعض از مؤمنين همان در اينجا هم واجب نيست چون عنوان ثانوى لا ضرر و لا ضرار حاكم است و جلو اين وجوب ضررى را مىگيرد و تفصيل آن را از مباحث فقهيه بايد جويا شد .\r\nفهذا ما حصل لنا من شرح كشف المراد و نحن نسأل اللّه تعالى ان يجعله ذخرا لنا يوم المعاد و ان يوفقنا للرشاد بمنه و كرمه و الحمد للّه وحده قم المقدسة - على محمدى خراسانى آخر رمضان المبارك سال 1410\r\n\r\n","description":"","footnote":"","page_name":" 604 ","page_number":604},
  {"content":"\r\n\r\nدر پايان كلامى از امام عارفان على ( عليه السلام ) را در آئينه شعر ناقص خودم تقديم مىدارم :\r\n« قال على ( ع ) : اهل الدنيا كركب يسار بهم و هم نيام »\r\n در كلام على خداى بيان * حال دلبستگان به دنيا خوان\r\nسفرى باشد اين دو روزهء عمر * خويشتن بهر آن مهيا دان\r\nگوئيا بر سفينه‌اى راكب * مينمائى گذر بر آب روان\r\nدسته دسته مناظر زيبا * هست آيت براى بيداران\r\nعدّه‌اى را كه خواب بر بوده * مىنمايد نصيبشان حرمان\r\nآفرينندهء زمين و زمان * مهربان بر عباد در دو جهان\r\nخالق و رازق همه عالم * هست قيوم بر كون و مكان\r\nنبض عالم بدست قدرت او * او است يارى رسان مظلومان\r\nباشد او كاروان هستى را * سوى مقصد سلسله جنبان\r\nراه ، او ، رهرو ، او مقصد او است * گشته حيران در اين خردمندان\r\nهمه از او بسوى او راجع * اندر اين بستر زمان ، روان\r\nهان برادر ز خواب خرگوشى * خيز و بنما نظر به هم سفران\r\nدسته‌اى آرميده در خاك‌اند * عدّه‌اى ، منتظر ، اميدواران\r\nاندكى قدر خويش دانسته * در پى جمع زاد و توشه روان\r\nشب آنان به گريه‌ها و دعا * روزهاشان شود به روزه شبان\r\nاهل دنيا در اين سفر خانه * گنج قارون كنند اندوزان \r\n\r\n","description":"","footnote":"","page_name":" 605 ","page_number":605},
  {"content":"\r\n\r\n خواب غفلت ربوده آنها را * باشد آخر نصيبشان خسران\r\nغم مخور عاشقا كه هست تو را * حجة بن الحسن كشتيبان \r\n( و السلام على من اتبع الحق ) در سال 1362 در اروميه سروده شده\r\n\r\n","description":"","footnote":"","page_name":" 606 ","page_number":606},
  {"content":"\r\n\r\n\r\n( چند تشبيه زيبا )\r\n( تقديم به طلاب و دانشجويان ) در پايان مناسب ديدم كه چند تشبيه زيبا را كه سالها پيش يعنى در سال 1360 هجرى شمسى به ذهنم رسيده و در دفترى يادداشت نموده بودم بيان كنم به اميد اينكه تذكرى باشد براى جويندگان حق و رهروان راه فضيلت و كمال و عشق .\r\n\r\nتشبيه اول :\r\nمثل همهء جوانان عاشقى كه در مسير علم و كمال جديت مىكنند مثل شخص كوهنوردى است كه مىخواهد از قلهء بسيار رفيعى همانند قله دماوند بالا رود درحالىكه راهى بس خطرناك در پيش داشته و قلّه‌هائى سر بفلك كشيده فرا راه او قرار دارد و كوره راهى بيش وجود ندارد كه كوهنوردان پيشين آن را ترسيم كرده‌اند آن بالاى قلّه نور است ، نورانيت است ، صفا و يك‌رنگى است ، همه چيز در آنجا وضع و رنگ خاصى دارند و در آنجا از منيت‌ها خبرى نيست بلكه همه ، ما هستيم ، و اين پائين قلّه دره‌هاى خطرناك و سياهچالهائى مخوف است ، ظلمتكده‌هائى تاريك است ، بيابانهائى پر از درنده‌ها است ،\r\n\r\n","description":"","footnote":"","page_name":" 607 ","page_number":607},
  {"content":"\r\n\r\nگورستانى پر از مرده‌هاى متحرك است ، زندانى مملو از زندانيان گرفتار در بند است ، خوابگاهى براى شكم‌پرستان است ، عشرتكده‌اى براى ديوهاى شهوت است و . . .\r\nو جويندگان علم يعنى دانش‌آموزان و دانشجويان و طلاب گرامى چند قدمى از اين قلّهء عظيم و سر بفلك كشيده را پيموده‌اند و آن نور و روشنائى بالاى قله كه در جاى خود همانند خورشيد تابان مىدرخشد و نور افشانى مىكند و تمام سطح قلّه را روشن ساخته براى محصّل همانند شمعى كم فروغ در شبى بس تاريك از راهى بسيار دور و دراز خودنمائى مىكند همان كه قافله‌ها و مسافران راه گم كرده در شب بسوى آن مىروند و به او پناه مىبرند مىرويم به آن سوى تا هم خويشتن را از قيد جهالت رهانيده و هم سرمشقى براى ديگران باشيم كه هان اى انسانهاى ظلوم و جهول و هلوع و منوع بسوى نور بيائيد و نورانى شويد و نور بدهيد اينك ما مبتديان در اين مسير بىپايان لنگ‌لنگان قدم برداشته و هر چه به جلو مىرويم راه خطرناكتر مىشود و در ميانه راه هر لحظه عوامل خطرناك ما را به سقوط تهديد مىكند و مهمترين آن عوامل عبارتند از :\r\n1 - حوادث و طوفانهاى وحشتناكى كه در دامنه قله على الدوام وزيدن آغازيده‌اند و گاه طوفان بقدرى سنگين است كه اگر رهرو و كوهنورد و قله قله‌پيماى وادى علم و كمال اسباب سفر محكم نبسته باشد چنان به دره‌هاى نيستى پرتاب مىشود كه هرگز نتواند سر بردارد ، و آن طوفانها عبارتند از :\r\nالف : خودخواهىها : از آنجا كه در اوج قلّه از منيتها و خودمحوريها خبرى نيست و خودمحوريها جاى خود را به خدا محورى داده‌اند و لذا نتوان با مركب خودخواهيها كه ابزار جاهلان است به قلّه علم رسيد بايد از خويش مجرّد شوى تا به خدا برسى و تا خود را مىبينى خدا را نخواهى ديد ، تا فانى\r\n\r\n","description":"","footnote":"","page_name":" 608 ","page_number":608},
  {"content":"\r\n\r\nنشوى باقى نخواهى بود و تا بدست معشوق كشته نشوى زندهء جاويد نخواهى شد .\r\nب : رياست طلبىها : اگر مىخواهى به قلّهء بلند علم برسى و آن معشوق را لخت و عريان در آغوش كشى و بر سرا پاى او بوسه زنى و مشامت را از عطر دل‌انگيز او معطر سازى بايد زنجيرهاى اسارت مقام و شهرت و رياست طلبى را كه از پائين قله بر دست و پاى انسانيت تو و روح و فكر تو بسته شده پاره كنى تا همچون كبوتران آزاد شده از قفس طائر جانت به پرواز درآيد و در اوج قله بر زمين نشيند :\r\n طيران مرغ ديدى تو ز پايبند شهوت * بدرآى تا ببينى طيران آدميت\r\nتن آدمى شريف است و به جان آدميت * نه همين لباس زيباست نشان آدميت\r\nاگر آدمى به چشم است و زبان و گوش و بينى * چه ميان نقش ديوار و ميان آدميت\r\nانارة العقل مكسوف بطوع هوى * و عقل عاصى الهوى يزداد تنويرا \r\nو چه سخت است ولى با شكوه است در هم كوبيدن ديو مقام‌پرستى و رياست طلبى كه آخرين تيرگى بيرون رونده از دل و جان سالك همين سياهى است .\r\nج : جيفهء دنيا : دنيا يعنى نزديك و يا پست و حقير و تو اى سالك سبيل عشق و عرفان و اللّه مىخواهى تا بىنهايت پرواز كنى و به دورها به روى و از پشت كوه قاف خبرآورى سيمرغ جان تو مىخواهد بر بلنداى بام عالم و بر بالاى اين خانه بنشيند و ذات حق را كه معمار اين هستى است نظاره كند پس بايد\r\n\r\n","description":"","footnote":"","page_name":" 609 ","page_number":609},
  {"content":"\r\n\r\nاز نزديكها و آرمانهاى كوتاه چشم بپوشى . بايد اين پست و حقيرها را فداى آن بلنديها و كمالها بنمائى و اين سيرهء مستمره تمامى پيشاهنگان قافلهء علمى بشرى بوده و قانون تكامل و سنت الهى همين را اقتضا دارد كه :   فَإِنَّ مَعَ الْعُسْرِ يُسْراً إِنَّ مَعَ الْعُسْرِ يُسْراً   ، بايد از دنيا و ما فيها رست و سبكبال شد تا مسير پرپيچ‌وخم قله را پيمود كه سبكبالان نجات مىيابند ، آن بازار را متاعى دگر است و از امتعه و كالاهاى ظاهريه و ماديه پائين قله خبرى نيست پس بكوش تا كالاى مناسب بر آن بازار برى و همانگونه كه تو اى محصل در ظاهر نزديكان و بستگان را رها نموده و به ديار عشق و دورها سفر مىكنى و در غربت مأوى مىگزينى بايد با همّت بلند و مردانه كه كوه را از جاى مىكند از مطامع مادى دنيا چشم بپوشى تا بتوانى به آن سوى آتش آز و حرص و شهوت و دنياپرستى قدم نهاده و به جهان نور برسى و بقول مولى على ( عليه السلام ) آزاد مردى باشى كه اين لماظه را براى اهلش بگذارى كه الا حرّ يدع هذه اللماظة لاهلها ، آرى بايد از تن‌آسائى گذشته و مرد دانا شد كه آن چه بسيار و اين چقدر كم است و بايد عالم حيوانى را پشت سر نهاده به عالم انسانى راه يافت كه اين هدف خلقت است :\r\n أيها الناس جهان جاى تن‌آسائى نيست * مرد دانا به جهان داشتن ارزانى نيست\r\nمردگان را خبر از زمزمهء مرغ سحر * حيوان را خبر از عالم انسانى نيست \r\nد : رذائل نفسانى : در جهان درون هر انسانى على الدوام جنود رحمن با جنود شيطان در ستيزند و تا انسان از دام و كمند جنود ابليس نرهد در حقيقت قله را فتح ننموده اگر چه با كوشش زياد و بيدارخوابيها جسم و مغز انسان به بالاى قله رسد ولى جان و روح وى همچنان در پائين درّه گرفتار كثرات است ،\r\n\r\n","description":"","footnote":"","page_name":" 610 ","page_number":610},
  {"content":"\r\n\r\nمگر مىتوان دانشمند بىعمل را عالم خواند كه امام صادق ( عليه السلام ) در تفسير آيه شريفه :  إِنَّما يَخْشَى اللَّهَ مِنْ عِبادِهِ الْعُلَماءُ  فرمود : ذاك من يصدق قوله فعله و من لم يصدق قوله فعله فليس بعالم ، مگر مىتوان دانشمند بدور از معنويت را عالم ناميد كه بقول قرآن :  مَثَلُ الَّذِينَ حُمِّلُوا التَّوْراةَ ثُمَّ لَمْ يَحْمِلُوها كَمَثَلِ الْحِمارِ يَحْمِلُ أَسْفاراً  ، مگر ممكن است انسان حسود را عالم ناميد كه امام باقر فرمود : لا يكون العبد عالما حتى لا يكون حاسدا لمن فوقه و لا محقرا لمن دونه ، مگر ممكن است عالمى را كه على الدوام بر ضلالت او افزوده مىشود و در شهوات غرق مىشود عالم ناميد كه رسول خدا ( صلّى اللّه عليه و آله و سلم ) مىفرمايد : من ازداد علما و لم يزدد هدى لم يزدد من اللّه الّا بعدا ، و مگر مىشود انسان خود فراموش شده را عالم ناميد كه على بن أبي طالب ( عليه السلام ) فرموده : كلما زاد علم الرجل زاد عنايته بنفسه و بذل فى رياضتها و صلاحها جهده و خلاصه هزار نكته باريكتر ز مو اينجا است ، بايد دار الملك ايمان را از دغا منزه ساخت تا عروس مكتب قرآن را در آغوش كشد كه :\r\n عروس مكتب قرآن نقاب آنگه براندازد * كه دار الملك ايمان را منزه از دغا بيند \r\nبايد از ديگران وحشى شد تا با خدا انس گرفت و كسى كه با خدا مأنوس شد ديگر چه نيازى به ديگرى دارد كه امام عسكرى فرمود : من آنس باللّه استوحش من الناس و بايد سرزمين دل را كه مركز حكومت اللّه و حريم الهى است از ورود و دخالت طاغوتهاى غرائز پاك ساخت تا به حقيقت علم رسيد كه بقول امام صادق ( عليه السلام ) : القلب حرم اللّه فلا تسكن حرم اللّه غير اللّه ، چگونه است كه علم براى خيلىها بر جهالت و تاريكى باطن مىافزايد ؟\r\nمگر علم نور نيست ؟ مگر معصومين نگفته‌اند : العلم نور يقذفه اللّه فى قلب\r\n\r\n","description":"","footnote":"","page_name":" 611 ","page_number":611},
  {"content":"\r\n\r\nمن يشاء بارى اى عزيز بايد روح را از جنگل بودن خارج ساخت و بايد درندگان وحشى صفات رذيله را كشت و نابود كرد تا بلبلان نغمه سراى معنويت سر برآورده و بر شاخساران روان آدمى نشسته و در باغستانهاى جانمان به پرواز در آمده و سرود رهائى و آزادى سر دهند كه بزرگترين آزادى ، آزادى از قيد هواها و هوسها است ، بار الها تو خود ما را از زنجيرهاى اسارت و شيطان و نفس امّاره رهائى بخش آمين يا رب العالمين .\r\n2 - دومين عاملى كه هر لحظه در كمين صعودكننده به سمت قله كمال است وجود درندگان و گزندگان بس خطرناكى است كه در دامنه‌هاى قلّه كمين كرده و در انتظار شكار لحظه شمارى مىكنند تا در فرصت مناسب رونده را آنچنان پاره پاره كنند كه اثرى از وى نباشد منظورم مكتبهاى انحرافى و افكار پوچ و التقاطى و الحادى است كه همچون دايه‌هاى دلسوزتر از مادر دام خويش را فرا راه جويندگان تشنهء حقيقت گسترانيده و با وعده‌ها و وعيدهاى تو خالى به شكار انسانى مشغول مىشوند و اينها عوامل شيطانند كه همانند شيطان گهى از پيش رو و گاه از پشت سر و لحظه‌اى از طرف راست و آنى از سمت چپ و خلاصه امانت نمىدهند و نفس راحت را از تو سلب مىكنند و خطرناكتر از همه آن گروهى هستند كه در ظاهر به رنگ خود تو هستند ولى در صدد نابودى تو هستند منافقين را مىگويم ، كافرهاى مسلمان نما را مىگوئيم ، ماترياليستهاى نقاب اسلام بر چهره‌داران را مىگويم كه خداوند جامعه اسلامى را از شر آنان حفظ كند .\r\n3 - و عامل سوم نفس امّاره خود تو است دشمن درون به مراتب از خصم برون قويتر است ، هان اى رهسپار ديار آشنائى و اى بيگانه از خويشتن خود را بپاى ، هر گامى كه به مقصد بر مىدارى حملات دشمن درون شديدتر مىشود زيرا كه لحظه به لحظه موجوديت خويش را در خطر مىانگارد و هر\r\n\r\n","description":"","footnote":"","page_name":" 612 ","page_number":612},
  {"content":"\r\n\r\nگامى كه تو اى سالك به سوى اللّه بر مىدارى محيط سلطه و جولان و تاخت‌وتاز هواى نفس را كوچكتر مىسازى و بر پيكر او ضربه‌اى كارى وارد مىسازى و طبيعى است كه دشمن آرام نخواهد نشست تا با چشم خويش نظاره‌گر مرگ خويش باشد بلكه در صدد دفاع بر آمده و با تمام عواملى كه در اختيار دارد و از هر ابزارى كه مىتواند استفاده نموده و بر سر عقل و خرد و شرف و انسانيت تو هجوم خواهد آورد ، و اينجا است كه نبردى خونين در عمق جان تو شدت مىگيرد يك طرف نيروهاى رحمان و قواى عقل و اراده و در صف ديگر نيروهاى شيطانى و قواى نفس امّاره كه دشمنى قسم خورده‌اند و با يكديگر آشتى ندارند اگر در اين مبارزهء سخت و نبرد جانانه جنود رحمان پيروز شدند و به مقام مخلصين رسيدى بدان كه ديگر رسته‌اى و رهاشده‌اى و ظلمتها را پشت سر گذاشته‌اى و ديگر شياطين را ياراى مبارزه با تو نيست كه بقول قرآن :   فَبِعِزَّتِكَ لَأُغْوِيَنَّهُمْ أَجْمَعِينَ إِلَّا عِبادَكَ مِنْهُمُ الْمُخْلَصِينَ   ، ولى واى به آن روز سياه و نكبت بارى كه شيطان درون غالب آيد تو را از هستى ساقط خواهد كرد ، انسانيت و شرف و عقل تو را زير سم ستوران هوس له‌ولورده خواهد نمود و به درّه‌اى سقوط خواهى كرد كه راه نجاتى نداشته باشى پس بايد از آغاز راه مسلح باشى و ابزار لازم براى يك مبارزهء طولانى را به همراه يدك بكشى و آن ابزار عبارتند از :\r\n1 - عقل : هان عقل را فراموش نكن و هر گامى برمىدارى با او مشورت كن و از او مصلحت خواهى كن .\r\n2 - وجدان و نفس لوامه : هيهات اگر نداهاى وجدان را ناديده بگيرى كه ساقط مىشوى .\r\n3 - تقواى الهى : تقوى و اخلاص قويترين اسلحه‌اى است كه در اين مبارزه كار آمد است و فتح المبين و فتح الفتوح مىآورد و اگر متقى بود يعنى\r\n\r\n","description":"","footnote":"","page_name":" 613 ","page_number":613},
  {"content":"\r\n\r\nواجب و حرام الهى را امتثال نمودى بدان كه اگر تمامى راهها برويت بسته شود معطل نخواهى ماند .\r\nنتيجه اين تلاش طاقت فرسا : هنگامى كه با برداشتن زخمهاى گوناگون از دشمنان در كمين و با جويبارهائى از عرق جبين و با خستگى بسيار از مشكلات و غبار راهى بس طولانى در چروكهاى چهره به بالاى قلّه دانش صعود مىكنى ، هيچ لذتى به اندازهء شيرينى آن لحظه برايت مفهوم نخواهد داشت اينجا است كه نفس عميق و راحت و پاك به پاكى بلنداى قلّه از دل خسته و تن رنجور مىكشى و سكينه بر قلبت مىنشيند و اطمينان قلب ره‌آوردت مىشود و يقين برويت چهره گشود و لبخند مىزند و حقيقت عريان و برهنه در برابر ديدگان جانت مجسم مىشود و خداى كه به كليم اللّه فرمود :  لَنْ تَرانِي  يا موسى ، خود را به تو مىنماياند و تازه عبد خدا مىشوى كه تا به حال عبد هوا بودى و تازه زنجير عبوديت و بندگى حق را به گردن مىنهى كه بندگى و اسارت نيست بلكه عين آزادى است و از آنجا مىتوانى همانند فرشتگان بر جهان محيط شده و به پائين قلّه بنگرى و ببينى كه چگونه كلاب دنيا بر سر جيفهء دنيا به يكديگر چنگ و دندان نشان مىدهند و چگونه گرگهاى اسير در طبيعت يكديگر را پاره پاره مىكنند ، آنجا ديگر خدائى مىشوى ، به نور حق مىنگرى ، به گوش حق مىشنوى به دست حق كوشش مىكنى و مىبينى كه ما اكثر الضجيج و اقل الحجيج و بازهم سير ادامه دارد كه اعلم ممكنات يعنى خاتم انبياء ( صلّى اللّه عليه و آله و سلم ) هم عرضه مىدارد ربّ زدنى علما چرا كه سفر من اللّه الى اللّه پايان‌ناپذير است پس اى پرندهء واقعى هستى اى انسان سه بال علم و ايمان و عمل صالح را بدست آور تا بتوانى جاودانه گردى .\r\n\r\n","description":"","footnote":"","page_name":" 614 ","page_number":614},
  {"content":"\r\n\r\n\r\n( تشبيه دوّم )\r\nمحصل يا غواص بحار علوم :\r\nدانش دريا است ، دريائى بىپايان ، اقيانوس است اقيانوسى بىكرانه كه امواج خروشان آن قلب هر نظاره‌گر عارف را به عشق معشوق به تپيدن وامىدارد ، نسيم روح‌بخش صبحگاه بهاريش بر مردگان يعنى همان خفتگان در بستر جهل بانگ بيدارى مىدهد كه هان اى خفتگان برخيزيد و از هواى حيات‌بخش سحرگاهى استفاده كنيد و از قافله نمانيد ، ماهيان در ژرفاى دريا بسان غواصان ماهرى هستند كه گوئيا دست پرمهر طبيعت ساليان درازى به آنها آموزش شناگرى داده است و زبانحالشان اينست كه اى انسانها شنا كردن را از ما بياموزيد كه هرگز خستگى نداريم ، چه مىگوئيم ؟ ماهيان حيات و تحركشان به آب بستگى دارد بدون آن جامداتى بيش نيستند ، در عمق دريا هر قدمى با نهنگ غول پيكرى مىتوان روبرو شد كه دريا خود جنگل ديگرى است و در آن انواع حيوانات زندگى را سپرى مىكنند و مىآيند و مىروند جانورانى كه نظام ( راحتى در زورمندى ) و ( بيا قوى شو اگر راحت جهان طلبى كه در نظام طبيعت ضعيف پايمال است ) ميانشان حاكم است و آن كه گنده‌تر است ضعيفتر را له‌ولورده مىكند تا خود را يكه‌تاز و حاكم على الاطلاق دريا سازد ، دريا معدن گنجهاى بسيار است كه تنها با رنج فراوان نصيب غواصان مىگردد ، دريا محل صدفهاى گران‌بهائى است كه در عمق جان ماهيان پنهان گشته است و به آسانى نتوان به آن رسيد ، درختان سر بفلك كشيدهء سواحل دريا بسان ديده‌بانانى هستند كه ورود و خروج هر دريا دل و مسافر دريا را نظاره‌گرند ، شبهاى دريا صفاى ديگرى دارد ، ستارگان بلنداى آسمان را\r\n\r\n","description":"","footnote":"","page_name":" 615 ","page_number":615},
  {"content":"\r\n\r\nمىتوان بر آئينه آبهاى زلال دريا مشاهده نمود گوئيا آسمان دو نيمه شده كه آسمانى بر بالاى سر ما و مملو از ستاره و آسمانى در دل انبوه آبهاى دريا ، سبزه‌ها و چمن‌زارهاى اطراف دريا سخن از طراوت و زيبائى طبيعت به لب دارند و بلبلان غزلسراى عشق ، نغمه سراى اين واديند آبشارهاى دامنه كوههاى دريا از ساليانى بس طولانى و با كهنسالى تمام همچنان سر بر آستان دريا مىسايند و خلاصه تمام مناظر دريا براى ناظران زيبا و جالب توجه است .\r\nاينك تو اى دوستدار دانش و اى فيلسوف كه وارد درياى بىپايان علم مىشوى نيك بدان كه بايد ابزار شناگرى و نيروى غواصى در حدّ كافى همراه داشته باشى بدليل اينكه راهى بس طولانى و خطرناك پيش روى تو است و هر اندازه پيش مىروى به همان نسبت راه دريا مخوفتر و عميق‌تر و جانوران دريائى بيشتر مىشوند و تو بايد هر لحظه آمادگى بيشتر در مسير مقابله داشته باشى ، لحظه‌اى غفلت كافى است كه غرق شده يا نصيب امواج طوفانى دريا شده و يا نصيب نهنگ دريا شوى و اثرى از تو نماند آرى آن دريا علم است و كشتى ما بايد ايمان به خدا باشد و ناخداى كشتى بايد وجدان بيدار و بدور از تعصبات باشد و راهنما و رادار آن بايد خرد و انديشه ناب و جوان تو باشد و بدان كه با اين كشتى صد سال بايد در اين دريا سير كنى و على الدوام به استخراج گوهرهاى گرانبها نائل شوى پس راه وسط در پيش گير و از افراط و تفريط بپرهيز اى جويندهء حقيقت مطلق هستى روى سخن با تو است تو كه علم را براى علم نمىآموزى ، تو كه علم را براى شهرت و رياست طلبى و سرمايه دنيا نمىآموزى ، تو كه علم را براى عمل تحصيل مىكنى با تو هستم ، بدرستى حركت كن تا در آن سوى دريا كه به ساحل مىرسى حقيقت لخت و عريان و منتظر خودت را ببينى و او را در آغوش كشى و بر چهرهء نورانىاش بوسه زنى تا شاهد يكتائى حق باشى ، تا باقى دهر شوى كه خود بدنبال فناء است و تا\r\n\r\n","description":"","footnote":"","page_name":" 616 ","page_number":616},
  {"content":"\r\n\r\nبه پيمان الست وفا كنى ، و تا فرشتگان به تو اقتدا و سجده كنند و بالهاى خويش را همانند فرشهاى زرين زير پاى تو بگسترند و تا همان ماهيان دريا كه در صدد بلعيدن تو بودند از خداوند براى تو طلب مغفرت كنند و تا همان وحشيان بيابان كه دندان تيز كرده تا تو را پاره پاره كنند اين بار در برابرت زانوى ادب بر زمين زنند و در اين راه بايد اخلاص پيشه كرد تا صدف حقيقت را كه گمشده هر سالكى است يافت ، تاريخ نشان مىدهد كه آنانى كه بعشق حق قدم در درياها نهاده و هجرت كردند و ساخته و پرداخته شدند و از خامى به پختگى و از آن به سوختن رسيدند كه :\r\n حاصل عمرم سه سخن بيش نيست * خام بدم پخته شدم سوختم \r\nتنها اينها رستگار شدند و چه اندكند اينان امّا هر كدام بسان خورشيدى تابان هستند كه درون تاريك راه گم‌كردگان را روشن مىكنند درود خدا بر آنان روزى كه متولد شدند و روزى كه مىميرند و روزى كه دوباره برانگيخته مىشوند .\r\n\r\n( تشبيه سوم )\r\nدانشمند يا كشاورز قلوب :\r\nيكى از بهترين و رساترين تشبيهات عبارتست از تشبيه معقول به محسوس چون بايد مشبه به عند المخاطب روشنتر باشد تا بيشتر بتواند مشبه را به ما معرفى كند و ما با محسوسات بيشتر مأنوسيم لذا با تشبيه معقول به محسوس مىتوان نتيجه بهترى گرفت در اين تشبيه دانشمند را به يك كشاورز تشبيه نموده‌ايم ، كشاورز صحراهاى وسيع را آباد مىسازد و بيابانهاى لم يزرع و بىآب و علف به مناطق سرسبز و خرم و باغستانهائى متنوع تبديل مىكند و دانشمند سرزمين پهناور درون يعنى قلوب و افئده را آباد مىسازد ، كشاورز\r\n\r\n","description":"","footnote":"","page_name":" 617 ","page_number":617},
  {"content":"\r\n\r\nاحياگر است عالم هم احياگر است ، كشاورز اراضى موات را احياء مىكند و دانشمند دلهاى مرده و تاريك را زنده مىسازد و حيات واقعى مىبخشد ، كشاورز نيازهاى فرد و اجتماعى جوامع انسانى را تأمين مىكند دانشمند همچنين است منتهى كشاورز نيازهاى حيوانى انسانها يعنى خوراك آنها و پوشاكشان را تأمين مىكند و دانشمند نيازهاى انسانى و روحى و معنوى بشر را تأمين مىكند ، كشاورز مىكوشد و عالم هم مىكوشد ولى كشاورز در راه سرزمين طبيعت و دانشمند در مسير سرزمين دل ، كشاورز آبيارى دارد دانشمند هم آبيارى مىكند امّا كشاورز خاك را و عالم مغزهاى خشكيده و روانهاى تشنه را از زلال معرفت سيراب مىكند .\r\nصنايع الهى هم عالمند و هم كشاورز ، سفيران الهى هم عالم و هم زارعند و خود ذات حق هم عالم است و هم زارع كه خود مىگويد :  قَدْ أَحاطَ بِكُلِّ شَيْءٍ عِلْماً  و يا مىفرمايد :  أَ أَنْتُمْ تَزْرَعُونَهُ أَمْ نَحْنُ الزَّارِعُونَ  آنك تو اى دانش‌پژوه كه در لذتبخش‌ترين دوران زندگى يعنى ايام شباب بر بال فرشتگان سوار و در حجرات كوچك تنها و در غربت مىمانى و سختيهاى مادى را تحمل مىكنى تا از تاريكيهاى جهل به روشناى علم برسى ، تا از سختىها به آسانى برسى كه پايان شب سيه سپيد است و تا از مطلوبها به نتيجه برسى وظيفهء سنگين خويش را دريافتى كه بايد اجتماعات بىجان را جان بخشى و افكار ايستا و جامد را پويا و متحرك سازى و قلوب متكبره و قاسيه را به دلهائى خاشع تبديل سازى ، تو يك انقلابى بزرگ هستى و از سياهان زنگى روشندلان جاودانه مىسازى و مدينه فاضله خيالى افلاطونى را به جامعه نمونه واقعى انسانى در سايه اسلام تغيير مىدهى و نعره‌هاى اجتماعات جنگل صفت را به نواها و نغمه‌ها و ترنم‌هاى انسانى الهى تبديل مىكنى و تشريع را مطابق تكوين مىسازى و افعال اختياريه را در مسير افعال جبرى قرار مىدهى و انسان را\r\n\r\n","description":"","footnote":"","page_name":" 618 ","page_number":618},
  {"content":"\r\n\r\nهماهنگ با طبيعت مىكنى كه طبيعت سير تكاملى دارد و انسانهائى را كه بسان كرم پيله با سيم‌هاى خاردار محسوسات و شهوات خود را حصار در حصار كرده‌اند و يا همانند كبك سر در زير برفها نموده‌اند و جائى را نمىبينند از اين اسارتها و زنجيرها رها مىسازى و به آنها شيوه راه رفتن مىآموزى كه تو يك مادرى و بايد دست كودكان جهل را بگيرى و پا به پا آنها را ببرى تا شيوه راه رفتن آموزى تو بايد همانند كبوترى باشى كه به فرزندانش شيوه پرواز مىآموزد و به انسانها طريقه پرواز بياموزى تا خود بتواند دوشادوش تو كه نه پشت سر تو به آن سوى هستى پرواز كنند آنجا كه هستى مطلق و عشق و نور و قدرت و علم و حيات و اراده سراسر آن عالم را پر كرده يعنى عالم ربوبى جلّ شأنه آهاى دانشمند و عارف و سالك الى اللّه قدرى درنگ كن و خود تنها بسوى بىسو نرو كه قافله بشريت را نيز با خود بكشان ، مگر نه اينست كه اينان همنوع تو هستند و مگر نه اينست كه تو در برابر همنوعان خود وظيفه دارى و مگر نه اينست كه عالم بايد وقف جامعه باشد و مگر نخ اينست كه اعلم العلماء و معلم الانبياء بعد از پيامبر اكرم ( صلّى اللّه عليه و آله و سلم ) يعنى سيد اوصياء على ( عليه السلام ) در خطبه شقشقيه مىفرمايد : فو الذي خلق الحبة و برء النسمة لو لا حضور الحاضر و قيام الحجة بوجود الناصر و ما اخذ اللّه على العلماء ان لا يغار و على كظة ظالم و لا سغب مظلوم لا لقيت حبلها على غاربها و لسقيت آخرها بكأس اولها . . .\r\nدر اينجا است كه مسئوليت دانشمند تجلى مىكند كه بايد همانند شمعى بسوزد و آب شود و جامعه را روشن كند بايد سختىها كشيده و خون دلها بخورد تا قافله بشرى را در امواج متلاطم درياى زندگى ناخدائى كرده و به ساحل نجات رهنمون گردد كه اين وظيفه انبياء است و عالم وارث پيامبران است و وارث خلف بايد از سلف صالح پيروى كند ، ما بايد از كشاورز بياموزيم\r\n\r\n","description":"","footnote":"","page_name":" 619 ","page_number":619},
  {"content":"\r\n\r\nكه چگونه زمين را شيار مىكند آن هم نه يك بار كه چندين نوبت و هر كدام در فصل معين و درگاه خود بذر افشانى نموده و دوباره زمين را شخم مىزند تا محصول ارزنده تحصيل نمايد و در تمام اين مدت على الدوام مواظبت دارد و مربّى زرع است ، علف‌هاى هرزه را ريشه كن ساختن ، آفات زراعى را دفع نمودن ، به موقع خود مزرعه را آبيارى كردن و جلو تعدى ديگران را گرفتن و خلاصه حيات و جوانى و ميانسال خود را وقف استعمار و آبادى ارض نمودن كار همه سالهء او است و تو اى دانش دوست بايد اين گونه باشى ، شهپر سيمرغ بلند آشيان دانشت بايد تمامى جوامع بشرى را زير پر گيرد و مانع شود از اينكه كركسان گوشتخوار و خفاشان دشمن نور و روبهان مكّار و عقابان تيز چنگ و مارهاى خوش خط و خال بتوانند هر كدام به سهم خود جامعه را متفرق و گرفتار سازند و چنين عالمى منحصرا از خدا خشيت دارد كه  إِنَّما يَخْشَى اللَّهَ مِنْ عِبادِهِ الْعُلَماءُ  و چنين دانشمندى بلند مرتبه مىشود كه  يَرْفَعِ اللَّهُ الَّذِينَ آمَنُوا مِنْكُمْ وَ الَّذِينَ أُوتُوا الْعِلْمَ دَرَجاتٍ  .\r\nاز آنان مباش كه هر چه بر دانش آنها افزوده مىشود و عمر علمى آنها طولانىتر مىگردد بيشتر در خود فرو مىروند و مىميرند و بسان آب انبوهى كه در وسط گودال مانده و گنديده مىشود كه جهنم نيز از آنها متنفر است و جهنميان گويند : خدايا اين كيست كه جهنم را متعفن ساخته ؟ خطاب مىرسد كه بوى تعفن عالم بىعمل است و از آنان مباش كه هر چه بر علمشان افزوده مىشود از خدا دور تر مىشوند كه من ازداد علما و لم يزدد هدى لم يزدد من اللّه الّا بعدا و از آنان مباش كه اذا فسد العالم فسد العالم .\r\n هر چه بگندد نمكش مىزنند * واى به روزى كه بگندد نمك \r\n\r\n","description":"","footnote":"","page_name":" 620 ","page_number":620},
  {"content":"\r\n\r\n\r\n( تشبيه چهارم )\r\nالعالم بلا عمل كالشجر بلا ثمر :\r\nمقدمه : جهان خارج و صحنهء عمل ، ميدان بزرگ آزمايشى است كه در آن ذهنيات و اندوخته‌هاى علمى به مرحلهء عينيات راه مىيابند ، قوه‌ها به فعليت مىرسند ، اسرار نهانى عيان مىگردد و ايده‌آليستها رآليست مىگردند ، و سفسطه‌ها به فلسفه تبديل مىشود با اينكه داناى سرّ و علن و آفريدگار آشكار و نهان به خوبى آگاه است كه در عمق جان هر موجودى چه‌ها هست ولى سنت الهى بر اين جارى شده كه گفتارها با كردارها و قول با عمل و ذهن با خارج همگام شوند تا از اين راه طلا از مطلا ، مدّعى از اهل عمل ، مؤمن از منافق ، و محسن از مسيء شناخته شوند تا بشريت با شناخت حق از باطل بتواند راه صحيح را برگزيده و در مسير تكامل پيش بتازد با حفظ اين مقدمه مىرويم سراغ تشبيه فوق .\r\nهر كدام از ماها كما بيش درختانى را از انواع مختلف مشاهده نموده و در اطراف آنها به انديشه پرداخته‌ايم يك طرف درختان پرثمرى را مىبينيم كه از كثرت ميوه‌ها سر ادب در برابر زمين و خاك كه ريشه درخت است فرود آورده‌اند تا خاكى شوند و بدانند كه از خاكند و به خاك بر مىگردند و هر موجودى زنده‌اى به فرا خور حال خويش از اين ميوه‌جات بهره مىبرد اعم از حشرات ، حيوانات ، پرندگان و انسانها و در طرف ديگر درختانى را مشاهده مىكنيم كه سر به فلك كشيده و گويا تنها به خود رسيده و همه چيز را براى خود خواسته‌اند و گاه گنجشكى بر شاخهء آن لانه كرده و يا كرمانى در تنه آن مىلولند و يا كلاغانى بر بالاى آن نشسته و دمى غار غار كرده و بدنبال آمدن\r\n\r\n","description":"","footnote":"","page_name":" 621 ","page_number":621},
  {"content":"\r\n\r\nبرف هستند و . . .\r\nاينك دانشمند با عمل همانند درختان با ثمر است كه در تمام فصول ميوه مىدهد و راهيان راه كمال را سيراب مىسازد و على الدوام تواضع را پيشه خود ساخته چرا كه او نيك مىداند كه تكبر و جباريت و قهاريت جز در شأن اللّه در حق هيچ مخلوقى روا نيست ولى دانشمند بىعمل بسان درخت بىثمر است ، چه بسيارند انسانهائى كه در زير سايهء قلم و بيان دانشمند بىعمل ره سعادت يافته و رفتند و به سر منزل مقصود رسيدند ولى در قيامت اين عالم را مىبينند كه چگونه در صف منافقين قرار گرفته و شعله‌هاى جهنم او را مىسوزاند و همو است كه به زبان در جهنم آويزان است و ما در هر عصر نمونه‌هاى عالم بىعمل را سراغ داريم كه در اثر عدم تزكيه چه مفاسدى را به بار آوردند ، آرى علم تنها در اسلام ارزش نيست ، كمال علم به عمل است و كمال عمل به علم .\r\nمگر بلغم باعورا دانشمند بزرگى نبود كه هزاران عالم در پاى درس او مىنشستند ولى عاقبت چه شد كه با موسى بن عمران در افتاد و مطرود گرديد ؟ .\r\nمگر در تاريخ نمىخوانيم كه حكومت جور بنى اميه ششصد و بيست نفر دانشمند را استخدام نموده براى توجيه جنايات آنها ؟ آيا اين نمونه كوچكى است ؟ علم و خودفروشى ؟ عجبا چقدر ارزش علم پائين مىآيد ؟ مگر در تاريخ نمىخوانيم كه هيتلر آلمانى 50 نفر فيلسوف را استخدام كرده بود كه جنايات جنگى او را توجيه نمايند ؟ حكيم و توجيه‌گر جنايات ! فيلسوف و در خدمت استكبار بودن ! ! .\r\nآرى اى عزيز هم اينك كه طلبه يا دانشجو گمنامى هستى خويشتن را درياب و تزكيه كن كه فردا دير است .\r\nبار الها ما را عالمانى عامل قرار ده و عاقبت امور ما را به خير و سعادت ختم فرماى . ( آمين يا رب العالمين ) . پايان .\r\n\r\n","description":"","footnote":"","page_name":" 622 ","page_number":622},
  {"content":"\r\n . \r\n","description":"","footnote":"","page_name":" 623 ","page_number":623},
  {"content":"\r\n . \r\n","description":"","footnote":"","page_name":" 624 ","page_number":624},
  {"content":"\r\n . \r\n","description":"","footnote":"","page_name":" 625 ","page_number":625},
  {"content":"\r\n . \r\n","description":"","footnote":"","page_name":" 626 ","page_number":626},
  {"content":"\r\n . \r\n","description":"","footnote":"","page_name":" 627 ","page_number":627},
  {"content":"\r\n . \r\n\r\n","description":"","footnote":"","page_name":" 628 ","page_number":628}
  ]