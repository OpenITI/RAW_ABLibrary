[
  {"content":"\r\n\r\nتاريخ و فرهنگ ايران\r\nدر دوران انتقال از عصر ساسانى به عصر اسلامى\r\n( پيوست ها )\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nتاريخ و فرهنگ ايران\r\nدر دوران انتقال از عصر ساسانى به عصر اسلامى\r\nپيوست ها\r\nدكتر محمد محمدى ملايرى\r\nتهران\r\nانتشارات توس\r\n1379\r\n\r\n","description":"","footnote":"","page_name":" 1 ","page_number":3},
  {"content":"\r\n\r\nمحمدى ، محمد ، 1290 -\r\nتاريخ و فرهنگ ايران در دوران انتقال از عصر ساسانى به عصر اسلامى / نوشته محمد محمدى ملايرى . - تهران : توس ، 13 -\r\n5 ج . - ( انتشارات توس ؛ 528 ، 454 ، 544 )\r\nISBN - 150000 ريال : ( ج . 1 ) ISBN 964 - 315 - 453 - x\r\n( ج . 2 ) 964 - 315 - 454 - x\r\nفهرستنويسى بر اساس اطلاعات فيپا .\r\nفهرستنويسى بر اساس جلد دوم ، 1375 .\r\nص . ع . به انگليسى : M . Mohammadi Malayeri .\r\nIranian History , Clvllization . . . . . .\r\nكتابنامه .\r\nمندرجات : ج . 1 . - - ج . 2 . بخش اول و دوم . دل ايرانشهر .\r\nج 1 ( چاپ دوم : 1378 ) 7 - 527 - 315 - 964 ISBN\r\nج . 2 : ISBN 964 - 315 - 543 - 9\r\n1 . ايران - - تمدن - - پيش از اسلام . الف . عنوان .\r\n2 ت 3 م / 142 DSR\r\n01 / 955\r\nكتابخانه ملى ايران 2120 - 76 م\r\nتاريخ و فرهنگ ايران در دوران انتقال از عصر ساسانى به عصر اسلامى ( پيوست ها )\r\nدكتر محمد محمدى ملايرى\r\nچاپ نخست نوروز 1379\r\nتيراژ : 5500 نسخه\r\nحروف نگار و صفحه آرا : پروين صدقيان\r\nچاپ و صحافى : شركت سهامى چاپ افست\r\nناشر : انتشارات توس . تهران . خيابان دانشگاه ، شماره 1 . تلفن : 6461007\r\nدورنگار : 6498740 . پست الكترونيك : E - mail : tus @ safineh . net\r\nشابك 454 X - 453 - 315 - 964\r\nISBN 964 - 315 - 453 - X 454\r\n\r\n","description":"","footnote":"","page_name":" 2 ","page_number":4},
  {"content":"\r\n\r\n\r\nجلد ششم\r\n\r\nفهرست\r\nعنوان صفحه فصل‌نامهء الدراسات الادبية 5\r\nهدف ما 7\r\nيك سال گذشت 11\r\nدر آستانهء سال سوم ما و خوانندگان ارجمند 13\r\nدر آغاز پنجمين سال 21\r\nآغاز هفتمين سال و راهى كه اين مجله پيموده 25\r\nسال نهم الدراسات الادبية 33\r\nجست‌وجوى كلمات فارسى در زبان عربى شرحى دربارهء كلمهء « اشتيام » 37\r\nمسايل امروز زبان‌هاى فارسى و عربى در پرتو كتاب سيبويه 63\r\nآيين‌هاى نوروز در پيچ و خم‌هاى تاريخ 91\r\nنقل ديوان عراق از فارسى به عربى 107\r\nچگونگى انتقال زبان فارسى از عصر ساسانى به دوران بعد از اسلام 121\r\nنگاهى به دربار ساسانى از خلال مآخذ اسلامى 133\r\n\r\n","description":"","footnote":"","page_name":" 3 ","page_number":5},
  {"content":"\r\n\r\nسه واژهء فارسى در فتوح البلدان 179\r\nسه واژهء فارسى در فتوح البلدان بلاذرى ( توارد پس از هشتاد و چهار سال ) 189\r\nدربارهء جست‌وجوى كلمات فارسى در زبان عربى 197\r\nاز منابع تحقيق دربارهء ادبيات ساسانى 221\r\nچند مورد كه در زبان عربى كلمهء فارسى و در زبان فارسى كلمهء عربى به كار مىرود 245\r\nسير انديشه و علم در جهان اسلام تا زمان ابو ريحان و پس از او 267\r\nگفت‌وگو دربارهء زبان و ادبيات فارسى در تلويزيون لبنان 289\r\nدربارهء شيوهء رسم الخط فارسى 299\r\nزرتشت و اصول دين زرتشتى 307\r\nيزيدىها و كيش و آيين آن‌ها 331\r\nچند نكته دربارهء دگرگونىهاى كلمات فارسى در زبان عربى 363\r\nنويسندگان اصلاح‌طلب و داستان خط و زبان عربى 397\r\nيادداشت‌هايى دربارهء فارسى از نظر رابطهء آن با زبان عربى 413\r\nگفت‌وگويى با همكاران ارجمند و دانشجويان عزيز 427\r\nسرگذشت هرمزان و شرح نخستين آشنايى اعراب مسلمان با نظام ديوانى ايران 435\r\nنمايهء نام‌هاى فارسى 461\r\n\r\n","description":"","footnote":"","page_name":" 4 ","page_number":6},
  {"content":"\r\n\r\n\r\nفصل‌نامهء الدراسات الادبية\r\nدر بخش مطالعات مشترك فارسى - عربى كه به زبان و ادبيّات قديم بازمىگشت چون به نظر مىرسيد كه پيشرفت مطالعات در اين زمينه و آشنايى صاحب‌نظران با اين گونه مسايل به آن حد رسيده كه اين موضوع به عنوان موضوعى مستقل براى مطالعه و تحقيق مطرح شود ، و جاى شايستهء خود را در فرهنگ هردو زبان بازيابد ، و وسيلهء مستقلى هم براى نشر مباحث خاص به خود در اختيار داشته باشد ، به‌همين سبب از نخستين گام‌هايى كه در آن كرسى براى استحكام مبانى تحقيق در اين زمينه برداشته شد تأسيس مجلّه‌اى تحقيقى و دانشگاهى به نام « الدراسات الادبية » بود . و براى آن‌كه آن مجلّه وسيله‌اى مشترك براى نشر آراى صاحب‌نظران هردو زبان باشد ، چنين نهاده شد كه مقالات آن برحسب اقتضا و تناسب به يكى از دو زبان فارسى يا عربى و در مواردى هم به هردو زبان انتشار يابد .\r\nاين كار را گذشته از اين هدف ، ضرورت ديگرى هم ايجاب مىكرد و آن اين بود كه هر نظريهء علمى يا هرحرف ناگفته‌اى تا وقتى در نشريات معتبرى كه مورد مراجعهء اهل علم و اطّلاع باشد منتشر نگردد ، و در معرض ديد و مطالعهء صاحب‌نظران قرار نگيرد ، و به محك نقد و بررسى ناقدان نكته‌سنج نرسد ، نه ارزش و اعتبار آن چنان كه بايد شناخته مىشود و نه زمينه‌اى براى رشد و پيشرفت خواهد يافت . و از آنجا كه در بررسىهاى مشترك فارسى - عربى كه هنوز مراحل اوّليّهء خود را مىپيمود نه حرف ناگفته كم بود و نه نظريه‌هاى تازه ،\r\n\r\n","description":"","footnote":"","page_name":" 5 ","page_number":7},
  {"content":"\r\n\r\nازاين‌رو ضرورت چنين نشريه‌اى براى نقد و بررسى آن‌ها به خوبى احساس مىشد . و آن‌چه ضرورت آن را بيشتر مىنمود اين بود كه تا آن تاريخ چنان نشريه‌اى با چنان هدفى مشخّص و محدود بوجود نيامده بود ، و مباحثى هم از آن نوع كه در آن نشريه به چاپ مىرسيد در نشريه‌هاى ديگر ادبى و تحقيقى ، چه فارسى و چه عربى ، كمتر به چشم مىخورد .\r\nبراى آن مجلّه هدفى محدود و مشخّص تعيين شده بود ، و براى اين‌كه همچنان در محدودهء هدف خود باقى بماند آن هدف پيوسته بر روى جلد و زير نام آن بدين‌گونه به عربى و فارسى تكرار مىشد :\r\n« مجلّة فصليّة فى الثقافتين العربية و الفارسية و تفاعلهما »\r\n« مجلّه‌اى فصلى در دو فرهنگ ايرانى و عربى و تأثير آن‌ها در يكديگر » و در طى نه سالى كه بىوقفه انتشار يافت همچنان به اين هدف پاىبند ماند .\r\nانتشار آن مجلّه باعث گرديد تا به تدريج بر علاقه‌مندان به آن مباحث افزوده شود ، و استادان و محقّقان بيشترى از دانشگاه‌ها و مراكز علمى مختلف به بحث و بررسى در زمينه‌هاى مشترك و نشر آن‌ها در آن مجلّه راغب شوند ، و سال به سال استقبال بيشترى از آن به عمل آيد و قلمرو مباحث آن گسترده‌تر گردد ، آن‌چنان‌كه دورهء نه سالهء آن كه جمعا در بيش از 3500 صفحه انتشار يافت ، هم نمودارى از پيشرفت كمّى و كيفى آن مباحث و هم مجموعهء نسبتا جامعى از مطالعات مشترك فارسى - عربى گرديد . و آنچه به اجمال دربارهء آن مىتوان گفت اين است كه آن مجلّه تحقيقات مربوط به پيوستگىهاى فرهنگى فارسى و عربى و از خلال آن‌ها تحقيقات مربوط به تاريخ و فرهنگ ايران را در همان دوران پيوستگى چندين گام به جلو برد و بسيارى از مسايل ناشناخته يا فراموش شدهء تاريخ آن دوران را از محاق جهل و فراموشى به دايرهء بحث و بررسى كشاند .\r\n\r\n","description":"","footnote":"","page_name":" 6 ","page_number":8},
  {"content":"\r\n\r\n\r\nهدف ما\r\nدر گذشته‌هاى دور ، يعنى در آن هنگام كه شرق اسلامى از مراكز دانش و فرهنگ جهان به شمار مىرفت ، پيوستگى معنوى ملت‌هاى فارسى زبان و عربى زبان و ارتباط بين دو فرهنگ ايرانى و عربى هم به اندازه‌اى بود كه كمتر نويسنده و دانشمند و فيلسوف بزرگى از افق شرق طالع مىشد كه از سرچشمه‌هاى اين‌دو فرهنگ سيراب نشده و از گنجينه‌هاى علمى و ادبى هردو زبان سرمايه نيندوخته باشد . ولى با سپرى شدن آن دوران به همان نسبت كه ستارهء علم و معرفت در اين نقطه از جهان روى به افول نهاد ، پيوند اين‌دو فرهنگ نيز به تدريج سستى گرفت ، و آشنايى اين ملت‌ها از اوضاع و احوال يك‌ديگر نيز رفته رفته كمتر شد ، تا اين اواخر كه آن روابط معنوى ديرين به درجه‌اى از ضعف رسيد كه اگر همين مردمى كه در گذشته داراى چنان پيوندهاى استوار بوده‌اند مىخواستند از حال و وضع يك‌ديگر خبرى كسب كنند ، ناچار مىبايستى به آنچه ديگران دربارهء آن‌ها نوشته‌اند مراجعه نمايند ، و همسايگان نزديك خود را از دريچهء چشم بيگانگان دور به بينند ؛ و معلوم است اطلاعاتى كه تنها از چنين راه‌هايى به دست آيد اگر هم خلاف حقيقت يا دور از واقع نباشد راهنماى صديقى هم نمىتواند بود ، و در هرحال براى معرفى دوستان ديرين به يكديگر كافى نيست .\r\nدر عصر حاضر كه با پيدايش مؤسسات علمى و دانشگاه‌هاى متعدد در كشورهاى شرقى گام‌هاى بلندى در راه توسعهء فرهنگ برداشته شده ، البته اوضاع با گذشته فرق زياد كرده است . امروز در دانشگاه‌هاى اين كشورها براى شناختن\r\n\r\n","description":"","footnote":"","page_name":" 7 ","page_number":9},
  {"content":"\r\n\r\nملتهاى همسايه و تحولات اجتماعى آن‌ها از راه مطالعه و تحقيق در زبان و ادبيات و فرهنگ آنان اهتمام بيشترى مىشود ؛ هم‌اكنون در دانشگاه تهران توسعهء دروس عربى و تكميل آنچه از سابق وجود داشته و ايجاد رشته‌هاى جديد براى تدريس ادبيات معاصر و تحقيق در وضع دانشگاه‌هاى كشورهاى عربى در عصر حاضر مورد توجه مخصوص است ، همانطور كه در كشورهاى عربى هم بتدريج تدريس زبان و ادبيات فارسى بر پايه‌هاى استوارترى گذاشته مىشود ، و بدون شك در آينده توسعهء بيشترى خواهد يافت .\r\nهرچند روابط علمى و ادبى بين مؤسسات فرهنگى و دانشمندان و نويسندگان اين كشورها هنوز بدانسان كه شايستهء ملت‌هايى باشد كه قرن‌ها تاريخ و فرهنگ مشترك داشته‌اند نيست ، ولى عشق و علاقه‌اى كه در افراد تحصيل‌كردهء اين‌دو ملت براى آشنا شدن با طرز فكر و تحولات علمى و ادبى و هدفهاى اجتماعى و خلاصه شناختن يكديگر وجود دارد ، آيندهء بهترى را نويد مىدهد . من خود بارها شاهد اين عشق و علاقه بوده‌ام ، چه هنگامىكه در دانشگاه تهران مورد سؤال‌هاى متعدد دانشجويان و همكاران دانشگاهى خود دربارهء امور مختلف فرهنگى و اجتماعى كشورهاى عربى قرار مىگرفتم ، يا هنگامىكه در دانشگاه لبنان و ديكر كشورهاى عربى به پرسش‌هاى دانشجويان و استادان عرب دربارهء ايران و زبان و ادبيات فارسى و تحولات آن پاسخ مىگفتم . در طى همين گفت‌وگوها بود كه متوجه شدم ما در گذشته در امر شناختن و شناساندن خود و همسايگان خود چقدر كوتاهى كرده‌ايم و براى جبران غفلت‌هاى گذشته در آينده چه وظايف سنگينى برعهده داريم ، و هم در طى همين گفتگوها بود كه ضرورت وجود چنين نشريه‌اى را دريافتم ؛ و اينك موجب كمال خوشوقى است كه در كرسى زبان و ادبيات فارسى دانشگاه لبنان توفيق اين خدمت نصيب شده است .\r\nنظر اين است كه اين نامه وسيله‌اى باشد كه هم ايرانيان را با تحولات علمى و ادبى و اجتماعى اعراب و هم خوانندگان عربى زبان را با آثار فرهنگى و\r\n\r\n","description":"","footnote":"","page_name":" 8 ","page_number":10},
  {"content":"\r\n\r\nگنجينه‌هاى ادبى فارسى و تحولات اجتماعى ايران در عصر حاضر آشنا كند ؛ از اين جهت ، هم به زبان فارسى و هم به زبان عربى در آن مقالاتى خواهد بود .\r\nنوشته‌هاى فارسى آن شامل مطالبى دربارهء زبان و ادبيات و تاريخ و ساير امورى است كه براى معرفى صحيح ملت‌هاى عربى زبان در عصر حاضر به خوانندگان فارسى زبان سودمند است ، و مقالات عربى آن دربارهء امورى است كه براى معرفى فرهنگ ايران به خوانندگان عربى زبان ضرورت دارد .\r\nدربارهء نفوذ هريك از دو فرهنگ ايرانى و عربى در يكديگر و تحولاتى كه در اثر آن در ادبيات هريك از دو زبان رويداده ، و تحقيقاتى كه در اين موضوعات به عمل آمده است ، نيز مقالاتى درج خواهد شد . چنان‌كه مىدانيم در دوره‌هاى گذشته ، خصوصا در عصر عباسى ، عدهء زيادى از كتاب‌هاى تاريخى و ادبى و علمى ايران از زبان پهلوى به عربى ترجمه گرديد ، و چه در آن عصر و چه پس از آن ، بسيارى از دانشمندان ايران ، زبان عربى را از آن جهت كه دامنهء انتشار آن وسيعتر بود براى تأليفات خود انتخاب نمودند ، و اين امر سبب شد كه بين دو فرهنگ ايرانى و عربى جهات مشتركهء بىشمارى به وجود آيد كه بدون‌شك بحث و تحقيق در آن‌ها از نظر استقصاء در ادبيات عرب و ايران هردو داراى اهميت و فوايد بسيار است ؛ و شايد بهتر مىبود كه اين‌گونه مباحث را به واسطهء فايدهء دوطرفهء آن‌ها به هردو زبان فارسى و عربى منتشر سازيم ؛ ولى در حال حاضر تنگى مجال و محدود بودن وسايل به ما اجازه نمىدهد كه هرمقاله‌اى را جز به يك زبان به چاپ برسانيم ؛ ليكن براى اين‌كه همهء خوانندگان ، چه فارسى زبان و چه عربى زبان ، از همهء مطالب اين نامه - اگرچه به‌طور اجمال هم شده - مطلع گردند ، سعى خواهد شد كه قبل از هرمقاله خلاصهء آن به زبان ديگر نيز نوشته شود .\r\nبراى معرفى كتب و تأليفات مهمّى كه در هريك از زبان‌هاى عربى و فارسى وجود دارد يا به وجود مىآيد و از لحاظ ادبيات هردو زبان داراى اهميت و قابل استفاده است ، و هم‌چنين براى ايجاد روابط بين ارباب علم و ادب\r\n\r\n","description":"","footnote":"","page_name":" 9 ","page_number":11},
  {"content":"\r\n\r\nكه به بحث و تحقيق دربارهء مسايل مشتركهء علمى و ادبى و تاريخى اشتغال دارند نيز صفحاتى از اين نشريه اختصاص داده شده است .\r\nاين‌ها و جز اين‌ها ، هرچه كه در ايجاد هم‌كارى علمى و ادبى سودمند و مؤثر باشد ، همه از جملهء مسايلى است كه در اين نامه مورد اهتمام و توجه مخصوص خواهد بود ، و كوشش خواهد شد كه اين نامه چون پلى باشد كه دو فرهنگ ايرانى و عربى را به هم بپيوندد ، و براى دانشجويان ادب‌دوست و ادباى حقيقت‌جو و استادان و محققين هردو زبان پيك امينى گردد كه آن‌ها را از نتيجهء كار و كوشش و ثمرهء هوش و قريحهء يكديگر مطلع سازد ، تا آنان نيز چنان‌كه درخور علما و دانشمندان است پايه‌هاى تازه‌اى براى همكارىهاى علمى آينده بگذارند .\r\nبيروت ، ارديبهشت 1338\r\n\r\n","description":"","footnote":"","page_name":" 10 ","page_number":12},
  {"content":"\r\n\r\n\r\nيكسال گذشت\r\nبا اين شماره مجلهء « الدراسات الأدبية » نخستين سال عمر خود را به پايان مىرساند . در آغاز سال اين مجله با مشكلات زيادى روبه‌رو بود و راه ناهموار و دشوارى در پيش داشت ؛ ولى اكنون كه يك سال از عمر آن مىگذرد بسيارى از مشكلات را پشت‌سر گذاشته ، راه خود را همواره كرده و آيندهء روشن‌ترى در پيش دارد .\r\nما مىخواستيم كه اين مجله جايى را كه در ادبيات فارسى و عربى هردو خالى مىنمود پر كند و در كشورهاى عربى معرّف فرهنگ و ادبيات ايران و براى فارسىزبانان راهنمايى از تحولات فرهنگى عرب باشد . ما معتقد بوده و هستيم كه اين مجله مىتواند در اين زمينه خدمتى انجام دهد كه اگر زياد بزرگ نباشد خيلى هم ناچيز نخواهد بود .\r\nدر طى اين يك سال گذشته نامه‌هاى بسيارى از خوانندگان ارجمند و فضلاى عالى مقام و چند تن از خاورشناسان دانشمند به ما رسيده كه بعضى يادآورىهاى سودمند نموده و برخى نظريات حكيمانه‌اى ابراز داشته و همگى ، ما را در اين عقيده تأييد كرده‌اند و خدمتى را كه اين مجله برعهده گرفته است به نظر بزرگى نگريسته‌اند .\r\nهم‌چنين نوشتيم كوشش خواهد شد كه اين نامه « براى دانشجويان ادب دوست و ادباى حقيقت‌جو و استادان و محققين هردو زبان پيك امينى گردد كه آن‌ها را از نتيجهء كار و كوشش و ثمرهء هوش و قريحهء يكديگر مطلع سازد تا آنان\r\n\r\n","description":"","footnote":"","page_name":" 11 ","page_number":13},
  {"content":"\r\n\r\nنيز چنان‌كه درخور علما و دانشمندان است پايه‌هاى تازه‌اى براى همكارى علمى آينده بگذارند » . جاى بسى خوشنودى است كه اين مجله از آغاز انتشار مورد توجه و اهتمام فضلا و استادانى كه هريك در فن خود از علماى طراز اول بشمار مىروند گرديد ، و آنان اين نامه را چون مركزى براى تبادل افكار و مرجعى براى نشر تحقيقات و مطالعات خويش برگزيدند و با نوشته‌هاى پرمغز خود صفحات آن را زينت دادند و سرمشقى بسيار عالى در اختيار نويسندگان جوان گذاشتند .\r\nاينك كه سال اول به پايان مىرسد وظيفهء خود مىدانيم به همهء دانشمندان عالىقدر كه يك سال با ما در اين مجله هم‌كارى كردند يا با نامه‌هاى سودمند و دل‌پذير خود ما را نيرو بخشيدند ، و از تمام مجله‌ها و روزنامه‌هاى عربى و فارسى كه بر اين مجله تفريظ نوشته نقايص آن را ناديده گرفته و محاسن ناچيز آن را چيزى شمرده‌اند ، و هم‌چنين از فضلايى كه در راديو بيروت و تهران يا برخى از كشورهاى ديگر دربارهء اين مجله گفتارهاى محبت‌آميز ايراد كرده‌اند مراتب شكر و سپاس خود را تقديم داريم ، و از خداوند متعال مسئلت مىكنيم كه در آينده نيز اين مجله را در وظيفه‌اى كه بر عهده گرفته است موفق و دوستان صاحب‌نظر آن را هم در پشتيبانى و تأييد آن مؤيد بدارد . ما نيز به نوبهء خود سعى خواهيم كرد كه هرسال قدمى فراتر نهيم و تا آنجا كه ممكن باشد اين مجله را جامع‌تر و سودمندتر سازيم .\r\nبيروت ، اسفند 1338\r\n\r\n","description":"","footnote":"","page_name":" 12 ","page_number":14},
  {"content":"\r\n\r\n\r\nدر آستانهء سال سوّم ما و خوانندگان ارجمند\r\nمجلهء « الدراسات الادبية » سال سوم خود را با جشن نوروز سال 1340 خورشيدى آغاز مىكند ، و بدين‌مناسبت در آغاز سالگرد خود اين عيد تاريخى كهن را هم كه روزگارى بس دراز يكى از عوامل مهم پيوستگى بين مردم خاور زمين و مخصوصا ملت‌هاى فارسىزبان و عربى زبان بوده است به خوانندگان ارجمند خود تبريك مىگويد .\r\nبراى مجله‌اى كه هدفى معلوم و مشخّص دارد پايان يك سال و آغاز سال نو فرصتى است كه مىتواند در آن اندكى به گذشته برگردد ، گام‌هايى را كه برداشته بسنجد ، راه‌هاى رفته يا نارفته را اندازه بگيرد ، و در پرتو نظريه‌هاى مختلف يا راهنمايىهايى كه از طرف خوانندگان صاحب‌نظر آن شده است راه و روش آيندهء خود را روشن و مشخص سازد . و ما خوشوقتيم كه اكنون چنين فرصتى بدست آمده تا به اتفاق همهء خوانندگان ارجمند خود براى همين منظور برخى از نظريه‌هاى استادان و متخصصين فن را كه حاوى نكاتى دربارهء هدف يا موضوعات و مطالب يا سبك انشاء و يا تأثير اين مجله بوده است مورد بررسى قرار دهيم و بدين‌ترتيب كار گذشتهء خود را به داورى بگذاريم . و چون در اين‌جا مجال آن نيست كه همهء آنچه را در اين‌باره گفته يا نوشته شده است بياوريم ناچار به چند نمونه از آن اكتفا مىكنيم .\r\nما هميشه مايل بوده و هستيم كه بدانيم برخورد خوانندگان اين مجله كه\r\n\r\n","description":"","footnote":"","page_name":" 13 ","page_number":15},
  {"content":"\r\n\r\nبيشتر آن‌ها از برگزيدهء اديبان و استادان هردو زبان يا از خاورشناسان عالىقدر هستند با آن چگونه بوده است ، چه چيزها را در آن پسنديده و چه چيزها را بر آن خرده گرفته‌اند ؛ مىخواستيم و مىخواهيم بدانيم گام‌هايى كه تاكنون در اين راه برداشته‌ايم تا چه اندازه ثمربخش بوده و براى افزودن نتايجى كه از آن انتظار مىرود چه گام‌هاى ديگرى مىتوان برداشت . از حق نبايد گذشت كه خوانندگان دانشمند اين مجله هم از آغاز انتشار آن تاكنون كه سال سوم خود را شروع مىكند پيوسته و در همه‌حال با اين مجله هم‌كارى بسيار مؤثر نموده و با داورى هاى خردمندانهء خود دربارهء مندرجات آن ، آن را در راهى كه پيش گرفته است راهنمايى كرده‌اند .\r\nدر گفتار مفصلى كه پس از انتشار اين مجله به وسيلهء يكى از فضلاى دانشگاهى درباره آن در راديو بيروت ايراد گرديد ، پس از تحليل مواد و موضوعات و شرح فوايدى كه از انتشار آن انتظار مىرود دربارهء اهميت آن چنين گفته شد : « مجلهء الدراسات الادبية از دو جهت داراى اهميت و فوايد بسيار مىباشد ، يكى از نظر معرفى مهم‌ترين آثار علمى و فرهنگى زبان عربى به فارسىزبانان و آشنا ساختن آنان با علما و نويسندگان و مؤسسات علمى و فعاليت‌هاى فرهنگى در كشورهاى عربى ، و ديگر از نظر آشنا ساختن خوانندگان عربى زبان با آثار ذوق و فكر دانشمندان ايرانى و گنجينه‌هاى فرهنگ و ادبيات فارسى ، چه آن‌كه در نتيجهء تمدن چندين هزار ساله بوجود آمده يا در فرهنگ كنونى ايران وجود دارد » . گويندهء فاضل بحث مفصل خود را بدين‌گونه پايان داد :\r\n« بدين‌ترتيب شنوندگان ارجمند توجه خواهند نمود كه اولياى كرسى زبان و ادبيات فارسى دانشگاه لبنان با فعاليت‌هاى علمى و باارزش خود و با ايجاد وسايل لازم براى روابط بين دو فرهنگ و ايجاد آشنايى بين علما و دانشمندان هردو زبان چه خدمت بزرگى به علم و ادب و مخصوصا به دو فرهنگ ايرانى و عربى انجام مىدهند و اين كارى است كه موجب هرگونه سپاس و تقدير مىباشد » .\r\n( نقل از سخنرانى راديو بيروت به تاريخ 20 ژوين 1959 ساعت 5 بعد از ظهر در بخش دانشگاه )\r\n\r\n","description":"","footnote":"","page_name":" 14 ","page_number":16},
  {"content":"\r\n\r\nدربارهء روش تحقيقى و سطح علمى اين مجله آقاى پروفسور لوى دلّاويدا استاد دانشكدهء ادبيات رم كه از خاورشناسان محقق و بنام مىباشند ، در نامه‌اى به ما چنين نوشتند : « وظيفهء خود مىدانم كه از اين اقدام عالى كه بدين خوبى آغاز شده و آن‌قدر براى پيشرفت تحقيقات عربى و فارسى - كه از بس به يكديگر وابسته و به هم آميخته‌اند يك زمينهء علمى را تشكيل مىدهند - سودمند و مفيد است ، با گرمى هرچه تمامتر به شما تبريك بگويم . من با علاقهء بسيار مقالات آن را كه آن‌قدر عالمانه و آن‌قدر پر از مطالب و موضوعات تازه است و محققين عالىمقام آن را براى مجله آماده ساخته‌اند خواندم و آرزومندم كه اين مجله راهى را كه چنين مشعشعانه باز كرده است با كمال موفقيت ادامه دهد » . ( نقل از نامهء مورخ 22 مارس 1960 پروفسور دلّاويدا ) .\r\nو آقاى پروفسور دكتر هانس ر . رومر استاد دانشگاه گوتنبرگ آلمان كه در تحقيقات تاريخى و ادبى هردو زبان شهرتى به سزا دارند و در فرهنگ هردو زبان از استادان صاحب‌نظر به شمار مىروند ، پس از پايان سال اول مجله بدين‌گونه دربارهء آن داورى نمودند : « بايد اعتراف كنم كه من بىاندازه تحت تأثير همت بلند و فعاليت شما كه توانسته‌ايد فقط در ظرف يك سال چنين مجموعهء نفيسى را تمام كنيد قرار گرفته‌ام ، و بدين‌وسيله مراتب حق‌شناسى و اعجاب خود را به شما تقديم مىدارم . از آن جهت كه من خود به تحقيقات ايرانى و عربى اشتغال دارم به خوبى مىتوانم ارزش اين امر را كه تحقيقات ايرانى و عربى در يكى از معروف‌ترين مراكز علمى جهان چنين كانون بىنظيرى به دست آورده است درك كنم » . ( نقل از نامه مورخ 6 ژوين 1960 پروفسور رومر ) .\r\nعلاوه‌بر آنچه ذكر شد از خاورشناسان عالىمقام ديگرى همچون پروفسور دكتر ريپكا از پراگ و پروفسور بنونيست استاد كاژ دو فرانس از فرانسه ، و آقاى پروفسور بيلى از « كوينز كالج » انگلستان ، پروفسور مينورسكى و پروفسور لوى استادان دانشگاه كمبريج انگلستان و ديگر خاورشناسان محترم در اين مورد نامه‌هاى تشويق‌آميزى به اين مجله رسيده كه هرچند ذكر همهء آن‌ها در\r\n\r\n","description":"","footnote":"","page_name":" 15 ","page_number":17},
  {"content":"\r\n\r\nاينجا باعث طول كلام خواهد شد ولى در هرحال هيئت نويسندگان مجله همهء آنها را با دقت مورد مطالعه قرار داده و از آن‌ها بهره‌مند شده و از اين لحاظ بسى سپاسگزار است .\r\nاظهارنظرهايى هم كه از طرف استادان و فضلا و مقامات رسمى شرق دربارهء اين مجله شده كمتر از آنچه گذشت تشويق‌آميز نبوده است . آقاى سرلشگر اسماعيل العارف وزير محترم فرهنگ عراق در اين‌باره چنين نوشته‌اند :\r\nمن اين مجله را سرشار از ثروتى يافتم كه نسل كنونى براى آن‌كه در نهضتى ادبى و عمومى كه شامل تمام شؤون زندگى باشد شركت كند از آن بىنياز نخواهد بود » . ( نقل از نامه مورخ 1 / 6 / 1960 ) . و آقاى دكتر محمد يحيى الهاشمى رييس انجمن تحقيقات علمى در حلب در ضمن نامه‌اى پس از انتشار شمارهء اول دربارهء آن چنين اظهارنظر كردند : « من اين همت بلند و اين گام عظيم را كه برداشته‌ايد به نظر اجلال و اكبار مىنگرم ؛ در اين شماره مقالهء ذى قيمت و تحقيقات مربوط به كتاب تاج نامه مراتب اعجاب مرا برانگيخت و براى من افق‌هاى تازه‌اى گشود » . ( نقل از نامهء مورخ 23 / 6 / 1959 انجمن تحقيقات علمى حلب . )\r\nو آقاى سعيد الافغانى استاد فاضل و عالىقدر دانشگاه دمشق دربارهء وظيفه‌اى كه اين مجله و كرسى زبان و ادبيات فارسى دانشگاه لبنان از نظر شناساندن تأثير ادبى و فرهنگى هردو زبان در يكديگر بر عهده گرفته و تحقيقاتى كه در اين موضوع در آن چاپ مىشود چنين داورى كردند : « من از بحث‌هاى سودمندى كه در اين مجله هست از خوشحالى بدان رشك مىبرم . كيست شايسته‌تر از كرسى زبان و ادبيات فارسى دانشگاه لبنان كه بتواند آنچه را استادان عربى دربارهء تأثير ادبيات و زبان و عادات و رسوم ايرانى و عربى در يكديگر به‌طور اجمال و سربسته ذكر مىكردند چنين روشن و آشكار بيان كند ؟ ! » ( نقل از نامه 11 / 7 / 1960 ) . و آقاى رياض معلوف از ادباى معروف لبنان چنين نوشته‌اند « از اين هديهء گرانبها كه پر است از بحث‌هاى سودمند و نظريات متين و تحقيقات\r\n\r\n","description":"","footnote":"","page_name":" 16 ","page_number":18},
  {"content":"\r\n\r\nعلمى بسيار دقيق و ژرف بسيار سپاسگزارم . من نمىتوانم مراتب تقدير و اعجاب خود را از اين تلفيق دل‌پذير بين دو زبان عربى و فارسى كه در حكم دو برادر هستند پوشيده دارم » .\r\nبعضى از خوانندگان فاضل ما نيز در ضمن نامه‌هاى مفصل و محبت‌آميز خود دربارهء اسلوب ترجمه و سبك انشاء مقالات در اين مجله اظهارنظرهايى كرده‌اند كه چون نشان‌دهندهء روش عمومى اين مجله است ، از اين جهت به بعضى از آن‌ها در اينجا با يك توضيح اشاره مىكنيم . آن توضيح اين است كه چون مجلهء الدراسات الادبية غير از كسانى كه فارسى يا عربى زبان مادرى آن‌ها است و در اثر تمرين و ممارست فراوان با تركيب‌هاى پيچيده و تعبيرهاى غير مستقيم آن‌ها كه خوشبختانه در هردو زبان رو به كاهش است خو گرفته‌اند ، خوانندگان ديگرى هم دارد كه اين زبان‌ها را به تحصيل آموخته و فهم اين گونه كلمات و تركيب‌هاى نامأنوس براى آن‌ها دشوار و محتاج مراجعه به لغت‌نامه است ؛ ازين‌رو سعى مىشود كه در اين مجله هم انشاء مقالات و هم ترجمهء آن‌ها در هردو زبان ساده و روان و صريح و روشن باشد ، تا خواننده در پيچ و خم عبارات سردرگم نشود و الفاظ و تعابير بين مطلب و خواننده حايل نگردد ، و خوشوقتيم كه پيروى از اين روش براى منظور ما بسيار سودمند افتاده و مورد پسند خوانندگان ما نيز واقع شده است .\r\nآقاى دكتر عبد المجيد بدوى از استادان فاضل مصر كه علاوه‌بر زبان و ادبيات عربى زبان و ادبيات فارسى را هم آموخته و در هردو زبان داراى اطلاع و بصيرت و تأليفات مىباشند در اين‌باره به ما چنين نوشته‌اند : « با صدور اين مجله يكى از آرزوهايى كه چه بسيار در خاطر فارسى خوانده‌هاى اين حدود خطور مىكرد ولى تحقيق بخشيدن آن براى ايشان غير ممكن بود جامهء عمل پوشيده است . شما با اين مجله عربىزبانان و فارسىگويان را به آن پيوستگىهاى ديرين كه در دوران‌هاى مختلف تاريخى با وجود فاصلهء بسيار و دگرگون شدن جهان اسلام هيچ‌گاه از هم نگسسته بود آگاه ساختيد . آنچه لازم مىدانم در\r\n\r\n","description":"","footnote":"","page_name":" 17 ","page_number":19},
  {"content":"\r\n\r\nاينجا با كمال تقدير و اعجاب خاطرنشان سازم ، آن كوشش عظيمى است كه در ترجمه به عمل مىآوريد ، آن هم با اين اسلوب دل‌پذير كه در هردو زبان به روانى و شيرينى ممتاز است ، و خواننده متحير است كه كدام‌يك از آن‌ها زبان اصلى شما است . من هرگز در خواندن و فهميدن مقالات فارسى شما نيازمند مراجعه به لغت‌نامه‌اى براى جست‌وجو از معنى كلمه‌اى نامأنوس نشدم ، و هيچيك از تعبيرهاى ساده و محكم شما براى من مبهم و پيچيده نبود ، و اين نعمت بزرگى است كه خداوند به شما ارزانى داشته است » .\r\nچنان‌كه ملاحظه مىشود راه و روشى كه ما از آغاز براى اين مجله انتخاب كرديم و در طى دو سال گذشته با كمال دقت و شكيبايى آن را پيموده‌ايم نه تنها مورد رضايت خوانندگان آن ، بلكه مورد تقدير بسيارى از علما و محققين و استادان فن نيز بوده و آن را ستوده‌اند ؛ بنابراين در اين آغاز سال جديد مىتوانيم اطمينان دهيم كه در آينده نيز همان راه و روش را دنبال خواهيم كرد و سعى خواهيم نمود كه سطح علمى و تحقيقى آن را همچنان درخور پسند خوانندگان دانشمند آن نگاهداريم .\r\nپيش از آن‌كه به سخنان خود خاتمه دهيم لازم مىدانيم كه دربارهء پيشنهادى هم كه از طرف يكى ديگر از خوانندگان فاضل و علاقه‌مند اين مجله شده است توضيحى اضافه كنيم . پيشنهاد از آقاى دكتر حسين خراسانى است كه اكنون تدريس قسمتى از برنامه‌هاى دروس عربى را در دانشگاه تهران به شايستگى برعهده دارند . ايشان به ما پيشنهاد مىكنند كه همهء مقالات اين مجله ، هم به زبان اصلى و هم به زبان ديگر ترجمه و چاپ شود ، زيرا اين رويه - چنان‌كه نوشته‌اند - كمك بزرگى به دانشجويان هريك از اين‌دو زبان مىكند ، و براى آن‌ها راهنمايى در فن ترجمه خواهد بود . توضيحى كه مىخواستيم بدين پيشنهاد اضافه كنيم اين است كه دبيرخانهء مجله از آغاز كار در همين انديشه بوده ، ولى اين رويه را در حال حاضر زياد عملى نيافته است ، زيرا اگر بنا باشد كه همهء مقالات به دو زبان چاپ شود ، يا بايد حجم مجله را به دو برابر افزايش\r\n\r\n","description":"","footnote":"","page_name":" 18 ","page_number":20},
  {"content":"\r\n\r\nدهيم يا مطالب آن را به نيمه بكاهيم . شقّ اول را در حال حاضر نمىتوانيم ، و شقّ دوم را نمىخواهيم . از اين گذشته مقالات يا تحقيقاتى كه به اين مجله مىرسد تنها به يكى از دو زبان فارسى يا عربى نيست ؛ بعضى از استادان و محققين مقالات خود را به زبان انگليسى يا فرانسه مىنويسند ، و چنان‌كه تاكنون معمول بوده اين گونه مقالات هم به نسبت اهميتى كه اطلاع از آن براى هردسته از خوانندگان داشته به يكى از دو زبان فارسى يا عربى ترجمه شده ، و اگر بنا باشد كه هرمقاله‌اى را در زبان اصلى هم چاپ كنيم اين مجله صورت ديگرى به خود خواهد گرفت ، و از راهى كه در آغاز براى آن ترسيم شده خارج خواهد گشت ؛ و اما اين‌كه نوشته‌اند در آن صورت اين مجله كمك بزرگى به دانشجويان هردو زبان از لحاظ ترجمه خواهد كرد مطلبى است صحيح و قابل مطالعه ، و براى اين‌كه اين مجله با حفظ هدف اصلى و راه و روش مشخّص خود براى دانشجويان هردو زبان نيز از لحاظ ترجمه سودمند باشد ناچار بايد راهى جست ، و شايد در آينده بتوان براى تأمين اين نظر نيز قدمى برداشت ؛ و در هرحال براى اين‌كه اين نظر هم تا اندازه‌اى رعايت شده باشد از اين پس سعى خواهد شد مقالاتى را كه از لحاظ موضوع در هردو زبان بىسابقه و براى هردو دسته از خوانندگان مفيد باشد به هردو زبان چاپ شود .\r\nدر پايان اين گفتار وظيفهء خود مىدانم كه از طرف هيئت نويسندگان از همهء خوانندگان و استادان محترمى كه در تمام مدت انتشار اين مجله پيوسته نسبت به آن اظهار علاقه و اهتمام كرده‌اند سپاسگزارى كنم . اميد است اين مجله بتواند در آينده نيز همچنان درخور حسن ظنّ خوانندگان خود باشد .\r\nبيروت ، اول فروردين 1340\r\n\r\n","description":"","footnote":"","page_name":" 19 ","page_number":21},
  {"content":"\r\n . \r\n","description":"","footnote":"","page_name":" 20 ","page_number":22},
  {"content":"\r\n\r\n\r\nدر آغاز پنجمين سال\r\nبا اين شماره مجلهء الدراسات الادبية سال پنجم خود را آغاز مىكند و با آغاز سال نو مناسب مىدانيم كه دربارهء چند مطلب كه بعضى از علاقه‌مندان اين مجله در طى سال گذشته با ما در ميان گذاشته‌اند و تاكنون فرصت گفت‌وگو در بارهء آن‌ها بدست نيامده چند توضيح مختصر به عنوان مقدمه بر اين شماره بيفزاييم .\r\nنخست وظيفهء خود مىدانيم كه از خوانندگان دانشمند و صاحب‌نظرى كه سال گذشته به سبب تاخيرى كه در انتشار شماره‌هاى آخر سال روى داد به گمان اين‌كه در نشر اين مجله دشوارىهايى به وجود آمده يا از ادامهء انتشار آن انصراف حاصل شده ابراز نگرانى كرده كمك و هم‌كارى خود را براى ادامهء اين خدمت به ما عرضه داشته‌اند سپاسگزارى كنيم . علت اين‌كه شماره‌هاى دوم و سوم سال چهارم ديرتر از موقع خود انتشار يافت اين بود كه آن دو شماره با شمارهء آخر سال هرسه به سمينار مذاهب و فلسفه‌هاى قديم شرق اختصاص يافته بود و يك‌جا به صورت كتابى در آخر سال منتشر گرديد . در هرحال اهتمام و علاقه‌اى كه از طرف دوستان دانشمند به اين مجله مىشود موجب كمال امتنان و قدرشناسى است .\r\nيكى از دوستداران رشته خاورشناسى از پاريس به ما پيشنهاد كرده است كه چون مجلهء الدراسات الادبية در رشتهء فرهنگ شرقى و خاورشناسى دانشگاه هاى غربى مورد مراجعه است براى اين‌كه همهء علاقه‌مندان اين رشته‌ها از مجموع مطالب و موضوعاتى كه در هرشماره ، چه در زبان فارسى و چه در زبان عربى\r\n\r\n","description":"","footnote":"","page_name":" 21 ","page_number":23},
  {"content":"\r\n\r\nمورد بحث قرار مىگيرد اجمالا آگاه گردند خوب است در آغاز هرمبحث خلاصه‌اى از اهم مطالب آن به يكى از زبان‌هاى فرانسه يا انگليسى نيز چاپ شود . عمل به اين پيشنهاد اين اشكال را دارد كه اين مجله را از هيئت و روش اصلى خود خارج مىسازد و در حال حاضر قصد آن‌كه در روش مجله تغييرى داده شود در ميان نيست ؛ ولى براى اين‌كه تا حدى اين منظور عملى گردد بنابر آن نهاده شد كه از اين شماره به بعد فهرست همه مقالات و مندرجات مجله گذشته از فارسى و عربى به زبان فرانسه هم در محل مناسبى از مجله چاپ گردد ، باشد كه براى اطلاع اجمالى از موضوعات مورد بحث سودمند افتد .\r\nدر نامهء ديگرى كه آن هم باز از فرانسه رسيده يكى از فضلاى كتاب‌شناس كه در امور كتابدارى در كتابخانه‌هاى عمومى بصيرتى به سزا دارد به ما نوشته است : در دانشگاه‌ها و كتابخانه‌هاى غربى معمولا دوره‌هاى مجلات علمى را با سال ميلادى منظم و فهرست مىكنند ، چون آغاز و انجام دوره‌هاى آن‌ها با همين سال است . ولى دربارهء تنظيم دوره‌هاى « الدراسات الادبية » اشكالى وجود دارد ، زيرا اين مجله هرچند داراى دو تاريخ ايرانى و ميلادى است ، ولى آغاز سال آن با سال‌هاى ميلادى منطبق نيست . اين دوست فاضل به ما پيشنهاد مىكند كه در آغاز سال مجله تغييرى داده شود و از اول فروردين به اول ژانويه منتقل گردد . در اينجا شايد توضيح مختصرى ضرورت داشته باشد : علت اين‌كه براى اين مجله دو تاريخ انتخاب شده براى تناسب با دو زبان فارسى و عربى است كه مجله به اين دو زبان منتشر مىشود . سال رسمى و متعارف فارسىزبانان سال شمسى ايرانى است كه با بهار شروع مىشود ، و سال رسمى و ادارى كشورهاى عربى هم سال مسيحى است كه شروع آن در اوايل زمستان است . علت اين‌كه در كشورهاى عربى سال رسمى تاريخ ميلادى شده اين است كه سال عربى قمرى است و آن را براى امور مالى و ادارى و فرهنگى كه براساس سال شمسى است متناسب ندانسته‌اند ، به اين جهت در همهء اين كشورها دو تاريخ وجود دارد : يكى شمسى و رسمى كه همان سال ميلادى است ، و ديگر قمرى و دينى كه سال و ماه\r\n\r\n","description":"","footnote":"","page_name":" 22 ","page_number":24},
  {"content":"\r\n\r\nعربى است . ولى اگر در حال حاضر سال شمسى عربى سال ميلادى است ، در قديم يعنى در آن زمان كه متصديان امور خلافت با فرهنگ ايرانى آشنا بوده‌اند تقويم شمسى عربى هم همان گاهشمارى ايرانى بوده و سال مالى و خراجى در تمام دولت‌هاى اسلامى با نوروز آغاز مىشده ، و علت اهتمامى هم كه در بعضى مراجع عربى به تطبيق اين‌دو تاريخ ديده مىشود همين است ، چنان‌كه حمزهء اصفهانى در كتاب \" سنى ملوك الارض و الانبياء \" در يك فصل مخصوص موقع نوروز را در سال‌هاى قمرى از آغاز هجرت تا سال 350 هجرى سال به سال معين كرده است . بنابراين طبيعى بوده است كه مجله الدراسات الادبية هم كه پايه آن بر پيوستگىهاى اين‌دو فرهنگ استوار است آغاز سال خود را همان مبدأ مشترك قديم يعنى نوروز قرار دهد .\r\nخواننده‌اى بااطلاع به ما نوشته‌اند كه در نشريهء  islamiques eludes des Revue  وابسته به مركز ملى تحقيقات علمى در فرانسه كه به مديريت خاورشناس معروف « لوى ماسينيون » و با كمك جمعى از خاورشناسان فرانسه منتشر مىشود ، در دفتر دوم سال 1961 كه مجلهء الدراسات الادبية در آن معرفى شده و مباحث و تحقيقات آن سال اين مجله فهرست گرديده ، هم‌چنان كه براى نشريه‌ها و مجله‌هاى علمى معروف غربى معمول و متداول است كه براى سهولت و صرفه‌جويى به جاى نام كامل آن‌ها حروف اختصارى به كار مىبرند براى مجلهء الدراسات الادبية نيز دو حرف  E . L .  به عنوان نام اختصارى انتخاب شده است . از ما پرسيده‌اند كه آيا اين دو حرف اختصارى را مىتوان در مراجع شرقى نيز به كار برد ؟\r\nدر اينجا بايد به اين موضوع توجه شود كه به كاربردن نشانه‌هاى اختصارى در مؤلفات شرقى ، چه عربى و چه فارسى بدانگونه كه در مؤلفات غربى معمول و متداول است هنوز رونق نگرفته و معمول نشده است . اين رعايت اختصار در ذكر مراجع معروف در مؤلفات بسيارى از محققان غربى به سبب كثرت مراجع از يكطرف و بلندى نام آن‌ها از طرف ديگر ضرورى و\r\n\r\n","description":"","footnote":"","page_name":" 23 ","page_number":25},
  {"content":"\r\n\r\nاجتناب‌ناپذير است ، و به همين جهت آشنا بودن به آن نشانه‌هاى اختصارى كمك بزرگى به خواننده است . ولى در شرق كه هنوز اين كار عموميت نيافته و مؤلفان معمولا مراجع خود را با نام ذكر مىكنند چنين مسأله‌اى مطرح نيست . اين را هم ناگفته نگذاريم كه  E . L .  اختصار نام فرانسهء اين مجله است ، و اگر در نزد خاورشناسان غرب به اين نام شناخته شده باشد در شرق به همين نام الدراسات الادبية معروف است ، و به اين جهت شايد به كار بردن آن نشانهء اختصارى در مؤلفات شرقى مناسب نباشد . در هرحال اين يادآورى از دوست دانشمند ما براى اطلاع آن دسته از خوانندگان ارجمند كه با مجلات و نشريه‌هاى خارجى سروكار دارند سودمند و براى ما موجب سپاسگزارى است .\r\nيكى ديگر از خوانندگان فاضل در نامه‌اى به ما نوشته است كه مجلهء « الدراسات الادبية » يكى از موضوع‌هاى بسيار اساسى را كه درست در متن زمينه‌اى قرار دارد كه اين مجله براى بحث و تحقيق درباره آن به وجود آمده فراموش كرده است ، و آن موضوع آميختگى زبان فارسى با كلمات و اصطلاحات عربى و مسايل بسيار مهمى است كه از اين امر ناشى مىشود . به نظر اين خوانندهء فاضل اين موضوع درخور آن است كه به‌طور جدى و از جهات مختلف به وسيلهء صاحب‌نظران و اهل بصيرت مورد بحث و موشكافى قرار گيرد تا به تدريج آرا و نظرهاى مختلفى كه در اين امر وجود دارد به يكديگر نزديك شده و راه و روش روشنى براى نوآموزان به وجود بيايد . و باز به نظر ايشان مناسب‌ترين جا براى بحث در چنين موضوعى مجلهء الدراسات الادبية است .\r\nآنچه در اين مورد اجمالا مىتوان گفت اين است كه ما اين موضوع را فراموش نكرده‌ايم ، و در اهميت اين‌گونه بحث و تحقيق هم با نويسندهء فاضل هم‌داستانيم ، ولى اين نظر را نداشته‌ايم و هنوز هم نداريم كه مناسب‌ترين جا براى بحث در اين موضوع اين مجله باشد . ولى در هرحال سعى خواهيم كرد كه در آينده تا جايى كه درخور و متناسب با اين مجله باشد با درج مقالاتى در اين موضوع تا حدى انتظار اين دسته از خوانندگان ارجمند را هم برآوريم .\r\n\r\n","description":"","footnote":"","page_name":" 24 ","page_number":26},
  {"content":"\r\n\r\n\r\nآغاز هفتمين سال و راهى كه اين مجله پيموده\r\nبا اين شماره مجلهء الدراسات الادبية سال هفتم خود را آغاز مىكند و آغاز سال نو فرصتى به ما مىدهد تا اندكى به گذشته برگرديم و راهى را كه اين مجله در اين مدت پيموده از نظر بگذرانيم و نتايجى كه از انتشار آن تاكنون به دست آمده بررسى كنيم ، باشد كه با استفاده از تجارب گذشته راه آيندهء آن روشن‌تر و هموارتر گردد .\r\nچنان‌كه خوانندگان مىدانند هدف اصلى از بنيانگذارى و نشر اين مجله زنده ساختن و استوار داشتن پيوستگىهايى بوده است كه از خيلى قديم بين دو زبان و دو فرهنگ فارسى و عربى وجود داشته و در اثر آن هريك از اين‌دو به آن اندازه در ديگرى تأثير كرده كه به نظر ما براى پيشرفت تحقيقات و درك صحيح هريك از اين‌دو فرهنگ و آشنا شدن با علل و عوامل تحولات آن آشنايى با زبان و فرهنگ ديگرى ضرورت دارد . زيرا زبان و ادبيات عربى و فارسى در نتيجهء قرن‌ها كوشش علمى مشترك ايرانيان و اعراب بيش از آنچه تصور مىشود درهم آميخته و به هم نزديك گرديده است و هرچه بيشتر در تحقيقات تاريخى و ادبى خويش پيش رويم بهتر واقف مىشويم كه فرهنگ‌هاى گذشتهء اين‌دو زبان كه پايه و اساس فرهنگ كنونى آن‌ها را تشكيل مىدهند تا چه حد در يكديگر مؤثر بوده و از يكديگر كسب نيرو كرده‌اند . اين امر موجب شگفتى نيست ، زيرا اين‌دو زبان براى تمدن شرق و فرهنگ اسلامى\r\n\r\n","description":"","footnote":"","page_name":" 25 ","page_number":27},
  {"content":"\r\n\r\nهمچون دو بال نيرومند و گستردهء آن بوده‌اند كه آن را به شرق و غرب جهان آن روز رسانيده‌اند و به همانگونه كه اين تمدن و فرهنگ در سرزمين‌هاى غربى عالم اسلام در لباس زبان عربى جلوه‌گر شده در سرزمين‌هاى شرقى آن در كسوت زبان فارسى خودنمايى كرده است ، و از اين‌جا است كه اين‌دو زبان دو ركن اساسى تمدن و فرهنگ اسلامى به شمار مىروند و بدون وقوف بر اين‌دو درك كامل اين تمدن و تاريخ آن ميسر نيست .\r\nما معتقد بوده و هستيم كه هم‌چنان كه دانشجويان ادبيات فارسى و كسانى كه بخواهند اين زبان و ادبيات آن را به نيكى و درستى فراگيرند از آموختن زبان و ادبيات عربى در كار خود بهرهء فراوان خواهند برد و آنان كه بخواهند در تاريخ علمى و فكرى ايران به تحقيق بپردازند از آموختن اين زبان ناگزيرند ، به همانگونه هم آموختن زبان و ادبيات فارسى براى دانشجويان ادب و تاريخ عربى افق‌هاى تازه‌اى خواهد گشود و براى ادبا و ارباب تحقيق عرب كه بخواهند دربارهء ادبيات و علوم عربى جست‌وجو و پژوهشى صحيح كنند و به تحولات تاريخى آن ، چنان‌كه بايد آشنا گردند ، درك فرهنگ تاريخى ايران از راه زبان و ادبيات فارسى از لوازم كارشان خواهد بود .\r\nبنابراين يكى از وظايفى كه اين مجله برعهده داشته اين بوده كه با گسترش دامنهء تحقيقات در موضوعات مشترك دو فرهنگ و نشان دادن پيوستگىهاى تاريخى و ريشه‌دار آن‌ها دانشجويان و محققان هريك از اين‌دو زبان را به فوايد و منافعى كه آموختن زبان ديگر و آشنايى با فرهنگ و ادب آن براى آن‌ها دربر دارد متوجه سازد ، تا بدين‌وسيله به تدريج چه تحصيل زبان فارسى در رشته‌هاى ادبى دانشگاه‌هاى عربى و چه تحصيل زبان عربى در رشته‌هاى ادبيات فارسى رونق گيرد و از اين راه قدمى در راه پيشرفت تحقيقات مشترك و همكارىهاى علمى دو زبان برداشته شود .\r\nولى عمل به اين وظيفهء دوجانبه در هردو طرف يكسان و يكنواخت نبود . زيرا اثر زبان فارسى در عربى با آن‌كه در اصل بسيار نافذ و مؤثر بوده\r\n\r\n","description":"","footnote":"","page_name":" 26 ","page_number":28},
  {"content":"\r\n\r\nبدانگونه كه اثر زبان عربى در فارسى آشكار است نمايان نيست ، و برعكس اثر زبان عربى در زبان فارسى خيلى بيش از آنچه يك زبان خارجى در ديگرى اثر مىگذارد به چشم مىخورد . از اينرو در نظر دانشمندان و محققانى كه با زبان و ادبيات فارسى سروكار دارند نه تنها هيچوقت ترديدى در بهره‌يابى از زبان و ادبيات عرب وجود نداشته بلكه بسيارى از فضلا در اين امر راه مبالغه هم پيموده‌اند و در هرحال اين زبان هم‌اكنون در همهء دبيرستان‌ها و بيشتر دانشكده‌هاى ايران ، چنان‌كه از قديم مرسوم بوده تدريس مىشود و همهء ايرانيان درس خوانده كم‌وبيش با مفردات اين زبان آشنا هستند و استادان زبان فارسى نيز سرمايهء كافى از زبان و ادبيات عربى دارند . ولى بسيارى از علما و ادباى عرب براى آموختن زبان فارسى به منظور درك بهتر و عميق‌تر زبان و ادبيات عرب ضرورتى نمىديدند و به اين جهت زبان فارسى را در تعليم ادبيات عربى جايى نبود و فقط عده بسيار معدودى از صاحب‌نظران و كسانىكه در زبان و ادبيات عرب از نظر لغوى و حضارى و تحولات تاريخى آن تحقيقاتى ريشه‌دارتر داشتند ، كم‌وبيش اين ضرورت را احساس مىكردند . و از اينجا وظيفهء ديگرى به‌طور مضاعف بر عهدهء اين مجله به عنوان نشريهء رسمى كرسى زبان و ادبيات فارسى دانشگاه لبنان قرار مىگرفت و آن اين‌كه با نشر مقالات و سخنرانىهاى تحقيقى دربارهء ادبيات فارسى و شاهكارهاى آن و هم‌چنين با روشن نمودن جنبه‌هاى ناشناختهء آن از لحاظ نفوذ و تأثير آن در زبان و ادبيات عربى ، هم نظر فضلا و ادب‌آموزان عرب را به شاهكارها و ذخاير زندهء ادبى و فكرى اين زبان متوجه سازد و هم فوايدى را كه از آموختن آن در زمينهء تحقيقات لغوى و ادبى و تاريخى در زبان و فرهنگ عربى عايد اين زبان خواهد شد نشان دهد تا بدين‌ترتيب به همان‌گونه كه زبان عربى را در ايران مىنگرند به زبان فارسى نه به عنوان يك زبان بيگانه بلكه همچون يك زبان آشنا و مساعد بنگرند و در برنامهء دانشگاه‌هاى خود جايى براى آن باز كنند و جوانان دانشجو و ادب آموز عرب نيز به آموختن آن رغبتى نشان دهند .\r\n\r\n","description":"","footnote":"","page_name":" 27 ","page_number":29},
  {"content":"\r\n\r\nاكنون كه در آغاز هفتمين سال اين مجله به گذشته نظر مىافكنيم و نتايجى را كه از كوشش اين مدت به دست آمده مىسنجيم در اين‌كه اين مجله در اداى رسالت انسانى خود و در جلب نظر و اعتماد علما و ارباب فكر چه در ايران و چه در كشورهاى عربى و اسلامى و چه در خارج از اين منطقه به خوبى موفق بوده است در خود احساس رضامندى و خرسندى مىكنيم . اين مطلب شايستهء ذكر است كه از آغاز انتشار اين مجله تاكنون زبان فارسى كه تحصيل آن تا پيش از تأسيس كرسى فارسى دانشگاه لبنان در اين منطقه بىسابقه بود و در آغاز تأسيس اين كرسى كه در پايان سال 1335 خورشيدى صورت گرفت نيز عدهء دانشجويان آن از شمارهء انگشتان دست تجاوز نمىكرد اكنون در همهء دانشگاه‌هاى معتبر اين منطقه در رشته‌هاى عربى و تاريخ جايى براى خود باز كرده و شمارهء دانشجويان آن در رشته‌هاى مختلف و كلاس‌هاى متعدد همه دانشگاه‌هاى اين منطقه بيش از صد برابر شده است . و تحقيقات دربارهء فرهنگ مشترك اين دو زبان كه موجب باز شدن راه‌هاى تازه‌اى از نظر ادبيات تطبيقى اين دو است در اين كرسى مراحلى بزرگ پيموده و در حال حاضر كرسى زبان و ادبيات فارسى دانشگاه لبنان به صورت يك كانون فعال دانشگاهى درآمده كه با نشريات تحقيقى خود در پيشرفت اين رشته از تحقيقات ادبى و تاريخى هردو زبان شركت مؤثر دارد ، و اين‌ها همه نتايجى است كه اين مجله در تحقق يافتن آن ها سهم بسزايى داشته است .\r\nالبته اين نكته بر ما پوشيده نيست كه در مسايل علمى و اساسى آنچه داراى اهميت و اعتبار است نه تنها پيشرفت و گسترش ظاهرى ، بلكه عقيده و نظرى است كه از اقناع واقعى اهل فكر و رأى و كسانىكه نظر آن‌ها ناشى از تحقيق و مطالعه است سرچشمه مىگيرد . زيرا چنين اقناعى است كه خود ضامن بقا و پيشرفت هركار يا هرنظر تازه‌اى است و بدين‌جهت است كه ما پيوسته براى داورى علماى صاحب‌نظر دربارهء كار خود اهميت فراوان قايل بوده‌ايم و براى اين‌كه بدانيم كه پيشرفت‌هاى اين مجله در هدف‌هاى خود تا چه اندازه مبتنى\r\n\r\n","description":"","footnote":"","page_name":" 28 ","page_number":30},
  {"content":"\r\n\r\nبه اقناع اهل فكر و تحقيق است همواره به نظرهاى مختلف و متعددى كه از طرف صاحب‌نظران درباره اين مجله و راه آن ابراز شده مراجعه نموده و از آن كسب تجربه كرده‌ايم . و براى اين‌كه خوانندگان ارجمند اين مجله هم كه خود غالبا از خواص و صاحب‌نظران هستند از داورىهايى كه از طرف اين دسته از علما در اين مورد شده تا حدى آگاه گردند از فرصتى كه در آغاز اين سال بدست آمده براى ذكر نمونه‌هايى از آن‌ها كه هريك در حد خود معرّف نظر دسته خاصى از دانشمندان و رشته‌اى از فعاليت‌هاى علمى اين مجله است استفاده مىكنيم .\r\nدربارهء اثرى كه اين مجله در جلب نظر علما و محققان عرب به ضرورت تدريس فارسى براى تخصص و تحقيق در ادبيات و تاريخ عربى داشته اين نظر رييس دانشگاه لبنان كه خود از علما و محققان طراز اول جهان عرب و مؤلف دايرة المعارف عربى مىباشند از هرلحاظ شايسته دقت و مطالعه است . ايشان دربارهء نتايجى كه از انتشار اين مجله و همكارىهاى علمى دانشگاه تهران و لبنان در اين‌باره بدست آمده مىنويسند : « و از نتايج آن اين‌كه امروز ديگر اين مسأله براى ما روشن شده است كه تا وقتى دانشمندان عرب ، زبان فارسى را هم از لحاظ قواعد و دستور و هم از نظر ادبى ، به خوبى فرانگيرند ، نه محقق و اديب عرب مىتواند ادبيات عربى و به خصوص ادبيات دورهء عباسى را چنان‌كه بايد بفهمد و نه شناسايى تمدن عرب و اسلامى براى دانشمند عربى ميسر مىگردد » .\r\nو باز در تقدير از اين كرسى و اداره‌كنندگان آن مىنويسند : « و اين از بركت وجود ايشان است كه امروز زبان فارسى در بين ما انتشارى بسزا يافته و اكنون بيشتر دانشجويان ما شيفتهء اين زبان و از علاقه‌مندان ادبيات انسانى و ريشه‌دار آن شده‌اند » « 1 » .\r\nو دربارهء وظيفه‌اى كه اين مجله از لحاظ بحث و تحقيق و معرفى صحيح ادب و فرهنگ فارسى به اهل علم و تحقيق عرب برعهده شناخته است نيز اين\r\n\r\n\r\n","description":"","footnote":"\r\n( 1 ) . اصل اين گفتار و ترجمهء فارسى آن را كه در اين زمينه داراى مطالبى سودمند و باارزش است در سال چهارم همين مجله ، ص 115 و 293 خواهيد يافت .\r\n","page_name":" 29 ","page_number":31},
  {"content":"\r\n\r\nنظر از شوراى فرهنگى سلطنتى ايران كه مجمعى از نخبهء فضلا و دانشمندان ايران است قابل ذكر مىباشد : « مجلهء الدراسات الادبية بىترديد يكى از عالىترين و پرارزش‌ترين نشريات علمى و تحقيقى است كه در خارج از ايران دربارهء ادب و فرهنگ فارسى منتشر مىشود و مايهء خوشوقتى است كه وظيفهء پرافتخار حفظ و توسعهء روابط ديرينهء دو فرهنگ بزرگ عربى و ايرانى را كه زاييده اين‌همه آثار بديع علم و ادب بوده است اكنون دانشگاه لبنان كه حقا شايسته‌ترين مركز در دنياى عربى براى اين منظور است به عهده گرفته است » « 1 » .\r\nو در مورد تحقيقات مشترك و پيوستگىهاى فرهنگى و تاريخى اين‌دو زبان و نفوذ متقابل دو فرهنگ ايرانى و عربى در يكديگر و اثرى كه اين مجله در متوجه ساختن نظر علما و محققان عرب به اين امر داشته است نيز ذكر اين‌دو نظر كه از طرف دو تن از بزرگان علماى اين منطقه اظهار شده بىمورد نخواهد بود .\r\nآقاى شيخ عبد اللطيف عضو جمعيت علماى بزرگ الازهر چنين مىنويسند : « اين مجله گواهى صادق بر حسن اقدام شما در خدمت بشريت از راه نشر علم و فرهنگ و تقويت روابط ادبى و آگاه ساختن عربىزبانان به آن روابط است ، و اگر بشود كه شخصى به سبب نعمت‌هايى كه خداوند به وى ارزانى داشته مورد غبطه قرار گيرد شما در صف مقدم كسانى هستيد كه بايد بر اين نعمت و افتخارى كه در راه علم و دانش نصيبتان شده و به چنين كار بزرگى توفيق يافته‌ايد مورد غبطه قرار گيريد . و اگر من نمىتوانم شخصا از عهدهء شكر شما برآيم ، ولى بارى اين مىتوانم كه از خداوند متعال مسئلت كنم تا شما را توفيق خير عنايت فرمايد ، و اين راه پرخير و بركت حافظ و نگهبان شما باشد » « 2 » . و مرحوم شيخ موسى سبيتى يكى از علماى بزرگ شيعهء لبنان كه داراى مؤلفات علمى سودمندى بود و اكنون چندى است به رحمت ايزدى پيوسته در آخرين نامه‌اى كه به ما نوشته‌اند ، از جمله دربارهء اين مجله در آن چنين آمده است : « من با اشتياق فراوان منتظر\r\n\r\n\r\n","description":"","footnote":"\r\n( 1 ) . نقل از نامهء 3062 ، مورخ 13 / 4 / 42 آن انجمن .\r\n( 2 ) . نقل از نامهء ايشان به مدير اين مجله .\r\n","page_name":" 30 ","page_number":32},
  {"content":"\r\n\r\nدريافت مجلهء شما هستم ، زيرا اين مجله افق‌هاى تازه‌اى كه تاكنون مبهم مىنمود بر روى من باز كرد و از آن بهره‌اى فراوان گرفته‌ام . اين مجله مرا به عوالمى راه نمود كه پيوسته از دور به آن مىنگريستم و بر اهل بحث و تحقيق ثابت نمود كه در ميان استادان ايرانى ما كسانى هستند كه از لحاظ دقت در بحث و تحقيق و دورانديشى و ژرف‌بينى و صحت راى بر خاورشناسان پيشى جسته‌اند ، و هم‌چنين ثابت نمود كه اگر دانش در ستارهء ثريا باشد ايرانيان بر آن دست خواهند يافت ( اشاره به حديثى است كه از پيغمبر اكرم به همين مضمون روايت شده ) و من به نوبهء خود از شما بىنهايت سپاسگزارم و مطمئن باشيد كه دانشمندان ايران ، هم ديروز و هم امروز استادانى به نام بوده و هستند و ما به اين روابط استوار فكرى و نسبى كه ما را به هم مىپيوندد افتخار و مباهات مىكنيم » « 1 » .\r\nاز اين‌كه زحمات اين چند سالهء ما بدين‌گونه ثمربخش و سودمند افتاده و توفيق يافته‌ايم كه با تمام مشكلات ناگفتنى كه در پيش داشته‌ايم قدم كوچكى در اين راه برداريم بيشتر از اين جهت احساس خرسندى مىكنيم كه براى ما در اين امر ترديدى نيست كه بهترين و مؤثرترين راه براى حصول تفاهم بين ملت‌ها و پيشرفت دانش و فرهنگ بشر و گسترش خلق و خوى انسانى آن است كه ملت‌هاى جهان با طرز فكر و انديشه و عواطف و احساسات و اميدها و آرزوهاى ملى و اجتماعى يكديگر آشنا شوند و يكديگر را بهتر و بيشتر بشناسند و به مزاياى روحى و خصايص معنوى هم واقف گردند و سهمى را كه هريك در پيشرفت تمدن بشر داشته‌اند تشخيص دهند تا بدينوسيله به تدريج افق ديد آن ها گسترش يابد و رفته‌رفته جهان‌بينى و انسان‌دوستى جاى خودخواهى و خويشتن‌بينى را بگيرد . و ما از اين نكته نيز غافل نيستيم كه كسانىكه واسطه و عامل شناسايى ملت‌ها به يكديگر از راه ادب و فرهنگ و شاهكارهاى علمى و هنرى آن‌ها مىباشند چه وظيفهء خطير و سنگينى را برعهده دارند و به همين جهت است كه ما پيوسته از خداوند متعال در اين راه توفيق خدمت مىطلبيم .\r\n\r\n\r\n","description":"","footnote":"\r\n( 1 ) . نقل از نامهء ايشان به مدير اين مجله .\r\n","page_name":" 31 ","page_number":33},
  {"content":"\r\n . \r\n","description":"","footnote":"","page_name":" 32 ","page_number":34},
  {"content":"\r\n\r\n\r\nسال نهم الدراسات الادبية\r\nدر آغاز اين شماره كه با آن نهمين سال مجلهء الدراسات الادبية شروع مىشود ، لازم مىدانيم كه از دانشمندان و محققانى كه اين مجله را براى نشر تحقيقات و مطالعات علمى خود برگزيده و آن را در انجام وظيفه‌اى كه برعهده دارد يارى كرده‌اند ، و هم‌چنين از خوانندگان فاضل كه با نظر صايب خود آن را هدايت نموده و به چشم رضا در آن نگريسته‌اند ، سپاسگزارى و قدرشناسى نماييم ، و اين اميد را در دل بپرورانيم كه اين مجله در اين مرحله از زندگى خود نيز گام‌هاى تازه‌اى در راه پيشرفت و موفقيت بردارد .\r\nنه سال پيش آنچه ما را به ايجاد اين مجله با اين كيفيت برانگيخت اين بود كه مىديديم روابطى كه دو فرهنگ ايرانى و عربى را در گذشته به هم مىپيوست ، و بزرگترين عامل پيشرفت و شكفتگى هردو بود ، به همان نسبت كه جنبش علمى در كشورهاى شرقى ضعيف شده آن روابط هم به سستى گراييده بود ، و ضرورت داشت كه در دورانى كه علم و دانش در اين كشورها نيرو گرفته و دانشگاه‌ها و دانشكده‌ها فراوان شده و در نتيجه توجه به بحث و تحقيق با روش‌هاى علمى استوار فزونى يافته ، آن روابط ديرين هم تجديد شود . ما نيز مثل بسيارى از محققان ادب و تاريخ به خوبى دريافته بوديم كه هم در ادبيات عربى و هم در ادبيات فارسى جايى خالى است كه بايد با تحقيقاتى دربارهء روابط\r\n\r\n","description":"","footnote":"","page_name":" 33 ","page_number":35},
  {"content":"\r\n\r\nمتقابل اين‌دو ادب پر شود ، و اطمينان داشتيم كه ايجاد مجله‌اى بدين‌كيفيت ، قسمتى از آن جاى خالى را پر خواهد نمود . بدين علت بود كه اين مجله به وجود آمد ، تا بار سنگين اين رسالت ادبى و انسانى را بر دوش كشد .\r\nاين مجله سال به سال به پيشرفت‌هايى نايل آمد و به نيكوترين وجهى كه در توانش بود به اداى رسالت خويش پرداخت ؛ بر وسعت ميدان تحقيقات تطبيقى بين ادبيات فارسى و عربى افزود ، و خود با انتشارات ديگرش درهاى تازه‌اى بر روى اهل مطالعه و تحقيق گشود ، و در ايجاد و تقويت روابط علمى بين مؤسسات علمى كه به يكى از دو فرهنگ ذكر شده بستگى داشت ، و هم‌چنين در ايجاد هم‌كارى ثمربخش بين دانشمندان و محققان هريك از اين‌دو زبان به طرز مؤثرى كوشيد . دوام اين مجله و پيشرفت مستمر آن دليلى بر صحت روش و افزايش كسانى است كه به تحقيق دربارهء اين روابط و آثار سازنده آن علاقه‌مند شده‌اند .\r\nيكى از كارهاى مهم كه اين مجله بدان توجه خاص نمود ، توسعه و تقويت تحقيقاتى است كه دربارهء موضوع‌هاى مشترك بين دو ادب فارسى و عربى و اثرى كه اين دادوستد دايم در هريك از آن‌دو داشته است به عمل مىآيد . لازم به يادآورى است كه هرقدر دامنهء اين تحقيقات گسترش مىيابد و بر رشته‌ها و شاخه‌هاى آن مىافزايد ، موضوع‌هاى تازه‌ترى در اين زمينه خودنمايى مىكند كه هنوز در هاله‌اى از ابهام و تيرگى قرار گرفته و جز از راه چنين تحقيقات مشترك جلوه و جلايى نخواهد يافت و اين بدان جهت است كه روابطى كه در طى تاريخ از لحاظ اثربخشى و اثرپذيرى بين ادبيات اين‌دو زبان وجود داشته و هم‌چنين پيوند و گرايش و دادوستد فكرى كه باهم داشته‌اند و به خصوص در دورانى كه هريك از دو زبان داراى ادبياتى عالى و انسانى مىشده‌اند ، نيرومندتر و نافذتر و ژرفتر از آن بوده است كه امروز محققان هر يك از اين‌دو فرهنگ بتوانند در تحقيقات خود از آن چشم پوشند و هرقدر تحقيقات در اين زمينه پيش‌تر مىرود ضرورت يك هم‌كارى فعال‌تر و\r\n\r\n","description":"","footnote":"","page_name":" 34 ","page_number":36},
  {"content":"\r\n\r\nدامنه‌دارتر بين مؤسسات علمى عربى و فارسى بيشتر احساس مىشود . اگر بخواهيم كه درباره ادب و فرهنگ و تمدن خود با تمام ابعاد و در همهء اشكال و با همهء عناصر تشكيل‌دهندهء آن مطالعه كنيم و عواملى را كه در آن اثر گذارده و يا از آن اثر پذيرفته‌اند به خوبى بشناسيم ، ناچار بايد دامنه اين‌گونه تحقيقات مشترك را توسعه دهيم .\r\nنخستين وظيفه‌اى كه در اين زمينه به عهده ما است تربيت عده‌اى از ادب‌شناسان و محققان است كه گذشته از معلومات ديگر از زبان و ادبيات و تمدن عربى و فارسى نيز به خوبى مطلع و آن را نيك فراگرفته باشند ، تا بتوانند به تحقيقاتى در اين سطح بپردازند ، چه در دانشگاه‌هاى خود ما كه به محققانى از اين طراز نيازى سخت دارند ، و چه در مؤسسات خاورشناسى غرب كه تحقيقات شرقى در آنجاها به همان اندازه كه روابط ملت‌ها زيادتر مىشود و ملت‌ها بيشتر به شناختن يكديگر اظهار تمايل مىكنند ، پيوسته رو به گسترش است . و چون تربيت چنين محققانى جز با هم‌كارى علمى نزديك بين دانشگاه‌هاى عربى و فارسىزبان ميسر نمىگردد ، ناچار بر عهدهء اين دانشگاه‌ها و مؤسسات علمى نظاير آن‌ها خواهد بود كه با هم‌كارى نزديك به تأسيس مركز يا مركزهايى براى تحقيقات مشترك بپردازند ، كه در آن‌ها استادانى از هردو زبان ، با تنظيم يك برنامهء واحد كار درس و تحقيق و راهنمايى را به عهده بگيرند . ما اطمينان داريم كه تأسيس چنين مركز علمى مشترك در گسترش دامنه‌هاى ديگر فكرى و فرهنگى مشترك ، و گشودن افق‌هاى تازه‌اى در برابر محققان اثر فراوانى خواهد داشت ، و اميدواريم كه اين مجله نيز به حكم وظيفه‌اى كه برعهده دارد در اداى رسالت خويش توفيق يابد ، كه با تحقيقات و بحث‌هايى كه در اين زمينه منتشر خواهد نمود نظر دانشمندان و صاحبنظران را به فوايدى كه اين امر براى هريك از دو ادب فارسى و عربى دارد معطوف ، و بدين‌وسيله راه چنين هم‌كارى علمى را هموار سازد .\r\n\r\n","description":"","footnote":"","page_name":" 35 ","page_number":37},
  {"content":"\r\n . \r\n","description":"","footnote":"","page_name":" 36 ","page_number":38},
  {"content":"\r\n\r\n\r\nجست‌وجوى كلمات فارسى در زبان عربى شرحى دربارهء كلمهء « اشتيام »\r\nآنچه در اينجا مىآيد هرچند جدا از مطالبى است كه سابقا در همين زمينه در مجلهء دو زبانى « الدراسات الادبية » كه در دانشگاه لبنان منتشر مىشد چاپ شده ، ولى از لحاظ كلى دنبالهء همان مطالب و جزيى از يادداشت‌هايى است كه بنا بود پس از تنظيم در همانجا چاپ شود ولى تعطيل آن مجله « 1 » باعث شد كه اين يادداشت‌ها همچنان پراكنده و نامنظم باقى بمانند ، زيرا بعدها نه مناسبتى بدان‌گونه كه در آن دانشگاه تعقيب اين‌گونه مباحث را ايجاب مىكرد به وجود آمد ، و نه من فرصتى براى تنظيم اين يادداشت‌ها و بسيارى از كارهاى ناتمام خود به دست آوردم و اكنون اين را براى خود توفيقى مىشمارم كه پس از ساليان دراز ، هم آن مناسبت به دست آمده و هم اين فرصت تا حد تنظيم اين يادداشت‌ها نصيب شده است ؛ مناسبت از آن‌رو است كه موضوع اين مقال با قلمرو تاريخى زبان و فرهنگ ايران بستگى تام و تمام دارد و چه جايى براى نشر آن مناسب‌تر از يادنامهء گرانمايه مردى است كه تا زنده بود انديشه و خامهء او در همين راه به كار بود و چون بدرود زندگى گفت صالحات باقيات وى ادامهء اين راه را براى پويندگان آن ميسر نمود . اين را هم ناگفته نگذارم كه در اين امر\r\n\r\n\r\n","description":"","footnote":"\r\n( 1 ) . اين مقاله از جلد اول يادوارهء دكتر محمود افشار از ص 139 - 173 ، چاپ تهران ، 1362 ه . ش نقل شده است . آن مجله فصلى بود و 9 سال انتشار يافت از بهار سال 1338 ه . ش . تا پاييز سال 1346 .\r\n","page_name":" 37 ","page_number":39},
  {"content":"\r\n\r\nمرهون مدير مجلهء آينده ، آقاى ايرج افشار هستم كه با نامهء خود مرا به ياد اين وظيفه‌اى كه در تجليل از خدمات آن مرحوم برعهده مىشناختم انداختند . و اين را هم براى خود توفيقى مضاعف مىشمارم كه به اين مناسبت همت و پشت‌كار ايشان را هم در ادامهء اين راه و در روشن داشتن چراغ آينده كه بسى مغتنم است به ايشان تبريك بگويم .\r\nبراى اين‌كه زمينهء اصلى اين بحث ، چه آنچه در اين‌جا مىآيد و چه آنچه قبلا نوشته شده تا حدى در دست باشد بايد به اين نكته اشاره كنم كه موضوع اين بحث تفحص دربارهء كلمات فارسى در عربى و فهرست كردن آن‌ها - كه تاكنون در اين‌باره كارهاى خوبى هم به وسيلهء بعضى علماى سلف و فضلاى معاصر انجام گرفته - نيست ، بلكه گفت‌وگو دربارهء عواملى است كه موجب ناشناخته ماندن گروهى از اين كلمات و لغزش برخى از لغت‌نويسان در تشخيص اصل آن گرديده است ؛ عواملى كه يا از دگرگونىهاى خود كلمات فارسى در زبان عربى سرچشمه مىگيرد كه نمونه‌هايى از آن‌ها در مقاله‌اى با همين عنوان ذكر شده « 1 » و يا از دشوارىهاى ديگرى خارج از اين مقوله كه نمونه‌هايى از آن هم در مقالهء ديگرى با عنوان « در جست‌وجوى كلمات فارسى در زبان عربى » « 2 » شرح داده شده و اين نوشته هم دنبالهء همان است .\r\nاين مطلب هم ناگفته نماند كه پرداختن به اين قبيل جست‌وجوها يك تفنن لغوى يا ادبى نيست . اين كار گذشته از فوايد لغوى و ادبى آن وسيله‌اى است براى كسب معرفت بيشتر دربارهء سير فرهنگ و تمدن ايران و قلمرو تاريخى زبان فارسى ، چيزى كه به دانستن آن نياز فراوان داريم و از آن بسيار غافل مانده‌ايم .\r\nاينك برويم بر سر مطلب :\r\nيكى از مواردى كه تشخيص اصل يك كلمه و شناختن معنى دقيق آن\r\n\r\n\r\n","description":"","footnote":"\r\n( 1 ) . « چند نكته دربارهء دگرگونىهاى كلمات فارسى در زبان عربى » ، الدراسات الادبية ، شماره‌هاى 1 و 2 از سال ششم ، بيروت ، 1343 ه . ش ، 1964 م .\r\n( 2 ) . « دربارهء جست‌وجوى كلمات فارسى در زبان عربى \" ، الدراسات الادبية ، شماره‌هاى 1 و 2 از سال هشتم ، بيروت ، 1345 ه . ش . 1966 م .\r\n","page_name":" 38 ","page_number":40},
  {"content":"\r\n\r\nدشوار مىشود موردى است كه كلمه‌اى از زبان پارسى در زمان‌هاى خيلى دور به زبان عربى راه يافته ، باشد آن هم نه از طريق خط و كتابت و به وسيلهء مردمى آگاه بلكه از راه گوش و زبان و به وسيلهء مردمى عامى كه شايد به استعمال صحيح آن هم آشنا نبوده‌اند . و بدين‌طريق آن كلمه به صورت صحيح يا غلط در ميان عربىزبانان يا گروهى از آنان متداول شده و در اثر طول زمان در شكل و هيئت آن چنان تغييرى روى داده كه نه تنها اصل آن بلكه معنى دقيق آن هم بر علماى لغت عربى كه بعدها به تدوين اين لغت پرداخته‌اند پوشيده مانده ، تا جايى كه يا اصلا ذكرى از آن نكرده‌اند و يا اگر نامى از آن برده‌اند به قدرى مجمل و مختصر است كه از آن رفع ابهام نمىكند ، و همين امر هم باعث شده كه در دوره‌هاى بعد و به خصوص در روزگار ما كه برخى از نويسندگان و لغت‌پردازان به دور از حزم و احتياط ، در ساختن اصل و ريشه براى اين‌گونه كلمات تا حدى دلير و بىپروا هستند ، در اين‌باره هم نظرهاى ناسنجيده‌اى ابراز دارند و بر ابهام آن بسى بيفزايند .\r\nدر چنين موردى كه تنها از راه تحقيقات لغوى نمىتوان به نتيجهء مطمئنى رسيد ناچار بايد به راه‌هاى موثق ديگرى روى آورد و از آن جمله بررسى در سير تمدن و فرهنگ ايران و عرب در دوره‌هاى مختلف تاريخى و عواملى است كه باعث مبادلات فرهنگى و لغوى بين دو زبان فارسى و عربى در صورت گوناگون آن شده ، چون اين مسلم است كه هركلمه‌اى همراه با مفهوم و مصداق خود از زبانى به زبان ديگر راه مىيابد ، آن هم از راه روابط اجتماعى يا مبادلات بازرگانى و خدماتى و مانند اين‌ها . و كلمات فارسى هم كه در عربى به كار رفته‌اند از اين قاعدهء كلى مستثنى نبوده‌اند ، و آن‌ها هم در روزگارى كه آن روابط به همان صورت برقرار و راه‌هاى انتقال اين كلمات هم آشكار و تحريف در آن‌ها هم اندك بوده به آسانى شناخته مىشده‌اند . دشوارى اين كار در دوره‌هايى است كه آن روزگار قديم سپرى شده و روابط به صورت ديگرى درآمده و راه‌هاى انتقال اين كلمات در پيچ و خم‌هاى تاريخ ناپديد گشته و خود\r\n\r\n","description":"","footnote":"","page_name":" 39 ","page_number":41},
  {"content":"\r\n\r\nكلمات هم در اثر طول زمان و تحريف‌هاى مكرر آن‌چنان از اصل خود دور افتاده‌اند كه با معيارهاى لغوى و ضوابطى كه براى تعريب ذكر كرده‌اند نتوان آن‌ها را باز شناخت . در چنين مواردى است كه براى راه يافتن به اصل اين كلمات ناچار بايد با سير قهقرايى در تاريخ به همان روزگاران قديم بازگشت و همان راه هاى انتقال كلمات را به همان صورتى كه بوده از نو بازگشود و از همان راه‌ها به جست‌وجوى اصل اين كلمات پرداخت .\r\nشايد بهترين نمونه‌اى كه براى اين مورد بتوان ذكر كرد كلمهء اشتيام باشد كه در يادداشت‌هاى علامه مرحوم قزوينى آمده است . انتخاب اين كلمه از آن رو است كه آن مرحوم از دانشمندان كم‌نظيرى بود كه بدون استقصاء - اگرنه كامل لااقل در حد كفايت - نظرى حتى با ترديد اظهار نمىداشت ، و در اين مورد هم هرچند از مطالعات خود به نتيجهء قاطعى نرسيده ولى باز مقدارى از راهى را كه مىبايستى براى وقوف بر اصل و معناى آن طى شود ، با دقت‌نظر - ولى با اظهار ترديد و تعجب از سكوت لغت‌نويسان در اين‌باره - طى كرده و اين خود مغتنم است .\r\nاينك نوشتهء مرحوم قزوينى :\r\n\r\nاشتيام\r\n« مثل اين مىماند كه از اصطلاحات ملاحان و از عملجات كشتى باشد . »\r\n« غلامان قوى هياكل كه جهت اعمال جهاز هريك به شغلى معين منصوب بودند ، چون ربان و اشتيام و سكان‌گير و مجدافى و ملاح . » ( وصاف 73 )\r\n« در حواشى دخويه بر كتب جغرافى « 1 » : 281 هم اين كلمه مذكور است . »\r\n« رجوع شود نيز به تاج العروس و لسان العرب در ش . ت . م . 356 :\r\n\r\n\r\n","description":"","footnote":"\r\n( 1 ) . يادداشت‌هاى قزوينى ، جلد اول ، به كوشش ايرج افشار ، تهران 1337 ، انتشارات دانشگاه تهران ص 71 و 72 .\r\n","page_name":" 40 ","page_number":42},
  {"content":"\r\n\r\nو الاشتيام بالكسر رييس الركاب عن ابن برى . » - رييس ملاحين ( جواليقى ، 82 ) .\r\n« ذكر اين كلمه صريحا واضحا در اشعار بحترى آمده است در قصيدهء معروف راييهء او در وصف بحر » ( ديوان 2 : 23 )\r\n اذا زمجر النوتى فوق علاقه * رأيت خطيبا فى ذؤابة منبر\r\n« يغضون دون الاشتيام عيونهم * و قذف السماط للرييس المؤمر » \r\nو عين همين كلمه در همين شعر در ديوان المعانى ص 64 ، الاستنام چاپ شده است و طابع پرمدعاى كم‌سواد « كرنكو » اصلا و ابدا ملتفت صواب اين كلمه نشده است كه گويا به معنى ملاح يا رييس ملاحين است . دايرة المعارف اسلامى در  Sayabidja  ، ص 208 از گابريل فران ، هيچ‌چيز تازه ندارد . در خصوص اشتيام عين خلاصهء حواشى دخويه است بر كتب جغرافياى خود ، : 271 .\r\n« رجوع نيز به معرب جواليقى 82 در عنوان « سيبجى » . عجب است كه در هيچيك از فرهنگ‌هاى فارسى كه بدست دارم از قبيل برهانين و بهار عجم و جهانگيرى و ناصرى و رشيدى و مصطلحات وارسته و غياث اللغات و لغات شاهنامه و حتى لغات وصاف ( كه خود اصل كتاب اين كلمه را كما ذكرنا در وريقهء ديگر استعمال كرده است ) اصلا و ابدا اين كلمه را نيافتم و كذلك نه در شفاء الغليل و نه در « دزى » اين كلمه مطلقا و اصلا مذكور نيست . با اين‌كه در شعر بحترى به آن قديمى صريحا و واضحا در قصيدهء معروف او در وصف بحر ذكر اين كلمه آمده است » ( پايان كلام قزوينى ) .\r\nبراى اين‌كه از آراء ناقدان ادب و لغت‌نويسان معاصر عرب هم نمونه‌اى در دست باشد نظر آن دسته از ايشان هم كه دربارهء اين كلمه اظهارنظرى كرده‌اند ، در زير ذكر مىشود :\r\nآقاى احمد محمد شاكر از علماى معاصر مصر كه كتاب المعرب جواليقى را تصحيح كرده و بر آن حواشىاى افزوده است در توضيح كلمهء اشتيام كه در آن كتاب آمده ، پس از نقل عبارت لسان العرب « و الاشتيام رييس الركاب » نوشته است : من اصل اين حرف ( - كلمه ) را ندانستم كه آيا عربى است يا معرب و در\r\n\r\n","description":"","footnote":"","page_name":" 41 ","page_number":43},
  {"content":"\r\n\r\nاين‌باره هم علماى لغت چيزى نگفته‌اند ، ولى شايد اين كلمه اگر اختصاص به رييس ملاحان داشته باشد مشتق از شتم ( دشنام و ناسزا ) باشد . چون دشنام و ناسزا در اين طايفه و رؤساى ايشان فراوان است . « 1 »\r\nآقاى عز الدين تنوخى عالم ديگرى از مصر كه كتاب « تكملة اصلاح ما تغلط فيه العامة ) را كه آن‌هم از مؤلفات جواليقى است تصحيح و چاپ كرده چنين نوشته است : دوست ما آقاى مغربى بعيد نمىداند كه كلمهء اشتيام از أشناء تحريف شده باشد كه معرب آشنا است و آشنا را در فارسى معانى چندى است كه از آن جمله يكى مطلع و خبير و ديگرى شناگر است . و در اثر تحريف همزهء آخر آن به ميم تبديل شده و أشنام گرديده و سرانجام به اشتيام تغيير يافته است « 2 » .\r\nآقاى عبد الله العلايلى از لغت‌شناسان معروف و معاصر لبنانى در لغت نامه‌اى كه در سال‌هاى اخير به نام « المرجع » تأليف كرده و از مراجع لغوى معاصر شمرده مىشود دربارهء اين كلمه چنين نوشته است :\r\n« اشتيام ، مصدر ، دخول در چيز ، در عصر عباسى اول از اصل سريانى معرب شده به معنى ته دريا ، رييس ملاحان ، جمع آن اشاتمه ، امير البحر ، مثال شعرى آن يغضون دون الاشتيام . . . ( - شعر بحترى كه به آن اشاره شد ) و به سين ( استيام ) هم وارد شده است » « 3 » .\r\nحسين كامل الصيرفى محقق و مصحح ديوان بحترى در شرح همين كلمهء اشتيام از محققى به نام دكتر زكى محاسنى نقل كرده كه اشتيام در فرانسه  Ichthiam  است ، و در فرهنگ فرانسوى  Auge  آمده كه اشتى كلمه‌اى است\r\n\r\n\r\n","description":"","footnote":"\r\n( 1 ) . المعرب لابى منصور الجواليقى ، به تحقيق و شرح احمد محمد شاكر ، قاهره ، دار الكتب ، ص 183 .\r\n( 2 ) . تكملة اصلاح ما تغلط فيه العامة ص 63 .\r\n( 3 ) . المرجع كتاب لغتى است كه كلمات در آن براساس حروف خودشان مرتب شده‌اند نه براساس ريشهء آن‌ها كه روش عمومى در كتاب‌هاى لغت عربى است . نگارنده را دربارهء مجلد اول اين كتاب كه تا وقت يادداشت اين مطالب همان يك مجلد چاپ شده بود در نقد آن كتاب و شرح برخى كلمات فارسى كه در آن به اشتباه عربى گمان شده دو مقاله است كه با عنوان « نظرة فى المرجع » در دو شماره از سال پنجم الدراسات الادبية چاپ شده است .\r\n","page_name":" 42 ","page_number":44},
  {"content":"\r\n\r\nيونانى به معنى مسيح رهاننده و يكى از معانى آن هم روح و گرما است و اين كلمه در اصل رومى است . و در حاشيهء « امالى سيد مرتضى » طبع حلبى هم آمده كه « اشتيام » رييس مركب ، و كلمه‌اى است نبطى .\r\nاين‌ها نمونه‌هايى بود از نظرهاى متفاوت و غالبا ناسنجيده‌اى كه در نوشته‌هاى علماى معاصر عرب آمده است .\r\nاز لغت‌شناسان قديم عربى به جز جواليقى و صاحب لسان العرب و تاج العروس كه نوشته‌هاى ايشان در اين‌باره در يادداشت‌هاى قزوينى آمده ، ابو العلاء معرى هم كه كمى بيش از يك‌صد سال پس از بحترى ديوان او را شرح كرده ، و تا آنجا كه مىدانيم قديمترين كسى است از علماى لغت عربى كه ذكرى از اين كلمه كرده ، در تفسير آن مطالبى نوشته است كه بررسى آن مىتواند راه‌گشايى براى تحقيق در اصل و تبار اين كلمه باشد . ابو العلاء معرى هرچند بيشتر به عنوان شاعرى پرمايه با انديشه‌هايى خاص شناخته شده و شهرت او هم از راه همان انديشه‌ها است ، ولى او گذشته از اين‌ها از علماى بزرگ لغت و از ناقدان ژرف‌نگر ادب عربى به شمار مىرفته و قدرت او در اين زمينه به اندازه‌اى بوده كه دربارهء او گفته‌اند : « هيچ كلامى نيست كه عرب بدان تكلم كرده باشد و ابو العلاء آن را نشناسد . » وى ديوان سه تن از شاعران بزرگ پيش از خودش ، ابو تمام ، و بحترى ، و متنبّى را شرح كرده و آن‌ها را به ترتيب « ذكرى حبيب » و « عبث الوليد » و « معجز احمد » ناميده بود « 1 » .\r\nوى در كتاب عبث الوليد كه در شرح ديوان بحترى است در تفسير اين كلمه كه در شعر بحترى آمده چنين نوشته است :\r\n« اشتيام كلمه‌اى است كه متقدمان اهل لغت آن را ذكر نكرده‌اند ، ولى اگر معنى آن را از دريانوردان بپرسى دريانوردانى كه در درياى حجاز رفت‌وآمد دارند خواهند گفت كه رييس مركب را اشتيام مىگويند » « 2 » .\r\n\r\n\r\n","description":"","footnote":"\r\n( 1 ) . جبور عبد النور ، ابو العلاء المعرى ، دايرة المعارف ، با دارة فؤاد افرام البستانى ، بيروت ، 1962 م .\r\nج 4 ، ص 455 .\r\n( 2 ) . عبث الوليد ، نسخهء خطى به نقل عز الدين تنوخى از آن ، در كتاب تكلمة اصلاح ما تغلط -\r\n","page_name":" 43 ","page_number":45},
  {"content":"\r\n\r\nپيش از پرداختن به نوشتهء ابو العلاء و پرتوى كه بر اين بحث مىافكند ذكر يكى دو مطلب هم كه ممكن است پرتو بيشترى بر آن بيفكند لازم به نظر مىرسد .\r\nيكى اين است كه قصيدهء بحترى هرچند در آن اشعارى هم در وصف دريا هست ، ولى قصيده چنان‌كه در يادداشت‌هاى قزوينى آمده در وصف بحر نيست ، بلكه در ستايش احمد بن دينار و وصف كشتى او به نام « ميمون » است كه با آن به جنگ روم رفته و اين در هنگامى بوده كه احمد مقام ولايت بحر ( - دريادار يا امير البحر ) داشته و ميمون كشتى فرماندهى او بوده است .\r\nبحترى در اين قصيده با اشاره به ممدوح خود و سمت او گويد :\r\n باحمد احمدنا الزمان و اسهلت * لنا هضبات المطلب المتوعر \r\n* * *\r\n و لما تولى البحر و الجود صنوه * غدا البحر من اخلاقه بين ابحر \r\nو در همين قصيده از جنگى كه ميان او و كشتىهاى رومى اتفاق افتاده ، و رومىها به تعبير بحترى از مصاف او گريخته‌اند ، سخن گفته و او را به عنوان فرماندهى پيروزمند ستوده است .\r\nاحمد بن دينار از خانواده‌هاى سرشناس ايرانى بوده كه در دربار خلافت پيوسته مشاغل مهم داشته است . در ديوان بحترى سه قصيده در مدح وى ديده مىشود و در همين قصيده بحترى در بيان نژاد او و اشاره به جنگ‌هاى ايران و روم به مناسبت جنگ او با روميان چنين گفته :\r\n و كنت ابن كسرى قبل ذاك و بعده * مليا بأن توهى صفاة ابن قيصر « 1 » \r\nديگر آن‌كه هرچند همهء آن‌ها كه دربارهء اشتيام سخنى گفته يا نوشته‌اند به همين شعر بحترى نظر داشته‌اند و از استعمال اين كلمه در جاى ديگر سخنى نگفته‌اند ولى بجز شعر بحترى در مؤلفات قديم عربى و از آن جمله در\r\n\r\n\r\n","description":"","footnote":"\r\n- فيه العامة ، ص 58 .\r\n( 1 ) . امراء الشعر العربى فى العصر العباسى ، تأليف استاد انيس المقدسى ، بيروت ، ص 192 و 216 .\r\nو ديوان البحترى ، عطيه ، ص 400 و 404 .\r\n","page_name":" 44 ","page_number":46},
  {"content":"\r\n\r\nقديم‌ترين مؤلفات جغرافيايى موجود عربى هم ذكرى از اين كلمه هست كه توجه به آن‌ها هم كمكى به روشن ساختن معنى آن خواهد كرد .\r\nابن خردادبه در كتاب المسالك و الممالك كه به قول معروف بين سال‌هاى 230 تا 234 هجرى آن را تأليف كرده و بنابراين قديمترين كتاب جغرافيايى عربى موجود است دربارهء جزر و مد دريا مطلبى از اشتيام‌هاى دريا ( اشتياموا البحر ) نقل كرده كه از آن برمىآيد كه اين اشتيام‌ها در درياى بزرگ رفت‌وآمد داشته‌اند و دربارهء جزر و مدهاى آن خبير و بااطلاع بوده‌اند « 1 » .\r\nدر تاريخ طبرى در رويدادهاى سال 251 هجرى يك بار و در رويدادهاى سال 265 هجرى بيش از يك بار ذكرى از اشتيام رفته . در سال 251 در هنگامىكه ميان المستعين بالله و المعتز بالله بر سر خلافت جنگ و ستيز بوده و يكى ( المعتز ) سامرا و ديگرى ( المستعين ) بغداد را مركز خود قرار داده بودند ، و در وقتى كه بغداد كم‌وبيش در محاصره تركان طرفدار معتز بوده و از بصره ده كشتى جنگى از راه دجله به كمك بغداديان رسيده بوده ، طبرى آن‌ها را چنين وصف كرده ، « هر كشتى يك اشتيام و سه نفطانداز و يك نجار و يك نانوا و سى و نه مرد از پاروزنان و جنگجويان داشت . » طبرى گويد كه اين كشتىها را بوارج ( - جمع بارجه ) مىخواندند « 2 » . ( در حال حاضر رزم ناوهاى بزرگ را بارجه مىگويند ) .\r\nو در رويدادهاى سال 265 هجرى در وصف جنگى كه ميان احمد بن ليثويه سردار الموفق بالله و سليمان ابن جامع سردار « صاحب الزنج » ( رييس بردگان شورشى در جنوب عراق ) روى داد ، گويد : سليمان بن جامع بر كشتى خود ( كه آن‌ها را شذوات « 3 » خوانده ) اشتيامى به نام زنجى بن مهربان گماشته بود « 4 » .\r\nمقدسى در جايى كه روش كار خود را در بيان مسافت‌ها و وصف درياها\r\n\r\n\r\n","description":"","footnote":"\r\n( 1 ) . المسالك و الممالك ، ص 70 .\r\n( 2 ) . طبرى ، 3 / 1583 .\r\n( 3 ) . شذوات جمع شذا و واحد آن شذاة است كه نام نوعى كشتى بوده كه بيشتر در سيراف و گناوه ساخته مىشده ، صاحب لسان العرب از ابو منصور روايت كرده كه اين نام معروف است ولى عربى نيست .\r\n( 4 ) . طبرى 3 / 1928 .\r\n","page_name":" 45 ","page_number":47},
  {"content":"\r\n\r\nشرح داده و از كار گذشتگان هم كه غالبا نديده و نيازموده چيزى مىنوشته‌اند ياد كرده گويد ولى من با پيران آزمودهء دريانورد كه در اين دريا ( همان دريايى كه ابو العلاء آن را درياى حجاز ، خوانده ) صاحب اطلاع و تجارت كافى بوده‌اند گفت‌وگو كرده و بسيارى از آنچه نوشته‌ام از تجارب آنان گرفته‌ام . مقدسى از جملهء اين پيران آگاه يكى هم اشاتمة ( جمع اشتيام ) را نوشته است « 1 » .\r\nو اما نكته‌اى كه در نوشتهء ابو العلاء قابل توجه مىنمايد اين است كه تا زمان او يعنى قرن چهارم و پنجم هجرى اين كلمه براى علماى لغت عربى همچون يك كلمهء عربى عام و شامل شناخته نبوده ، بلكه استعمال محدودى در ميان دريانوردان داشته ، آن هم نه همهء ايشان و در همه‌جا ، بلكه در ميان دريانوردانى كه در درياى حجاز رفت‌وآمد مىكرده‌اند .\r\nآنچه را ابو العلاء درياى حجاز خوانده در زمان‌هاى پيش از وى و شايد هم تا زمان وى در عرف دريانوردان و جغرافىنويسان درياى فارس خوانده مىشده است . استخرى كه كتاب مسالك الممالك خود را با « ديار عرب » ( به علت وجود كعبه در آنجا ) آغاز كرده ، پس از « ديار عرب » به شرح « بحر فارس » پرداخته و علت آن را چنين نوشته كه بحر فارس گذشته از اين‌كه بيشتر حدود « ديار عرب » را دربر گرفته ساير بلاد اسلام را هم شامل مىشود . وى حد اين دريا را كه از قلزم ( درياى سرخ ) شروع كرده به سمت شرق تا آبادان و جنابه و سيراف و هرمز و ديبل و ساحل مولتان كه آخرين ساحل اسلامى بوده و پس از آن تا سواحل هند و تبت و سرزمين چين كشانده ، و از قلزم به سمت غرب تا سواحل حبشه و سرزمين نوبه و سواحل افريقا برده است « 2 » . و مسعودى هم كه درياى فارس را دو بخش كرده و درياى اول را شامل خليج فارس و درياى عمان تا رأس الجمجمه دانسته دربارهء درياى دوم فارس كه آن را به نام لاروى خوانده و حد آن از رأس الجمجمه آغاز مىشده گويد ژرفاى آن ناشناخته است و از بس گسترده است وصف آن هم ممكن نيست « 3 » .\r\n\r\n\r\n","description":"","footnote":"\r\n( 1 ) . احسن التقاسيم ، ص 10 - 11 .\r\n( 2 ) . مسالك الممالك ، ص 28 و 29 .\r\n( 3 ) . مروج الذهب ، پلا ، ج 1 ، ص 177 .\r\n","page_name":" 46 ","page_number":48},
  {"content":"\r\n\r\nابن حوقل در بيان اين‌كه چرا همهء اين اقيانوس را به نام « بحر فارس » مىخوانده‌اند دو علت ذكر كرده ، يكى اين‌كه از همهء ساحل‌نشينان اين دريا مردمى تواناتر از ايرانيان و شاهانى مقتدرتر از شاهان ايشان نبوده و تا زمان او هم سواحل دور و نزديك اين دريا در تحت سيطرهء ايرانيان بوده است ، و ديگر اين كه از همهء ساحل‌نشينان اين دريا هيچ مردمى را همچون ايرانيان آن‌چنان كشتىهاى محكم و استوار و دريانورد نيست كه بتوانند از حد سرزمين خود بيرون آمده و به درياهاى دوردست سفر كنند و همچنان محكم و استوار و با شكوه به موطن خود بازگردند « 1 » .\r\nشواهد تاريخى بسيارى گفتهء ابن حوقل را داير بر اين‌كه دريانوردى در اين درياى گسترده از روزگاران بسيار قديم تا قرن‌ها پس از ظهور اسلام اگرنه در انحصار ولى در زير سيطرهء دريانوردان و بازرگانان ايرانى بوده ، تأييد مىكند . در مآخذ غربى و شرقى در سواحل دريايى كه شبه جزيرهء عربستان را احاطه كرده يعنى همان درياى حجاز ابو العلاء دست‌كم نام پنج مركز دريايى را مىيابيم كه همهء آن‌ها از قرن‌ها پيش از اسلام و تا قرن‌ها در اسلام همچنان به وسيلهء دريانوردان و بازرگانان ايرانى داير و شكوفا نگه داشته مىشده ، بعضى از اين بندرها مانند امان ( - عمان ) و عدن و جده از مراكز مهم و معروف آن زمان به شمار مىرفته‌اند و برخى ديگر مانند سواحل مهره و حضرموت نام و آوازهء كمترى داشته‌اند . در اين مآخذ و به خصوص در مآخذ اسلامى بجز از ايرانيان از مردم ديگرى كه در اين دريا و بازرگانى آن اسم و رسم و اثر زيادى داشته باشند نامى برده نشده است .\r\nمؤلف كتاب « گردش پيرامون درياى اريتره » « 2 » كه در قرن اول ميلادى در كرانه‌هاى غربى و شرقى درياى سرخ و كرانه‌هاى جنوبى و شرقى شبه جزيرهء\r\n\r\n\r\n","description":"","footnote":"\r\n( 1 ) . صورة الارض ، ص 244 .\r\n( 2 ) . نام لاتينى كتاب اين است :  Periplus Maris Erythraei  اين كتاب به انگليسى هم به اين نام  The Periplus Of the Erythrean Sea  ترجمه شده و نخستين بار در سال 1800 ميلادى در لندن به چاپ رسيده .\r\n","page_name":" 47 ","page_number":49},
  {"content":"\r\n\r\nعربستان و خليج فارس و برخى از بنادر هند و جزيرهء سيلان آمدورفت داشته و ديده‌هاى خود را كم‌وبيش در اين كتاب وصف كرده نوشته است : ما چون ساحل جنوبى خليج فارس را از پايانهء آن در ابلّه دنبال كنيم و به سوى دهانهء خليج فارس و درياى محيط پيش برويم پس از شش روز به مركز ديگرى از مراكز بازرگانى ايرانيان مىرسيم به نام امان  Oman  ( - عمان ) . ( مركز نخست ابلّه بوده در محل برخورد اروندرود كه در آن روزگار بهمنشير خوانده مىشد با خليج فارس ) و صادرات آن نوعى كشتى است كه آن را مادارا مىگويند « 1 » .\r\nدورانى كه وصف آن در اين كتاب آمده دوران سلطنت اشكانيان است كه از آن دوران در همين زمينه نوشتهء معتبر ديگرى هم از مؤلف ديگرى به نام « ايزودور » در دست بوده كه هرچند اصل آن از ميان رفته ولى بخش‌هايى از آن باقى مانده و از آن جمله بخشى است كه به نام  Partian Stations  چاپ شده يعنى ايستگاه‌ها يا منزلگاه‌هاى پارتى .\r\nدر دوران ساسانى هم اين مركز دريايى ايران همچنان از اعتبار و اهميت برخوردار بوده ، از روايتى كه ياقوت از ابو عبيده نقل كرده چنين برمىآيد كه علت استقرار قبيلهء ازد در عمان اين بوده كه اردشير بابكان آنها را براى گماردن در كار كشتى به آنجا كوچانده بوده است « 2 » . و از دستور پيغمبر اكرم به ابو زيد انصارى كه وى را در سال هشتم هجرى ( و به قولى ششم ) براى دعوت مردم عمان به آنجا گسيل فرمود نيز معلوم مىشود كه تا اين تاريخ كه مصادف با پايان دوران ساسانى است ساكنان قابل ذكر آنجا همچنان زردشتى بوده‌اند ، زيرا در اين دستور به جز از زردشتيان ذكرى از پيروان مذهب ديگرى نرفته است « 3 » . اين مركز دريايى را تا اواخر قرن چهارم هجرى به استناد نوشتهء جغرافىنويسانى كه آنجا را ديده‌اند همچنان آباد و پرجنب‌وجوش در ادارهء ايرانيان و زبان آن را هم فارسى و پول رايج آنجا را هم با نام فارسى مىيابيم « 4 » . اينجا را در زبان پارسى\r\n\r\n\r\n","description":"","footnote":"\r\n( 1 ) .  The Periplus , P . 36 . \r\n( 2 ) . معجم البلدان ، ج 4 ، ص 222 .\r\n( 3 ) . فتوح البلدان ، ص 93 .\r\n( 4 ) . احسن التقاسيم ، ص 99 .\r\n","page_name":" 48 ","page_number":50},
  {"content":"\r\n\r\n( پهلوى ) ميژن و مردم آنجا را ميژنيكان مىگفته‌اند ، اين واژه در كارنامهء اردشير بابكان در داستان جنگ وى با هفتان بخت ( كرم خداى ) آمده « 1 » . تا اواخر قرن چهارم كه خبرى از اين مركز دريايى داريم ايرانيان هنوز آنجا را به همين نام مىخوانده‌اند كه در كتاب‌هاى عربى به صورت \" مزون \" درآمده ولى اعراب آنجا را صحار مىناميده‌اند و در دوره‌هاى بعد همين نام اخير شهرت يافته است « 2 » .\r\nبراى اين‌كه اين مركز دريايى ايران را در همين دوران يعنى اواخر قرن چهارم هجرى بهتر بشناسيم و به اهميت و اعتبار تاريخى آن واقف شويم بهتر است وصف آن را از مقدسى بشارى كه به گفتهء خودش بيش از دوهزار فرسخ در اين دريا سفر كرده و همهء بندرها و لنگرگاه‌هاى مهم آن را از نزديك ديده و در بعضى از آن‌ها هم مدتى اقامت گزيده است بشنويم .\r\nمقدسى تمام جزيرة العرب را به چهار بخش كرده است : حجاز و يمن و عمان و هجر ( مركز بحرين آن زمان كه تمام سواحل جنوبى خليج فارس را از احساء تا عمان شامل مىشده ) و گويد زبان همهء آن‌ها عربى است بجز صحار ( مزون ) مركز عمان كه آواى آن‌ها و زبانشان فارسى است و اضافه مىكند كه مردم عدن و جده هم ايرانى هستند ولى زبانشان عربى است « 3 » . مقدسى صحار را چنين وصف كرده :\r\n« در درياى چين ( درياى فارسى به تعبير استخرى و مسعودى و ابن حوقل ، و درياى حجاز به تعبير ابو العلاء ) در اين زمان بزرگتر و باشكوه‌تر از آن نيست .\r\nآباد و پرجمعيت و خوب و پاكيزه و خوش آب و هواست ، ثروت فراوان و بازرگانى پررونق دارد . انواع ميوه‌ها و نعمت‌ها در آن هست . از زبيد و صنعاء ( دو شهر آباد و معروف يمن و عربستان ) برتر است . شهرى است ظريف با بازارهاى عجيب كه بر كرانهء دريا گسترده است . خانه‌هاى آنجا از آجر و آهك\r\n\r\n\r\n","description":"","footnote":"\r\n( 1 ) . كارنامهء اردشير بابكان ، تهران 1342 ، ص 35 - 36 .\r\n( 2 ) . مروج ، پلا ، 1 / 177 .\r\n( 3 ) . احسن التقاسيم ، ص 96 .\r\n","page_name":" 49 ","page_number":51},
  {"content":"\r\n\r\nساخته شده . ساختمان‌هايى بلند و نفيس . مسجد جامع اين شهر مشرف بر دريا است . مناره‌اى بلند و زيبا دارد و در انتهاى بازارها است . مردم اينجا چاه‌هاى آب شيرين و قنات شيرين دارند و از هرلحاظ در رفاه و آسايشند . اينجا دالان چين و خزانهء مشرق و عراق و كمك رساننده به يمن است ، و غلبه در اينجا با ايرانيان است » « 1 » .\r\nبخشى از اين مطالب را ياقوت هم در معجم البلدان نقل كرده و استخرى هم صحار را به آبادى و عمران و وسعت بندرگاه‌ها و رونق بازرگانى آنجا ستوده و گفته است در تمام سواحل درياى فارس ( درياى چين به تعبير مقدسى ) و در تمام سرزمين اسلام شهرى آبادتر و پرثروت‌تر از صحار نيست « 2 » . و ابن حوقل نيز همين مطالب را تكرار كرده « 3 » .\r\nمسعودى نوشته است كه در عمان كشتىهاى محكم و استوار دريانورد را تيرماهى مىنامند و علت اين نام‌گذارى را هم اين نوشته كه چون در تيرماه درياى هند بيش از هرموسم ديگر از سال توفان‌خيز و پرخروش است و در اين فصل تنها كشتىهايى مىتوانند در اين دريا آمدورفت كنند كه محكم و استوار باشند ازاين‌رو چنين كشتىهايى را تيرماهى مىخوانند « 4 » . از اين نوشته چنين برمىآيد كه سنت كشتىسازى همچنان در اين بندر از زمانى كه در قرن اول ميلادى مؤلف كتاب « گردش پيرامون درياى اريتره » آنجا را ديده بوده و صادرات آنجا را كشتى نوشته تا اين تاريخ همچنان ادامه داشته و اگر نام اين كشتىها در كتاب \" گردش پيرامون درياى اريتره \" پس از ترجمه از زبانى به زبان ديگر و نقل از خطى به خط ديگر به صورتى درآمده كه نمىتوان به اصل آن راه يافت در نوشتهء مسعودى صريح و روشن و با تفسير و توضيح آمده كه معلوم مىشود نام و وصف كشتىها هم در آنجا همچنان فارسى بوده است .\r\nميان عمان و عدن ، كه يكى ديگر از مراكز مهم دريانوردى و بازرگانى\r\n\r\n\r\n","description":"","footnote":"\r\n( 1 ) . احسن التقاسيم ، ص 92 .\r\n( 2 ) . استخرى ، مسالك الممالك ، ص 25 .\r\n( 3 ) . صورة الارض ، ص 44 و 45 .\r\n( 4 ) . مروج ، پلا ، 1 / 175 .\r\n","page_name":" 50 ","page_number":52},
  {"content":"\r\n\r\nايرانيان بوده ، در مآخذ غربى و شرقى نام دو محل ديگر در سواحل اين دريا برده شده كه ذكر آن‌ها با نام ايران قرين است ، يكى محلى است كه در كتاب « گردش پيرامون درياى اريتره » به نام  Asieho  ذكر شده و محل آن را در مجاورت ظفار كه از توابع شحر به شمار مىرفته نشان داده‌اند و در آن آمده كه پس از  Asieho  ساحلى است كه در آنجا مردمى عقب‌مانده و وحشى سكونت دارند و در قلمرو فرمانروايى ايرانيانند « 1 » . اين محل با همانجايى تطبيق مىشود كه استخرى در سواحل مهره نشان داده و قصبهء آن را « شحر » نوشته و آن را سرزمينى فقير و بىآب و علف خوانده و وصفى هم كه از مردم آنجا كرده دور از وصفى كه در كتاب « گردش پيرامون درياى اريتره » آمده ، نيست . گويد ، زبان مردم آنجا به قدرى غريب و ناشناخته است كه از آن نمىتوان چيزى فهميد « 2 » . ابن خرداد به اين شحر را سرزمين كندر خوانده « 3 » و از اين گفته معلوم مىشود كه مركز حمل كندر كه در قديم مهم‌ترين و مطلوبترين كالاى عربستان بوده همين بندر شحر بوده و بازرگانان ايرانى هم براى تجارت همين كالا به اينجا رفت‌وآمد مىكرده‌اند .\r\nبندر ديگرى كه ميان عمان و عدن واقع بوده و نامى از آن در نوشته‌هاى اسلامى ، قرين با نام ايران برده شده بندرى بوده كه مسعودى نام آن را مثوب نوشته و نشانى آن را در ساحل حضرموت يكى از مناطق سه‌گانهء يمن داده و نوشته است كه سپاهيان ايران كه در دوران انوشروان از راه دريا براى بيرون راندن حبشىها عازم يمن بودند در اين بندر از كشتىهاى خود پياده شدند « 4 » .\r\nمركز دريايى مهم ديگرى كه ايرانيان از ديرباز در آنجا اقامت گزيده و آنجا را مركز تجارت خود با شرق و غرب و سواحل افريقا كرده بودند بندر عدن بود . از اين گفتهء مقدسى ( كه خود مدتى در عدن ساكن بوده و حتى در آنجا\r\n\r\n\r\n","description":"","footnote":"\r\n( 1 ) . به نقل جواد على از آن در تاريخ « العرب قبل الاسلام » ، ج 3 ، ص 345 .\r\n( 2 ) . استخرى ، مسالك الممالك ، ص 25 .\r\n( 3 ) . ابن خردادبه ، المسالك و الممالك ، ص 147 .\r\n( 4 ) . مروج ، ج 2 ، ص 203 .\r\n","page_name":" 51 ","page_number":53},
  {"content":"\r\n\r\nبه تجارت هم پرداخته ) كه ساكنان آنجا ايرانى هستند ولى زبانشان عربى است چنين برمىآيد كه سابقهء اقامت ايرانيان در آنجا به زمان‌هاى خيلى قديم و حتى قديم‌تر از عمان مىرسيده كه زبان خود را فراموش كرده بوده‌اند ، ولى با اين‌حال باز هم آداب و رسوم خود را زنده نگه مىداشته‌اند . مقدسى از جمله مشاهدات خود در عدن كه آن را قابل ذكر دانسته ، يكى هم اين را نوشته كه رسم مردم عدن اين است كه در ايام نوروز قبه‌هايى مىسازند و آن‌ها را همراه با نواختن طبل به نزد بازرگانان و مباشران مىگردانند و از اين راه مال بسيارى به دست مىآورند « 1 » . عدن گذشته از جنبهء تجارتى ، در ميدان رقابت دريايى ايران و روم ، به خصوص در دوران انوشروان و ژوستى نين نيز جاى خاصى داشته كه بعدا به آن اشاره خواهد شد .\r\nديگر از اين مراكز ايرانى در حاشيهء عربستان بندر جده است كه آن هم از دورانى بسيار قديم زيستگاه بازرگانان و دريانوردان ايرانى بوده . در كتاب « تاريخ مدينة جده » آمده كه اين بندر را ايرانيان پيش از اسلام ساخته بودند و از آن همچون يك مركز بازرگانى دريايى خود براى تجارت با مكه كه آن هم يك مركز مهم بازرگانى در بخش غربى عربستان شده بود استفاده مىكردند « 2 » .\r\nابن المجاور دمشقى در يك‌جا از كتاب خود به نام « تاريخ المستبصر » نوشته هنگامىكه سيراف از رونق افتاد و ويران شد مردم آنجا آن بندر را ترك گفتند و به بندرهاى ديگر رفتند و از آن جمله عده‌اى هم به جده آمدند و در آنجا سكونت گزيدند و براى حفظ خود از مهاجمان و غارتگران دور شهر را از آن سو كه به خشكى مىپيوست بارويى از سنگ ساختند و آن را با بارويى ديگر استحكام بخشيدند و بر آن باروها چهار دروازه تعبيه كردند و دور تا دور آن باروها را هم خندق عظيمى كندند با پهنا و ژرفاى بسيار و آب دريا را در آن روان ساختند و بدين‌سان جده به شكل جزيره‌اى درآمد ، و براى تامين آب شهر\r\n\r\n\r\n","description":"","footnote":"\r\n( 1 ) . احسن التقاسيم ، ص 100 .\r\n( 2 ) . عبد القدوس الانصارى ، « تاريخ مدينة جده » ، ص 12 .\r\n","page_name":" 52 ","page_number":54},
  {"content":"\r\n\r\nآب‌انبارهاى بسيار ساختند كه از آب باران پر مىشدند . و در جاى ديگر از همين كتاب تاريخ بناى جده را به وسيلهء ايرانيان در دوران نوهء يزدگرد نوشته كه همان دوران انوشيروان است كه آن را با زمانى كه انوشروان پس از پيروزى بر روم به سوى عدن رفته تا حبشيان و مهاجمان را از آنجا براند منطبق ساخته و احتمال داده‌اند كه در همين سفر يا خود او و يا هيأتى به دستور او از باب المندب گذشته و محل جده را در درياى سرخ براى مركز دريايى ايران انتخاب كرده‌اند .\r\nولى مؤلف « تاريخ مدينة جده » معتقد است كه سابقهء ايرانيان در جده قديم‌تر از دوران انوشيروان است . و از آنجا كه اين بندر دوره‌هاى متعددى از آبادانى و ويرانى به خود ديده احتمال مىدهد كه بندر جده دو بار به وسيلهء ايرانيان ساخته شده باشد ؛ يك بار در دورانى خيلى قديم‌تر از زمان انوشروان به وسيلهء بازرگانان سيرافى و بار ديگر در زمان انوشيروان . از نوشتهء حميرى ( ابو عبد الله محمد بن عبد المنعم بن عبد النور حميرى ) در كتاب « الروض المعطار فى اخبار الاقطار » نقل شده كه گفته است :\r\n« جده از بناهاى ايرانيان است . باروهاى آن را به استوارترين صورتى آن ها ساختند و هم‌چنين خانه‌ها و منزل‌هاى آنجا را ، به‌طورى كه استوارتر از آن نباشد . پادشاهان ايران و هم‌چنين بازرگانان از هرگوشهء دنيا به آنجا روى مىآوردند ، زيرا آنجا لنگرگاه كشتىهايى بود كه از هند و عدن و يمن و عيذاب و قلزم به آنجا مىآمدند « 1 » . »\r\nبندر جده از آن زمان كه مركز بازرگانى ايرانيان گرديد تا قرن‌هاى متأخر اسلامى دوره‌هاى مختلفى از آبادانى و ثروت تا ويرانى و فقر به خود ديده و به اين جهت ردپاى ايرانيان هم در آن‌جا به تناوب ديده مىشود . مؤلف « تاريخ جده » پس از ذكر مراحلى از ويرانى كه پيش از اسلام در اثر هجوم قبايل عرب بر آنجا گذشته كه در اثر آن امر بازرگانى مختل گرديده و ايرانيان هم آنجا را ترك گفته‌اند و بندر تجارتى مكه از آنجا به محل ديگرى به نام شعيبيه منتقل شده ، و\r\n\r\n\r\n","description":"","footnote":"\r\n( 1 ) . به نقل الانصارى از آن در \" تاريخ مدينة جده \" .\r\n","page_name":" 53 ","page_number":55},
  {"content":"\r\n\r\nسپس با اشاره به دوران آبادى آنجا كه پس از اسلام شروع شده مىنويسد : « در اين دوران باز ما اثر ايرانيان را در آبادانى و رونق بازرگانى آنجا مىبينيم و مىبينيم كه چگونه تاريخ تكرار مىشود . گويى يك جاذبهء نهانى آنان را به اقامت در جده مىكشاند ، شايد اين جاذبه اعتدال هوا و مساعد بودن وضع آنجا براى بازرگانى باشد . و سپس مىافزايد ، ساكنان ايرانى جده در طى قرن‌ها اقامت در آنجا به ساختن خانه‌ها و مهمان‌سراهاى مجلل پرداختند و به انواع بازرگانىها دست زدند و اين شهر را رونق بخشيدند . و با آثار خوبى كه از آنان در زندگى اجتماعى و عملى اين شهر چه در روزگار قديم و چه در دوران جديد باقى مانده نام نيكى از خود به جاى گذاشته‌اند « 1 » .\r\nاين آبادى و شكوفايى مجدد جده را در آثار مؤلفان قرن‌هاى سوم و چهارم اسلامى هم مىتوان ديد . ابو زيد احمد بن سهل بلخى مؤلف كتاب « ذكر المسافات و الاقاليم » ( در گذشته به سال 322 ه . ق . ) جده را در زمان خودش چنين وصف كرده است : « جده داراى تجارت و ثروت بسيار است و در حجاز پس از مكه جايى كه ثروت و تجارت بيش از اينجا داشته باشد نيست . پايه و ركن بازرگانى آنجا ايرانيانند » « 2 » . استخرى هم از جده وصفى شبيه وصف ابو زيد كرده « 3 » ، ولى ابن حوقل كه كتاب خود را مدتى نزديك به بيست و هفت يا سى سال پس از استخرى نوشته همهء آنچه را ابو زيد و استخرى ذكر كرده‌اند به گونه‌اى كه حكايت از گذشته دارد آورده ، و دربارهء ايرانيان آنجا هم نوشته است كه بازرگانى آنجا قايم به ايرانيان بود و چون ابن جعفر الحسنى در آنجا اقامت گزيد بازرگانان پراكنده شدند و حال اين شهر روى به ادبار نهاد « 4 » . ظاهرا فتنهء ابن جعفر زياد طول نكشيده ، چه چند سال پس از اين تاريخ كه مقدسى جده را ديده آنجا را آباد و پرجمعيت و مردم آنجا را اهل بازرگانى و توانگر يافته و\r\n\r\n\r\n","description":"","footnote":"\r\n( 1 ) . تاريخ مدينة جده ، ص 26 .\r\n( 2 ) . به نقل از نسخهء خطى از كتاب « ذكر المسافات و الاقاليم » ابو زيد احمد بن سهل در كتابخانهء عارف حكمت در مدينهء منوره .\r\n( 3 ) . مسالك الممالك ، ص 19 .\r\n( 4 ) . صورة الارض ، ص 39 .\r\n","page_name":" 54 ","page_number":56},
  {"content":"\r\n\r\nدربارهء ايرانيان هم نوشته كه ايشان در آنجا غلبه دارند و آنان را در آنجا كاخ‌هايى عجيب است « 1 » .\r\nدر اواسط قرن پنجم هم كه ناصر خسرو جده را ديده همچنان آباد و بازرگانى آنجا شكوفا بوده ولى كمى پس از آن تاريخ حاكم پرطمع و زورگوى مكه كه كثرت مال و منال بازرگانان جده ديگ طمع او را به جوش آورده بود براى تحصيل مال آن‌ها را در فشار گذارد و آن‌ها هم ناچار هرچه داشتند در كشتىها بار كرده و آنجا را ترك گفتند ، و چون شهر از محافظان خالى شد بار ديگر باديه‌نشينان بدانجا هجوم برده آنجا را تصرف كردند و دوباره دوران ويرانى و فقر آن آغاز گرديد « 2 » .\r\nاين‌بار دوران ويرانى جده به درازا كشيد ، آن‌چنان كه در قرن ششم هجرى كه ابن جبير اندلسى آنجا را ديده در سفرنامهء خود چهره‌اى تيره و اسف‌بار از آن ترسيم كرده ، جاى ساختمان‌هاى باشكوه آنجا را كه مقدسى آن ها را قصرهاى عجيب خوانده بود كوخ‌هاى نئين و جاى بازرگانان توانگر را مردمى فقير گرفته بودند كه با كرايه دادن شتر و فروختن آب و شير به حاجيان امرار معاش مىكرده‌اند . ابن جبير پس از وصف وضع موجود آن شهر گويد ولى در اين شهر آثارى از قديم هست كه دلالت دارد بر اين‌كه در گذشته شهرى آباد بوده ، و هم‌چنين گويد اينجا از شهرهاى ايرانيان بوده است . « كانت من مدن الفرس » و در حدود يك قرن پس از ابن جبير كه ابن المجاور دمشقى از جده ديدن كرده هرچند تا حدى كسب و كار مردم رونقى گرفته و تا حدى عمران و آبادى به آنجا بازگشته بود ولى ظاهرا آن دوران طلايى گذشته ديگر تجديد نشده . ابن المجاور هم آنجا را به عنوان شهر كوچكى در ساحل دريا توصيف كرده و مىافزايد كه مردم آنجا از نسل ايرانيان هستند « 3 » .\r\nگرچه بندر جده را بندر مكه و مركز تجارت عربستان غربى شمرده‌اند\r\n\r\n\r\n","description":"","footnote":"\r\n( 1 ) . احسن التقاسيم ، ص 79 .\r\n( 2 ) . تاريخ المستبصر ، چاپ ليدن ، ص 45 و 46 .\r\n( 3 ) . تاريخ مدينة جده ، ص 65 .\r\n","page_name":" 55 ","page_number":57},
  {"content":"\r\n\r\nولى بازرگانان ايرانى از اين مركز براى آمدورفت و تجارت با همهء سواحل درياى سرخ چه سواحل عربى و چه سواحل افريقايى آن استفاده مىكردند و به همين سبب در ساحل افريقايى اين دريا نيز به محاذات بندر جده و وابسته به آن ، مركز ديگرى براى تجارت با افريقا به وجود آورده بودند ، ولى آن را نه در ساحل بلكه در سه جزيرهء نزديك به ساحل به نام سواكن ساخته بودند كه محل آن امروز در كشور سودان و نزديك بندر معروف آن ، « پور سودان » است .\r\nو محل اقامت و انبار كالاهاى خود را آنجا قرار داده بودند و روزها با كشتىهاى خود براى دادوستد به ساحل مىرفتند و شب‌هنگام به جزيره باز مىگشتند ، و اين از بيم غارت و هجوم بوميان افريقايى به ايشان بود . ابن حوقل كه خود در سواحل افريقايى درياى سرخ سفر كرده و لنگرگاه‌ها و بنادر آنجا را از سواحل مصر به سمت جنوب برشمرده ، محل اين سواكن را كه گويد بازرگانان ايرانى و طايفه‌اى از ربيعه در آنجا ساكنند در جنوب بندر عيذاب و محاذى جده در ساحل غربى اين دريا ذكر كرده است « 1 » .\r\nدربارهء ارتباط آبادانى جده با بازرگانان و دريانوردان سيرافى به جز آنچه در \" تاريخ المستبصر \" آمده در مأخذى قديم‌تر از آن هم اشاراتى هست . از ابو زيد ، كه مطلبى از او دربارهء جده گذشت ، نقل شده كه بازرگانان سيرافى كه خود داراى كشتىهاى بزرگ بوده‌اند تا جده در درياى سرخ و زنگبار در كرانه‌هاى شرقى افريقا هم رفت‌وآمد داشته‌اند و به قول استخرى عشق و علاقه مردم سيراف به دريانوردى به اندازه‌اى بوده كه حتى بعضى از آن‌ها چون به دريا مىرفته‌اند همهء عمر را در دريا به بازرگانى مىگذرانده‌اند و ديگر به محل خود برنمىگشته‌اند . و مىگويد آن‌ها از اين راه مال فراوانى به دست مىآورده‌اند تا جايى كه ثروت بعضى از آن‌ها به چهار ميليون دينار ( طلا ) مىرسيده است . گويد در دوران ما شنيده‌ام كه بيش از اين‌ها هم ثروت دارند « 2 » .\r\nدربارهء سيراف و اثر بازرگانان و دريانوردان آنجا در رونق و شكوفايى\r\n\r\n\r\n","description":"","footnote":"\r\n( 1 ) . صورة الارض ، ص 48 و 49 .\r\n( 2 ) . مسالك الممالك ، ص 138 و 139 .\r\n","page_name":" 56 ","page_number":58},
  {"content":"\r\n\r\nديگر بندرهاى حاشيهء عربستان و افريقا سخن فراوان است كه اين‌جا مجال آن نيست . چون در اينجا تنها سخن از مراكز دريايى ايران در درياى حجاز و سواحل عربستان است نه در خليج فارس كه آن داستانى جداگانه دارد . ولى به دنبالهء مطالبى كه دربارهء كشتىسازى ايرانيان در عمان ذكر شد اين مطلب هم دربارهء سيراف گفتنى است كه هنگامىكه موفق برادر و ولىعهد معتمد خليفهء عباسى براى رفع غائلهء « صاحب الزنج » ( مردى كه بردگان شورشى و همهء گروه‌هاى نافرمان را در مانداب‌هاى جنوب عراق به دور خود جمع كرده و غايله‌اى بزرگ ايجاد كرده بود ) شخصا با آمادگى كامل به جنگ او رفت و مقدارى از كشتى هاى خود را كه آن‌ها را به نام شذوات ( جمع شذا ) و سميريات مىخواندند در جنگ با شورشيان از دست داد ، دستور داد تا تعدادى از همين كشتىها را در كارگاه‌هاى كشتىسازى سيراف و گناوه بسازند . اين كشتىها نوعى كشتى جنگى كوچك بوده‌اند كه گذشته از دريا در رودهاى پرآب جنوب عراق نيز مجال جنگ و گريز داشته‌اند و در شرح اين رويدادها حتى از « شذا الجنابيات » ، يعنى كشتىهايى از اين نوع كه در گناوه ساخته مىشده ، به گونه‌اى سخن رفته كه گويى بهترين و مرغوبترين نوع اين كشتىها بوده‌اند « 1 » .\r\nسيطره ايران بر دريانوردى و بازرگانى در جنوب عربستان و سواحل هند و افريقا همواره موجب ناخشنودى دولت روم بوده ، زيرا با آن وضع هم راه زمينى و هم راه‌هاى دريايى بازرگانى آن دولت با شرق يعنى هند و سرزمين چين در اختيار ايران بود ، و چون دولت روم دربارهء راه زمينى كه از داخلهء ايران مىگذشت كارى نمىتوانست كرد گاه و بىگاه درصدد برمىآمد كه در سيطرهء دريايى ايران خللى وارد آورد و دست‌كم تجارت كالاهاى مورد نياز خود را از اختيار بازرگانان ايرانى خارج سازد ، و در زمان ژوستى نين هم روزگار خسرو انوشروان و هماورد او اين فكر قوت بيشترى يافت و ژوستى نين را به كارهايى واداشت كه هرچند خود او از آن‌ها طرفى نبست ولى اثر آن تا مدت‌ها در يمن و\r\n\r\n\r\n","description":"","footnote":"\r\n( 1 ) . طبرى ، 3 / 1844 .\r\n","page_name":" 57 ","page_number":59},
  {"content":"\r\n\r\nبعضى مناطق درياى سرخ باقى ماند .\r\nپروكوپيوس تاريخ‌نگار رومى كه خود هم روزگار ژوستى نين و وقايع‌نگار او بوده از اعزام دو سفير از سوى ژوستى نين به پادشاه حبشه و فرمانرواى يمن به منظور بستن پيمانى با آن‌ها بر ضد ايران سخن مىگويد .\r\nژوستى نين به زبان سفير خود به حبشىها كه در درياى سرخ كشتىرانى داشتند پيشنهاد كرد كه آن‌ها با كنار زدن بازرگانان ايرانى خود واسطهء بازرگانى روميان با شرق شوند . پروكوپيوس مىنويسد : « سفير ژوستى نين به حبشى پيشنهاد كرد كه اگر آن‌ها ايرانيان را كنار بزنند و خود ابريشم از هندوستان بخرند و به روميان بفروشند هم خود آن‌ها سود هنگفتى خواهند برد و هم از رفتن پول رومىها به جيب دشمنانشان يعنى ايرانىها جلوگيرى خواهند نمود . ذكر اين كالاى بخصوص بدان سبب بود كه در آن زمان ابريشم گرانبهاترين و مطلوب‌ترين كالايى بود كه روميان تجمل‌پرست با اشتياق فراوان به هربهايى مىخريدند و سود هنگفتى كه از تجارت آن به دست مىآمد كافى بود كه حس طمع حبشيان را برانگيزد . حبشيان هم اين پيشنهاد را پذيرفتند . پروكوپيوس مىنويسد ولى در اين راه توفيق نيافتند زيرا ايرانيان چون نزديكتر به هندوستان بودند هميشه بازرگانان ايرانى بار كشتىهايى را كه از شرق مىآمدند در بندرگاه‌هاى ميان راه مىخريدند و مجالى به حبشىها نمىدادند « 1 » .\r\nولى اگر حبشىها نتوانسته‌اند چنان‌كه پروكوپيوس نوشته به سيطرهء ايران بر درياى جنوب و بازرگانى ايشان لطمهء كلى بزنند و تجارت با روم را از دست آن ها بگيرند ظاهرا توانسته‌اند در هنگامىكه انوشيروان در شمال و غرب كشور درگير جنگ با روميان و متحدانشان بوده با حمله به بندر عدن كه مركز عمدهء تجارتى ايران در گلوگاه درياى سرخ به شمار مىرفت زيان فراوان به آنجا رسانند و با ايجاد دردسر بزرگى براى انوشروان خدمتى به متحد خود انجام دهند . در تاريخ طبرى و برخى از تاريخ‌هاى اسلامى خبرى به اجمال مىخوانيم كه تنها در\r\n\r\n\r\n","description":"","footnote":"\r\n( 1 ) . پروكوپيوس ، « جنگ‌هاى ايران و روم » ، ترجمهء محمد سعيدى ، ص 103 .\r\n","page_name":" 58 ","page_number":60},
  {"content":"\r\n\r\nپرتو همين مطلبى كه پروكوپيوس نوشته مىتوان براى آن توجيهى يافت . خبر اين است كه انوشروان پس از غلبه بر روم و فتح انطاكيه و هرقله و اسكندريه به سوى خزر شتافت و آن‌ها را هم به سزاى اعمالشان رسانيد و سپس به عدن رفت و در آنجا در قسمتى از دريا كه ميان دو كوه و سمت حبشه قرار داشت با كشتى بزرگ و سنگ خارا و ستون‌هاى آهنين و زنجيرها سدى بساخت و سران و بزرگان آن‌ها را به قتل رسانيد و به مدائن بازگشت « 1 » . اين تقارن در ذكر جنگ روم و سپس گوشمالى دادن به خزران كه در اين جنگ از متحدان روم بوده‌اند و خبر عزيمت انوشروان به عدن و ساختن سدى در آنجا و تنبيه آن‌هايى را كه در آنجا غايله‌اى ساز كرده و به قتل و غارت و ويرانى دست زده بوده‌اند ، اين مطلب را به خاطر مىآورد كه اين هرسه واقعه از يك منبع سرچشمه مىگرفته‌اند ، بدين معنى كه حبشيان هم كه متحد روميان بوده‌اند ، در همان هنگامى كه ژوستى نين به ايران حمله برده ، به تحريك وى به عدن كه مركز تجارت ايران در اين چهارراه دريايى بوده حمله كرده و زيان‌هايى به بار آورده بودند . شايد وصفى هم كه مقدسى در قرن چهارم هجرى از استحكامات بندر عدن به منظور جلوگيرى از مهاجمان و غارتگران كرده است و از دروازه‌هاى آهنين آن سخن گفته مربوط به همين سد يا بقاياى آن باشد كه تا زمان او هنوز پابرجا مانده بوده « 2 » .\r\nغرض از اين تفصيل در ذكر دريانوردى و بازرگانى درياى حجاز از دوران قديم تا قرن‌هاى نخستين اسلامى كه ناخواسته اندكى هم به دراز كشيد و شايد هم لازم مىبود ، بيان اين نكته است كه كلمهء اشتيام پيش از آن‌كه در شعر بحترى يا نوشته‌هاى قديم عربى به كار رود ملاحان درياى حجاز آن را به كار مىبرده‌اند ، و از همين راه هم به زبان فصيح عربى راه يافته ، اين صحيح نيست كه اين كلمه در عصر عباسى اول يعنى كم‌وبيش در همان عصر بحترى معرّب شده ، چنان‌كه آقاى عبد الله العلايلى در « المرجع » ذكر كرده ، زيرا بحترى و ديگر مؤلفان قديم كه نام آن‌ها گذشت آن را همچون يك كلمهء قديمى جا افتاده و\r\n\r\n\r\n","description":"","footnote":"\r\n( 1 ) . طبرى ، 1 / 898 .\r\n( 2 ) . احسن التقاسيم ، ص 85 .\r\n","page_name":" 59 ","page_number":61},
  {"content":"\r\n\r\nمأنوس به كار برده‌اند كه در عصر آن‌ها براى همهء آن‌ها كه با كشتى و دريا سر و كار داشته‌اند كلمه‌اى معروف و شناخته شده بوده ، نه همچون كلمه‌اى نوظهور و نوشناخته كه نياز به تعبير يا تفسير داشته باشد . به‌هرحال در تمام اين مدت چه دوران قديم و چه عصر عباسى اول يا دوم وضع دريانوردى در اين دريا به همان گونه بوده كه ذكر شد و به جز از ايرانيان از هيچ قوم و ملتى نامى بدان صورت كه اثر قابل ذكرى در اين كار داشته باشند برده نشده ، چه رسد به اين‌كه در امر دريانوردى بدان اندازه پيش رفته باشند كه داراى اصطلاحات فنى هم شده باشند .\r\nاعراب بومى ساحل‌نشين اين دريا هم در وضعى نبودند كه دربارهء آن‌ها چنين گمانى رود . آن‌ها يا مانند قبيلهء ازد كه اردشير آن‌ها را براى خدمت در كشتىها به عمان كوچانيد همچون كارگران كشتى خدمت مىكردند ، و يا مانند بوميان ساحل مهره كه ذكر آن‌ها گذشت مردمى بسيار واپس‌مانده و دور از فرهنگ به شمار مىرفتند ، و يا مانند قبايل بدوى اطراف جده بوده‌اند كه بازرگانان و دريانوردان مىبايستى از بيم حمله و تاراج آنان خود را در پشت باروهاى سنگى و حصار آبى محفوظ دارند . بنابراين براى فهم صحيح معنى و اصل و تبار اين كلمه راه معقول و منطقى اين است كه جست‌وجو شود در زبان فارسى كسى را كه داراى چنين حرفه و مقامى در كشتى بوده به چه نامى مىناميده‌اند و وقتى هم سخن از حرفه و مقام مىشود بايد در نظر داشت كه چنين شخصى بر خلاف آنچه در وهلهء اول از عبارت مرحوم قزوينى فهميده مىشود از عمله‌جات كشتى نبوده ، بلكه كسى بوده كه در كشتى صاحب امر و نهى و مورد تكريم و احترام همهء كارگران و كشتىنشينان بوده است . شعر بحترى هم همين را مىرساند و در گفتهء طبرى و ابن خردادبه و مقدسى هم اين شخص يا همچون فرمانده كشتىهاى جنگى ياد شده يا رييس كشتىهاى بزرگ دريانوردى كه در درياهاى دوردست سفر مىكرده‌اند . و چون از اين راه معقول و منطقى جست‌وجو شود به آسانى مىتوان دريافت كه چنين شخصى را در زبان فارسى كشتيبان مىناميده‌اند و اشتيام هم همان كلمه است كه كارگران عرب آن را به صورتى كه شنيده و تلفظ\r\n\r\n","description":"","footnote":"","page_name":" 60 ","page_number":62},
  {"content":"\r\n\r\nآن براى ايشان آسان بوده به كار برده‌اند و وقتى پس از مدت به زبان فصيح عربى درآمده و در شعر و نثر عربى به كار رفته شكلى همانند همين كلمه يا چيزى شبيه به آن داشته است .\r\nو بدين‌ترتيب اشتيام هم در وصف كلمات بسيارى قرار مىگيرد كه از اصطلاحات دريانوردى فارسى از زمان‌هاى دور به وسيلهء همين ملاحان و كارگران عرب در كشتىها و بندرگاه‌ها به زبان عربى راه يافته است . با اين تفاوت كه برخى از آن‌ها مانند الرهنامج ( - راهنامه ) و الانجر ( - لنگر ) و نواخذه ( - جمع ناخدا ) و ديادبه ( - جمع ديده‌بان ) و جرداب ( - گرداب ) و الدستور ( - دستور ) و تبان ( - تنبان شلوار كوتاهى كه ملاحان مىپوشيده‌اند ) و بسيارى از كلمات ديگرى كه مىتوان در كتاب‌هاى لغت و كتاب‌هايى كه درباره معربات از فارسى در قديم و جديد تأليف شده يافت ، آن اندازه تغيير شكل نيافته‌اند كه نتوان آن را بازشناخت ، ولى برخى ديگر مانند همين كلمهء اشتيام كه نظاير آن هم كم نيست آن‌چنان دچار تحريف شده‌اند كه راه يافتن به اصل آن‌ها دشوار است . علت همهء اين‌ها هم اين است كه اعراب در استعمال كلمات خارجى پاىبند قاعده و قانونى نبوده‌اند و هركلمه را به همان‌گونه كه شنيده‌اند با تغييرى كه تلفظ آن را براى ايشان آسان‌تر مىساخته به كار برده‌اند ، بىآن‌كه به شكل و هيئت آن در زبان اصلى توجه داشته باشند . و علماى نحو و لغت عربى هم كه سعى كرده‌اند براى اين‌گونه تغييرها ضوابطى استخراج كنند ، و نخستين ايشان سيبويه ، هرچند در اين راه كوشش‌هايى كرده و ضوابطى هم براى تبديل حروف و تغيير حركات به دست داده‌اند ، ولى آن ضوابط شمول كلى ندارند و براى مواردى از اين قبيل كه كلمه علاوه‌بر تعريب دچار تحريف هم شده باشد به هيچ‌وجه كارساز نيستند .\r\nظاهرا تنها قانون عام و شاملى كه دربارهء كلمات خارجى در زبان عربى بدان عمل شده و مىشود و بايد آن را پيوسته در نظر داشت همين عبارت معروف است كه در شرح رضى ( نحو ، 20 ) هم آمده و آن اين است « اعجمى ، فالعب به ما شئت » .\r\nيعنى اين كلمه غير عربى است ، هرطور دلت مىخواهد با آن بازى كن .\r\n\r\n","description":"","footnote":"","page_name":" 61 ","page_number":63},
  {"content":"\r\n . \r\n","description":"","footnote":"","page_name":" 62 ","page_number":64},
  {"content":"\r\n\r\n\r\nمسايل امروز زبان‌هاى فارسى و عربى در پرتو كتاب سيبويه\r\nآنچه از آن به مسايل امروز زبان‌هاى فارسى و عربى تعبير مىشود دشوارىهايى است كه اين زبان‌ها در فراگيرى و همگامى با دانش و فرهنگ امروز با آن روبه‌رو هستند ، و ذكر كتاب سيبويه هم در اين زمينه بدين‌سبب است كه آن كتاب نخستين كتاب جامعى است كه در دستور زبان عربى تأليف شده ، و سيبويه هم در هنگامى دست به تأليف آن كتاب زده كه زبان عربى كم‌وبيش در همين وضعى بوده كه امروز زبان‌هاى فارسى و عربى با آن روبه‌رو هستند ؛ يعنى با فرهنگها و زبان‌هاى ديگرى سروكار يافته بوده كه براى فراگيرى آن‌ها به صورتى كه در اركان زبان رخنه‌اى پديد نيايد آمادگى قبلى نداشته . و هرچند آن كتاب در زبان عربى و براى زبان عربى تأليف شده ولى چون اصول و ضوابطى كه در آن آمده از طبيعت زبان استخراج شده ازاين‌رو با طبيعت زبان فارسى هم قابل انطباق است و مراجعهء به آن پرتوى بر مسايل اين زبان هم خواهد افكند .\r\nتاريخ آشنايى ايرانيان و اعراب با نمودهاى تمدن غرب و اثرپذيرى از آن متفاوت است . عربىزبانان مصر و سوريه و لبنان خيلى زودتر از ايرانيان با اين نمودها آشنا شدند . معمولا نخستين برخورد اعراب را با غربيان در حملهء ناپلئون\r\n\r\n","description":"","footnote":"","page_name":" 63 ","page_number":65},
  {"content":"\r\n\r\nبه مصر - كه در آخرين سالهاى قرن هيجدهم مسيحى صورت گرفت « 1 » - يا در نخستين مدرسه‌هايى مىدانند كه از سوى گروههاى مذهبى مسيحى در لبنان تأسيس گرديد ، و تاريخ آن‌ها قديم‌تر از حملهء ناپلئون است « 2 » . ولى اين آشنايىهاى مقدماتى هرچند بىاثر نبود ، به آن اندازه ژرف و گسترده هم نبود كه در آگاهى مردم اثرى آنى داشته باشد ، يا در روش فكرى آنان تغييرى دهد .\r\nچنين اثرى بعدها و به تدريج در زمينه‌هاى مختلف زندگى ايشان ظاهر گرديد ، و از آن جمله در زمينهء خط و زبان بود كه از اواخر قرن نوزدهم كم‌كم مورد توجه قرار گرفت .\r\nنخستين موضوعى كه خاطر نويسندگان عربىزبان را در اين زمينه به خود مشغول داشت نارسايى زبان عربى بود براى معادل واژه‌هاى خارجى كه در رشته‌هاى مختلف علمى يا در زندگى روزانه براى فرآورده‌هاى صنعتى جديد به كار مىرفت . اين اشتغال خاطر هم در آغاز صرفا جنبهء لغوى داشت و هنوز از جنبه‌هاى ديگر آن‌كه بعدها مطرح گرديد سخنى در ميان نبود . بحث و گفت‌وگو بر سر اين بود كه آيا در اين‌گونه موارد كه براى واژه‌هاى خارجى نمىتوان معادلى در زبان عربى يافت تعريب جائز است يا نه ، يعنى اين‌كه آيا مىتوان همان واژهء بيگانه را به كار برد و آن را جزء واژه‌هاى عربى شمرد يا نه . و چنان كه معمول است آن‌ها كه به آينده مىنگريستند اين كار را با شرايطى ، نه تنها جايز بلكه واجب مىشمردند ، زيرا در غير آن صورت زبان به انزوا كشيده مىشد و از\r\n\r\n\r\n","description":"","footnote":"\r\n( 1 ) . اين مقاله از جلد دوم \" هفتاد مقاله \" ( ارمغانى فرهنگى به دكتر غلامحسين صديقى ) ص 519 - 526 نقل شده است .\r\nآگاهى بيشتر را دربارهء اين سفر جنگى ناپلئون و آثار فرهنگى آن در مقاله‌اى با عنوان « نخستين چاپخانه و روزنامه‌ها در مصر » به قلم صلاح الدين بستانى در مجلهء « الدراسات الادبية » ، سال دوم ، شمارهء دوم ، ص 165 - 186 ، بيروت 1960 م ، خواهيد يافت .\r\n( 2 ) . شرح اين مدارس و تاريخ تأسيس و محل آن‌ها در مقاله‌اى با عنوان « ادبيات عربى معاصر در لبنان » به قلم دكتر جبرائيل جبور استاد ادبيات عربى در دانشگاه آمريكايى بيروت ، در شمارهء اول سال اول \" الدراسات الادبية \" ص 69 - 81 ، بيروت 1959 م . آمده است .\r\n","page_name":" 64 ","page_number":66},
  {"content":"\r\n\r\nكاروان دانش و فرهنگ باز مىماند ، و آن‌ها هم كه در قيد و بند سنتهاى زبان بودند آن را نمىپذيرفتند ، زيرا آن را باعث خلل در اركان زبان و انحلال تدريجى آن مىدانستند . بازار اين جنگ و جدال در اوائل همين قرن در مصر به شدت گرم شد و در روزنامهء المؤيد كه يكى از روزنامه‌هاى معروف آن زمان و سلسله جنبان اين بحث و جدل بود در سالهاى 1906 تا 1909 ميلادى مقاله‌هاى بسيارى در اين زمينه منتشر گرديد ، و بسيارى از اديبان و نويسندگان در آن جدال قلمى شركت كردند و چون سرانجام دريافتند كه از نوشتن مقالات به نتيجه‌اى قطعى ، كه تكليف نويسندگان و مترجمان را روشن كند ، نخواهند رسيد ، بنا گذاشتند كه اين بحث و جدل را در مجمعى از بزرگان علم و ادب ادامه دهند ، و تصميم نهايى آن مجمع مورد قبول همه باشد . و چنين هم شد و آن مجمع در دار العلوم مصر كه يكى از كانون‌هاى زبان و ادب عربى بود به صورت كنفرانس تشكيل گرديد و سه جلسه ادامه يافت ، و در آنجا موافقان و مخالفان هر يك سخنها گفتند و سرانجام در واپسين جلسهء آن‌كه در بيستم فوريهء سال 1908 تشكيل گرديد ، اين چند اصل پذيرفته شد :\r\n1 - براى بيان معنى يك واژهء بيگانه در زبان عربى نخست بايد كوشيد تا براى آن معادلى در زبان عربى يافت كه تمام مفهوم آن واژه را به درستى برساند و بدين‌ترتيب آن را به عربى ترجمه كرد .\r\n2 - اگر اين كار ميسر نشد بايد از اشتقاق بهره جست ، بدين‌معنى كه از يك ريشهء عربى نزديك به آن معنى ، هرچند با نوعى مسامحه و تجوز هم باشد ، واژه‌اى ساخت و به جاى آن نهاد .\r\n3 - و اگر اين كار هم دشوار گرديد آنگاه با رعايت ضوابطى كه از قديم در امر تعريب معمول بوده به تعريب آن واژه پرداخت و آن را عربى گردانيد .\r\nاز آن بحث و جدلها - گذشته از مقالاتى كه در روزنامهء المؤيد و برخى نشريات آن زمان منتشر شد - كتابى خوب و مفيد هم به نام « الاشتقاق و التعريب » به يادگار ماند كه آن را عبد القادر مغربى كه خود يكى از نويسندگان مؤثر\r\n\r\n","description":"","footnote":"","page_name":" 65 ","page_number":67},
  {"content":"\r\n\r\nروزنامهء المؤيد و از طرفداران تعريب بود نوشت و در آن كوشيد تا اين مطلب را روشن سازد كه تعريب هم مانند اشتقاق از قديم يكى از راههاى گسترش زبان عربى بوده و بايد اين راه همواره بر روى اين زبان بازبماند « 1 » .\r\nاين نخستين بارى بود كه نخستين مسأله‌اى كه براى زبان عربى در برخورد با دانش و فرهنگ امروز پيش آمده بود در انجمنى از صاحب‌نظران به گفت‌وگو گذاشته مىشد ، و گرچه جز كلياتى چند از آن نتيجه نشد ، ولى اين انديشه را به وجود آورد كه تصميم‌گيرى دربارهء مسايل اساسى زبان حتما بايد در مجمعى از عالمان و اديبان و نويسندگان و آگاهان به مسايل فرهنگى و اجتماعى صورت گيرد . همين انديشه هم مقدمه‌اى شد براى ايجاد مجمع‌هاى لغوى و فرهنگستان‌ها كه سالها بعد و پس از جنگ جهانى اول به تدريج در كشورهاى عربى صورت پذيرفت .\r\nجنگ جهانى اول كه به شكست امپراطورى عثمانى انجاميد اثر سياسى و اجتماعى و فرهنگى بزرگى در اين منطقه و بخصوص در تمام سرزمينهايى كه در قلمرو آن امپراطورى بود برجاى گذاشت . شكست خلافت عثمانى شكست يك دولت نبود ، انهدام يك نظام و متلاشى شدن يك جامعهء بزرگ و فروريختن مبانى و اصولى بود كه قرن‌ها پايه و مايهء هستى آن جامعه به شمار مىرفت . و به همين سبب نمىتوان آن را در بررسى هيچ پديده‌اى از تاريخ و فرهنگ معاصر اين منطقه ناديده گرفت . تركان عثمانى كه بنيادگذاران آن امپراطورى بودند چهارصد سال ( از 1518 يا 1517 تا 1918 ميلادى ) با عنوان خلافت اسلامى كه آن را از خاندان عباسى به خاندان خود منتقل ساخته بودند بر همهء سرزمينهاى اسلامى واقع در غرب ايران حكومت مىكردند ، و همهء مسلمانان سنى مذهب هم آن‌ها را به اين سمت مىشناختند ، و با همين عنوان خلافت اسلامى و به گفتهء\r\n\r\n\r\n","description":"","footnote":"\r\n( 1 ) . اين كتاب نخستين بار در سال 1908 م . در مصر به چاپ رسيد و در سال 1947 م . \" انجمن تأليف و ترجمه و نشر \" مصر آن را با افزوده‌هاى ديگرى كه مؤلف بر آن افزوده بود دوباره به چاپ رسانيد .\r\n","page_name":" 66 ","page_number":68},
  {"content":"\r\n\r\nخودشان براى حفظ مصالح مسلمانان و حدود و ثغور آنان كه مورد تهديد و تجاوز دولتهاى غيرمسلمان قرار گرفته بود با آن دولتها به جنگ پرداخته بودند ، و به همين سبب هم انتظار داشتند كه همهء مسلمانان در همه جاى دنيا از آنان پشتيبانى نمايند . ولى پيش از آن‌كه از دشمنان شكست بخورند دولت ايشان از درون و به دست همان اعراب مسلمان كه به گمان خود براى حفظ مصالح ايشان مىجنگيدند از هم پاشيد .\r\nتركها از ميان علتهاى متعدد شكست خود در آن جنگ بيش از همه به قيام مسلحانهء عربها عليه خود كه با تحريك دولت انگليس و با كمك مالى و نظامى آن دولت و دولت فرانسه و به پشتيبانى از ايشان صورت گرفته بود تكيه مىكنند . اين رويداد عبرت‌انگيز و پندآموز به روايت تركها بزرگترين خيانت عربها به اسلام و دولت اسلامى بوده كه به تعبير خود ايشان در گرماگرم جنگ با دشمنان اسلام از پشت به ايشان خنجر زده‌اند ، و به روايت عربها بزرگترين انقلابى بوده كه در تمام تاريخ خود براى بدست آوردن استقلال و آزادى خود بدان دست زده‌اند . نويسندگان عرب اين قيام را آغاز دوران جديد و نهضت قومى خود مىشمرند ، و پيوسته با سرافرازى و سربلندى از آن ياد مىكنند « 1 » . به هر حال به هرگونه كه اين رويداد تعبير و تفسير شود گذشته از آثار بزرگ سياسى ، آثار فرهنگى و اجتماعى بزرگترى از آن برجاى ماند ، كه چهرهء منطقه را دگرگون ساخت .\r\nجمهورى تركيه كه از ميان خاكستر خلافت اسلامى عثمانى در سرزمين اصلى آن قد برافراشت چهره‌اى ديگر داشت . اين جمهورى بر پايهء ملى تركى بنياد نهاده شد ، نه بر پايهء دينى اسلامى ، و نه حتى بر اين پايه كه اسلام دين رسمى آن باشد . ظاهرا تركها كه در جنگ جهانى از اسلام طرفى نبسته و از اعراب جز دشمنى نديده بودند بر آن شدند كه پيوندهاى خود و فرهنگ خود را با اعراب و\r\n\r\n\r\n","description":"","footnote":"\r\n( 1 ) . شرح اين قيام و كمكهاى مالى و نظامى انگليس و فرانسه را به آن در كتاب مفصل « الثورة العربية الكبرى » تأليف امين سعيد كه در سه جلد به چاپ رسيده خواهيد يافت .\r\n","page_name":" 67 ","page_number":69},
  {"content":"\r\n\r\nاسلام بگسلند يا سست كنند ، و چهرهء دولت نوبنياد خود را هرچه بيشتر از شرق به غرب بگردانند . ازاين‌رو ، گذشته از تغيير خط خود از عربى به لاتين و پيراستن زبان خود از كلمات عربى و فارسى ، تاريخ رسمى كشور خود را هم از هجرى به ميلادى برگرداندند و تغييرهاى اجتماعى ديگرى را هم از لحاظ پوشش ظاهرى و ديگر آداب و رسوم خود پذيرفتند كه همه مىدانند و معروف است .\r\nولى آنچه شايد به درستى معلوم نباشد اين است كه آيا همهء اين دگرگونيها كه به دست آتاتورك و ياران او از سران ارتش دولت عثمانى صورت گرفت واكنشى عجولانه و بازتاب خشم و كينه‌اى بوده كه آن‌ها نسبت به اعراب ، ياران عهدشكن خود ، در دل داشتند ، يا نتيجهء انديشه و تأمل اهل فكر و تدبير و دورانديشان و صاحب‌نظران ايشان بوده كه آن راه را براى پيشرفت دولت و ملت خود به مصلحت تشخيص داده بوده‌اند . به‌هرحال علت هرچه بوده در اثر اين دگرگونى خط و زبان تركى هم كه يكى از زبان‌هاى مهم عالم اسلامى است راه ديگرى در پيش گرفت كه در اين‌جا مورد بحث نيست .\r\nعربها هم كه جنگ و ستيز آن‌ها با خلافت اسلامى عثمانيان پايه و مايه‌اى از قوميت عربى داشت طبيعى بود كه در دوران پس از جنگ هم همهء كارهاى آن‌ها در همهء زمينه‌ها بر همين پايهء قوميت عربى استوار باشد نه اسلام « 1 » و چون با شكست روحى كه پس از جنگ نصيب آنان شده بود ، و دريافته بودند كه از چالهء خلافت عثمانى به درآمده و به چاه استعمار غربى فروافتاده و مورد معامله قرار گرفته‌اند ، عناصر افراطى در همه‌جا قدرت بيشترى يافتند و به تدريج جاى عناصر ميانه‌رو را گرفتند ، و در نتيجه قوميت عربى هم كه در آغاز شكلى معتدل\r\n\r\n\r\n","description":"","footnote":"\r\n( 1 ) . تفصيلى از اين ملت‌گرايى عربى و اثر آن در روابط تركها و عربها و همچنين در رويدادهاى سياسى و فرهنگى اين منطقه در كتاب :\r\n Arab - Turkish Relations and the Emergence of Arab Nationalism . \r\nتأليف دكتر ز . ن . زين ، استاد تاريخ در دانشگاه امريكايى بيروت آمده ، و چكيدهء آن در دو مقاله با عنوان « پيدايش افكار ملى در خاور نزديك و اثر آن در روابط ترك و عرب » در سال سوم \" الدراسات الادبية \" ، ص 31 - 61 و ص 185 - 210 چاپ شده است .\r\n","page_name":" 68 ","page_number":70},
  {"content":"\r\n\r\nداشت و محدود به همان حدود عربى مىشد كم‌كم راه افراط در پيش گرفت و رفته‌رفته از حد طبيعى خود خارج شده و به تعريب اسلام و فرهنگ اسلامى انجاميد و كار تعصب در اين امر حتى به تحريف تاريخ و تغيير نامهاى جغرافيايى نيز كشيده شد « 1 » كه اين هم خود داستانى مفصل دارد كه جاى ذكر آن اينجا نيست .\r\nبه‌هرحال دولتهاى مختلفى كه پس از جنگ در سرزمينهاى عربى تشكيل شدند و به تدريج استقلال يافتند ، همه براساس ملى عربى بنياد گذارده شدند نه براساس دينى اسلامى ، و به همين سبب هم در نام رسمى آن دولتها تا جايى كه ميسر بود ، عنوان عربى هم گنجانده شد و در هيچ‌يك عنوان اسلامى ذكر نگرديد ، حتى در نام كشور پادشاهى عربستان كه بر دو مركز اصلى اسلام يعنى مكه و مدينه فرمان مىراند . چه عنوان رسمى اين كشور « المملكة العربية السعودية » است نه المملكة الاسلامية السعودية . و چون جمال عبد الناصر در بحبوحهء قوميت عربى به قصد جمع كردن همهء سرزمينهاى عربى در زير پرچم « جمهورى متحدهء عربى » نام تاريخى مصر و همچنين سوريه را كه نخستين كشور عربى بود كه به آن پيوسته بود از عنوان اين‌دو سرزمين حذف كرد ، و يكى را اقليم جنوبى و ديگرى را اقليم شمالى آن جمهورى ناميد ، پس از اين‌كه آن اتحاد بهم خورد و دو كشور مصر و سوريه نام تاريخى خود را باز يافتند ، عنوان « عربى » هم ضميمه آن‌ها شد و نام يكى جمهورى عربى مصر و ديگر جمهورى عربى سوريه گرديد .\r\nغرض از اشاره به اين مطالب كه ظاهرا خارج از موضوع مىنمايد بيان اين نكته است كه براى درك صحيح همهء مسايل مربوط به اعراب در عصر حاضر ، چه مسأله خط و زبان كه در اينجا مورد گفت‌وگو است و چه مسايل ديگر فرهنگى يا اجتماعى و سياسى ، توجه به اين امر ضرورى است كه مهمترين عامل حاكم بر جوامع مختلف عربى همين قوميت و ملت‌گرايى تا حدى تعصب‌آميز\r\n\r\n\r\n","description":"","footnote":"\r\n( 1 ) . و از آن جمله تغيير نام خليج فارس به خليج عربى ( ! ) .\r\n","page_name":" 69 ","page_number":71},
  {"content":"\r\n\r\nعربى است . و همهء آن مسايل هم بايد از خلال همين عامل مورد مطالعه قرار گيرد .\r\nنخستين فرهنگستان عربى در سال 1918 ميلادى به نام « المجمع العلمى العربى » در دمشق بنيان گرفت ، و سالها پس از آن در مصر هم در پادشاهى فؤاد اول فرهنگستانى به نام « مجمع فؤاد الاول للغة العربية » تأسيس يافت « 1 » ، و سالها پس از آن در عراق هم در زمان نيابت سلطنت عبد الاله در سال 1947 ميلادى فرهنگستانى به نام « المجمع العلمى العراقى » دائر گرديد ، و حفظ سلامت زبان عربى و آماده ساختن آن براى فراگرفتن دانش و فرهنگ امروز در سرلوحهء هدفهاى همهء آن‌ها قرار گرفت . و از همان آغاز تأسيس هم ضمن كارهاى ديگر به وضع لغات و اصطلاحاتى در برابر برخى كلمات خارجى پرداختند كه گرچه برخى از آن‌ها پذيرش عمومى نيافت ولى به‌هرحال وجود اين فرهنگستان‌ها كه بىوقفه به كار پرداختند و كمكهايى كه از سوى دولتها به آن‌ها مىشد و مجله‌ها و نشريه‌هاى متعددى كه در زمينه‌هاى لغوى و ادبى و تاريخى به وسيلهء آن‌ها انتشار مىيافت راه را براى پيشرفت و گسترش زبان عربى و پيش‌برد تحقيقات در آن زبان و از ميان برداشتن برخى دشوارىهاى آن تا حدى هموار ساخت . هر چند هنوز تا رسيدن به هدف اصلى دشوارىهاى فراوان در پيش دارد .\r\nبا تأسيس بيشتر مدارس خارجى در برخى كشورهاى عربى مانند لبنان و سوريه و مصر و عموميت يافتن تدريس زبان‌هاى خارجى در مدارس محلى مشكل ديگرى در زبان عربى نمودار گرديد كه توجه دورانديشان را به خود معطوف ساخت ، و آن‌ها را به چاره‌جويى واداشت . اين مشكل از اين‌جا برمىخاست كه زبان‌هاى خارجى كه در آن مدارس تدريس مىشدند نسبت به زبان عربى - و مراد از آن زبان عربى فصيح است كه خود اعراب هم مىبايستى آن را به تعلم بياموزند - هم ساده‌تر و از لحاظ وسايل تعليم مجهزتر\r\n\r\n\r\n","description":"","footnote":"\r\n( 1 ) . دربارهء اين مجمع به مقالهء اگوست فيشر خاورشناس آلمانى در كتاب نويسندهء اين گفتار به نام « درس اللغة و الادب » انتشارات دانشگاه تهران ، ج 1 \" چاپ دوم \" ص 175 مراجعه شود .\r\n","page_name":" 70 ","page_number":72},
  {"content":"\r\n\r\nبودند ، و هم كتابهاى آن‌ها از لحاظ مطالب متناسب‌تر با زندگى و ذوق جوانان بود ، و بدين‌سبب دانش‌آموزان و دانشجويان به آموختن آن‌ها بيشتر از زبان عربى رغبت نشان مىدادند . و به همين‌سبب هم آن‌ها را زودتر و بهتر مىآموختند . بهتر است اين مشكل را از زبان يكى از اعضاء فرهنگستان دمشق بشنويم :\r\n« اين زبان كه برخى آن را علت العلل و درد بىدرمان عقب‌افتادگى ما مىدانند ، و برخى ديگر آن را پيوند جامعهء ما و رابطهء ملى ما و ستون اصلى ميهن ما و محورى مىدانند كه هم‌فكرى و هم‌دلى و پيوند قومى ما به آن وابسته است ، يعنى اين زبان عربى فصيح ، به اندازه‌اى از لحاظ الفاظ و مرادفات و تعابير و اصول و فروع با دشوارى دست به گريبان و در مصاف زبان‌هاى خارجى ناتوان است كه جوانان ما زبان خارجى را در ظرف سه سال آن‌چنان ياد مىگيرند كه مىتوانند آن را بىغلط بخوانند و بنويسند و با آن حرف بزنند ، ولى اين زبان عربى را گاه متعلمان دهها سال صرف آموختن آن مىكنند و بازهم در خواندن و نوشتن و حرف زدن با آن از لغزش در امان نمىمانند ، و جز كسانى كه داراى موهبتى استثنايى باشند كسى نمىتواند خطابه‌اى صحيح و بىلغزش بدين‌زبان ايراد كند . ولى هرچه باشد اين زبان زبان ما است كه اگر از آن غافل بمانيم آن را از دست مىدهيم و با از دست دادن آن خود و شخصيت خود را به عنوان يك ملت از دست خواهيم داد . بنابراين بر ما فرض است كه در حفظ آن بكوشيم و آن را از اين دشوارىها برهانيم و من از آن بيم دارم كه اگر دير به خود آييم فردا نه زبانى داشته باشيم و نه مليتى و نه وطنى » « 1 » .\r\nچندين سال بعد همين نداى اصلاح‌طلبانه در قواعد دستورى و بلاغى زبان عربى با دامنه‌اى گسترده‌تر از مصر و از زبان يكى از استادان معروف آن ديار يعنى دكتر طه حسين شنيده مىشد . طه حسين گذشته از دشوارىهايى كه تا آن\r\n\r\n\r\n","description":"","footnote":"\r\n( 1 ) . شيخ ابراهيم المنذر در « كتاب المنذر الى المجمع العلمى العربى فى دمشق » ، چاپ سوم ، مطبعة الاجتهاد ، بيروت ، 1927 م . ص 95 .\r\n","page_name":" 71 ","page_number":73},
  {"content":"\r\n\r\nزمان در زبان عربى مطرح مىبود ، يعنى نارسايى آن از لحاظ اصطلاحات جديد ، براى مفاهيم دانش و فرهنگ نو ، و دشوارى قواعد دستورى و بلاغى آن ، مشكل ديگرى را مطرح ساخت كه تا آن زمان بدان صورت مطرح نبود و آن مشكل خط عربى بود كه به گفتهء وى اگر درصدد اصلاح آن برنيايند روزى مردم عربىزبان هم ناچار خواهند شد كه از همان راهى بروند كه تركها رفتند . او كمى بيش از نيم قرن پيش در كتاب « مستقبل الثقافة فى مصر » ( آينده فرهنگ در مصر ) نوشت :\r\n« من تنها اصلاح صرف و نحو و علوم بلاغت را كافى نمىدانم ، بلكه در زبان عربى اصلاحى ريشه‌دارتر از اين را خواهانم ، اصلاحى كه شامل خواندن و نوشتن ، يعنى خطى كه با آن مىنويسيم و مىخوانيم نيز بشود . . . مىخواهم خطى داشته باشيم كه صورت راست و دقيق سخن باشد و آن را بدان‌گونه كه گفته مىشود نشان دهد ، نه اين‌كه تنها بخشى از آن را در خود منعكس سازد ، يعنى نيمى از آن را بنماياند و نيم ديگر را ناديده بگيرد . من مىخواهم كه خط عربى ، هم تمام حروف و حركات را به‌طور كامل و شامل نشان دهد ، و هم اين‌كه آسانى و سادگى و سرعت در يادگرفتن آن و صرفه‌جويى در وقت و مال و زحمت در آن رعايت شده باشد . . . اين اصلاح اگر انجام يابد - و حتما بايد اين كار بشود - مانع از آن خواهد شد كه ما هم به همان اقدامى كه تركها بدان دست زدند و اكنون بسيارى از مردم طالب آن شده‌اند ناچار شويم . يعنى اين‌كه يك باره همهء اين دشوارىها را كنار بگذاريم و خط عربى خود را به خط لاتينى تبديل كنيم » .\r\nدر آن تاريخ كه دكتر طه حسين آن مطالب را نوشت و منتشر ساخت و اكنون كمى بيش از نيم قرن از آن مىگذرد ، اين نظر تا حدى انقلابى و طه حسين هم مردى سنت‌شكن شناخته مىشد ، ولى بعدها كه در اثر رواج روزافزون دانش و فرهنگ غرب در مصر كسانىكه مىخواستند نه تنها به علم و تكنولوژى غرب بلكه حتى به ادبيات و فلسفه هم در چهره‌اى زنده‌تر و زاينده‌تر دست يابند ناچار\r\n\r\n","description":"","footnote":"","page_name":" 72 ","page_number":74},
  {"content":"\r\n\r\nبودند كه آن‌ها را در همان زبان اصلى بياموزند ، و دانشگاهها هم ترجيح دادند كه برخى از رشته‌هاى علمى و فنى را در همان زبان اصلى تدريس كنند ، و بدين ترتيب به تدريج دامن زبان عربى از حريم علوم برچيده مىشد ، اصلاح‌طلبان بىشكيب كه مىديدند استادان زبان و ادب كار مهمى براى آمادگى زبان عربى انجام نداده‌اند همين دكتر طه حسين و هم‌طرازان او ، يعنى اعضاى فرهنگستان مصر را سنت‌گرا و مانع پيشرفت زبان عربى و همگامى آن با دانش و فرهنگ روز خواندند . و حتى يكى از نويسندگان معروف مصر در اين زمينه مقاله‌اى با ذكر شواهدى زنده نوشت كه چون درخور تامل است قسمتى از آن در اين‌جا نقل مىشود .\r\nاين نوشته از احسان عبد القدوس نويسندهء معروف مصرى و تاريخ آن نوامبر 1954 يعنى نزديك به بيست سال پس از نوشتهء دكتر طه حسين است ، وى در اين‌باره چنين نوشت :\r\n« در هفتهء گذشته خبر نامزدى مونس حسين با دوشيزه لولت ( ليلى ) علائلى اعلام شد . مونس فرزند بزرگترين ركن نثر عربى ، دكتر طه حسين ، و ليلى هم نوهء بزرگترين ركن شعر عربى احمد شوقى است . يعنى اينكه اين زناشويى زبان عربى را از دو سو ، هم نثر و هم نظم ، در يك خانواده جمع كرده است . حالا ببينيم واقعا سرنوشت زبان عربى در اين خانوادهء جوان و خوشبخت چيست ؟ مونس خيلى كم به زبان عربى و غالبا به زبان فرانسه حرف مىزند و همهء كارهاى ادبى او هم ، چه كتابها و چه مقاله‌ها و گفتارهايش ، به زبان فرانسه است ، و آشنايى او با بالزاك و موپاسان و پل سارتر ( نويسندگان فرانسه ) بيشتر از آشنايى او با نجيب محفوظ و توفيق الحكيم و يوسف الشارونى ( نويسندگان عربى ) است . ليلى هم زبان عربى را به همان اندازه مىداند كه من زبان ايتاليايى را ( يعنى فقط چند كلمه ) ، و كتابهاى عربى را به همان اندازه مىخواند كه من كتابهاى دكتر عبد الرحمن بدوى را ( يعنى هيچ ) . اين حقيقتى است كه مىخواهم آن را در برابر ديدگان دكتر طه حسين بگذارم ، نه براى سرزنش او ، بلكه براى اين‌كه به آن\r\n\r\n","description":"","footnote":"","page_name":" 73 ","page_number":75},
  {"content":"\r\n\r\nاعتراف كند . اين حقيقتى است كه مصداق آن نه تنها مونس و ليلى ، بلكه يك نسل كامل از درس خوانده‌هاى ما هستند ، و حتى من دو فرزند خود را هم استثنا نمىكنم ، چه با وجود آنكه من زبان فرانسه را با همان توجه و اهتمامى به آن‌ها مىآموزم كه زبان عربى را ، با وجود اين آن‌ها امروز زبان فرانسه را بهتر از عربى مىخوانند و مىنويسند . چرا دكتر طه حسين نتوانست زبان عربى را حتى در خانهء خودش از گزند مصون دارد ؟ و چرا من نمىتوانم ذوق آموختن عربى را در فرزندانم بيدار كنم و گوششان را با آهنگ ابو الاسود دؤلى آشنا سازم همچنانكه با آهنگ زبان فرانسه آشنا ساختم ؟ حيرت و درماندگى در اين امر مرا وادار مىكند كه كار آن‌ها را به خدا واگذارم .\r\nچرا ؟ براى اينكه بزرگان زبان و ادبيات عربى و از آن جمله طه حسين نمىخواهند كه حق تحول و تكامل را براى زبان عربى بشناسند ، و گوش خود را با صداى پاى زمان كه در مسير خود تعاليم و قواعد آن‌ها را خرد مىكند و پيش مىرود آشنا سازند ، و نمىخواهند به اين حقيقت اعتراف كنند كه زبان عربى در دست آن‌ها سنگين و پيچيده و دشوار شده ، و به صورتى درآمده كه نسل آزاد كنونى كه در فضاى آهنگهاى فرانسه و انگليسى سير مىكند آن را مناسب ذوق خود نمىيابد . اين نسلى كه گوشش را آهنگهاى « تانگو » و « والس » و « سامبا » پر كرده ، ديگر نمىتواند آهنگهاى « بشارف » و « تقاسيم رصد » را بفهمد . بايد كارى كنيم ، بايد اين مجسمه‌هاى مومى را كه بر كرسيهاى فرهنگستان تكيه زده‌اند به جنبش درآوريم تا كارى كنند ، با زمان و تحولات پيش روند ، و دستور تازه‌اى ساده و روان براى اين زبان وضع كنند ، و روشهاى جديدى براى تدريس آن بيابند ، و زبان عربى را از اين بىسامانى نجات دهند \" « 1 » .\r\nپس از اين تاريخ و پيرو همين نظريه‌هاى اصلاحى يا انقلابى يكى از اديبان لبنانى هم به نام « يوسف السودا » كه چندى هم وزير فرهنگ لبنان بود ، كتابى در زمينهء اصلاح صرف و نحو عربى به نام « الاحرفية » منتشر ساخت كه در\r\n\r\n\r\n","description":"","footnote":"\r\n( 1 ) . مجلهء روز اليوسف ، چاپ قاهره ، نوامبر 1954 م .\r\n","page_name":" 74 ","page_number":76},
  {"content":"\r\n\r\nآن به منظور رفع دشوارىهاى آن‌ها كوشيده بود قواعد صرف و نحو عربى را براساس گرامر فرانسه تدوين و خلاصه كند و اين كار را هم از نام كتاب « الاحرفية \" شروع كرده كه به نظر وى ترجمه گرامر است ، چه گرامر از « گراما » ى يونانى گرفته شده كه به معنى حرف است و احرفية را از آن مشتق ساخته و به جاى صرف و نحو هردو به كار گرفته است .\r\nدر زمينهء اصلاح يا تغيير خط عربى همه‌جا مقاله‌ها و رساله‌هاى بىشمارى نوشته و منتشر گرديده كه آن خود موضوعى است جداگانه « 1 » .\r\nتا اين‌جا سخن از زبان عربى و دشوارىهاى آن در همگامى با دانش و فرهنگ امروز و راههايى بود كه آگاهان و صاحب‌نظران آن زبان براى رفع آن دشوارىها پيموده و مىپيمايند .\r\n\r\nاما زبان فارسى :\r\nكمى بيش از نيم قرن پيش مرحوم محمد على فروغى نخست‌وزير وقت كه خود يكى از پايه‌گذاران فرهنگستان ايران بود ، در پيامى به آن فرهنگستان كه هنوز در آغاز كار خود بود « 2 » چنين نوشت :\r\n« زبان فارسى چنان كه از گذشتگان به ما رسيده عيبى دارد و نقصى ، و از آن‌رو كه ما بايد آن را به آيندگان باز بگذاريم خطرهايى در پيش دارد . . . رفع عيب و نقص گذشته يك اندازه ممكن است ، ولى شايد تماما مقدور نشود ، اما جلوگيرى از خطرهاى آينده كاملا در توانايى ما هست ، به شرط آنكه بخواهيم و بدانيم چه بايد كرد » .\r\nمرحوم فروغى اين عيب و نقص را چنين توضيح داد :\r\n\r\n\r\n","description":"","footnote":"\r\n( 1 ) . تفصيل اين مطالب را در مقالهء نويسندهء اين گفتار با عنوان « نويسندگان اصلاح‌طلب و داستان خط و زبان عربى » در « الدراسات الادبية » ، سال 1 ، شمارهء 4 خواهيد يافت .\r\n( 2 ) . فرهنگستان ايران در خرداد 1314 خورشيد گشايش يافت ، و اساسنامهء آن در نخستين شمارهء « نامهء فرهنگستان » به چاپ رسيد و نامهء مرحوم فروغى در آذرماه 1315 به فرهنگستان نوشته شد و در فروردين 1316 با عنوان « پيام به فرهنگستان » انتشار يافت .\r\n","page_name":" 75 ","page_number":77},
  {"content":"\r\n\r\n« عيب زبان فارسى آميختگى آن به عربى است و نقص آن اينكه از جهت اصطلاحات فقير است . . اگر در گذشته اين عيب در زبان ما پيدا شده كه آميخته به عربى گرديده است ، در آينده اين خطر در پيش است كه عيبش بيش شود به اينكه آميخته به زبان‌هاى بيگانهء ديگر گردد . . . از اين‌دو خطر بزرگتر تصرفاتى است كه اين روزها همه‌كس در زبان فارسى به قصد رفع عيب و نقص آن مىكند كه به زودى فارسى را ضايع و باطل مىكند . . . » .\r\n« به عقيدهء من ( سخن از فروغى است ) امروز ايرانى ، به واسطهء اينكه در گذشته فكرش همواره مشغول به عربى بوده و اكنون به زبان‌هاى اروپايى گرفتار و در آن مستغرق گرديده است ، با زبان فارسى بيگانه است و قوه تصرف و لغت‌سازى ندارد . اگر با عربى آشنا باشد ذهنش در لغت‌سازى همواره متوجه به الفاظ عربى است و اگر با عربى هم آشنا نباشد گرفتار تعبيرات اروپايى است » .\r\nگرچه اين نخستين بارى بود كه موضوعى به نام عيب و نقص زبان فارسى و خطرى كه آن را در آينده تهديد مىكند براى چاره‌انديشى در مجمعى رسمى كه بيشتر براى همين منظور تأسيس شده بود مطرح مىگرديد ، ولى نخستين‌بارى نبود كه موضوعهايى به همين نام يا به نامهاى ديگر انديشهء صاحب‌نظرانى را كه به آيندهء زبان فارسى مىانديشيدند به خود مشغول مىداشت و نخستين‌بارى هم نبود كه گامى هرچند كوتاه و نارسا در اين راه برداشته مىشد . « 1 »\r\nچنان كه ملاحظه مىشود در اين نوشته مسألهء اساسى زبان فارسى همان‌هايى است كه با مقايسه با مسايل زبان عربى در محدودهء تعريب و اشتقاق قرار مىگيرد ، و در آن از مسايل ديگرى كه به عنوان دشوارىهاى زبان عربى ذكر شد اثرى نيست . علت آن اين است كه چنان دشوارىهايى يا اصلا در زبان فارسى وجود ندارد ، مانند دشوارىهاى دستورى كه اگر هم برخى نابسامانيها در آن هست آن هم برخاسته از زبان فارسى نيست ، بلكه محصول همان آميختگى\r\n\r\n\r\n","description":"","footnote":"\r\n( 1 ) . شرح اين انجمنها و كارهاى آن‌ها در مقالهء مرحوم دكتر عيسى صديق در مقدمهء لغت‌نامهء دهخدا ص 104 - 106 آمده است .\r\n","page_name":" 76 ","page_number":78},
  {"content":"\r\n\r\nزبان و جزيى از همان مسأله اساسى است كه در اين نوشته عنوان شده ، و يا اگر هم‌چنان دشوارىهايى وجود داشته باشد مانند دشوارى خط كه در فارسى بيشتر از عربى است ، شايد صاحب‌نظران اين را به صلاح زبان و ادب فارسى و سابقهء ممتد ايرانيان در فرهنگ اسلامى نمىدانسته‌اند كه چنان مسأله‌اى در فرهنگستان ايران مطرح شود .\r\nبنابراين آنچه در اين‌جا مورد سنجش قرار مىگيرد همان مسأله مشترك بين فارسى و عربى ، يعنى روش معاملهء آن‌ها با واژه‌هاى بيگانه و اهلى كردن آن‌ها و همچنين طرز استفادهء هريك از اين دو زبان از نيروهاى درونى خود به منظور ساختن واژه‌هاى نو براى چيزها يا معنىهاى نو است .\r\nنخستين مطلبى كه در اين‌جا بايد به آن اشاره شود اين است كه آنچه در عربى در اين زمينه به عنوان مسأله يا مشكل مطرح مىشود ، در واقع يك مشكل بنيادى نيست زيرا از دوران قديم و از همان زمان كه اصول صرف و نحو و لغت عربى استخراج و تدوين گرديد اصول تعريب و اشتقاق هم به همان ترتيب استخراج و تدوين شده و در هيچ دورانى هم در آن اصول خللى وارد نشده و به همين سبب راه آن پيوسته روشن بوده و هنوز هم روشن است . و اگر اختلافى در اين زمينه بين صاحب‌نظران عرب مشاهده مىشود نه در اصول ، بلكه در روش استفاده و مقدار استفاده از آن اصول است تا حدى كه در ساختمان اصلى زبان خللى وارد نيايد .\r\nولى در زبان فارسى وضع بدين‌گونه نيست . در اين زبان به سبب اين‌كه كلمات بيگانه خارج از هرضابطه و اصولى در آن به كار رفته ، و مرز زبان و قواعد آن را درهم شكسته ، اين امر يك مشكل اساسى است كه بسيارى از مسايل ديگر هم از آن سرچشمه مىگيرد . اين فرق فاحش بين اين‌دو زبان را در پذيرش واژه‌هاى بيگانه مىتوان از خلال كتاب سيبويه و ضوابطى كه او براى تعريب استخراج كرده و بر زبان فارسى هم قابل انطباق است بهتر و روشن‌تر ديد ، همچنان‌كه مىتوان از روش سيبويه در تدوين قواعد عربى براى تدوين يك\r\n\r\n","description":"","footnote":"","page_name":" 77 ","page_number":79},
  {"content":"\r\n\r\nدستور جامع و مانع زبان فارسى كه هنوز اين زبان فاقد آن است الهام گرفت . و از اين‌جا است كه پاى سيبويه هم در حل مسايل زبان فارسى به ميان مىآيد و شناخت او و آگاهى از روش كار او در برخورد با آن مسايل ارج و اهميت بيشترى مىيابد .\r\nسيبويه از مردم فارس بود ، در بيضاءزاده شد و در بصره ، كه از قرن اول هجرى و روزگار حسن بصرى مركزى براى علماى ايرانى شده بود ، به درس و بحث و تحقيق دربارهء قواعد زبان عربى مىپرداخت و در شيراز بدرود زندگى گفت و قبرش در آنجا است . وى از رجال قرن دوم هجرى و هم روزگار با يحيى برمكى و مانند بسيارى از دانشمندان هم روزگار خود از حمايت وى و فرزندانش برخوردار مىبود . او نخستين كسى بود كه قواعد زبان عربى را در كتابى مدون ، ساخت . كتابى كه از همان زمان تأليف آن چنان نام و آوازه‌اى يافت كه نام « كتاب » اسم خاص آن گرديد و از همان زمان و در همهء دوره‌ها همچنان مهمترين مرجع و مستند علماى عربيت بوده و هنوز هم در صدر مراجع قابل استناد قرار دارد « 1 » .\r\nوى در هنگامى دست به استخراج و تدوين قواعد زبان عربى زد كه آن زبان چنان كه در آغاز همين گفتار گذشت در وضعى همانند همين وضعى بود كه امروز زبان‌هاى فارسى و عربى با آن روبه‌رو هستند ، يعنى با فرهنگ‌ها و زبان‌هاى ديگرى سروكار يافته بود كه به ناچار از آن‌ها اثر مىپذيرفت ، و در اثر كثرت واردات لفظى و معنوى و مدون نبودن قواعد و ضوابط آن بيم آن مىرفت كه از اصل خود دور افتد و خللى در اركان آن راه يابد . سيبويه با تدوين قواعد و اصول اين زبان و از آن جمله ضوابط تعريب ، يعنى عربى ساختن كلمات بيگانه ، مرزهاى زبان عربى را به صورت حصارى محكم و استوار درآورد كه\r\n\r\n\r\n","description":"","footnote":"\r\n( 1 ) . ابن نديم در اين‌باره نوشته است : \" او ( - سيبويه ) كتابى تأليف كرد كه پيش از او كسى مانند آن را نياورده بود و پس از او هم كسى بدان نرسيد ( فهرست ، ص 51 - 52 ) . هم‌چنين نگاه كنيد به وفيات ، ج 3 ، ص 133 - 135 .\r\n","page_name":" 78 ","page_number":80},
  {"content":"\r\n\r\nزبان‌ها و فرهنگهاى مختلف نه‌تنها نتوانستند در آن رخنه‌اى ايجاد كنند ، بلكه لغات بيگانه هنگامى مىتوانستند از آن حصار بگذرند و در قلمرو زبان عربى درآيند كه از گذشتهء خود بريده و به زىّ عربى درآمده و خود يكى از عوامل رشد و گسترش لفظى و معنوى آن شده باشند .\r\nنيازى به گفتن نيست كه سيبويه واضع قواعد و ضوابط زبان عربى نبود ، بلكه او تدوين‌كنندهء ضوابطى بود كه از طبيعت زبان يعنى از گفتهء عربىزبانانى كه ملكهء اين زبان را داشتند و زبان آن‌ها سالم و دست نخورده بود استخراج شده بود . و اهميت و اعتبار كتاب سيبويه هم از همين امر سرچشمه مىگيرد كه همهء مطالب آن ريشه در گفتار اهل زبان دارد .\r\nوى به آن اندازه به اصالت گفتار اهل زبان معتقد و پاىبند بود كه وقتى در مناظره‌اى كه در مجلس يحيى برمكى در بغداد ميان او و كسائى - « 1 » كه او هم يكى از دانشمندان بنام عربيت و رئيس مدرسهء نحوى كوفه بود - اتفاق افتاد و در مسأله‌اى ميان آن‌دو اختلاف‌نظر پديد آمد ، وقتىكه يحيى به آن‌ها گفت كه \" شما هريك سرآمد علماى شهر خود هستيد . كيست كه بتواند ميان شما داورى كند ؟ \" ، سيبويه به جاى اينكه داورى را به علماى ديگر زمان خود - كه كم هم نبودند - واگذارد ، گفت از اين عربهاى باديه‌نشين كه در جلو خانهء وزير هستند بپرسيد ، و چنين هم كردند : نوشته‌اند كه به آن عربها پيش از آنكه آن‌ها را به مجلس وزير بياورند رشوه‌اى داده بودند تا گفتهء كسائى را كه مقام و منزلتى در دستگاه خلافت داشت ، صحيح بشمرند و آن‌ها نيز چنين گفتند ، و اصرار سيبويه هم به اين‌كه آن‌ها را وادارند تا آنچه را صحيح مىشمردند به زبان بياورند گوش\r\n\r\n\r\n","description":"","footnote":"\r\n( 1 ) . كسائى هم از دانشمندان ايرانى تبار و از جملهء هفت قارى معروف قرآن بود ، در كوفه زاده شد و در رى در روستايى كه نام آن را رنبويه نوشته‌اند در سال 179 هجرى درگذشت . وى در بغداد در دستگاه خلافت هارون رشيد مىزيست و آموزگار دو پسر خليفه امين و مأمون بود .\r\nبعضيها پيروزى او را بر سيبويه در مناظره‌اى كه بين آن‌ها روى داد به علت همين مقام و منزلت او دانسته‌اند . نام كامل او را « ابو الحسن على بن حمزة بن عبد الله بن بهمن بن فيروز نوشته‌اند » .\r\n( فهرست ، ص 29 - 30 و ص 65 - 66 و وفيات ، ج 3 ، ص 457 و 458 ) .\r\n","page_name":" 79 ","page_number":81},
  {"content":"\r\n\r\nشنوايى نيافت . سيبويه از آن روى مىخواست كه عربها گفتهء كسائى را تكرار كنند ، چون مىدانست آن گفته خلاف طبيعت زبان است و زبان آن‌ها به آن نمىگردد « 1 » .\r\nدر ميان علماى سلف ، سيبويه نخستين كسى است كه تعريب واژه‌هاى بيگانه را از ديد سير طبيعى زبان و رشد تدريجى آن نگريسته و نه تنها آن را مانند برخى لغت‌شناسان محافظه‌كار ناروا نشمرده ، بلكه با استخراج و تدوين ضوابط آن ، آن را به صورت يكى از اصول زبان عربى درآورده و راهى را كه عملا در زبان عامهء عربى باز بوده از لحاظ علمى نيز در زبان عربى فصيح باز نگه داشته است .\r\nاين‌كه سيبويه شواهدى را كه در باب تعريب به كار برده و شمار آن‌ها به حدود چهل مىرسد ، به استثناى اسم خاص از زبان فارسى گرفته ، نه بدان سبب بوده كه وى فارسى زبان بوده « 2 » و با اين زبان آشنايى بيشترى داشته ، بلكه بدين سبب بوده كه در زمان وى و از مدت‌ها پيش از وى بزرگترين منبع واردات زبان عربى زبان فارسى بوده ، و اين هم بدان علت بوده كه زبان عربى نخستين‌بارى كه با اسلام از مرز و بوم خود به درآمد و در سرزمينى ديگر با مردمى ديگر كه زبان و فرهنگى ديگر داشتند برخورد نمود و از آن‌ها پذيرفت در ايران و با ايرانيان و زبان فارسى بود ، و در همين‌جا هم بود كه ايرانيان به مقتضاى گرايش اسلامى خود به زبان عربى روى آوردند و به بحث و تحقيق دربارهء اصول و قواعد آن و\r\n\r\n\r\n","description":"","footnote":"\r\n( 1 ) . اين داستان را در بيشتر جاها نقل كرده‌اند و از آن جمله در كتاب مغنى اللبيب است كه در آن گذشته از شرح داستان ، قصيده‌اى هم كه يكى از شاعران در اين زمينه سروده و به مناسبت موضوع مناظره به نام « قصيده زنبوريه » معروف شده نقل گرديده است .\r\n( 2 ) . ابن خلكان از گفتهء معاوية بن بكر كه هم روزگار سيبويه بوده آورده كه گفت من سيبويه را در جوابش ديده بودم و سخنان و مناظره‌هاى او را در نحو مىشنيدم . زبانش گير داشت ولى بعد كه در كتابش نگريستم قلمش را بليغ‌تر از زبانش يافتم ( وفيات ، ج 3 ، ص 135 ) و از اين گفته معلوم مىشود كه سيبويه هم مانند بيشتر كسانى كه عربىزبان نبوده‌اند زبانش به عربى روان نبوده است .\r\n","page_name":" 80 ","page_number":82},
  {"content":"\r\n\r\nتأليف و ترجمه در آن پرداختند ، و در نتيجهء آن ، زبان فارسى نخستين و مهمترين زبانى گرديد كه از آن اسامى و مفاهيم جديد به زبان عربى راه يافت .\r\nعربها كلمات بيگانه را به هرگونه كه آن‌ها را آسانتر و متناسبتر با زبان خود يافته‌اند به كار برده‌اند ، بىآنكه خود را به ضابطه يا قاعده‌اى پاىبند سازند يا هميشه و در همه‌جا يكسان عمل كنند . كار سيبويه هم در اين زمينه بحث و جست‌وجو در زبان همان عربها بوده تا كيفيت عمل آن‌ها را با واژه‌هاى بيگانه بازنمايد . وى آن‌چه را كه به قول خودش مطرد ، يعنى عمل به آن‌ها را در همه‌جا يكسان يافته ، به صورت ضابطه‌اى درآورده و آنچه را هم كه مطرد نيافته آن‌ها را هم به همان شكل سماعى ذكر كرده است . سيبويه اين مسايل را در جاهاى مختلف و به صورت‌هاى مختلف بيان كرده و از آن جمله در چهار باب مستقل كه موضوع آن‌ها مربوط به تعريب و غالب شواهد آن‌ها هم از زبان فارسى ، است بدين‌ترتيب آورده : يكى با عنوان « هذا باب الاسماء الاعجمية » « 1 » و ديگر با عنوان « هذا باب ما كان من الاعجمية على اربعة احرف و قد أعرب فكسرته على مفاعل » « 2 » و ديگر با عنوان « هذا باب ما أعرب من الاعجمية » « 3 » و ديگر با عنوان « هذا باب اطراد الابدال فى الفارسية » « 4 » .\r\nضوابطى كه سيبويه در اين بابها در آنچه مربوط به زبان فارسى است ذكر كرده عبارتند از :\r\n1 - تمام حرفهايى كه در زبان فارسى هست و در زبان عربى نيست به حرفهايى بدل مىشوند نزديك به آنچه در عربى هست . مراد از اين حرفها همان حرفهاى اختصاصى فارسى است كه معروف است ، ولى سيبويه حرف ديگرى را هم بر آن‌ها افزوده و آن هاء آخر واژه‌هايى همچون كوسه و موزه است كه در عربى يا به « ج » و يا به « ق » بدل مىشود . و در علت آن گويد چون اين هاء در زبان فارسى در حالت وصل در كلام باقى نمىماند و گاه به « ى » و گاه\r\n\r\n\r\n","description":"","footnote":"\r\n( 1 ) . الكتاب ج 2 ، ص 19 .\r\n( 2 ) . الكتاب ج 2 ، ص 201 .\r\n( 3 ) . الكتاب ج 2 ، ص 342 .\r\n( 4 ) . الكتاب ج 2 ، ص 342 - 343 .\r\n","page_name":" 81 ","page_number":83},
  {"content":"\r\n\r\nبه « ا » تبديل مىشود و چنين « ها » يى در زبان عربى وجود ندارد ، ازاين‌رو اين هم به منزلهء حرفى است كه در عربى نيست . و بنابراين به حرفى كه در عربى هست بدل مىشود .\r\nدربارهء اين « هاء » آخر واژه‌هاى فارسى كه معمولا آن را « هاء غير ملفوظ » يا « هاء بيان حركت » مىنامند و نخستين بار سيبويه ضابطهء دستورى آن را بيان داشته ، اين توضيح بايد اضافه شود كه هرچند در رسم الخط كنونى فارسى هردو مورد به صورت همزه‌اى بالاى « ها » آخر نموده مىشوند ، ولى در زبان محاورهء امروز هم به همان‌گونه تلفظ مىشوند كه در زمان سيبويه ، و مثلا گفته مىشود « موزه‌ى احمد » يا « احمد موزه‌اى » خريد « 1 » .\r\n2 - در صورتىكه واژه‌اى فارسى با همان هيأت و حركات خودش هم وزنى در زبان عربى نداشته باشد ، براى الحاق به عربى حركات آن به صورتى تغيير مىيابد كه با يكى از وزن‌هاى عربى تطبيق كند ، مانند ابريشم كه در عربى ابريسم مىشود تا بر وزن افعيعل يا افعيلل شود . ولى اگر به كلام عربى ملحق نشود ، به همان حال خود باقى مىماند چون خراسان و مانندهاى آن .\r\n3 - هر اسم فارسى كه الف و لام عربى بپذيرد و در عربى به كار رود از واژه‌هاى عربى به شمار مىآيد . مثالهايى كه سيبويه براى اين‌گونه اسمها ياد كرده اينها هستند : اللجام ( - لگام ) ، الديباج ( - ديبا ) ، اليرندج ( - رنده ، چرم سياهى كه با آن كفش سازند ) ، النيروز ( - نوروز ) ، الفرند ( - پرند ) ، الزنجبيل ( - زنكبيل ) ، الارندج ( - ارنده ) ، الياسمين ( - ياسمين ) ، السهريز ( - شهريز ، گونه‌اى خرما ) ، الآجر ( - آجر ) . و گويد اينها عربى هستند و منصرف . ولى اگر الف و لام نپذيرند يعنى به همان‌گونه كه در زبان اصلى معرفه بوده‌اند در عربى هم همچنان معرفه باقى بمانند ، مثل هرمز و فيروز ، هرچند در زبان عربى پذيرفته شده و به كار مىروند ولى غير منصرف باقى مىمانند و اين نشانهء آن است كه هنوز عربى كامل نشده‌اند و عجمه در آن‌ها هست .\r\n\r\n\r\n","description":"","footnote":"\r\n( 1 ) . الكتاب ، ج 2 ، ص 342 - 343 .\r\n","page_name":" 82 ","page_number":84},
  {"content":"\r\n\r\n4 - هر اسم فارسى كه مركب از چهار حرف يا بيشتر باشد و به عربى درآيد و به « مفاعل » جمع بسته شود ، به گفتهء خليل ( مراد خليل بن احمد است ) بايد يك « ها » به آن افزوده شود ، مثالهايى كه در اين مورد آورده اينها هستند :\r\nموزج ( - موزه ) و جمع آن موزاجه . صولج ( - معرب و مخفف چوگان ) و جمع آن صوالجه . كربج ( - كلبه ) و جمع آن كرابجه . طيلسان و جمع آن طيالسه .\r\nجورب ( - جوراب ) و جمع آن جواربه . كيلج ( - كيله ) و جمع آن كيالجه . ولى اين را به عنوان يك ضابطهء مطرد نياورده ، چون گويد بدون هاء هم گاهى استعمال مىشوند .\r\nو همهء اين مباحث و ضوابط تعريب در اين امر خلاصه مىشود كه هرواژهء بيگانه - فارسى يا غير فارسى - كه در زبان عربى به كار رود و جزء كلمات عربى گردد پيوند آن با زبان اصلى به كلى گسسته مىشود و از هرجهت چه از لحاظ حروف و حركات و چه از لحاظ قواعد دستورى تابع زبان عربى مىشود و به شكلى درمىآيد كه مقتضاى طبيعت زبان و متناسب با لهجهء عربى باشد و آنچه در اين ميان مطرح نيست اصل و تبار و شكل آن در زبان اصلى است .\r\nحال اگر در پرتو آنچه سيبويه در ضوابط تعريب و به ويژه عربى گردانيدن كلمات فارسى ذكر كرده و آنچه از روش وى در استخراج و تدوين قواعد زبان عربى به دست مىآيد ، مسايل زبان فارسى را در اين‌دو زمينه مورد مطالعه قرار دهيم به دو مطلب اصلى زير مىرسيم .\r\nمطلب نخست اين‌كه ضوابط تعريب در كتاب سيبويه از آنجا كه از زبان طبيعى و فطرى مردم عربىزبان استخراج شده ، ضوابطى است طبيعى كه نه تنها بر زبان فارسى هم راست مىآيد ، بلكه در فارسى ساده هم مورد عمل است . مراد از فارسى ساده در اينجا همين زبانى است كه عامهء فارسىزبانان بدان حرف مىزنند و آن را از راه طبيعى و فطرى آن ، يعنى از دامان مادر ياد مىگيرند و به همين سبب هم قواعد طبيعى زبان بر آن حكمفرما است . و در برابر آن ، فارسى ساخته و پرداخته‌اى است كه آن را گذشته از راه طبيعى بايد از راه درس و بحث هم\r\n\r\n","description":"","footnote":"","page_name":" 83 ","page_number":85},
  {"content":"\r\n\r\nبياموزند و مناسب‌ترين نامى كه به آن داده شده همان است كه مردم عادى به آن داده‌اند ، يعنى لفظ قلم .\r\nاين‌كه گفته شد ضوابط تعريب سيبويه در فارسى ساده هم مورد عمل است ، بدين‌سبب است كه :\r\n1 - در فارسى ساده هم وقتى واژه‌اى عربى پذيرفته مىشود و به كار مىرود اگر حرفى در آن باشد كه در لهجهء فارسى نيست آن حرف به حرفى نزديك به آن كه در فارسى هست بدل مىشود ، و ازاين‌رو است كه « ح » به « ه » و « ص و ث » به « س » و « ض و ظ و ذ » به « ز » و « ع » به « م » و مانند اينها بدل مىشوند .\r\nو اگر اين حرفها به همانگونه كه در فارسى تلفظ مىشوند نوشته نمىشوند آن را بايد به حساب لفظ قلم گذاشت .\r\n2 - در فارسى ساده هم وقتى واژه‌اى عربى به كار مىرود با آن مانند يك واژهء فارسى رفتار مىشود ، و از هرنظر تابع دستور زبان فارسى يعنى همان ضابطهء طبيعى زبان مىگردد . در اين زبان هم پيوند اين‌گونه واژه‌ها با زبان عربى از هم گسسته است . آن‌ها همچون يك واژهء فارسى علامت جمع مىگيرند و همچون يك واژهء فارسى در تركيب افعال و كلمات به كار مىروند . اين كار آن چنان ساده و طبيعى صورت مىگيرد كه گويى اصلا به فارسى نبودن آن‌ها توجهى نيست ، و در واقع همچنين است ، چون بيشتر اين مردم نمىدانند كه اين واژه‌ها فارسى نيستند مانند « فهميدن » و « فهماندن » و « حرف زدن » و « قول دادن » و بسيارى مثالهاى ديگر كه به فراوانى مىتوان يافت .\r\n3 - مردم فارسى زبان هم تا وقتى كه در مسير طبيعى زبان قرار دارند و در اثر عوامل ديگر از آن منحرف نشده‌اند . زبانشان جز به آنچه مقتضاى طبيعت زبان است نمىگردد . داستانى كه در مناظرهء سيبويه و كسائى در كتابها آمده و اصرار سيبويه به اين‌كه عربها را وادارند تا عبارت كسائى را تكرار كنند ، چون مىدانست كه زبان آن‌ها به آن عبارت نمىگردد ، منحصر به زبان عربى و عربهاى باديه نيست . شما اگر همين فارسىزبانانى را هم كه فارسى را به طبيعت خود\r\n\r\n","description":"","footnote":"","page_name":" 84 ","page_number":86},
  {"content":"\r\n\r\nحرف مىزنند واداريد كه مثلا در اين عبارت : « احمد ديروز حرفها زد و قولها داد ، ولى به هيچ‌يك عمل نكرد » حرف و قول را كه دو كلمهء عربى هستند مانند كلمه‌هاى ديگر عربى كه در لفظ قلم به آسانى به عربى جمع بسته مىشوند آن‌ها را به جاى جمع فارسى به عربى جمع ببندند و بگويند : « احمد ديروز حروف زد و اقوال داد » مسلما اين عبارت را آن‌چنان ركيك و ناهنجار خواهند يافت كه آن را به زبان نخواهند آورد ، چون زبانشان به آن نمىگردد . زيرا اين حرف و قول در زبان آن‌ها هيچ پيوندى با اصل عربى آن‌ها ندارد ، و به همين‌گونه است كلمهء « حروف » در اصطلاح مردمى كه با چاپ و چاپخانه سروكار دارند و « حروف‌چينى » و « حروف‌ريزى » زياد به گوششان مىخورد . « حرف » و « حروف » اگرچه در عربى هردو يك كلمه‌اند و يكى جمع ديگرى است ولى در زبان فارسى در اين دو مورد دو كلمهء جداگانه هستند به دو معنى جداگانه ، نه اين جمع آن است ، و نه آن مفرد اين . به همين‌گونه است ديگر ضوابطى كه به طبيعت زبان بازمىگردد .\r\nدر اين مرحله وضع دو زبان فارسى و عربى از لحاظ رعايت ضوابط طبيعى در پذيرش واژه‌هاى يك‌ديگر يكسان است . فرق فاحشى كه در اين زمينه بين آن‌دو پديد آمده از اين‌جا سرچشمه گرفته كه لفظ قلم فارسى در دست برخى نويسندگان و اهل قلم يا متظاهران به فضل و دانش خارج از اين ضوابط طبيعى فارسى نه تنها با واژه‌هاى عربى بلكه با ضوابط صرف و اشتقاق آن هم آميخته شده و در نتيجه پيوند آن با زبان اصلى سست گرديده و گاهى نيز گسسته است . ولى لفظ قلم عربى كه همان زبان فصيح باشد پيوند خود را با زبان اصلى همچنان حفظ كرده و در به كارگيرى واژه‌هاى فارسى هرگز گامى فراتر از همان ضوابط طبيعى زبان برنداشته و اين هم زائيدهء وضع خاصى است كه هريك از اين دو زبان در مراحل تاريخى كه بر آن‌ها گذشته است با آن روبه‌رو بوده‌اند كه خود داستانى مفصل دارد و اينجا مجال ذكر آن نيست .\r\nاز آنچه در اين مطلب گذشت دو نتيجهء زير به دست مىآيد :\r\n\r\n","description":"","footnote":"","page_name":" 85 ","page_number":87},
  {"content":"\r\n\r\nيكى اين‌كه فارسى ساده و طبيعى كه پيوندش با ريشهء اصلى همچنان محكم و استوار مانده ، اگر هم مسايلى داشته باشد يا در اثر عواملى در آن بوجود آيد ، راه‌حل آن در خود زبان نهفته است . چون طبيعت زبان در سير تكاملى خود پيوسته راه خود را هموار مىسازد و تحول طبيعى و تاريخى زبان فارسى هم در همهء دوره‌ها و نشيب و فرازهايى كه بر آن گذشته اين امر را به خوبى نشان مىدهد . دشوارىهايى هم كه در فارسى لفظ قلم هست و امروز آن‌ها را از مسايل اين زبان مىشمرند ، همهء آن‌ها دشوارىهاى ذاتى زبان نيست ، بلكه غالب آن‌ها دشوارىهايى است كه بر آن عارض شده و ناشى از سست شدن پيوند آن با ريشهء اصلى و شكسته شدن مرزهاى دستورى آن است . بنابراين مهمترين گامى كه براى از ميان بردن آن دشوارىها مىتوان برداشت سعى در محكم ساختن آن پيوند و استوار داشتن مرزهاى دستورى آن از راه نزديك ساختن آن به زبان سادهء طبيعى است .\r\nو ديگر اين‌كه همهء واژه‌هاى بيگانه‌تبار ، چه عربى و چه غير عربى كه در زبان عامهء فارسىزبانان پذيرفته شده و از هرلحاظ چه دستورى و چه غير دستورى تابع زبان فارسى گرديده و به اصطلاح به خورد زبان رفته‌اند ، از واژه‌هاى فارسى شده به شمار مىروند ، و اگر در زبان فارسى به مقتضاى طبيعت زبان و لهجهء فارسىزبانان يا به هرعلت ديگر در شكل و هيأت آن واژه‌ها تغييرى روى داده يا در معنى آن‌ها دگرگونى حاصل شده باشد ، در زبان فارسى همان شكل و هيأت تغيير يافته و همان معنى دگرگون شده اصل و ملاك عمل است نه هيأت و معنى آن‌ها در زبان اصلى . بنابراين بازگرداندن اين‌گونه واژه‌ها در نوشته‌هاى فارسى به شكل و هيأت آن‌ها در زبان اصلى و ناديده گرفتن دگرگونيهايى كه به اقتضاى طبيعت زبان فارسى در آن‌ها روى داده كارى است ناروا و در حكم نقض قواعد زبان فارسى . درست مانند نويسنده يا گوينده‌اى كه در زبان عربى كلمه‌اى را كه از فارسى معرّب شده و به شكل و هيأت عربى درآمده براى اين‌كه نشان دهد كه اصل و تبار آن كلمه را مىشناسد آن را در\r\n\r\n","description":"","footnote":"","page_name":" 86 ","page_number":88},
  {"content":"\r\n\r\nزبان عربى با همان صورت فارسى آن بگويد يا بنويسد . چنين كارى در آن زبان نه بر معرفت گوينده يا نويسنده به زبان فارسى ، بلكه بر جهل وى به اصول و مبانى زبان عربى حمل خواهد شد . زبان فارسى هم از اين قانون طبيعى خارج نيست .\r\nمطلب دوم اين‌كه از روش سيبويه در تدوين قواعد عربى مىتوان براى تدوين يك دستور جامع و مانع فارسى بهرهء فراوان برد . توضيح اين اجمال آن كه : دانشمندان گذشتهء اين سرزمين بيشتر توجهشان معطوف به صرف و نحو و اشتقاق عربى بوده و به زبان فارسى كه آن را از راه طبيعى مىآموخته‌اند . به همين علت يا به علتهاى ديگر ، توجهى نداشته‌اند تا به تدوين قواعد آن بپردازند . از اين‌رو در عصر اخير هم كه تاريخ آن از يك صد سال پيش جلوتر نمىرود وقتى كسانى در صدد برآمدند كه براى زبان فارسى در جنب صرف و نحو عربى قواعدى ترتيب دهند آن را از صرف و نحو عربى گرفتند ، يا به صورت ترجمه گونه‌اى از آن و يا به تقليد از مباحث و تقسيم‌بندىهاى آن ، و مسلم است كه آنچه بدين‌ترتيب بوجود آمد چيزى نبود كه بتوان نام دستور فارسى ، بدان معنى كه امروز از آن مىفهميم ، بر آن نهاد . گرچه از آن به بعد با كتابهاى ديگرى كه در اين زمينه هم به وسيلهء استادانى سرشناس و هم به وسيلهء فاضلانى علاقه‌مند تأليف شد دستور فارسى به تدريج متناسب‌تر با زبان فارسى گرديد و بسيارى از ضوابط و قواعد زبان فارسى را دربر گرفت ، ولى به سبب آنكه راه روشنى كه ريشه در اصل زبان داشته باشد و همهء مؤلفان مكلف به پيروى از آن باشند در ميان نبود و هرمؤلفى يا برحسب ذوق و سليقه و استنباط و زمينهء فرهنگى خود ، يا به سبب اثرپذيرى از دستور زبان‌هاى ديگر ، روشى خاص برگزيد ، اين كار از يك‌سو به آشفتگى و هرج‌ومرج در دستور زبان فارسى انجاميد « 1 » كه از كارآيى آن كاست ، و از سويى ديگر مباحثى به دستور زبان فارسى راه يافت كه نه\r\n\r\n\r\n","description":"","footnote":"\r\n( 1 ) . شرح اين آشفتگيها را در دو خطابهء استادان فقيد جلال همايى و احمد بهمنيار ، يكى با عنوان « دستور زبان فارسى » و ديگرى با عنوان « املاء فارسى » كه در فرهنگستان ايران ايراد كرده‌اند و در نامهء فرهنگستان ، شماره‌هاى 1 - 4 چاپ شده ، مىتوان يافت .\r\n","page_name":" 87 ","page_number":89},
  {"content":"\r\n\r\nريشه‌اى در زبان فارسى دارند و نه كاربردى در آن ، و در نتيجه دستور زبان فارسى به جاى آنكه افزارى كارساز براى رفع نيازمندىهاى كنونى زبان فارسى و وسيله‌اى براى گسترش آن باشد ، به صورت مجموعه‌اى از اصطلاحات و تقسيمهاى گاه به جا و گاه نابجا درآمد كه نه مشكلى از اين زبان مىگشايد و نه كمكى به گسترش آن مىكند .\r\nبه همين دليل است كه تدوين دستورى جامع و مانع كه اصول و ضوابط آن صرفا با استقراء و جست‌وجو در زبان عامهء فارسىزبانان به دست آمده باشد ضرورىترين گامى شمرده شده كه براى استوار داشتن پايه‌هاى زبان و هموار ساختن راه گسترش آن بايد برداشته شود . و آنچه از چنين دستورى با اين كيفيت انتظار مىرود اين است كه با دربر داشتن همهء قواعد اصلى و اساسى زبان و يا شناساندن همهء نيروهاى ذاتى و درونى آن ، هم مرز واقعى و طبيعى زبان را مشخص سازد و آن را از مباحث خارجى كه ريشه در زبان فارسى ندارند بپيرايد ، و هم استعدادهاى نهفتهء زبان را براى بارورى و گسترش آن به كار اندازد ، و بدين‌ترتيب آن را براى بيان انديشه‌هاى علمى و فرهنگ روز آماده سازد . اين ضرورتى است كه نمىتوان آن را ناديده گرفت ، زيرا تا زبان مردمى خود براى بيان انديشه‌هاى علمى آماده نباشد علم را در ميان آنان جز كالايى وارداتى نمىتوان يافت و چنين علمى هم جز دنباله‌روى و واماندگى ميوه‌اى به بار نخواهد آورد . براى اين‌كه مردمى از خردى تيزبين و انديشه‌اى روشن و بارور و دانشى درخور روزگار خود برخوردار شوند بايد داراى زبانى ساده و روشن و بارور و دانش‌پذير باشند ، و زبان فارسى هم براى اين‌كه بدين‌پايه از آمادگى برسد ناچار بايد به خود بازگردد و از نيروى ذاتى و استعداد درونى خود مدد گيرد .\r\nاين نيروى ذاتى زبان را كه در روزگارهاى نامساعد گذشته شگفتيها از خود نشان داده به هيچ روى نبايد دست كم گرفت ، و اگر تاكنون چنان كه بايد شناخته نشده يا براى آمادگى زبان از آن بهره‌بردارى نشده اين را بايد به حساب\r\n\r\n","description":"","footnote":"","page_name":" 88 ","page_number":90},
  {"content":"\r\n\r\nهمان بىالتفاتىهايى گذاشت كه در گذشته نسبت به آن شده است . براى كشف همين نيرو و شناخت استعدادهاى نهفتهء آن است كه بايد از نو در اين زبان به كاوش و جست‌وجو پرداخت . اين‌جاست كه شيوهء كار سيبويه و دقت و موشكافىهاى او در زبان عربى و تطبيق آن با ويژگيهاى زبان فارسى به عنوان الگو و راهنما به خاطر مىگذرد . و اين چون خود داستانى مفصل دارد مجالى ديگر مىخواهد .\r\n\r\n","description":"","footnote":"","page_name":" 89 ","page_number":91},
  {"content":"\r\n . \r\n","description":"","footnote":"","page_name":" 90 ","page_number":92},
  {"content":"\r\n\r\n\r\nآيين‌هاى نوروز « 1 » در پيچ و خم‌هاى تاريخ\r\nنوروز ، اين عيد كهن سال كه گنجينه‌اى از سنّت‌هاى دل‌پذير است تاريخى بس دراز و عبرت‌انگيز دارد . از روزگاران بسيار قديم كه تعيين تاريخ آن حتى از عهدهء تاريخ هم بيرون است تا امروز اين عيد با تمام سنتها و آداب و رسوم خود همچنان در فراز و نشيب تاريخ و از خلال حوادثى عظيم راه خود را بازكرده و دنياى افسانه‌اى قديم را به عصر دانش امروز پيوسته است .\r\n« اين عيد در طى تاريخ طولانى خود نه تنها در تاريخ ايران بلكه در تاريخ همهء ملت‌هايى هم كه با فرهنگ ايرانى آشنا شده‌اند آثار بسيارى از خود به جاى گذارده است ، و آثارى كه از آن در تاريخ و ادبيات عربى برجاى مانده كم نيست . از نخستين دوره‌اى كه دولت خلفا تشكيل شد نام « نوروز » هم پيوسته با آن قرين بود زيراكه اين روز در همهء دوره‌هاى اسلامى همچنان آغاز سال خراجى و محور عمليات ديوان خراج باقى ماند . و در طى صدها سال كه اين عيد به وسيلهء دبيران ديوان و وزيران ايرانى در دستگاه خلافت و مخصوصا در دورهء عباسى با فرّ و شكوه خاص گرفته مىشد ، شعرا و نويسندگان عرب يا عربىزبان در تهنيت اين عيد چكامه‌ها سروده و سنّتهاى آن را به طرق گوناگون ستوده و توصيف كرده‌اند . ازاين‌رو اين عيد ، هم در تاريخ سياسى و اجتماعى اعراب ، و\r\n\r\n\r\n","description":"","footnote":"\r\n( 1 ) . اين مقاله از كتاب « قافله سالار سخن » يادنامهء دكتر پرويز ناقل خانلرى از ص 255 - 272 چاپ تهران ، 1370 ه . ش . نقل شده است .\r\n","page_name":" 91 ","page_number":93},
  {"content":"\r\n\r\nهم در تاريخ ادبيات زبان عربى اثر بارزى داشته است » .\r\nاين مقدمه‌اى بود به فارسى بر مقاله‌اى به عربى با عنوان « النيروز عبر التاريخ و فى الادب العربى » كه در نوروز سال 1339 هجرى خورشيد - درست سى و يك سال پيش - براى نشر در مجلهء دو زبانى الدراسات الادبية نشريهء كرسى زبان و ادبيات فارسى دانشگاه لبنان نوشته بودم ، و در همان زمان هم در شمارهء يكم سال دوم آن مجله در بيروت منتشر گرديد .\r\nآنچه در اين‌جا مىآيد نه ترجمهء آن مقاله و نه تكرار هيچ‌يك از مطالب آن است ، بلكه ذكر برخى از آيينهاى اين عيد است كه از ديرباز در ميان همهء مردمى كه با اين عيد سروكار داشته‌اند معمول بوده و دوره‌هاى مختلفى را به خود ديده ولى در همهء دوره‌ها يكسان نمانده است . بلكه به همان‌گونه كه در بسيارى از دوره‌ها باعث شادى و نشاط ، و نشانى از لطف و مهربانى بوده در برخى از دوره‌ها هم بعضى از آن‌ها باعث دردسر و مايهء رنج مردم شده است ؛ و ذكر اين آيينها هم در اين‌جا نه به منظور وصف آن مراسم و سير تاريخى آن‌ها بلكه براى توجه دادن به نكته‌اى است كه توجه به آن از لحاظ تحقيق در تاريخ ايران و اسلام هردو مفيد به نظر مىرسد ، و آن پيوندى است كه نوروز و آيينهاى آن در دوران اسلامى با فراز و نشيبهاى انديشه و علم در جهان اسلام داشته است ، بدين‌گونه كه در دوره‌هاى شكوفايى علم و انديشه ، نوروز هم در جهان اسلام فر و شكوهى داشته و در دوره‌هاى ديگر چنان نبوده . و در آنچه هم به رابطهء آن با اسلام و احكام آن بازمىگشته ، در دوره‌هايى كه سروكار مسلمانان با كسانى بوده كه چهرهء اسلام را در سرچشمه‌هاى اصلى آن صاف و بىغل و غش مىديده‌اند ، و اين دين را چنان كه در اصل بوده سهل و سمح يعنى آسان‌گير و پرگذشت مىشناخته‌اند ، نوروز و آيينهاى آن هم همچنان روشن و بىغل و غش مىنموده ، ولى در دوره‌هايى كه سروكار مسلمانان يا طايفه‌اى از آن‌ها با كسانى مىافتاده كه خود در قيد و بند مجادلات مذهبى و تعصبهاى ناشى از آن گرفتار بوده ، و اسلام را هم از خلال همان مجادلات و تعصب‌ها دينى\r\n\r\n","description":"","footnote":"","page_name":" 92 ","page_number":94},
  {"content":"\r\n\r\nستيزه‌جو و ناسازگار مىشناخته‌اند ، نوروز و آيينهاى آن را هم گردى از همان تعصبها مىپوشانده و چهرهء آن را كدر مىساخته است ؛ و آن را هم پديده‌اى ناسازگار با اسلام مىپنداشته‌اند .\r\nاز اين آيينها آنچه در اين‌جا براى اين منظور از آن‌ها سخن مىرود ، يكى هديهء نوروزى است و ديگر تبريك و تهنيت اين عيد ، و براى اين‌كه سابقهء اين مراسم از پيش از دوران اسلامى هم تا حدى روشن باشد به برخى از آنچه راجع به آن دوران در منابع اسلامى انعكاس يافته نيز اشاره‌اى مىشود :\r\nدر كتاب المحاسن و الاضداد در جايىكه جاحظ از هديهء نوروزى در ايران پيش از اسلام سخن مىراند ، گويد : « دبير مخصوصى نام هديه‌كنندگان و پاداشى را كه شاه براى هريك در نظر مىگرفته يادداشت مىكرده تا در ديوان نوروز ثبت شود . « 1 » و هم او در كتاب التاج فى اخلاق الملوك در اين‌باره گويد : « آيين ايرانيان چنين است كه در نوروز هركس از آنچه خود دوست دارد هديه‌اى به شاه تقديم دارد . اگر از طبقهء بزرگان باشد و مشك دوست دارد تنها به همان بسنده كند ، و اگر دوستدار عنبر است عنبر هديه كند ، و اگر اهل لباس است پوششى برگزيند ، و اگر از دلاوران و سواركاران است ، آيين چنين است كه اسبى يا نيزه‌اى يا شمشيرى پيشكش كند ، و اگر از تيراندازان است تير و پيكان هديه كند ، و اگر از توانگران است زر يا سيم هديه كند ، و اگر از كارگزارانى است كه از سال گذشته بدهى برعهده دارد همه را جمع كند و در بدره‌هاى ابريشم چينى با شرّابه‌هاى سيمين و رشته‌هاى پشمين نهد و با عنبر آن‌ها را مهر كند و به ديوان فرستد . شاعر هم شعرى ، و خطيب هم خطبه‌اى ، و نديم هم تحفه و طرف يا نوبر يكى از سبزىهاى نورسته بهارى را هديه كند » .\r\nجاحظ پس از آنكه در همين كتاب نوع هديه‌هاى زنان رسمى و كنيزكان شاه را هم ذكر كرده ، گويد : « حق نزديكان و خواص شاه بر او اين است كه اين هديه‌ها بر او عرضه گردد و آنگاه به بهاى عادلانه قيمت شود ، و اگر بهاى هديه\r\n\r\n\r\n","description":"","footnote":"\r\n( 1 ) . المحاسن و الاضداد ، ص 369 .\r\n","page_name":" 93 ","page_number":95},
  {"content":"\r\n\r\nبه ده‌هزار درهم رسيد آن را در ديوان خاص ثبت كنند . و اگر هديه‌دهنده انتظار پاداشى داشته باشد و در طى سال اتفاقى براى او بيفتد كه نيازمند كمك گردد مانند اين‌كه بليّه‌اى بر او برسد ، يا ساختمانى بسازد ، يا مهمانى بزرگ و وليمه‌اى بدهد يا پسر زن دهد يا دختر به شوى فرستد ، و هديهء او ده‌هزار درهم بوده ، دو برابر آن را به عنوان كمك به او بدهند . ولى اگر هديهء او چيز كوچكى بوده ، مانند پيكانى يا سيبى يا ترنجى و مانند آن‌ها ، بر شاه است كه در هنگام نيازمندى او به اندازه‌اى كه اخلاص و وفادارى هديه‌دهنده مقتضى آن و خيلى بيش از اندازهء هديه او باشد او را پاداش دهد . و اگر كسى از اين افراد در هنگام نيازمندى كمكى به او نمىرسيد مكلف بوده است كه اين امر را به ديوان اطلاع دهد ، و از زنده نگه‌داشتن اين آيين غفلت نكند . و اگر اطلاع نمىداد كيفر مىيافت زيرا اين كار توهين به شاه و نشانه‌اى از بىاعتنايى به او تلقى مىشد » « 1 » .\r\nو اما خطابه كه هديهء خطيبان در جشن نوروز بوده ، هرچند دربارهء آن آگاهى درستى نداريم ، ولى از آنچه در شرح حال چند تن از خطيبان و واعظان معروف قرن اوّل و دوم اسلامى و پيشينهء كار آن‌ها در دوران ساسانى آمده مىتوان دربارهء آن اگرچه به اجمال هم باشد اطلاعات سودمندى به دست آورد .\r\nاين خطيبان كسانى بوده‌اند از خاندان ابان رقاشى كه سه تن از آن‌ها به نامهاى فضل پسر عيسى بن ابان و پسرش عبد الصمد و عمويش يزد بن ابان در زمان خودشان در وعظ و خطابه شهرتى بسيار و مقامى و الا داشته‌اند ، آن‌چنان‌كه در مجلس حسن بصرى و فقيهان زمانشان به وعظ و تذكير مىپرداخته‌اند ، و جاحظ آن‌ها را به عنوان سخنورترين مردم زمان خودشان ستوده و از سخنان آنان هم عبارات عبرت‌انگيزى كه چون مثل ساير بر سر زبان‌ها بوده است آورده « 2 » . و در بيان علّت سخنورى اين خاندان از زبان ابو عبيده كه از راويان آگاه و مورد اعتماد\r\n\r\n\r\n","description":"","footnote":"\r\n( 1 ) . تفصيل اين اجمال را در كتاب التاج فى اخلاق الملوك چاپ قاهره ، ص 146 تا 150 خواهيد يافت .\r\n( 2 ) . جاحظ ، البيان و التبيين ، چاپ سندويى ، ج 1 ، ص 247 .\r\n","page_name":" 94 ","page_number":96},
  {"content":"\r\n\r\nاو بوده نقل كرده كه اينان سخنورى را از پدران خود كه سخنوران دربار پادشاهان ايران بوده‌اند به ارث برده بودند ، و چون آن‌ها به اسارت افتادند و در سرزمين اسلام و جزيرة العرب زاد و ولد كردند ، از آنجا كه عرق ( جوهر ) سخنورى در آن‌ها بود در اين زبان ( - عربى ) هم همان مقامى را يافتند كه در آن زبان ( - فارسى ) داشتند . و اين عرق همچنان در اين خاندان باقى ماند تا وقتىكه از راه زناشويى با بيگانگان درآميختند و اين عرق در آن‌ها سستى گرفت و زائل شد » « 1 » .\r\nدر دوران اسلامى در آيين نوروزى در ميان ايرانيان دگرگونى روى نداد ولى از لحاظ رسمى و در دستگاه خلفا و كارگزاران ايشان در عراق بىتغيير نماند .\r\nتوضيح آنكه چون نظام ديوانى ايران در آنچه به امر ماليات و جمع خراج و ساير امور مالى بازمىگشت در دستگاه خلفا هم با همان سازمان و تشكيلات و با همان زبان فارسى كه داشت ادامه يافت ، ازاين‌رو گاه شمارى ايرانى هم كه با نوروز آغاز مىشد همچنان در ديوان خراج باقى ماند ، و پس از آنكه در دههء هشتاد هجرى ديوان عراق از فارسى به عربى برگردانده شد « 2 » ، باز هم گاه‌شمارى ايرانى به عنوان سال خراجى در ديوان‌ها به كار مىرفت . بنابراين نوروز هم به عنوان آغاز سال خراجى براى حاكمان عرب ناشناخته نبود ، ولى از ميان همهء آيينهاى آن تنها هديهء نوروزى بود كه نظر آن‌ها را جلب مىكرد و به هواى همان هم انتظار نوروز را مىكشيدند . زيرا آن‌ها هديهء نوروزى را هم مانند ماليات و خراج از مردم مطالبه مىكردند ، و نخستين‌بار هم اين رسم به وسيلهء كارگزار خليفه عثمان در عراق ، وليد بن عقبه رسم شد و پس از سعيد بن العاص كارگزار ديگر عثمان اين هديه را آن‌چنان با زور و فشار مطالبه مىكرد كه مردم به عثمان شكايت بردند و او هم سعيد را از آن كار بازداشت « 3 » ، ولى اين رسم متروك نگرديد .\r\n\r\n\r\n","description":"","footnote":"\r\n( 1 ) . همان مأخذ ، ج 1 ، ص 245 به بعد .\r\n( 2 ) . تفصيل بيشتر را در اين‌باره در نوشته‌اى از نويسندهء همين مقاله به عنوان « نقل ديوان عراق از فارسى به عربى . . . » در « مقالات و بررسيها » دفتر سوم و چهارم ، ص 1 - 16 خواهيد يافت .\r\n( 3 ) . صولى ، ادب الكتاب ، چاپ قاهره ، 1341 ، ص 220 .\r\n","page_name":" 95 ","page_number":97},
  {"content":"\r\n\r\nدر خلافت على ( ع ) و اقامت آن حضرت در كوفه نه تنها اين رسم بلكه بسيارى از رسمهاى ناروا از ميان رفت و هديهء نوروزى هم‌چنان‌كه در بين مردم بود در محضر خليفه هم لطف و زيبايى خود را بازيافت . در يكى از عيدهاى نوروز كه على ( ع ) در كوفه بود چندتن از بزرگان و دهقانان ايرانى طبق آيين ديرين خود كه در روز عيد به ديدار بزرگان مىرفتند به خدمت آن حضرت شتافتند و ظرفى از طلا يا نقره محتوى شيرينى مخصوص عيد به عنوان هديهء نوروزى تقديم كردند ، و آن حضرت پس از آگاهى از مناسبت آن ديدار هديه را با خوشرويى پذيرفتند . خود از آن تناول نمودند و به حاضران نيز ارزانى داشتند و براى خوش آمد هديه‌كنندگان اين عبارت را هم كه در تاريخها نقل شده :\r\n« نوروزنا كلّ يوم » ( يعنى هرروز ما را نوروز گردانيد ) به آن‌ها فرمودند ، و براى اين هم كه افزون بر آنچه بابت خراج ساليانه بر عهدهء آن‌ها مىبود مالى بر آن‌ها تحميل نشود دستور دادند كه آن ظرف را قيمت كنند و قيمت آن را از خراج ساليانهء ايشان كسر نمايند . در تاريخ بغداد و برخى از مراجع ديگر كه اين خبر نقل شده آمده است كه بزرگ آن دهقانان و كسى كه آن هديه را تقديم داشت نعمان ، جدّ ابو حنيفه نعمان بن ثابت فقيه معروف و صاحب مكتب فقه حنفى بوده است « 1 » .\r\nولى اين مورد در تمام اين دوران موردى يگانه و بىهمتا بود . خلافت على ( ع ) دولتى مستعجل بود كه ديرى نپاييد ، و به زودى خلافت به معاويه رسيد و به دستور او هديه نوروز و مهرگان در رديف خراج قرار گرفت و به سختى مطالبه شد . و در سال نخست مبلغ ده ميليون درهم از اين بابت وصول گرديد « 2 » ، و به تدريج بر آن افزوده گشت تا هم‌سنگ خراج شد .\r\nبه نوشتهء صولى در زمان معاويه مبلغ خراج سواد ( - عراق ) پنجاه ميليون درهم و هديهء نوروز و مهرگان هم پنجاه ميليون درهم بود « 3 » و اين امر به صورت\r\n\r\n\r\n","description":"","footnote":"\r\n( 1 ) . تاريخ بغداد ، ج 13 ، ص 326 .\r\n( 2 ) . جهشيارى ، الوزراء و الكتاب ، چاپ اول - قاهره ، 1938 م . ص 24 .\r\n( 3 ) . صولى ، ادب الكتاب ، ص 219 .\r\n","page_name":" 96 ","page_number":98},
  {"content":"\r\n\r\nسنّتى پايدار درآمد تا خلافت عمر بن عبد العزيز كه او كارگزار خود را از اين كار بازداشت « 1 » . ولى ظاهرا هيچ‌يك از اين بازداشتن‌ها اثرى در برانداختن اين رسم نداشت . و آنچه براندازى آن را دشوار مىساخت اين بود كه عايدات خراج از آن بيت المال بود ، ولى آنچه به نام هديهء نوروز و مهرگان وصول مىشد به خليفه و كارگزاران او تعلق مىگرفت و از عايدات شخصى ايشان به شمار مىرفت .\r\nدر دوران عباسى كه دستگاه خلافت به پايمردى وزيران و دبيران ايرانى مىگشت جشن نوروز دوباره در دربار خلافت رونق گرفت ، و هديهء نوروزى ارزش معنوى خود را بازيافت ، و به جاى آنكه وسيله‌اى براى كسب اموال باشد نشانه‌اى از لطف و ذوق گرديد ، و شاعران و نويسندگان در تبريك و تهنيت اين عيد و همچنين جشن مهرگان اشعار نغز سرودند و نامه‌هايى پراحساس و زيبا به دوستان نوشتند ، و دبيران ديوان و شاعران دربار نيز به همين‌گونه نسبت به خلفا اداى احترام كردند . و بدين‌ترتيب باب تازه‌اى در ادبيات عربى گشوده شد و برخى از مؤلفان و ارباب ذوق و هنر به تأليف كتابهايى در اين زمينه‌ها پرداختند :\r\nمانند كتاب النيروز و المهرجان تأليف على بن هارون ، و كتاب الاعباد و النواريز تأليف موسى بن عيسى كسروى . حمزهء اصفهانى هم مجموعه‌اى در همين زمينه پرداخت به نام « الشعار السائرة فى النيروز و المهرجان » و در آن بهترين شعرهايى را كه در اين مناسبتها به كار مىرفت و به سبب زيبايى آن‌ها بر سر زبان‌ها بود جمع‌آورى كرده بود .\r\nدربارهء اينها در همان مقاله‌اى كه در آغاز اين نوشته بدان اشاره شد مطالبى به اجمال يا تفصيل آمده است . آنچه در آنجا نيامده و در اين‌جا به مناسبت موضوعى كه در آن مطرح است به نوشته‌هاى سابق در اين باب افزوده مىشود مطلبى است دربارهء سيّد رضى و قصائدى كه او در تبريك و تهنيت نوروز و مهرگان براى بهاء الدوله پادشاه ديلمى ، و يكى دو بار هم براى خليفهء عباسى سروده است . اين مطلب ز آن‌رو درخور توجه است كه سيّد رضى هرچند شاعرى\r\n\r\n\r\n","description":"","footnote":"\r\n( 1 ) . همان مأخذ ، ص 220 .\r\n","page_name":" 97 ","page_number":99},
  {"content":"\r\n\r\nبوده است پرمايه و توانا ، ولى شاعرى ستايشگر نبوده . مردى عالىنسب و بزرگ‌منش و پيش از خودش پدرش هم « نقيب الاشراف » زمان خود بوده و با پنج پشت به امام موسى بن جعفر صادق ( ع ) مىرسيده و از علماى بزرگ شيعه به شمار است ، و كتاب پرآوازهء نهج البلاغه را او از خطبه‌هاى على ( ع ) فراهم آورده است . و با اين‌كه در قصيده‌اى براى القادر باللّه خليفهء عباسى خود را كمتر از او نمىداند و خطاب به او گويد :\r\n عطفا امير المؤمنين فانّنا * فى دوحة العليأ لانتفرق \r\nباز در قصائد متعددى كه او در ستايش بهاء الدوله و برخى از شاهان خاندان آل بويه و هم‌چنين در تهنيت نوروز و مهرگان سروده آن‌ها را به گونه‌اى ستوده است كه گويى حشمت و بزرگ‌منشى خود را فراموش كرده است . و با كمى دقت در آن قصائد مىتوان فهميد كه غرض اصلى در آن‌ها نه صرفا ستايش است بدانگونه كه شيوهء ستايشگران بوده ، بلكه بيان احساساتى است ناشى از سپاسگزارى و حق‌شناسى كه اين را شيمهء بزرگان و اهل معرفت شناخته‌اند ، و براى پىبردن به علت اين‌گونه سپاسگزارى بايد به اين مطالب توجه نمود :\r\nسيد رضى « نقيب الأشراف » زمان خود بود و چنان‌كه گفته شد پيش از او هم پدرش ابو احمد طاهر ملقب به ذى المنقبتين اين سمت را مىداشت ، و پس از سيد رضى هم اين سمت در همين خاندان هم‌چنان باقى ماند ، ولى در هيچ زمانى اين مقام به قدرت و اعتبارى كه در زمان سيد رضى يافت نرسيد . در روزگار عضد الدولهء ديلمى و فرمان‌روايى او بر بغداد كه پدر سيد رضى عهده‌دار اين مقام بود به سببى عضد الدوله بر او خشمناك شد و او را از اين سمت بر كنار ساخت و از بغداد به فارس برد . ولى پس از مرگ عضد الدوله پسرش شرف الدوله كه جانشين او شده بود پدر شريف رضى را با خود به بغداد آورد و او را دوباره به كار سابقش بازگردانيد و به تكريم او پرداخت .\r\nدر اين زمان سيد رضى شانزده ساله بود و چون طبعى روان و زبانى گويا داشت ، قصيدهء بلندى در ستايش شرف الدوله و سپاس از نيكىهاى او دربارهء\r\n\r\n","description":"","footnote":"","page_name":" 98 ","page_number":100},
  {"content":"\r\n\r\nپدرش بدين‌مطلع :\r\n احظى الملوك من الأيام و الدّول * من لا ينادم غير البيض و الأسل \r\nبساخت كه بسيار به جا افتاد . ( ديوان ، ج 2 ، ص 610 ) .\r\nپس از شرف الدوله كه روزگار سلطنتش ديرى نپاييد برادرش بهاء الدوله در سال 379 هجرى در بغداد به سلطنت نشست و در سال 380 هم سيّد رضى به جانشينى پدرش لقب « نقيب الاشراف » يافت . در اين هنگام خليفهء عباسى الطائع باللّه بود ، ولى يك سال بعد او از خلافت خلع شد و القادر باللّه جاى او را گرفت ، و چون اين خليفه با سيّد رضى ميانهء خوبى نداشت ، او را از اين سمت بر كنار ساخت ولى بهاء الدوله او را به مقام خود بازگردانيد و او را در حمايت خود گرفت ، و تا پايان عمر همچنان او را مشمول حمايت و مورد اعتماد خويش داشت ، و پيوسته بر رفعت مقام و قدرت او مىافزود تا جايىكه وقتى در سال 388 به سفر واسط و بصره و اهواز رفت نيابت سلطنت خود را در بغداد به سيّد رضى تفويض كرد ، و در همين سال او را به لقب « الشريف الأجلّ » و در سال 392 به لقب « ذى المنقبتين » و در سال 398 به لقب « الرضى ذى الحسبين » ملقب ساخت و در سال 401 هجرى فرمان داد كه نامه‌هاى رسمى او همه با عنوان « الشريف الأجلّ » صادر شود . و در سال 403 هجرى سرپرستى تمام علويان را در سراسر كشور به او واگذار نمود ، و او را به لقب « نقيب النقباء » خواند و اين مقامى بود كه تا آن زمان كسى به آن مقام نرسيده بود .\r\nچنان‌كه گذشت شريف رضى شاعرى توانا بوده و به مناسبتهاى مختلف قصائد و اشعار بسيارى در مضامين معمول زمان خود از فخر و مدح و رثاء و عتاب و اغراض ديگر سروده ، ولى بهترين اشعار او را قصائدى دانسته‌اند كه در ستايش و سپاس بهاء الدوله سروده كه پربارترين دوران عمر خود را در زمان سلطنت او و در حمايت او سپرى كرده است . نوشته‌اند كمتر سالى مىگذشته كه شريف رضى به مناسبتهاى مختلف مانند جشن نوروز يا مهرگان يا دريافت لقب يا مقامى جديد در مدح بهاء الدوله قصيده‌اى نسرايد و در اوقاتى هم كه بهاء الدوله در\r\n\r\n","description":"","footnote":"","page_name":" 99 ","page_number":101},
  {"content":"\r\n\r\nبغداد نبوده براى او نفرستد .\r\nشريف رضى در اشعار خود غالبا بهاء الدوله را با صفاتى همچون قوام الدين يا ملك الملوك خطاب مىكند . در ديوان شريف رضى كه در دو جلد به چاپ رسيده بيست و هفت قصيدهء بلند در مدح بهاء الدوله ديده مىشود و آنچه در اين قصائد نظر ناقدان را به خود جلب كرده اين است كه شريف رضى گاه آن‌چنان تحت‌تأثير احسان و انعام بهاء الدوله و پادشاهان ديلمى قرار گرفته كه در سپاس از آن‌ها چنان كه گذشت حشمت و بزرگ‌منشى خود را كه در اشعار ديگرش حتى در آن‌ها كه در مدح خلفا سروده پيوسته در مد نظر داشته است در اين‌جا فراموش كرده و اشعارى از اين دست سروده است :\r\n انا عبد انعمك الّتى نشطت * أملى و أنهض عزمها مننى \r\nكه در قصيده‌اى با اين مطلع آمده :\r\n ملك الملوك نداء ذى شجن * لو شئت لم يعتب على الزّمن \r\n( ديوان ، ج ، ص 837 ) با خواندن قصائد بلندى كه سيد رضى در ستايش يا در تهنيت پادشاهان ديلمى سروده اين سؤال هم به ذهن مىرسد كه آيا به جز سپاسگزارى شخصى ، امر ديگرى هم باعث بوده است كه سيد رضى را به سرودن چنان قصايدى وادارد ؟ قصائدى كه گويى همگى از دل برخاسته و حكايت از سپاسى ريشه‌دارتر از مسايل شخصى مىكند ؟ اين سؤالى است بجا و درخور تأمّل كه بايد پاسخ آن را در پاسخ ديگرى جست‌وجو كرد كه با كمال اهميت آن نه تاكنون چنان كه بايد بدان توجه شده و نه در اين‌جا فرصت پرداختن به آن هست ، بنابراين ناچار بايد به اجمال از آن گذشت .\r\nسؤال اين است كه آيا با اين‌كه عنوان « شريف » و جمع آن « اشراف » در عرف اعراب به كسانى گفته مىشده از آن نوع كه در كتاب بسيار مفصل و چند جلدى انساب الاشراف نوشتهء بلاذرى از مؤلفان قرن چهارم هجرى نام و نسب و اصل و تبار و سرگذشتشان به تفصيل آمده و معمولا خاندان‌هايى همچون\r\n\r\n","description":"","footnote":"","page_name":" 100 ","page_number":102},
  {"content":"\r\n\r\nبنى اميه و آل مروان و خاندان زبير و حاكمانى كه ريشه‌هاى شناخته شده در جاهليت داشته‌اند و همرديفان آن‌ها را ، دربر مىگيرد ، چه عامل يا عواملى باعث گرديد كه در مفهوم و مصداق « شريف » و « اشراف » آن‌چنان دگرگونى پديد آيد كه در تمام جهان اسلام به خاندان پيغمبر ( ص ) يعنى به على ( ع ) و اولاد او از فاطمهء زهرا ، اختصاص يابد ، با علم به اين‌كه در تمام دوران اموى نام على جز با ناسزا يا بىاحترامى برده نمىشد كه اين خود در تاريخ مشهود است ، و عباسيان هم هرگز ميانهء خوشى با آن خاندان نداشتند ؟ نوشته‌اند منصور خليفهء دوم عباسى پيوسته از مردم كوفه بد مىگفت چون آن‌ها را مايل به طالبيان ( يعنى اولاد على ع ) و بدخواه دولت خود مىدانست و به همين‌سبب هم براى كندن خندق آنجا هرمردى از آن‌ها را به پرداخت چهل درهم ملزم ساخت « 1 » و به همين‌سبب هم بوده كه عباسيان هيچ‌گاه در كوفه اقامت نگزيدند ، و تا بناى بغداد يا در هاشميه يا در انبار « 2 » مىزيستند و پس از بناى بغداد هم وقتىكه هارون رشيد خواست در حيره در مجاورت كوفه مقيم شود و در آنجا به ساختن عمارات پرداخت ، مردم كوفه كه همجوارى او را خوش نداشتند به نشانهء مخالفت قيام كردند و او ناچار آنجا را ترك گفت « 3 » و با اين ترتيب مسلّم است كه چنان عاملى را كه باعث گرديده تا در اين عنوان چنين دگرگونى بنيادى صورت پذيرد و در متن خلافت عباسى مقامى همچون « نقيب الاشراف » به وجود آيد كه اعترافى ضمنى به اختصاص اين عنوان به خاندان پيغمبر و اولاد على است نمىتوان در درون خلافتهاى اموى و عباسى يافت ، بلكه آن را بايد در جاى ديگر جست‌وجو كرد تا پايه‌هاى اعتقادى آن را در گرايش اسلامى ايرانيان و پايه‌هاى اجتماعى و سياسى آن را هم در قدرت حكومت آل بويه به دست آورد . و بدين‌گونه است كه مىتوان دريافت كه چرا سيد رضى چنان قصائدى در تهنيت نوروز و مهرگان ، مراسم ايرانى مىسروده و آل بويه را هم با ابياتى اين‌چنين مىستوده است :\r\n\r\n\r\n","description":"","footnote":"\r\n( 1 ) . بلاذرى ، فتوح ، 353 .\r\n( 2 ) . بلاذرى ، فتوح ، 351 .\r\n( 3 ) . طبرى ، 3 ، 646 .\r\n","page_name":" 101 ","page_number":103},
  {"content":"\r\n\r\n آل بويه أنتم الأعناق و الكواهل * فيكم يناييع النّدى و الدّلح الحوامل\r\nو الناس انتم و سواكم باقر و جامل * ما فى الرجاء بعدكم و لا البقاء طائل \r\nكه در قصيده‌اى در تهنيت نوروز سال 399 هجرى با اين مطلع آمده :\r\n أين الغزال الماطل بعدك يا منازل \r\n( ديوان ، ج 2 ، ص 612 )\r\nقصائدى را كه سيد رضى در تهنيت نوروز و مهرگان براى بهاء الدوله و يك بار هم براى خليفهء عباسى الطائع باللّه گفته از جشن مهرگان واقع در رمضان سال 377 هجرى تا نوروز واقع در شعبان 402 هجرى گاه با فاصله و گاه بىفاصله ادامه داشته و از نظر تاريخى بدين‌گونه است :\r\nدر سال 377 هجرى تهنيت جشن مهرگان در قصيده‌اى خطاب به الطائع باللّه ، خليفهء عباسى ( ديوان ، ج 2 ، ص 66 ) ؛ در سال 388 هجرى تهنيت نوروز در قصيده‌اى خطاب به بهاء الدوله ( ديوان ، ج 2 ، ص 783 ) ؛ در سال 399 تهنيت نوروز به بهاء الدوله ( ديوان ، ج 2 ، ص 612 ) ؛ در سال 400 تهنيت مهرگان به بهاء الدوله ( ديوان ، ج 1 ، ص 42 ) ؛ در سال 401 تهنيت نوروز به بهاء الدوله ( ديوان ، ج 2 ، ص 544 ) ؛ در سال 402 تهنيت نوروز به بهاء الدوله ( ديوان ، ج 2 ، ص 623 ) ؛ در سال 403 در تهنيت ابو شجاع فنا خسرو پسر بهاء الدوله كه پس از مرگ پدر در ارّجان فارس به جاى او نشسته بود ( ديوان ، ج 1 ، ص 456 ) ؛ و آخرين قصيده‌اى كه او در ستايش فناخسرو سرود در سال 404 هجرى بود ( ديوان ، ج 1 ، ص 517 ) كه آن آخرين قصيده‌اى بوده كه سيد رضى در اين زمينه‌ها گفته است .\r\nاز اين دوران تا زمان تأليف كتاب كيمياى سعادت به وسيلهء غزّالى هنوز يك‌صد سال نمىگذشت ، ولى در ظرف همين مدت جهان اسلام اگر هم دوران شكوفايى فرهنگى را پشت‌سر نگذاشته بود ، ولى مىرفت به دوره‌هايى گام نهد كه در آن‌ها پيشرفت علم و انديشه نخست كند و آنگاه متوقف شود و سپس به انحطاط بينجامد . شكوفايى علم و انديشه را در جهان اسلام مقارن دانسته‌اند با دوره‌هايى كه از يك‌سو اثر خلافت عربى در ايران رو به ضعف و سستى گذارده\r\n\r\n","description":"","footnote":"","page_name":" 102 ","page_number":104},
  {"content":"\r\n\r\nو از سوى ديگر هم هنوز قبايل ترك از مرزهاى شرقى به داخلهء ايران راه نيافته بودند و ادارهء سرزمينهاى شرقى خلافت را حكومتهاى محلى ايرانى برعهده داشتند و گذشته از مركز خلافت در مناطقى از ايران هم مانند فارس و رى و طوس و نيشابور و خراسان و بعضى جاهاى ديگر مراكز علمى مستقلى به وجود آمده بود كه اثر بسيارى در حركت علمى و فكرى جهان اسلام داشتند .\r\nمحققان تاريخ علوم را عقيده بر اين است كه در اين دوره كه قدرت سياسى و ادارى در دست اين دولتها بود و مراكز علمى ايران هم در حمايت آن‌ها رونق داشت زمينه براى پيشرفت علمى و فكرى در جهان اسلام از هرزمان ديگر آماده‌تر بود . خصوصيات اين دوره را از نظر فكرى و روحى ، يكى تعدد مراكز علمى مستقل و ديگرى آزادى نسبى عقل و فكر را خارج از حدود تعصبها و تنگ‌نظرىهاى ناشى از آن شمرده‌اند . و نمايندهء اين دوره را در بهترين صفات و مزايايش دو شخصيت عظيم و هم‌روزگار يعنى بيرونى و ابن سينا دانسته‌اند ؛ كه هرچند از لحاظ صفات و طرز فكر با هم تفاوت داشتند ولى در داشتن روح علمى كه آن‌ها را به بحث و تحقيق و احترام به تمدن‌هاى گذشته وامىداشت يكسان بودند .\r\nدر دوران جديد كه غزّالى نماينده فكرى و روحى آن شمرده شده جهان اسلام با چند رويداد مهم روبه‌رو بود كه آن را از دوره‌هاى سابق متمايز مىساخت : از نظر سياسى روبه‌رو بود با پيشرفت تركان سلجوقى و تشكيل يك دولت واحد متمركز كه نتيجهء آن از ميان رفتن حكومتهاى محلى ايرانى و مراكزى بود كه به وسيلهء آنان حمايت مىشد ، و از نظر مذهبى روبه‌رو بود با گسترش و تقويت يك مذهب رسمى سنّى ، و حمايت بىدريغ از آن به وسيله نظام الملك وزير مقتدر سلجوقيان ، و تأسيس مدارس خاص براى تقويت همان مذهب ، كه غزّالى هم چندين سال از مدرسين معروف آنجاها بود و نتيجهء آن شدت يافتن مجادلات مذهبى و مشغول شدن بىاندازهء افكار بود به آن و انصراف تدريجى علما و متفكران از زمينه‌هاى ديگر علمى و فكرى كه جهان اسلام را\r\n\r\n","description":"","footnote":"","page_name":" 103 ","page_number":105},
  {"content":"\r\n\r\nبه دوره‌هاى ركود فكرى و علمى مىبرد . و از نظر فكرى روبه‌رو بود با مبارزهء شديد غزّالى با فلسفه و نظام فكرى آن و تشكيك او در قدرت عقل دريافتن راه صواب و تمييز حق از باطل « 1 » .\r\nابو حامد محمد غزّالى از علماى بزرگ عالم اسلام به شمار است ، انقلاب روحى او در نيمه‌هاى عمر و آراء و نظريات ناشى از آن از زمان خودش تا امروز پيوسته بحث‌انگيز و جدل‌خيز بوده ، زيرا خود او هم نه تنها اهل جدل و مناظره بوده بلكه يكى از عوامل مؤثر در اشاعهء مجادلات و مناظرات در اين عهد به شمار مىرفته و از جملهء عواملى هم كه وى را منظور نظر خواجهء بزرگ يعنى نظام الملك گردانيد يكى هم اين بود كه او در لشكرگاه سلطان ملكشاه و در حضور نظام الملك با عالمان و فقيهان نامدار مناظره كرد و بر آن‌ها فائق آمد و در اين راه تشويقها ديد . وى در كلام و جدل كتابها و رساله‌ها تأليف كرد و بر فلاسفه و فرقه‌هاى ديگر ردّيه‌ها نوشت كه در بسيارى از آن‌ها نه به صورت يك دانشمند حقيقت‌ياب ، بلكه به شكل عالمى متعصب جلوه مىكند كه جز مذهب و طريقهء خود هرمذهب و طريقه‌اى را باطل و پيروان آن‌ها را مستوجب عذاب مىداند . با وجود سير و سلوك عرفانى او كه خود آن‌ها را در كتاب المنقذ من الضلال شرح داده و با وجود آنكه به تعبير خود او « بر سر مشهد ابراهيم خليل اللّه صلوات اللّه عليه عهد كرد كه هرگز . . . مناظره و تعصب نكند » ( نقل از نامهء او به سلطان سنجر ) باز در مواردى از كتاب كيمياى سعادت كه پس از آن‌ها نوشته آثار آن مناظرات و تعصبها همچنان آشكار است . و چون در اين‌جا غرض نه بحث و بررسى دربارهء غزّالى و آراء و عقايد او ، بلكه وجه به مطالبى است كه او در كتاب كيمياى سعادت دربارهء آيينهاى نوروزى نوشته آن هم به عنوان مثال براى مطلبى كه در آغاز اين گفتار گذشت ، يعنى پيوندى كه نوروز و آيينهاى آن\r\n\r\n\r\n","description":"","footnote":"\r\n( 1 ) . اين موضوع با تفصيل بيشترى در گفتارى از نويسندهء اين مقاله با عنوان : « سير انديشه و علم در جهان اسلام تا زمان ابو ريحان و پس از آن » آمده . ن . ك . يادنامهء ابو ريحان ، « نشريهء شوراى عالى فرهنگ و هنر » ، بهمن 1353 ، ص 1 - 25 .\r\n","page_name":" 104 ","page_number":106},
  {"content":"\r\n\r\nدر دوران اسلامى با فراز و نشيبهاى علم و معرفت در جهان اسلام داشته از اين رو تنها به همين مطلب اشاره مىشود .\r\nغزّالى در كيمياى سعادت در باب منكرات بازارها ، خريد و فروش چيزهايى را كه در جشنهاى نوروز براى بازى كودكان مىساخته‌اند ، مانند صورت حيوانات و سپر و شمشير چوبين و بوق سفالين و مانند اينها را - كه در نفس خود حرام نيستند - براى اين منظور حرام و مخالف شرع شمرده و نوشته است كه « افراط كردن در آراستن بازارها به سبب نوروز و قطايف بسيار كردن و تكلفهاى نو افزودن براى نوروز هم نشايد » و حتى از گروهى از سلف هم نقل كرده كه نوروز روزه بايد داشت تا از آن طعامها خورده نيايد « 1 » .\r\nحال اگر آنچه در اين كتاب دربارهء منع از خوردن طعام نوروز آمده با آنچه درباره برخورد ملاطفت‌آميز على ( ع ) با كسانىكه شيرينى مخصوص نوروز را به آن حضرت هديه برده‌اند و آن حضرت با خوشرويى از آن شيرينى تناول فرموده‌اند مقايسه شود ، و همچنين مطالبى را كه در اين‌جا دربارهء حرمت آيينهاى ديگر اين عيد از آن‌رو كه شعار گبران است ذكر شده با عمل علما و ادباى سلف در طى چندين قرن گذشته و آن‌همه اشعار و قصائد و قطعه‌هاى ادبى كه در تبريك و تهنيت اين عيد گفته شده و از آن جمله قصائد سيد رضى كه در مجالس خلفا و پادشاهان و علماى نامدار هرزمان خوانده شده و مورد قبول و استحسان همه قرار گرفته ، و براى شهرت اين عيد شعارى بالاتر از آن‌ها نبوده و هيچ‌كس هم آن‌ها را زنده‌كنندهء شعار گبران نخوانده است سنجيده شوند ، خواه‌ناخواه همان نتيجه حاصل مىآيند كه در آغاز اين گفتار ذكر شد . و آن اين كه در دوره‌هايى كه سروكار مسلمانان با كسانى بوده است كه اسلام را در سرچشمه‌هاى اصلى آن صاف و بىغش مىديده‌اند چهرهء نوروز و آيينهاى آن هم صاف و بىغش مىنمود . و در دوره‌هايى هم كه كسانى اسلام را از خلال مجادلات مذهبى و تعصبهاى ناشى از آن دينى سخت‌گير و بىگذشت\r\n\r\n\r\n","description":"","footnote":"\r\n( 1 ) . كيمياى سعادت به كوشش حسين خديو جم ، 1361 ، ج 1 ، ص 522 .\r\n","page_name":" 105 ","page_number":107},
  {"content":"\r\n\r\nمىپنداشته‌اند همان‌ها هم چهرهء نوروز را تيره و كدر مىديده‌اند . و از آن به جاى وسيله‌اى براى ايجاد انس و الفت‌ها و كاهش رنجش‌ها عاملى براى ايجاد بدگمانىها و بددلىها مىساخته‌اند .\r\nشايد بىمورد نباشد كه در پايان اين مقال بازتاب برون‌مرزى اين عيد و رسالت جهانى و انسانى آن را هم از زبان يكى از صاحب‌نظران خارج از اين مرز و بوم بشنويم . كمتر كسى است كه با تاريخ معاصر مصر و ادب و فرهنگ آن آشنا باشد و نام استاد فقيد عباس محمود العقّاد را نشنيده باشد و از اثر سازندهء وى در رشد انديشهء سياسى و اجتماعى نسل معاصر عرب آگاه نباشد . آن مرحوم را در بزرگداشت انقلاب سال 1952 مصر - كه بدان دل‌بسته بود و آن را آغاز عصر جديدى براى مصر مىشمرد - قصيده‌اى بلند و پرآوازه است با عنوان « عيد النيروز » كه با اين بيت آغاز مىشود :\r\n اهلا بنيروز وليد * اهلا بميلاد سعيد\r\nيوم جديد قلت ، بل * عهد على مصر جديد \r\nكه در آن پس از اشاره به بسيارى از مسايل سياسى و اجتماعى و ملّى مصر به وصف نوروز به عنوان جشن بهار پرداخته و آن را همچون عيدى جهانى و انسانى ستوده و گويد : اين عيد از ايران برخاست و بر نقاط دور جهان نيز پرتو افكند . چه بسيار در مصر كه خاطرهء آن را همچنان حفظ كردند و هنديان كه آن را زنده نگه داشتند و چه فراوان ادبيات عربى در قصيده‌ها و سروده‌ها از شعر بحترى گرفته تا نثر ابن العميد بدان مترنم شده است .\r\nاين دو بيت هم در پايان اين وصف درخور تأمل است .\r\n امم يؤلف بينها * من حيث فرقها الحدود\r\nما أجوح الدنيا اذا * اختلفت الى عيد وحيد \r\nيعنى : نوروز ملت‌هايى را به هم نزديك و آشنا مىسازد كه مرزها آن‌ها را از يك‌ديگر جدا ساخته است . چه بسيار نيازمند است جهان دستخوش جدايىها به عيدى واحد .\r\nتهران - نوروز سال 1370\r\n\r\n","description":"","footnote":"","page_name":" 106 ","page_number":108},
  {"content":"\r\n\r\n\r\nنقل ديوان عراق از فارسى به عربى روايتى دربارهء آن و توضيحى دربارهء روايت\r\nپس از آنكه دولت ساسانى ايران برافتاد و دولت اسلامى عرب جاى آن را گرفت ، ديوان خراج يعنى تمام تشكيلات مالى و ادارى و دفاتر حساب و جمع و خرج دولتى در تمام مناطق ايران همچنان به زبان فارسى و با همان راه و رسم دورهء ساسانى باقى ماند ، و مدتها طول كشيد تا دستگاه خلافت و كارگزاران آن توانستند زبان ديوان را از فارسى به عربى برگردانند . علت تأخير در اين امر كه از امور مهم دولت خلفا بشمار مىرفت يكى اين بود كه اعراب در قرنهاى نخستين اسلامى بيشتر به جنگ و كشورگشايى مىپرداختند تا به كار ادارهء امور و كشوردارى . آنان كه از دل و جان اسلام را پذيرفته بودند به نشر اسلام سرگرم بودند ، و آنان كه بنا به مصلحتى آن را گردن نهاده بودند به جمع غنائم . و به اين جهت دستگاه خلافت هنوز آن استقرار و آرامشى را كه لازمهء پرداختن به چنين امورى باشد نيافته بود . و ديگر اينكه در سازمانهاى ديوانى هنوز دبيران و نويسندگانى كه بتوانند ديوان خراج و تمام دفاتر حساب را به عربى برگردانند و آن را به عربى اداره نمايند تربيت نشده بودند ، زيرا خود اعراب به حرفهء نويسندگى و كار دفتر و ديوان توجهى نداشتند و اين كار مىبايستى به دست كسان ديگرى از مسلمانان انجام مىگرفت . شايد مخارج اين كار « 1 » و فقدان وسايل\r\n\r\n\r\n","description":"","footnote":"\r\n( 1 ) . مخارج نقل ديوان شام را به زبان عربى يك‌صد و هشتاد هزار دينار نوشته‌اند ( فتوح البلدان ، -\r\n","page_name":" 107 ","page_number":109},
  {"content":"\r\n\r\nمادى ديگر نيز يكى از علل تأخير در اين امر بوده است . به‌هرحال دستگاه‌هاى مالى و ادارى خلافت در تمام سرزمينهاى تابع دولت ساسانى خواه‌ناخواه تا مدتها همچنان به زبان فارسى و در زير نظر و ادارهء دبيرانى كه از قديم آنجا را اداره مىكردند باقى ماندند .\r\nنخستين ديوانى كه در تمام قلمرو سابق دولت ساسانى از فارسى به عربى برگردانده شد ديوان مركزى آن دولت يعنى ديوان عراق بود . نقل ديوان عراق از فارسى به عربى در زمان خلافت عبد الملك بن مروان در شام و ولايت حجاج بن يوسف بر عراق صورت گرفت ، و اين امر پس از سال 84 هجرى اتفاق افتاد . « 1 » نقل ديوان شام هم در سوريه از زبان رومى به عربى در همين دوره به انجام رسيد « 2 » و اين مىرساند كه در اين زمان ، هم دولت اموى پس از جنگ و ستيزهاى داخلى و خارجى تا حدى ثبات و استقرار يافته بود كه به كار تعريب دستگاههاى ادارى و مالى لااقل در مراكز اصلى خلافت بپردازد ، و هم اينكه در طى مدتى كه بر حكومت خلفا و انتشار زبان عربى در سرزمينهاى غير عربى گذشته بود در دستگاههاى ادارى و مالى دولت اشخاصى كه در زبان و ادب عربى آن اندازه تسلط داشته باشند كه بتوانند اين مهم را به انجام رسانند كم نبوده‌اند . و وسايل و مقدمات كار نيز فراهم شده بوده است .\r\nدر اينجا بايد اين نكته يادآورى شود كه ديوان عراق هرچند ديوان مركزى ايران بوده ولى نقل آن ارتباطى با نقل ديوان ولايات و ساير مناطق ايران\r\n\r\n\r\n","description":"","footnote":"\r\n- ص 230 ) كه معادل مبلغى در حدود دو ميليون و هفتصد هزار درهم مىشده است . دربارهء مخارج نقل ديوان عراق اطلاعى در مآخذ به دست نمىآوريم ولى به احتمال قوى بايد خيلى بيشتر از آن مبلغ شده باشد ، زيرا ديوان عراق ديوان مركزى دولت ساسانى و داراى سازمان وسيعى بوده است .\r\n( 1 ) . نقل ديوان در زمان رياست صالح بن عبد الرحمان بر ديوان عراق صورت گرفت . و صالح بعد از قتل زادان فرخ رئيس پيشين اين ديوان به رياست آن انتخاب گرديد . زادان فرخ در فتنهء ابن اشعث كشته شده كه در سال 84 هجرى اتفاق افتاده است .\r\n( 2 ) . فتوح البلدان ، به تصحيح دكتر صلاح الدين المنجد ، مكتبة النهضة المصرية ، ص 230 .\r\n","page_name":" 108 ","page_number":110},
  {"content":"\r\n\r\nنداشته ، زيرا ديوانهاى ولايات مدتها پس از اين تاريخ و بتدريج به زبان عربى برگردانده شدند ، و حتى بعضى از اين ديوانها كه اطلاعى از آنها در دست داريم در تمام دورهء اموى همچنان به زبان فارسى باقى ماندند . ديوان خراسان تا دورهء حكومت نصر بن سيار آخرين كارگزار دولت اموى در آن سامان هنوز هم به زبان فارسى و در اختيار دبيران و حسابداران زردشتى بود ، و چون در سال 124 هجرى يوسف بن عمر كه در آن تاريخ عامل عراق بود در نامه‌اى كه به نصر بن سيار نوشت او را از استخدام غير مسلمانان در ديوان منع نمود ، نصر درصدد نقل ديوان از فارسى به عربى برآمد و دبيرى به نام اسحاق بن طليق اين كار را متعهد شد و به انجام رسانيد . « 1 » نقل ديوان اصفهان از فارسى به عربى از اين تاريخ هم ديرتر اتفاق افتاد ، زيرا نخستين كسى كه در آن ديوان به عربى نوشت سعد بن اياس بود . و سعد بن اياس دبير عاصم بن يونس كارگزار ابو مسلم خراسانى بر اصفهان بود . « 2 »\r\nبرگرداندن ديوان عراق به دو جهت داراى اهميت بود ، يكى بدان جهت كه ديوان عراق همانطور كه گفتيم ديوان مركزى دولت ساسانى بود و در حكومت خلفا نيز ديوان مركزى سرزمينهاى شرقى خلافت اسلامى يعنى قسمت عمدهء قلمرو فرمانروائى ساسانيان گرديد ، و به علت تنوع كار و تعدد رشته‌هاى حساب آن كه علاوه‌بر حساب عراق و ارض سواد كليات حساب ساير ولايات تابعه نيز در آنجا نگه‌دارى مىشد وضعى خاص داشت كه تنها حسابداران آزموده و دفترنويسان متبحر مىتوانستند به امور آن احاطهء كامل يابند ، و تغيير زبان در چنين دستگاهى امرى دشوار و پيچيده بود و به تهيه مقدمات و آمادگى قبلى احتياج داشت ، و ديگر بدان جهت كه ديوان عراق نخستين ديوانى بود كه از بين تمام ديوانهاى سرزمين گستردهء ايران به زبان عربى ترجمه مىشد و اين نخستين بارى بود كه زبان عربى در يكى از امور فنى و ديوانى كه سابقه‌اى در آن نداشت به كار گرفته مىشد و جاى زبانى را كه قرنها در اين كار سابقه داشت مىگرفت .\r\n\r\n\r\n","description":"","footnote":"\r\n( 1 ) . جهشيارى ، الوزراء و الكتاب ، ص 43 .\r\n( 2 ) . ابن رسته ، الاعلاق النفيسة ، ص 196 .\r\n","page_name":" 109 ","page_number":111},
  {"content":"\r\n\r\nدر اينجا باز بايد به يك مطلب ديگر توجه شود و آن اين است كه نقل ديوان از فارسى به عربى جز تغيير زبان تغيير مهم ديگرى را در ديوان‌هاى خراج باعث نگرديد ، يعنى اين تغيير و تحول به اصول دفترى و نظام امور مالى كه از قديم در اين ديوانها حكمفرما بود سرايت ننمود ، بلكه آن اصول به همان صورت و با همان رسم و آيين كهن و غالبا زيرنظر دبيران ايرانى همچنان پابرجا و استوار ماند ، و از آنجا كه در دورهء ساسانى كار ديوانى از جملهء امورى بود كه اختصاص به طبقهء خاصى از اشراف و بزرگان داشت و طبقهء دبيران خود از طبقات ممتازهء آن دوره به شمار مىرفتند ، به اين جهت تصدى امور ديوان و پيشهء دبيرى هم در بين همان طبقه دست به دست و نسل به نسل مىگشت ، ظاهرا پس از اسلام هم با آنكه نظام طبقاتى در آن حكمفرما نبوده باز اين رسم و آيين كم‌وبيش در ديوانهاى ايران ادامه داشته است . ابن حوقل كه در قرن چهارم مىزيسته دربارهء فارس مىنويسد : « در فارس سنتى نيكو و مردم آنجا را عادتى پسنديده است و آن گرامى داشتن خاندانهاى قديمى و بزرگ شمردن صاحبان نعمت ازلى است .\r\nدر اين ناحيه خاندانهايى هستند كه كار ديوان را از روزگار باستان تاكنون به ارث مىبرند . » ابن حوقل چند خاندان از همين خاندانهاى قديم ايرانى را مانند خاندان حبيب و خاندان صفيه و خاندان مرزبان ذكر كرده و دربارهء خاندان مرزبان گويد كه اين خاندان قديمىترين دودمانهاى ايرانى فارس و از حيث شماره بزرگترين آنها است و كارهاى ديوانى از زمان بسيار قديم در دست ايشان مىباشد . « 1 » و همين امر هم باعث شده بود كه اصول نظام ديوانى قديم حتى پس از ترجمه به عربى باز به همان صورت با تغييرات جزئى كه لازمه تغيير و تحول نوع حسابها بود همچنان باقى بماند .\r\nدربارهء ترجمهء ديوان عراق از فارسى به عربى روايتى از مدائنى نقل شده كه از آن مىتوان اهميت اين واقعه را از نظر معاصران و اثرى را كه براى آن در ناتوان كردن زبان فارسى پيش‌بينى مىكرده‌اند به خوبى دريافت . چنين پيدا است\r\n\r\n\r\n","description":"","footnote":"\r\n( 1 ) . صورة الارض ، ج 2 ، ص 292 - 294 .\r\n","page_name":" 110 ","page_number":112},
  {"content":"\r\n\r\nكه در اين موضوع مبارزه‌اى هم ، هرچند به‌طور نهانى ، بين طرفداران و مخالفان اين اقدام وجود داشته است كه در يك طرف آن دبيران ايرانى فارسىنويس و ساير ايرانيانى كه به حفظ اعتبار و حيثيت زبان فارسى علاقه‌مند بودند قرار داشتند و در طرف ديگر دستگاه امارت حجاج عامل سخت‌گير و سنگدل دوران اموى و رئيس ديوان او ، كه هرچند او هم ايرانى بوده ولى چون حجاج او را به اين كار مأمور كرده بود براى انجام آن كوشش و اهتمام مىنمود .\r\nداستان نقل ديوان را مدائنى از على بن محمد بن ابى سيف از رجال قرن اول اسلامى روايت كرده و در كتاب فتوح البلدان بلاذرى و الفهرست ابن نديم هردو نقل شده است . برطبق اين روايت رئيس ديوان خراج كه حجاج او را مأمور اين كار كرده بود ، صالح پسر عبد الرحمان بود . عبد الرحمان پدر اين صالح از ايرانيانى بود كه در سيستان به دست اعراب اسير شده بود و او را به عراق آورده بودند . صالح پيش از اينكه خود به دبيرى ديوان خراج يعنى به رياست اين ديوان برگزيده شود ، در همين ديوان زير دست زادان فرخ رئيس پيشين اين ديوان كار مىكرد و در نويسندگى به زبان فارسى و عربى هردو مهارت داشت و پس از كشته شدن زادان فرخ ، حجاج او را به رياست ديوان برگزيد .\r\nدر زمان حيات زادان فرخ گفت‌وگويى بين همين صالح و زادان فرخ در موضوع نقل ديوان از فارسى به عربى صورت گرفته بود ؛ بدين‌گونه كه روزى صالح به زادان فرخ استاد و رئيس خود مىگويد كه : من مىبينم امير ( حجاج ) را نسبت به من نظر محبتى است و بيم آن دارم كه مرا به جاى تو برگزيند و اين براى من ناگوار است كه جاى تو را بگيرم ! زادان فرخ مىگويد : خاطر مشغول مدار كه امير به من سخت نيازمند است چون كسى را نخواهد يافت كه حساب او را نگه دارد ، و صالح مىگويد : ولى اگر من بخواهم مىتوانم كه ديوان را از فارسى به عربى برگردانم ( يعنى اين كار را از انحصار دبيران فارسىنويس خارج كنم ) .\r\nزادان فرخ او را در اين كار مىآزمايد و چون مىبيند كه صالح از عهدهء اين كار برخواهد آمد ، او را دستور مىدهد كه از اين مقوله سخنى به زبان نراند و حتى\r\n\r\n","description":"","footnote":"","page_name":" 111 ","page_number":113},
  {"content":"\r\n\r\nخود را به بيمارى بزند ، به تفصيلى كه در روايت ذكر شده است .\r\nروايت گويد كه پس از كشته شدن زادان فرخ كه صالح به جانشينى او تعيين گرديد روزى صالح آنچه را كه ميان او و زادان فرخ گذشته بود براى حجاج بازگفت و حجاج چون دانست كه صالح از عهدهء چنين كارى برمىآيد او را مأمور نمود تا ديوان را به عربى برگرداند .\r\nدبيران ايرانى كه ادارهء امور دفاتر مالياتى و دخل و خرج كشور را برعهده داشتند و مايل نبودند چنين كارى صورت گيرد درصدد برآمدند تا با ذكر مشكلات اين كار و بزرگ جلوه دادن آن صالح را از قبول اين عمل بازدارند .\r\nنمونهء مجادلات ايشان گفت‌وگويى است كه بين مردان شاه پسر زادان فرخ رئيس سابق ديوان و صالح بن عبد الرحمن رئيس لاحق آن روى داده و قسمتى از آن در همين روايت ذكر گرديده است . و حتى ايرانيان حاضر شدند كه صدهزار درهم به صالح بدهند كه او در برابر حجاج از انجام اين كار اظهار عجز كند ، ولى صالح نپذيرفت ، شايد بدان جهت كه حجاج براى او ضرب الاجلى تعيين كرده بود و اگر او در آن مدت كار را به انجام نمىرسانيد از خشم حجاج و عواقب ناگوار آن در امان نمىماند . ايرانيان چون لجاج و سرسختى صالح را در اين كار ديدند گفتند خداوند ريشه‌ات از بيخ بركند كه ريشهء زبان فارسى را از بيخ بركندى .\r\nآنچه در اين روايت جلب نظر مىكند و قابل مطالعه و بررسى است ، يكى مشكلاتى است كه از لحاظ ادبى و لغوى به نظر دبيران ايرانى مىرسيده كه بىشباهت به مباحثى كه در عصر ما براى ترجمهء بعضى از اصطلاحات فنى به زبان فارسى عنوان مىشود نيست ، و ديگر حذف و تحريفهايى است كه در نقل اين روايت در مآخذ موجود روى داده و در نتيجهء آن اين روايت گنگ و در بعضى موارد نامفهوم شده است . مشكلاتى كه به نظر دبيران ايرانى مىرسيده و به زبان مردانشاه بيان شده به نقص اصطلاحاتى فنى ديوانى در زبان عربى و دشوارى نقل يا ترجمهء آن اصطلاحات مربوط مىشود . براى دبيرانى كه با اصطلاحات فارسى كه قرنها در ديوانها به كار رفته و در نتيجه پخته و جاافتاده شده بود خو گرفته و\r\n\r\n","description":"","footnote":"","page_name":" 112 ","page_number":114},
  {"content":"\r\n\r\nمأنوس شده بودند ، ترجمهء عربى بعضى از اصطلاحات كه در آن زمان هنوز ناپخته و جانيفتاده بود نارسا مىنمود ، و چون براى بسيارى از آنها در زبان عربى معادلى نمىشناختند به اين جهت زبان عربى را براى اين كار آماده نمىدانستند ، و همين مشكلات بود كه آن‌ها را به رخ صالح مىكشيدند تا ناتوانى او را در اين عمل بازنمايند و او را از قبول اين كار منصرف سازند و از جوابهاى صالح كه نمونه‌اى از آن باز در همين روايت ذكر شده چنين برمىآيد كه او هم در زبان عربى آن اندازه تسلط و به خود آن اندازه اعتماد داشته كه از دشوارى كار نهراسد و اگر هم براى لفظى اصطلاح جامعى نمىيافته خود از كلمات عربى اصطلاح تازه‌اى وضع كند يا همان اصطلاح را معرّب سازد .\r\nدر نمونه‌اى كه از گفت‌وگوى مردان شاه و صالح در اين روايت آمده ، چند كلمهء فارسى ذكر شده كه در آنها در همه نسخه‌هايى كه اين روايت را نقل كرده‌اند حذف و تحريفى روى داده است .\r\nچنان كه گفتيم ، اين روايت در دو مأخذ قديم عربى نقل شده ، يكى در كتاب فتوح البلدان تأليف احمد بن يحيى بن جابر معروف به بلاذرى و ديگر در كتاب الفهرست تأليف محمد بن اسحاق معروف به ابن نديم . كتاب فتوح البلدان در اواسط قرن سوم هجرى نوشته شده و الفهرست در نيمهء دوم قرن چهارم ، و بين تأليف اين‌دو كتاب بيش از يك قرن فاصله است و اينكه اين حذف و تحريف در هردو كتاب يكسان ديده مىشود نبايد باعث تعجب باشد ، زيرا ممكن است اين تصرف كه نتيجهء ناآشنايى نسخه‌نويسان به كلمات فارسى بوده نخست در كتاب فتوح البلدان ، حاصل شده و از آنجا به الفهرست منتقل شده باشد ، و يا اينكه حذف تحريف در روايت اصلى كه مأخذ هردو كتاب بوده روى داده باشد .\r\nقسمتى از اين روايت كه اين حذف و تحريف در آن روى داده و مورد گفت‌وگوى ما است در اصل عربى در نسخه چاپ شدهء فتوح البلدان چنين است :\r\nفقال له ( اى لصالح ) مردانشاه بن زادان فروخ : كيف تصنع بدهويه و ششويه ؟ قال :\r\n\r\n","description":"","footnote":"","page_name":" 113 ","page_number":115},
  {"content":"\r\n\r\nاكتب عشر و نصف عشر . قال فكيف تصنع بويد ؟ قال : اكتبه ايضا . و الويد النيف و الزيادة تزاد . « 1 »\r\nو در نسخه چاپ شدهء الفهرست همين عبارت با تغيير مختصرى چنين آمده : « فقال له ( اى لصالح ) مردانشاه بن زاد انفروخ كيف تصنع بدهويه و ششويه ؟ قال : اكتب عشرا و نصف عشر . قال فكيف تصنع بويد قال : اكتب و ايضا ، قال : و الويد النيف و الزياده تزاد « 2 » و معنى اين عبارت اين است كه : مردان شاه پسر زادان فرخ از صالح پرسيد با دهويه و ششويه چه مىكنى ؟ گفت مىنويسم عشر و نصف عشر . گفت با ويد چه مىكنى ؟ گفت مىنويسم و ايضا ، گفت : و ويد همان نيف است و زائد اضافه مىشود . »\r\nاين عبارت در اين دو مأخذ شامل دو سؤال است با سه كلمهء فارسى كه يكى از آنها هم دچار تحريف شده ، در صورتى كه در اصل شامل سه سؤال بوده با چهار كلمهء فارسى كه يك سؤال و يك كلمهء فارسى آن از قلم افتاده . و چون از حسن اتفاق اين حذف و تحريف در اثر ناآشنايى نسخه‌نويسان عربى فقط در كلمات فارسى روى داده و در معادل عربى آنها كه صالح ذكر كرده حذف و تحريفى نيست از اين‌رو به قرينه همين كلمات عربى به آسانى مىتوان هم مواضع حذف و تحريف را تشخيص داد و هم اصول صحيح آنها را به دست آورد .\r\nنخستين تحريف در كلمه‌اى روى داده كه در عبارت عربى به صورت ششويه ذكر شده است . دهويه كه صالح معادل آن را در عربى عشر ذكر كرده صحيح است . زيرا دهويه بمعنى ده يك است و عشر هم همين معنى را مىدهد ، ولى معادل ششويه كه بمعنى شش يك است در عربى نصف عشر نيست بلكه ( سدس ) است . بنابراين كلمه‌اى كه صالح آن را نصف عشر معنى كرده ششويه نبايد باشد بلكه كلمهء ديگرى است كه به اين صورت تحريف شده . آقاى تجدد در ترجمهء فارسى كتاب الفهرست ذيل اين عبارت با توجه به ناسازگارى آن\r\n\r\n\r\n","description":"","footnote":"\r\n( 1 ) . فتوح البلدان ، بتصحيح و تحقيق دكتر صلاح الدين المنجد ، طبع مكتبة النهضة المصرية ، ص 368 .\r\n( 2 ) . الفهرست ، طبع فلوگل ، ص 242 .\r\n","page_name":" 114 ","page_number":116},
  {"content":"\r\n\r\nنوشته‌اند « دهويه و ششويه بمعنى عشر و سدس است و چون در صدر اسلام كتابچه‌هاى مالياتى عرب به زبان فارسى بود ، و در اسلام خمس و زكات از منابع درآمد به شمار مىرفت و خمس در فقه بر شش قسمت منقسم مىگرديد ، ظاهرا در فارسى به رقم ششويه نگاهدارى مىشد ، و مؤيد اين معنى گفتهء صالح است كه گويد به جاى دهويه و ششويه ده و نصف ده مىنويسم . نصف ده خمس است كه همان خمس مالياتى باشد . » « 1 » و آقاى دكتر آذرنوش در ترجمهء فارسى كتاب فتوح البلدان در ذيل همين عبارت دربارهء كلمه ششويه نوشته‌اند : « همانطور كه در جمله بعد ذكر مىشود ششويه يعنى « نصف ده » . يعنى در حقيقت پنجويه ، اما در همه نسخ ششويه است . اين مسأله براى دخويه « 2 » نيز حل ناشده مانده است ، وى در تعليقات خود بر فتوح البلدان مىگويد كه از دزى « 3 » تقاضاى حل آن را كرد و از او نيز ترجمهء صحيحى به دست نياورد . تجدد ضمن ترجمهء اين بخش ( كه در الفهرست هم آمده است ) مىگويد از آن باب ششويه مىگفته‌اند كه زكات بر شش بخش مىشده و يك بخش آن را برمىداشتند . . . ولى اين توجيه هم مورد پسند استاد مينوى واقع نگرديد » « 4 »\r\nعلت اين آشفتگى در معنى عبارت و تفسيرهاى ناسازگارى كه براى كلمهء ششويه شده اين است كه به معادل عربى اين كلمه كه صالح ذكر كرده ، چنان كه بايد توجه نشده و ذهن محققان و مترجمان فاضل هم به اين نكته معطوف نشده\r\n\r\n\r\n","description":"","footnote":"\r\n( 1 ) . فهرست ابن نديم ترجمهء رضا تجدد ، چاپ دوم ، تهران 1346 خورشيدى ، ص 442 .\r\n( 2 ) . دخويه خاورشناس معروف كه كتاب فتوح البلدان بلاذرى را نخستين‌بار تصحيح و با تعليقات عالمانه چاپ كرده است .\r\n( 3 ) .  Dozy  خاورشناس هلندى كه در دانشگاه مادريد استاد زبان و ادبيات عربى بود ، مؤلف كتاب معروف  Supplement aux Dictionnaires Arabes  كه ذيلى است عالمانه بر قواميس عربى و در آن لغت‌هايى را كه در فرهنگهاى عربى نيامده است جمع كرده و ديگر \" فرهنگ البسهء عربى \" است كه آقاى دكتر حسين على هروى به فارسى ترجمه كرده است و بنام \" فرهنگ البسهء مسلمانان \" جزء انتشارات دانشگاه تهران به شمارهء 1087 به چاپ رسيده است .\r\n( 4 ) . فتوح البلدان ، بخش مربوط به ايران ، ترجمهء دكتر آذرتاش آذرنوش ، انتشارات بنياد فرهنگ ايران ، تهران ، 1346 ، ذيل ص 109 .\r\n","page_name":" 115 ","page_number":117},
  {"content":"\r\n\r\nكه ممكن است در كلمهء ششويه تحريفى روى داده باشد ، در صورتى كه دربارهء كلمات فارسى مستعمل در زبان عربى احتمال تحريف قبل از هرچيز بايد به ذهن خطور كند . حقيقت اين است كه نصف عشر كه صالح آن را در مقابل اين كلمه گذارده است چنان كه تصور شده « نصف ده » نيست ، و نصف ده هم معادل با خمس يا پنجويه نمىشود كه بتوان آن را با زكات و خمس منطبق نمود ، زيرا نصف ده پنج است نه پنج يك . و اما نصف عشر كه صالح بيان كرده عبارت است از نصف ده يك ، يا همان نيم عشرى كه تا چندى پيش در دفاتر مالياتى معمول بود و شايد هنوز هم در بعضى موارد معمول باشد و نيم عشر يا نصف عشر معادل است با بيست يك كه به اصطلاح دفاتر ساسانى بيستويه مىشود . بنابراين به آسانى مىتوان دريافت كه آنچه ما آن را در اين روايت به صورت ششويه مىخوانيم تحريفى است از كلمهء بيستويه و اگر در نظر بگيريم كه در رسم الخط قديم نقطه‌گذارى حروف مانند امروز معمول نبوده آسان‌تر مىتوان پذيرفت كه كلمهء بيستويه به دست ناسخى بىدقت و بىاطلاع به ششويه تبديل شده باشد .\r\nو اما چرا مردان شاه معادل چنين رقم يعنى بيستويه را از صالح پرسيده ؟\r\nاين بدان علت است كه در زبان عربى براى بيان كسور اعداد به استثناى از 2 تا 10 كه با كلمات نصف و ثلث و ربع . . . تا عشر بيان مىشود صيغهء خاصى وجود ندارد . سؤال مردان شاه دربارهء كسور عقود و به اصطلاح امروز دهگانها است كه در ديوانهاى فارسى با استفاده از اعداد بيست و سى و چهل . . . و با تركيب « يه » يا « و يه » به آسانى قابل بيان بوده ولى در عربى به استثناى كلمه عشر كه از عشر گرفته شده از ارقام عشرون و ثلاثون و اربعون و بالاتر كلماتى براى بيان كسور اشتقاق نيافته . ذكر كلمهء دهويه هم كه در مقابل آن عشر وجود داشته در سؤال مردانشاه به عنوان آغاز مطلب و براى توجه دادن به همين نكته بوده و الا اصل سؤال از بيستويه به بالا است و به همين جهت هم صالح ناچار شده كه كشور بالاتر از ده را هم با تلفيق همان كلمهء عشر با كسور پائين‌تر از ده بيان كند ، و به خوبى مىتوان حدس زد كه سؤال مردان شاه كه قصد او احراج و در تنگنا گذاردن صالح بوده\r\n\r\n","description":"","footnote":"","page_name":" 116 ","page_number":118},
  {"content":"\r\n\r\nغير از بيستويه شامل ساير عقود مانند « سى و يه » و « چهل و يه » و بالاتر هم بوده و با رويه‌اى كه صالح جواب داده ناچار مىبايستى آنها را هم ثلث عشر و ربع عشر و به همين ترتيب ترجمه كرده باشد . سؤال مردان شاه بسيار زيركانه است ، ولى جواب صالح هم سرمشق آموزنده‌اى براى مترجمان خودمان خواهد بود كه چگونه مىتوان از ابزار موجود هرزبان براى بيان معانى جديد استفاده نمود تا به محض آنكه معادل كلمه‌اى را در دسترس خود نيافتند بىدرنگ زبان را به نقص و نارسايى متهم نكنند .\r\nو امّا در عبارت بعدى : « فكيف تصنع بويد ؟ قال اكتب و ايضا » در رساله‌اى كه چند سال پيش با عنوان « المترجمون و النقلة عن الفارسية فى القرون الاسلامية الاولى » نوشته بودم « 1 » و در ترجمهء حال زادان فرخ روايت الفهرست را نقل كرده بودم در ذيل اين عبارت احتمال داده بودم كه كلمهء « و ايضا » كه صالح در برابر كلمه « ويد » قرار داده تعريب آن باشد نه ترجمهء آن و در اينجا در توضيح آن احتمال ذكر چند مطلب را لازم مىدانم :\r\nيكى اين‌كه كلمهء « ايضا » نه در اشعار دورهء جاهليت ، نه در قرآن كريم و نه در احاديث معتبر و صحيح كه مآخذ اصلى زبان عربى به شمار مىروند استعمال شده ، نه خود اين كلمه و نه مشتقات بسيار محدود آن ، و به اين جهت اين كلمه را عربى الاصل ندانسته‌اند . برخى احتمال داده‌اند كه اين كلمه از لاتين  IDEM  كه به همين معنى است منقول باشد . علامه مرحوم محمد قزوينى پس از ذكر اين قول نوشته‌اند : « اين فقره با كمال غرابتش قابل تأمل و جالب نظر است » « 2 » . عبد الله العلايلى در لغت‌نامهء « المرجع » اين نظر را كه اين كلمه از فارسى به زبان عربى راه\r\n\r\n\r\n","description":"","footnote":"\r\n( 1 ) . اين رساله در سال هفتم مجلهء « الدراسات الادبية » نشريه كرسى فارسى دانشگاه لبنان شمارهء 3 و 4 انتشار يافت و به‌طور جداگانه نيز با همين نام جزء انتشارات دانشگاه لبنان منتشر گرديد ، بيروت ، 1965 . در اين‌جا بايد به اين مطلب اشاره كنم كه در نقل عبارت الفهرست در آن رساله هم ششويه چاپ شده و به تصحيح آن به صورتىكه در اين مقاله ذكر شده توجهى نشده و بايد به همين صورت تصحيح شود .\r\n( 2 ) . يادداشت‌هاى قزوينى ، ج 1 ، ص 153 .\r\n","page_name":" 117 ","page_number":119},
  {"content":"\r\n\r\nيافته باشد بىاساس شمرده « 1 » ، ولى شايد بتوان اين روايت مدائنى را اساس موجهى براى اين نظر به شمار آورد ، زيرا تا آنجا كه ما اطلاع داريم گفتهء صالح قديمترين استعمالى است كه ما از كلمهء « ايضا » در دست داريم و در اين گفته اين كلمه در مقابل كلمه‌اى فارسى كه از لحاظ لفظ و معنى درست با آن منطبق است قرار گرفته است ، « ويد » كه در سؤال مردان شاه ذكر شده همان كلمه‌اى است كه در فرهنگهاى فارسى به صورت « ايدى » آمده و معنى آن را « نيز » و « ايضا » نوشته‌اند « 2 » و ظاهرا سؤال مردانشاه « و ايدى » يا « و ايد » بوده كه در عبارت عربى به صورت « ويد » درآمدهء همچنانكه « و اند » هم در همين عبارت بعدى به « وند » تغيير يافته است . و گرچه در كتابهاى لغت اين كلمه با ياء ضبط شده ولى اين احتمال هست كه در اصل با الف مقصوره بوده و در آن صورت با توجه به اينكه دو حرف « د » و « ض » در عربى قريب المخرج هستند و به اين جهت هم « ض » عربى در زبانهاى ديگر به « د » تبديل مىشود « ايدا » و « ايضا » يك كلمه خواهند بود ، و بر فرض هم كه در فارسى آخر كلمهء ايدى با « يا » باشد نه الف مقصوره ، باز تعريب آن به اين صورت غرابتى ندارد . در فرهنگ فارسى به لاتين  Wullers  كلمه فارسى ايدى معادل لاتينى  Etiam  و  Item  يعنى همان كلمه‌اى كه بعضى آن را اصل لاتينى ايضا دانسته‌اند ذكر شده است . در هرحال اين روايت دليل قابل قبولى بر اصل فارسى ايضا به دست مىدهد ، به‌خصوص اگر به جواب صالح به صورتىكه در فتوح البلدان آمده و با جملهء « اكتبه » شروع شده است توجه بيشترى شود ، ولى با اين حال تا وقتىكه علاوه‌بر آنچه در فرهنگهاى فارسى آمده ، موارد استعمال ديگرى براى كلمهء « ايدى » يا معنى ديگرى غير از معانى معروف براى « ايدون » در مآخذ معتبر فارسى يافت نشود دور از احتياط خواهد بود كه در اين‌باره حكم قطعى نمود و پا را از حد احتمال فراتر نهاد .\r\nآخرين قسمتى كه در اين روايت احتياج به توضيح دارد ، جملهء اخير است\r\n\r\n\r\n","description":"","footnote":"\r\n( 1 ) . المرجع ، ج 1 ، ذيل كلمهء ايضا .\r\n( 2 ) . به فرهنگهاى فارسى ذيل كلمه ايدى مراجعه شود .\r\n","page_name":" 118 ","page_number":120},
  {"content":"\r\n\r\nكه در متن عربى نقل كرديم . يعنى « قال و الويد النيف و الزيادة تزاد » . توضيح اين مطلب آن است كه كلمهء فارسى كه صالح معادل عربى آن را نيّف ذكر كرده « ويد » نيست ، زيرا چنان كه قبلا ديديم صالح معادل عربى كلمهء « ويد » را « ايضا » ذكر كرده و دو كلمهء « نيف » و « ايضا » در زبان عربى از لحاظ معنى هيچگونه تناسب يا قرابتى ندارند كه هردو برابر يك كلمهء « ويد » قرار گيرند . بنابراين نيّف معادل كلمهء ديگرى بوده كه به « ويد » يا « الويد » تحريف شده و به قرينهء معناى نيّف در عربى به آسانى مىتوان دريافت كه آن كلمه « واند » و معرب آن « وند » و در اين عبارت « الوند » بوده كه در فارسى همان كلمه‌اى است كه براى بيان شمار نامعين پس از يك عدد معين ذكر مىشود ، مانند بيست و اندى و اين همان معنى نيف است در عربى مثل عشرون و نيف .\r\nبنابراين جملهء صالح در جواب سؤالى است كه از عبارت حذف شده و آن سؤال بايد چنين باشد « فكيف تصنع بوند » مردانشاه پرسيد با « اند » چه مىكنى ؟\r\nصالح گفت اند همان « نيف » است و « زائد » اضافه مىشود . نگارنده سابقا اين مطلب را در رساله‌اى كه ذكرش گذشت بطور اجمال ذكر كرده بودم . « 1 » و در اينجا بايد اين توضيح را اضافه نمايم كه علت اين حذف و تحريف هم تا حدى روشن است زيرا به استثناى نقطهء وند و ويد كه چنان كه گفتيم در رسم الخط قديم رعايت نمىشده ، دو جملهء « فكيف تصنع بويد » و « فكيف تصنع بوند » هردو از هرلحاظ يكسان نوشته مىشده و طبيعى است كه در نظر ناسخى ناآشنا به اصطلاحات فارسى ، جملهء دوم عينا تكرار جملهء اول و سهو كاتب گمان شده و به اين‌جهت آن را حذف كرده باشد و پس از حذف آن سؤال « الوند » هم به قرينهء « ويد » سابق به « الويد » تغيير يافته باشد . منتها در اين‌جا يك سؤال پيش مىآيد و آن اين است كه وقتى نيف در عربى به اين خوبى و روشنى معنى « اند » فارسى را مىرساند و\r\n\r\n\r\n","description":"","footnote":"\r\n( 1 ) . در مراجعه به كلمهء وند در برهان قاطع ملاحظه شد كه همكار دانشمند ما آقاى دكتر محمد معين كه هزار افسوس بيمارى ممتد ايشان را از ادامهء كارهاى بسيار باارزش بازداشت به حذف اين جمله در اين عبارت توجه نموده‌اند ، ولى در عبارت الفهرست ششويه و نصف عشر را همچنان « پنجويه » تصحيح كرده‌اند كه سهو است .\r\n","page_name":" 119 ","page_number":121},
  {"content":"\r\n\r\nدرست منطبق بر اين كلمهء فارسى است ، سؤال مردان شاه كه قطعا او هم از اين معنى بىاطلاع نبوده چه موردى داشته است ؟ به گمان ما استعمال اين صيغه با همين هيأت در اين معنى مخصوص از وضع صالح يا از اصطلاحات مولد ديوانى است . معنى لغوى اين كلمه و ماده‌اى كه از آن مشتق شده « ناف - ينوف » مطلق زيادت و افزايش را مىرساند و اشتقاق اين صيغهء به‌خصوص و استعمال آن براى اين افزايش مخصوص شايد انتخاب و وضع خود صالح باشد و عبارت « و الزيادة تزاد » هم كه در آخر اين عبارت ذكر شده در واقع تأكيدى باشد براى بيان صحت اين وضع . زيرا « اند » هم در فارسى عدد زائدى است كه بر عددى معلوم اضافه مىشود . بنابر آنچه گذشت اين قسمت از روايت مدائنى به اين صورت تصحيح مىشود : « فقال له مردانشاه بن زادان فروخ : كيف تصنع بدهويه و بيستويه ؟ قال اكتب عشرا و نصف عشر . قال : فكيف تصنع بويد ؟ قال : اكتبه و ايضا . قال : فكيف تصنع بوند ؟ قال : و الوند النيف . و الزيادة تزاد . »\r\nتهران - شهريور 1349\r\n\r\n","description":"","footnote":"","page_name":" 120 ","page_number":122},
  {"content":"\r\n\r\n\r\nچگونگى انتقال زبان فارسى از عصر ساسانى به دوران بعد از اسلام\r\nوقتى در اينجا سخن از زبان فارسى مىرود مقصود زبان جامع و فراگيرى است كه در سراسر تاريخ دور و دراز ايران همچون پيوندى استوار تيره‌هاى مختلف اقوام ايرانى و ساكنان مناطق مختلف اين سرزمين گسترده را به هم مىپيوسته است و در دوره‌هايى كه اين مردم از خود حكومتى كه وحدت سياسى و ملّى آنها را تأمين كند نداشته‌اند ، با حفظ وحدت فرهنگى ، آنها را از پراكندگى بازمىداشته تا بار ديگر با رستاخيز خود وحدت سياسى و شخصيت ملّى خود را بازيابند . نمونهء بارز اين رستاخيز را پيش از اسلام در قيام دولت ساسانى ، پس از قرنها پراكندگى سياسى ، مىتوان يافت . در دوران اسلامى هم در اين پديدهء درخور تأمّل مىتوان ديد كه تمام مناطق مختلف اين سرزمين پهناور و مردمان آن با آنكه به تدريج و جدا از هم به اسلام درآمدند ، ولى در جامعهء اسلامى نه چون مناطقى از هم گسسته و مردمى بيگانه از يكديگر ، بلكه همچون كشورى به هم پيوسته ، مردمى يك فرهنگ و يك زبان نمودار شدند . و اين صفت براى آنها آنچنان بارز و نظرگير بوده كه همهء مورّخانى كه دربارهء سرزمينهاى اسلامى و مردم آن شرحى نوشته‌اند ، اين را درخور ذكر دانسته و به اجمال يا تفصيل از آن سخن گفته‌اند .\r\nمسعودى در جايىكه از ايرانيان و سرزمين ايشان از روزگاران قديم تا زمان خودش در قرن چهارم هجرى سخن رانده ، موطن ايشان را از بلاد جبال و\r\n\r\n","description":"","footnote":"","page_name":" 121 ","page_number":123},
  {"content":"\r\n\r\nآذربايجان و ارمنستان و آران و بيلقان و دربند قفقاز گرفته تا حدود خراسان و سيستان و ديگر نواحى شرق و جنوب و غرب برشمرده ، گويد : همهء اين سرزمينها كشور واحدى بودند داراى يك شاه و يك زبان ، هرچند در برخى جزئيات لهجه‌هاى مختلف داشتند « 1 » و مقدسى بشارى كه خود ساليان دراز در سرزمينهاى اسلامى سفر كرده و همه را از نزديك ديده و آنچه نوشته غالبا مشاهدات خود او بوده ، جلد دوم از كتاب خود ، احسن التقاسيم را به جهان ايرانى و به اصطلاح خودش به « اقاليم العجم » اختصاص داده ، آنها را هشت اقليم شمرده و صفت جامع و فراگير همهء آنها را چنين نوشته كه : « سخن اين اقليمهاى هشت‌گانه به عجمى است ، ليكن برخى از آنها درى و برخى ديگر پيچيده و ناروشن است ، ولى همهء آنها فارسى خوانده مىشوند » . « 2 »\r\nرسم بر اين جارى است كه زبان پيش از اسلام ايرانيان را پهلوى بخوانند و زبان دوران اسلامى ايشان را كه در قرنهاى سوم و چهارم هجرى آثار ادبى آن شكوفا گرديد ، فارسى . خود من هم در نوشته‌هاى سابق خود از همين رسم بىآنكه در آن بينديشم پيروى مىكردم . ولى هنگامى كه در دانشگاه لبنان براى آماده ساختن دروس يا سخنرانيهاى خود در آن دانشگاه در موضوع ترجمهء آثار پيش از اسلام ايران به زبان عربى بار ديگر با دقّتى بيشتر و انديشه‌اى كنجكاوانه‌تر به مطالعهء مآخذ دست اوّلى كه معمولا در اين‌گونه مباحث مورد استناد قرار مىگيرند پرداختم ، اين رسم را كه كم‌وبيش از مسلّمات شمرده مىشد بر پايه‌اى استوار نديدم و هرچه در مطالعات خود پيشتر رفتم آن را نااستوارتر يافتم و بدين‌سبب آنچه در آن دانشگاه در نتيجهء همان مطالعات نوشتم همه‌جا در مورد نوشته‌هايى كه از دوران ساسانى به زبان عربى ترجمه شده و نامى از آنها در مآخذ عربى اسلامى آمده به جاى زبان پهلوى زبان فارسى به\r\n\r\n\r\n","description":"","footnote":"\r\n( 1 ) . مسعودى ، التنبيه و الاشراف ، ص 78 .\r\nاين مقاله از نخستين شمارهء نخستين سال فصل‌نامهء هستى چاپ تهران ، اسفند 1371 ه . ش .\r\nنقل شده .\r\n( 2 ) . مقدسى ، احسن التقاسيم ، پايان جلد اول ، ص 256 و جلد دوم ، ص 259 .\r\n","page_name":" 122 ","page_number":124},
  {"content":"\r\n\r\nكار بردم ، به اين دليل ساده كه در همهء مآخذ و مراجع دست اوّل و معتبرى كه در اين زمينه‌ها مورد مراجعهء من بود ، يعنى در همهء مؤلّفات عربى و اسلامى قرنهاى نخستين اسلامى كه مؤلّفان آنها يا خود از مترجمان برخى از آن آثار فارسى بوده‌اند ، يا همروزگار با مترجمان يا نزديك به همان زمانها مىزيسته‌اند ، و در هر حال واقف‌تر از ما به اوضاع و احوال آن روزگار و وضع اين زبان در آن زمانها بوده‌اند . در سخن از زبانى كه نوشته‌هاى ايرانى از آن زبان به زبان عربى برگردانده شده همه‌جا نام زبان فارسى ( - اللغة الفارسيّة ) به كار برده‌اند نه زبان پهلوى ( - اللغة البهلويّة ) و من براى خود مجوّزى نيافتم كه « اللغة الفارسيّة » را از نوشته‌هاى آنها برگيرم و آن را در نوشته‌هاى خود كه غالب آنها هم به زبان عربى بود به « اللغة البهلويّة » تبديل كنم . گذشته از اين‌كه با مراجعه به آن مآخذ براى خود من هم در اين امر كه مراد از « اللغة الفارسيّة » در آن مآخذ ، چنان كه برخى از ارباب علم و مطالعهء زمان ما نوشته‌اند « 1 » ، در برخى موارد همان « اللغة البهلويّة » باشد ترديدى سخت حاصل شده بود كه مرا از پيروى آن رسم بازمىداشت .\r\nولى اين شك و ترديد در همين‌جا پايان نيافت بلكه خود سؤالهاى ديگرى را هم در همين زمينه برانگيخت كه مىبايستى براى آنها هم پاسخهائى خردپذير يافت ، و يكى از آن سؤالها اين بود :\r\nبا اين‌كه زبان پهلوى در عرف صاحب‌نظران تاريخ و فرهنگ ايران در قرنهاى نخستين اسلامى ، كه گفته‌ها و روايات منقول از آنها ملاك راى و نظر همهء متأخّران و معاصران بوده ، يك زبان يا لهجهء محلّى ايران به شمار مىرفته كه در محدودهء خاصّى از اين سرزمين كاربردى محدود داشته ، و به همين‌گونه هم معرّفى شده نه به عنوان يك زبان جامع و فراگير همهء ايرانيان ، چه علّت يا علّتهائى باعث شده كه هرچه زمان پيشتر آمده هم معنى و مفهوم آن چيزى كه پهلوى خوانده مىشد ، در ابهام بيشترى فرو رود و هم قلمرو آن گسترش بيشترى يابد تا\r\n\r\n\r\n","description":"","footnote":"\r\n( 1 ) . مانند آنچه در تحقيق عالمانهء استاد فقيد دكتر غلامحسين صديقى به نام « بعضى از كهن‌ترين آثار نثر فارسى تا پايان قرن چهارم » ديده مىشود .\r\n","page_name":" 123 ","page_number":125},
  {"content":"\r\n\r\nحدّى كه زبان ايرانيان پيش از اسلام و همهء آثار مكتوب ايشان را دربر گيرد .\r\nقديمىترين روايتى كه دربارهء زبان پهلوى در مآخذ عربى اسلامى ديده مىشود همان است كه ابن نديم از ابن مقفّع نقل كرده ، روايتى كه از قديم تاكنون يكى از راهنماهاى اصلى محقّقان براى شناخت زبانها يا لهجه‌هاى فارسى بوده است . در قديم كسانى همچون خوارزمى و حمزهء اصفهانى و ياقوت از آنها بهره گرفته‌اند و در دوران معاصر هم همهء محقّقان سرشناس اين رشته آن را كم‌وبيش مورد بررسى قرار داده‌اند . ابن مقفّع در اين روايت از لهجه‌ها يا گونه‌هاى مختلفى نام برده كه همه زير عنوان عام زبان فارسى يا يكى از انواع آن شناخته مىشده‌اند .\r\nيكى از اين زبانها پهلوى بوده است كه دربارهء آن گويد : پهلوى منسوب است به پهله و پهله نامى است كه بر پنج شهر گفته مىشود كه شامل اصفهان و رى و همدان و ماه نهاوند و آذربايجان مىشده . « 1 » از اين روايت ابن مقفّع مىتوان چنين فهميد كه در اين دوران كه اواخر دوران ساسانى و اوايل عصر اسلامى را دربر مىگيرد ، پهله جز بر اين مناطق و پهلوى جز بر لهجهء بومى اين مناطق غربى و شمال غربى ايران اطلاق نمىشده . مؤيّد اين امر هم مطلبى است كه در المسالك و الممالك ابن خردادبه آمده ، يعنى قديمىترين كتابى كه در شناخت راهها و سرزمينها در دوران اسلامى تأليف شده و به ما رسيده و آن‌هم چنان كه در جاى خود ذكر شده بيشتر مطالب آن به دوران اخير ساسانى ارتباط مىيابد . در آنجا هم سرزمين پهلويها با مختصرى اختلاف همين جاهائى است كه ابن مقفّع ذكر كرده است . « 2 » اين تصويرى است تا حدّى روشن از زبان پهلوى و قلمرو آن در قرنهاى نخستين اسلامى ، ولى در مؤلّفات دوره‌هاى بعد كم‌كم در اثر نارسايى و درهم ريختن اطّلاعات ، هم بر ابهام آن افزوده و هم قلمرو آن تغيير يافته كه در اين مختصر جاى پرداختن به آن نيست .\r\nدر سالهاى اخير هم كه فرصتى دست داد تا به تنظيم يادداشتهاى انتشار نيافتهء خود در همين زمينه‌هاى مشترك فارسى - عربى بپردازم و آنها را براى\r\n\r\n\r\n","description":"","footnote":"\r\n( 1 ) . الفهرست ، ص 13 .\r\n( 2 ) . المسالك و الممالك ، ص 57 .\r\n","page_name":" 124 ","page_number":126},
  {"content":"\r\n\r\nانتشار در مجموعه‌اى كه « تاريخ و فرهنگ ايران در دوران انتقال از عصر ساسانى به عصر اسلامى » « 1 » نام گرفته است آماده سازم وقتى در اين سير و سلوك به زبان فارسى و سرگذشت آن در اين دوران رسيدم شك و ترديد ديرينه صورت ديگرى به خود گرفت و سؤالهاى ديگرى برانگيخت كه حتّى برخى از امورى را هم كه تقريبا از اصول مسلّمهء تاريخ اين دوران به شمار مىرفت نيز در خود گرفت و مهمتر از همه اين سؤال بود كه آيا در اين دوران چه واقعهء خارق عادتى در اين سرزمين اتّفاق افتاده كه بر اثر آن زبان ايرانيان در دوران اسلامى آن‌چنان با زبان پيش از اسلام ايشان فرق كرده باشد كه براى تشخيص آن‌دو از يكديگر آنها را با دو عنوان پهلوى و فارسى اسلامى بخوانند و براى فهم آنها نياز به ترجمهء يكى به ديگرى باشد چنان كه در مباحث مربوط به شاهنامهء فردوسى از ترجمهء خداينامهء پهلوى به شاهنامهء فارسى سخن مىرود .\r\nاز آنجا كه تغيير زبان و حتّى تغيير لهجه كه خيلى آسانتر از زبان است كار ساده‌اى نيست كه در عالم واقع هم مانند عالم وهم و تصوّر به آسانى صورت گيرد و بتوان از آن هم مانند تغيير دين يا دولت سخن گفت ، پژوهنده‌اى كه بخواهد چنين تغييرى را كه تقريبا امرى خارق‌العاده است با معيارهاى علمى و واقعى بسنجد و بىآنكه گفته يا نوشتهء ديگران را نسنجيده تكرار كند خود دربارهء آن بينديشد و در جست‌وجوى علل و عوامل اصلى و كيفيّت عملى آن برآيد ناچار بايد به تحقيق در اين امر بپردازد كه آيا با حملهء اعراب به ايران و گسترش اسلام در بين ايرانيان چه واقعهء خارق عادتى اتّفاق افتاده كه چنين نتيجه‌اى غير عادى به بار آورده و امرى تقريبا ناممكن را ممكن ساخته است ؟ و چون با همين انديشه و با معيارهاى واقعى درصدد يافتن پاسخى براى اين سؤال برآيد به اين نتيجه مىرسد كه نه تنها در هيچ‌يك از آن‌دو واقعه در ايران امرى خارق عادت اتّفاق نيفتاده كه انقطاع كلّى از گذشته را ايجاب كند ، بلكه رويدادها به\r\n\r\n\r\n","description":"","footnote":"\r\n( 1 ) . از اين مجموعه تاكنون مجلد اول و دوم و سوم انتشار يافته و مجلدات چهارم و پنجم در دست انتشار است و كتاب حاضر مجموعه مقالاتى است در رابطه با اين موضوعات ( ناشر ) .\r\n","page_name":" 125 ","page_number":127},
  {"content":"\r\n\r\nصورتى جريان يافته كه استمرار وضع موجود و بهره‌گيرى از آن و از آن جمله استمرار همان زبان فارسى ديرين را در حكومت جديد ايجاب مىكرده است .\r\nعوامل ابهام‌زايى كه بر رويدادها و نقل روايات مربوط به وقايع قرنهاى نخستين اسلامى حكمفرما بوده ، آن‌چنان تاريخ اين دوران را در ابهام و تيرگى فروبرده كه وقتى در تاريخ ايران سخن از دوره‌هاى پيش از اسلام و دوران اسلامى آن مىرود گويى از دو دورانى سخن مىرود از هم گسسته و بىپيوند كه ديوارى آن‌دو را از هم جدا ساخته ؛ آنچه در آن سوى ديوار بوده نابود و منقرض گشته و آنچه در اين سوى ديوار است نوظهور و نويافته است . زبان ايرانيان هم از اين توهّم بر كنار نمانده ، آنچه در آن سوى ديوار بوده پهلوى ناميده مىشده و منقرض گشته و آنچه در اين سوى ديوار است فارسى اسلامى است كه در همين دوران پايه و مايه گرفته و داراى آثار ادبى شده است . اين پندارى است نادرست و با واقعيّات تاريخى ناسازگار .\r\nهنگامىكه اعراب مسلمان بر مدائن پايتخت دولت ساسانى دست يافتند و بر همهء عراق كه در آن هنگام استان مركزى ايران بود و دل ايرانشهر خوانده مىشد مسلّط شدند و ديوان خراج و مجموعهء نظام مالى ايران را در اختيار گرفتند ، خود را با سازمانى منظّم و تا حدّى پيچيده روبه‌رو يافتند كه تصرّف در آن را نه در حدّ توانايى خويش ديدند و نه به مصلحت خود يافتند . بدين‌سبب نه تنها در آن نظام تغييرى ندادند بلكه به حكم ضرورت ، برخى از روشهاى خود را هم كه تا آن هنگام بدان عمل مىكردند و اكنون با اين نظام نمىخواند در آنجا تغيير دادند ، و يكى از آنها تقسيم اراضى مفتوحه بود بين فاتحان كه چون در اين جا با مشكلات فراوان درگير مىشدند خليفه عمر دستور داد از تقسيم آنجا صرف‌نظر شود و زمينها همچنان در اختيار صاحبان آنها باقى بماند و از آنها خراج ساليانه بستانند و براى خراج آنها هم عمر همان نهادهائى را پذيرفت كه خسرو انوشيروان نهاده بود ، « 1 » و از نخستين كارهاى سعد فاتح قادسيّه هم يكى اين\r\n\r\n\r\n","description":"","footnote":"\r\n( 1 ) . طبرى ، 1 ، 2371 .\r\n","page_name":" 126 ","page_number":128},
  {"content":"\r\n\r\nرا نوشته‌اند كه وى دهقانان ، يعنى مالكان منطقه را كه در نظام ديوانى ايران جمع خراج را از قلمرو خود برعهده مىداشتند ، گرد آورد و آنها را نسبت به خراج ابو ابجمعى خودشان متعهّد ساخت ، « 1 » يعنى به آنها گفت همچنان به كار خود ادامه دهند و از آن پس به جاى نظام قديم خود را در برابر نظام جديد متعهّد شناسند .\r\nو بدين‌سان نظام مالى و ديوانى ايران بىآنكه در اساس آن خللى وارد آيد به دولت اسلام انتقال يافت .\r\nاثر آنى و فورى كه از اين اقدام در نظر بوده اين بود كه با حفظ وضع موجود از آشفتگى امر خراج و كاهش عايدات كه ركن اصلى و استخوان‌بندى هردولت است جلوگيرى شود و چنين هم شد ، چه ، عمر در همان سال نخست كه سواد را به تصرّف درآورد ، مبلغ خراجى كه از آنجا وصول نمود با آنچه پيش از آن به وسيلهء پادشاهان ايران وصول مىشد چندان تفاوتى نداشت . « 2 » او همچنين در سايهء همين تشكيلات منظّم ديوانى توانست تمام اين منطقه را كه از لحاظ مالى و خراجى از زمان انوشيروان به اين سوى مساحت يا به اصطلاح امروزى مميّزى نشده بود ، از نو مساحت كند و نسبت به تغييراتى كه در آنها حاصل شده بود در خراج آنها تجديدنظر نمايد . « 3 »\r\nو امّا آثارى كه اين اقدام بر تاريخ و فرهنگ ايران و استمرار آن در اين دوران برجاى نهاد بسيار ژرف و گونه‌گون بود . نخستين اثر آن اين بود كه به ابقاى طبقهء دهقانان بر همان وظايفى كه پيش از آن داشتند يكى از رشته‌هاى استوار پيوند تاريخ و فرهنگ ايرانيان از گزند آشفتگيهاى زمان بر كنار ماند و همچنان در درون جامعهء ايرانى سرزنده و بانشاط به رسالت تاريخى خود ادامه داد .\r\nبقاى ديوان خراج هم در دولت خلفا به همان صورت كه بود باعث گرديد\r\n\r\n\r\n","description":"","footnote":"\r\n( 1 ) . ياقوت ، معجم البلدان ، ج 2 ، ص 333 ، ذيل كلمهء كوفه در روايتى از ابو عبيده معمر المثنى .\r\n( 2 ) . ابن خردادبه ، المسالك و الممالك ، ص 14 .\r\n( 3 ) . بلاذرى ، فتوح البلدان ، ص 330 .\r\n","page_name":" 127 ","page_number":129},
  {"content":"\r\n\r\nكه بسيارى از مظاهر فرهنگ و تمدّن ايرانى هم كه بدان وابسته بودند همچنان دست نخورده به دستگاه خلافت راه يابند و در همانجا هم به سير تاريخى خود ادامه دهند . يكى از آنها كه بايد آن را مهم‌ترين ركن فرهنگ ايران در همهء دوره‌ها خواند زبان فارسى بود كه به همان صورت كه در ديوانهاى دولت ساسانى به كار مىرفت اكنون هم با همهء كسانى كه آن ديوانها را اداره مىكردند از اصناف مختلف دبيران و محاسبان و ساير كارمندان ديوان كه همهء آنها هم فارسىزبان بودند ، در قلمرو دولت خلفا قرار گرفته بودند و به همانگونه به كار خود ادامه مىدادند . زيرا اعراب از ادارهء آن دستگاهها سررشته‌اى نداشتند و دخالت در آنها را به زيان خويش مىديدند و فرق مهمّى كه با دوران سابق داشت در اين بود كه دستگاههاى وابسته به امر خراج از ديوانها و سازمانهاى مختلف و دهقانانى كه عهده‌دار جمع خراج از روستاييان بودند همگى زير نظر و در فرمان عامل خليفه بودند كه معمولا از امراى سرشناس عرب و با عنوان عامل خراج منصوب مىگرديدند .\r\nگسترش اسلام هم در ايران خلاف مسير طبيعى صورت نگرفت تا بتوان آن را امرى خارق عادت تصوّر نمود و منشاء امورى خارق عادت و از آن جمله تغيير زبان ايرانيان پنداشت .\r\nغرض از اين تفصيل بيان اين نكته است كه آن زبانى كه با ديوانهاى فارسى و دبيران ايرانى از دولت ساسانى به دولت خلفا منتقل گرديد و در ديوانهاى اسلامى همچنان استمرار يافت همين زبان فارسى درى يعنى زبان جامع و فراگيرى بود كه از روزگاران كهن زبان ملّت كهن سال ايران در اين سرزمين گسترده بوده و همراه ملّت ايران همهء پست و بلنديهاى تاريخ را درنورديده و اين واقعه را هم پشت سر گذارده بود و اين همان زبان است كه در عبارت ابن مقفّع كه ذكر آن گذشت با نام درى ياد شده ، « 1 » و مراد از آن زبان فارسى سالم و آراسته و پيراسته‌اى است كه در كنار زبانها و لهجه‌هاى محلّى ، زبان علم و ادب و\r\n\r\n\r\n","description":"","footnote":"\r\n( 1 ) . الفهرست ، ص 13 .\r\n","page_name":" 128 ","page_number":130},
  {"content":"\r\n\r\nفرهنگ و تمدّن جامعهء بزرگ ايرانى و زبان ديوان و دربار و زبان رسمى دولت ايشان بوده و به همين‌سبب هم فارسى درى خوانده شد ، و مقدسى هم آن را در عبارتى كه از آن نقل شد بمعنى فارسى فصيح و روشن به كار برده است و از آنجا كه اين زبان در همهء مناطق ايران از شرق و غرب و شمال و جنوب كاربرد داشته از الفاظ و اصطلاحات مناطق مختلف ايران هم در آن نمونه‌هائى يافت مىشده و اگر از لغات اهل مشرق ، لغات اهل بلخ در آن غلبه داشته تا آن حد كه ابن مقفّع آن را قابل ذكر دانسته شايد بدان سبب باشد كه بلخ هم در دوره‌هاى گذشته يكى از دربارهاى سه‌گانهء ايران بوده است . در فارسنامه در اين‌باره چنين آمده است :\r\n« پارس دار الملك اصلى بود و بلخ و مدائن هم بر آن قاعده دار الملك اصلى بودى ، و خزائن و ذخائر آنجا داشتندى و مايهء لشكر ايران از آنجا برخاستى » . « 1 »\r\nمطلبى كه در اين‌جا گفتنى مىنمايد اين است كه ظاهرا زبان فارسى در ديوان خلافت در ايران آن اندازه راسخ و پابرجا بوده كه عمّال عرب خليفه هم براى اين‌كه بر امر خراج و امور مالى دستگاه تحت ادارهء خود تسلّط كافى يابند زبان فارسى را هم مىآموخته‌اند . اين چيزى است كه از اخبارى كه جسته گريخته در تاريخ ديده مىشود برمىآيد .\r\nهنگامىكه در خلافت عمر ، هرمزان فرمانرواى ايرانى لرستان و خوزستان پس از سالها جنگ و مقاومت سرانجام شكست يافت و به اسارت به مدينه نزد خليفه گسيل شد ، در غيبت زيد كه معمولا در محضر عمر كار ترجمه از فارسى را برعهده داشت ، برگردان سخنان هرمزان را از فارسى به عربى مغيرة بن شعبه بر عهده گرفت . طبرى نوشته است كه مغيره از آن‌رو كم‌وبيش فارسى را ياد گرفته بود كه چندين سال عامل خراج در بصره بود . « 2 » مغيره پس از مرگ عتبة بن غزوان ، نخستين كسى بود كه به امارت بصره منصوب شد و ديرى نپاييد كه خود به امارت آنجا رسيد ، و تا هنگامىكه خليفه ناچار شد او را به سبب رفتار زشت و\r\n\r\n\r\n","description":"","footnote":"\r\n( 1 ) . ابن بلخى ، فارسنامه ، چاپ شيراز ، سال 1343 ، ص 113 .\r\n( 2 ) . طبرى ، 1 ، 2560 .\r\n","page_name":" 129 ","page_number":131},
  {"content":"\r\n\r\nنكوهيده‌اش كه در تاريخ به عنوان « رسوايى امّ جميل » معروف شده از امارت بصره معزولش كند ، در آنجا بود و فارسى را از ديوانيان خراج ياد گرفته بود .\r\nدر سال 65 هجرى كه مسلم بن زياد پس از چهار سال ولايت سيستان و خراسان به بصره بازگشت دبير خود اصطفانوس را خواست و دوازده ميليون درهم نقره به او داد و گفت اين‌ها را براى شخص من نگه‌دار ( يعنى جزء بيت المال نيست ) ، چون يك دينار از آن را هم از راه ستم به مسلمانى يا كسى كه در عهد و پيمان ما بوده به دست نياورده‌ام . اصطفانوس به فارسى از او پرسيد ، پس اين همه مال از كجا جمع شده ؟ مسلم كه متوجه كنايهء او شد ، گفت اين‌ها همه از هداياى كارگزاران و روستاييان و دهقانان ايرانى است . « 1 »\r\nتحقيق دربارهء نقل ديوانهاى فارسىزبان در همهء قلمرو خلافت به زبان عربى كه در مناطق مختلف ايران در تاريخهاى مختلف صورت گرفته و بررسى اوضاع و احوالى كه بر هريك از آنها حاكم بوده ، خود فصل مهمّى از تاريخ زبان فارسى است كه روشن شدن آن گذشته از اثرى كه در شناخت بهتر اين زبان و سابقهء آن دارد در بخشهاى ديگرى از تاريخ ايران نيز داراى آثارى روشن‌گر و ابهام‌زدا است .\r\nبرگردان ديوان عراق از فارسى به عربى كه در دههء هشتاد هجرى و در زمان امارت حجّاج بن يوسف بر ايران به وسيلهء صالح پسر عبد الرحمان سيستانى رييس همان ديوان صورت گرفت ، خود داستانى شنيدنى دارد ، و گفت‌وگوها و بحث و جدل‌هايى كه به همين مناسبت در همان ديوان بين دبيران آن ديوان و صالح درگرفت ، از آن‌رو كه گوشه‌اى از قدرت ادبى و ديوانى زبان فارسى را در آن دوران در مقايسه به زبان عربى مىنماياند ، خود موضوعى است درخور انديشه و تأمّل . « 2 »\r\n\r\n\r\n","description":"","footnote":"\r\n( 1 ) . الذخائر و التحف ، تأليف قاضى رشيد بن الزبير ، چاپ كويت ، 1959 م ، ص 11 .\r\n( 2 ) . اجمالى از اين داستان را در گفتارى از نويسندهء اين مقال با عنوان « نقل ديوان عراق از فارسى به عربى . . . » كه در نشريهء « مقالات و بررسيها » چاپ شده ، خواهيد يافت .\r\n","page_name":" 130 ","page_number":132},
  {"content":"\r\n\r\nآخرين دبير نام‌آور دوران اموى يعنى عبد الحميد پسر يحيى كه دبيرى ديوان مروان بن محمّد واپسين خليفهء اموى را برعهده داشت و به همين‌سبب هم كشته شد ، به عنوان مبتكر فنّ نويسندگى ديوانى در زبان عربى شناخته شده ، تا آن حد كه گفته‌اند « بدأت الكتابة بعبد الحميد » يعنى هنر نويسندگى با عبد الحميد آغاز شد . به گفتهء ابو هلال عسكرى وى الگوهاى نويسندگى خود را كه بعدها سرمشق نويسندگان عرب قرار گرفت از زبان فارسى به عربى برگردانده بود . « 1 » مقصود ابو هلال از الگوهاى نويسندگى عبد الحميد منشآت و رسائل ديوانى او است كه در همهء كتابهاى ادبى عربى از او روايت مىشود .\r\nديوان خراسان در تمام قرن اول و مقدارى از قرن دوم هجرى همچنان به زبان فارسى باقى مانده بود و هنوز زبان عربى را در آن سامان آن توانايى را كه در ديوان برجاى زبان فارسى نشيند نبود ، ولى هنگامى كه نصر بن سيّار آخرين كارگزار امويان در خراسان كه او را با ابو مسلم خراسان داستانها است ، بر آن سر شد كه ديوان آنجا را از فارسى به عربى برگرداند دبيرى به نام اسحاق بن طليق اين مهم را برعهده گرفت و به انجام رسانيد . نوشته‌اند كه نصر هنگامى در اين صدد برآمد كه در سال 124 هجرى از يوسف بن عمر كه در آن تاريخ از سوى خليفهء اموى عامل عراق يعنى همهء ايران و از آن جمله خراسان بود ، نامه‌اى دريافت داشت كه او را از استخدام غيرمسلمانان در ديوان منع مىكرد . « 2 »\r\nمىتوان پنداشت كه در آن هنگام كه آتش جنگ بين امويان و خراسانيان به سركردگى ابو مسلم در حال برافروختن بود اقدام به برگرداندن ديوان خراسان از فارسى به عربى از سوى عمّال خليفهء اموى گامى در راه تضعيف خراسانيان باشد ، ولى اين بدان معنى نيست كه پس از امويان ديوانهاى فارسى به عربى برنگشته . به نوشتهء ابن رسته نخستين كسى كه در ديوان اصفهان به عربى نوشت يعنى فارسى را به عربى بدل ساخت سعد بن اياس دبير عاصم بن يونس بود ، و\r\n\r\n\r\n","description":"","footnote":"\r\n( 1 ) . ابو هلال عسكرى ، الصناعتين ، ص 51 .\r\n( 2 ) . جهشيارى ، الوزراء و الكتاب ، ص 43 .\r\n","page_name":" 131 ","page_number":133},
  {"content":"\r\n\r\nعاصم بن يونس كارگزار ابو مسلم صاحب دولت ( بنى العباس ) بود « 1 » نه كارگزار امويان و ديوان قم هم به نوشتهء تاريخ قم در نيمهء دوم قرن دوم هجرى و در خلافت هارون الرشيد از فارسى به عربى صورت گرفت . و چون بسيارى از اين سردرگمىها برخاسته از ابهامهايى است كه تاريخ ايران را در اين دوران انتقال دربر گرفته و بيشتر ترديدها و حدس و گمان‌هايى هم كه زبان و فرهنگ ايران پيش از اسلام را در خود پيچيده از اين دوران سرچشمه مىگيرد ، و رفع اين ابهامها و اصلاح تحريفها و شناخت صحيح بسيارى از مسايل ناشناخته يا بدشناختهء اين دوران هم جز از راه تحقيق و تتبّع و كاوش و جست‌وجو در همين دوران صورت‌پذير نيست ، ازاين‌رو به حكم ضرورت اين بخش از اين مجموعه هم « 2 » به بحث و بررسى در همين موضوع اختصاص يافت ، بدين‌اميد كه شايد با تجديد نظر در برخى مباحث گذشته و با توجه به مسايلى كه از مطالعه در قسمتهاى ديگرى از تاريخ اين دوران به دست مىآيد گامى هرچند كوتاه در راه پرپيچ و خم تاريخ زبان و فرهنگ ايران برداشته شود .\r\n\r\n\r\n","description":"","footnote":"\r\n( 1 ) . ابن رسته ، الاعلاق النفسيه ، ص 196 .\r\n( 2 ) . اين مقاله كه در اين‌جا چاپ شده بخشى از مقدمه‌اى است كه براى يكى از جلدهاى « تاريخ و فرهنگ ايران در دوران انتقال » كه بنا هست با عنوان « زبان فارسى در دوران انتقال » چاپ شود نوشته شده بود و مىبايستى براى رفع اين ابهام در اين‌جا توضيح داده مىشد .\r\n","page_name":" 132 ","page_number":134},
  {"content":"\r\n\r\n\r\nنگاهى به دربار ساسانى « * » از خلال مآخذ اسلامى\r\nآنچه دربارهء قواعد و رسوم دربار ساسانى از مآخذ اسلامى چه عربى و چه فارسى به دست مىآيد غالبا مطالبى است كه يا از راه نوشته‌هايى كه در همين زمينه‌ها در ادبيات ساسانى وجود داشته به آن مآخذ راه يافته ، و يا از راه حكايات و اخبارىست كه از تاريخهاى عمومى ايران در مآخذ اسلامى نقل شده ، و يا بسبب استمرار برخى از آن قواعد و رسوم در دربار خلفاى اسلامى و شرح و وصفىست كه از آنها در مؤلفات عربى آمده است .\r\nاز نوشته‌هاى ساسانى كه در اين زمينه به مسلمانان رسيده يكى كتاب يا رساله‌اى بوده از جملهء آئين‌نامه‌ها . « آيين‌نامه » به دسته‌اى از كتابهاى آموزشى گفته مىشده كه براى آموختن دانشى يا هنرى يا ادب و فرهنگى به كار مىرفته و شامل اصول و قواعد آن دانش يا هنر و ادب بوده و به تناسب تعدد موضوعها متعدد بوده و مجموع آنها « آيين‌نامهء بزرگ » را تشكيل مىداده كه ، به گفتهء مسعودى ، « كتابى عظيم بوده در هزاران برگ كه جز نزد موبدان و رياست‌مدارانى از آن دست يافت نمىشده است . » « 1 » اين كتاب يا بخشهايى از آن\r\n\r\n\r\n","description":"","footnote":"\r\n( * ) . اين مقاله از مجلهء ايران‌شناسى ، چاپ امريكا ( مريلند ) شمارهء 3 و 4 سال سوم و شمارهء 1 سال چهارم سالهاى 1370 و 1371 ه . ش . نقل شده است .\r\n( 1 ) . مسعودى ، التنبيه و الاشراف ، طبع بارون رزن ، افست كتابخانهء خياط ، بيروت ، 1965 ، ص 104 .\r\n","page_name":" 133 ","page_number":135},
  {"content":"\r\n\r\nرا در اوايل قرن دوم هجرى ابن مقفع به عربى ترجمه كرده و در عربى به نام « كتاب الآئين » يا « الآئين » خوانده شده است . « 1 »\r\nابن قتيبهء دينورى ( درگذشته به سال 276 هجرى ) در كتاب عيون الاخبار چند قطعه از اين كتاب را به تناسب مطالب مختلفى كه در كتاب خود آورده با عنوان « در كتاب آيين خواندم » يا « در كتاب آيين آمده » نقل كرده كه از آنها مىتوان تا حدى به محتويات اين كتاب پىبرد . اين چند قطعه دربارهء آيين جنگ ، تيراندازى ، چوگان‌بازى ، تربيت و آداب معاشرت ، و پيشگويىست و چند قطعه از آنها هم به دربار و درباريان و شاهان و قضات مربوط است كه مىتوان آنها را هم گزيده‌اى از رساله‌اى در همين زمينه‌ها دانست . « 2 »\r\nآنچه در اين كتاب آيين‌نامه از لحاظ ارتباط آن با موضوع بحث ما داراى اهميت خاص است بخشى از آن است به نام گاهنامه . واژهء « گاه » را در زبان فارسى از ديرباز معانى چندى بوده كه امروز هم بيشتر آنها به كار مىرود ، ولى در نام كتاب گاهنامه معنى ديگرى از آن مقصود بوده كه در فارسى امروز نه به صورت گاه ، بلكه در شكل معرّب آن يعنى جاه « 3 » كه به معنى مقام و مرتبت است به كار مىرود ، چه در كتاب گاهنامه مقامها و مرتبه‌ها و مشاغل در دولت ساسانى و مشاغلى كه با آنها ارتباط مىداشته است شرح داده مىشده است .\r\nمسعودى در دو جا از كتاب التنبيه و الاشراف خود از اين گاهنامه ياد كرده\r\n\r\n\r\n","description":"","footnote":"\r\n( 1 ) . نام اين كتاب در اين مآخذ آمده است : ابن نديم ، الفهرست ، ص 118 و 305 ؛ مسعودى ، التنبيه و الاشراف ، ص 104 و 106 ؛ ثعالبى ، غرر ملوك الفرس ، ص 14 . و به گفتهء كريستن سن  ( Iran Sous Les Sassanides , P . 57 )  آثارى از آن را در نامهء تنسر و در تاريخ حمزهء اصفهانى و جوامع الحكايات عوفى مىتوان يافت .\r\n( 2 ) . اين قطعات را در كتاب عيون الاخبار در اينجاها خواهيد يافت : ج 1 ، ص 8 ، 62 ، 112 - 115 ، 133 - 134 ، 151 - 153 ، 312 و ج 2 ، ص 221 و ج 3 ، ص 278 .\r\n( 3 ) . « جاه » در عربى هم همين معنى را دارد و عدم توجه به اين امر كه « جاه » معرب « گاه » فارسى است برخى از علماى عربيت را در توجيه معناى آن كه در عربى براى آن اصلى نيافته‌اند به فرض و تأويل واداشته ، بدين‌معنى كه آن را مقلوب « وجه » شمرده و معنى مقام و مرتبت را از آن گرفته‌اند .\r\n","page_name":" 134 ","page_number":136},
  {"content":"\r\n\r\nاست ، يكى در جايى كه كتابى از آن ايرانيان را وصف كرده كه وى در سال 314 در شهر استخر فارس در خانهء يكى از دودمانهاى اشراف ايرانى ديده و دربارهء آن گفته است كه آن كتاب متضمن اخبار و دانشهايى بود كه من آنها را در هيچ يك از كتابهاى ايشان ( يعنى ايرانيان ) مانند خداىنامه و آيين‌نامه و گاهنامه نديده بودم ، « 1 » و ديگر به مناسبت ذكرىست كه او از مقامهاى بالاى دولت ساسانى كرده است :\r\nايرانيان را مراتبى هست كه بزرگترين آنها پنج مرتبت است . نخستين و بالاترين آنها موبدان موبد است كه همهء امور دينى كشور را زيرنظر مىداشت . و قاضى القضاة مملكت هم مىبود . مقام دوم بزرگ فرمدار يا وزير كه ناظر بر ادارهء همهء امور كشور بود . و سوم اسپهبد كه امر سپاه را برعهده مىداشت و چهارم دبيربد كه امور ديوانى كشور را سرپرستى مىكرده . پنجم هوتخشه‌بد كه ادارهء امور كارورزان يعنى همهء آنها كه كار و پيشه‌اى داشته‌اند مانند صنعتگران و بازرگانان و كارگران و كشاورزان و مانند آنها را برعهده داشته .\r\nمسعودى پس از شرح اين وظايف و تقسيمات آنها گويد :\r\nو ايرانيان را كتابىست كه به آن گاهنامه گويند . در اين كتاب همهء مراتب مملكت ايران كه شش‌صد مرتبه است برحسب ترتيبى كه به آن داده‌اند ذكر شده و اين كتاب از جملهء آيين‌نامه است . « 2 »\r\nدر ديوانهاى خراج اسلامى منصبى هم به نام جهبذ وجود داشته و خوارزمى آن را خازن يعنى خزانه‌دار معنى كرده . « 3 » اين كلمه صورت عربىشدهء گهبد يا گاهبد فارسىست . به نظر هرتسفلد ، گاهبد در ديوان خراج ساسانى نگهبان مسكوكات و نقدينه‌هاى خزانه بوده است . « 4 » و شايد هم به همين‌سبب بوده كه جهبذ در عربى به معنى « صيرفى » يعنى كسى كه در نقد طلا و تشخيص عيار آن\r\n\r\n\r\n","description":"","footnote":"\r\n( 1 ) . التنبيه و الاشراف ، ص 106 .\r\n( 2 ) . همان كتاب ، ص 103 و 104 .\r\n( 3 ) . خوارزمى ، مفاتيح العلوم ، ص 55 .\r\n( 4 ) . هرتسفلد ، پايكولى ، شمارهء 247 به نقل كريستن سن از او در  Iran Sous Les Sassanides , P . 118 \r\n","page_name":" 135 ","page_number":137},
  {"content":"\r\n\r\nمهارت مىداشته نيز به كار رفته است .\r\nولى با اين‌حال باز نمىتوان اين احتمال را از نظر دور داشت كه با توجه به معناى « گاه » در كلمهء گاهنامه ، « گاه بد » هم مىبايد در اصل يعنى در همان زمانى كه چنين منصبى در دربار ايران بوجود آمده منصب يكى از بزرگان بوده باشد كه بر مراتب و درجات و حفظ انساب و تشخيص حدود و تعيين وظايف و حقوق آنها اشراف مىداشته است . و آنچه اين احتمال را قوّت مىبخشد اهتمامىست كه در دوران ساسانى به حفظ طبقات و مراتب ايشان مىشده . در نامهء تنسر از جمله قواعد و اصولى كه اردشير مؤسس شاهنشاهى ساسانى براى ترفيع و تشريف اهل بيوتات ( يعنى خاندانهاى ممتاز ) و مراتب و درجات وضع كرده يكى اين را شمرده كه « ميان اهل درجات و عامه تمييزى ظاهر و عام پديد آورد به مركب و لباس و سراى و بستان و زن و خدمتكار . » و بعد از آن ميان ارباب درجات هم تفاوت نهاد « به منخل و مشرب و مجلس و موقف و جامه و حليه و ابنيه بر قدر درجهء هريك . . . و ديگر اين‌كه نسب و مناكحه را محظور ساخت از جانبين تا هيچ مردم‌زاده زن عامه نخواهد و نسب محصور ماند و اگر خواهد ميراث بر او حرام گردد ، و ديگر اين‌كه عامه مستغل و املاك بزرگزادگان نخرند و در اين معنى مبالغت روا داشت تا هريك را درجه و مرتبه معين ماند و به كتابها و ديوانها مدون گردانند . » « 1 » و مسلّم است كه براى اجراى چنين اصول و قواعدى در سطح گستردهء كشور نياز به دستگاهى متناسب و مجهز مىبوده كه گرچه از آن آگاهى درستى در دست نيست ولى چنان‌كه گذشت اين احتمال هست كه به قرينهء گاهنامه عنوان كسى هم كه اشراف بر چنين دستگاهى مىداشته « گاهبد » بوده باشد .\r\nديگر از نوشته‌هايى كه در همين زمينه از دوران ساسانى به دوران اسلامى رسيده ، رساله‌اى بوده است از نوع تاجنامه‌ها و آن همان است كه نشانه‌هاى بسيارى از آن را در كتاب منسوب به جاحظ نويسندهء معروف عربى در قرن سوم\r\n\r\n\r\n","description":"","footnote":"\r\n( 1 ) . نامهء تنسر ، به تصحيح مجتبى مينوى ، چاپ دوم ، تهران ، دىماه 1354 ه . ش . ص 64 - 67 .\r\n","page_name":" 136 ","page_number":138},
  {"content":"\r\n\r\nهجرى ، به نام كتاب التاج فى اخلاق الملوك مىتوان يافت . « 1 » اين كتاب ، چنان‌كه از نام آن پيداست ، در روش و منش پادشاهان و رسم و آيين دربار و آداب مجالس ايشان و اوصاف نديمان و مقربان ، و ترتيب مجالس خاص و عام آنها و امورى از اين قبيل است كه در محيط عربى اسلامى ناشناخته بوده و در هنگامى كه دربار عباسيان شكوه و جلال دربار ساسانى را به خود مىگرفت و لازم مىنمود كه خلفا و اطرافيان آنها بر آيين دربارى گذشتگان واقف شوند در زبان عربى به صورتى مفصل و مشروح با ذكر امثله و شواهد ، هم از شاهان ساسانى ، و هم از خلفاى گذشته ، به شكل يك كتاب مستقل جمع و تدوين شده است . مطالب اين كتاب را مىتوان به سه دسته تقسيم كرد : نخست قواعد و قوانين يا آيين و رسوم است كه هستهء اصلى كتاب را تشكيل مىدهد ؛ دوم مثالها و نمونه‌هايىست كه در اجراى آن قواعد از پادشاهان ساسانى روايت مىشده و داستانهايى كه در اين‌باره آمده ؛ و سوم مثالها و نمونه‌هايىست كه از خلفا و امراى عرب مسلمان نقل مىشده است ، و هريك از اين سه قسمت كم‌وبيش با كمى اختلاف تقريبا يك ثلث كتاب را دربر مىگيرد .\r\nاز اين سه بخش اصل و منشأ دو بخش نخستين آن را بايد در ادبيات ساسانى جست‌وجو كرد . مؤلف همين كتاب عربى هم در موارد بسيارى از كتاب خود به اين امر اشاره يا تصريح كرده ، از آن جمله در ذكر طبقات نديمان و خنياگران گويد « با پادشاهان ايران آغاز مىكنيم ، زيرا آنها در اين امر پيشگام بودند و ما از آنها قوانين فرمانروايى و مملكتدارى و ترتيب خاص و عام و سياست رعيت و وظايف و حقوق هرطبقه را فراگرفتيم . » « 2 » و در موارد ديگر هم مىتوان در آن كتاب شواهد ديگرى يافت . « 3 » در اين‌كه اين مطالب از كتابهاى ساسانى به اين كتاب راه يافته محققان را شكى نيست ، ليكن در اين امر كه آيا\r\n\r\n\r\n","description":"","footnote":"\r\n( 1 ) . جاحظ ، كتاب التاج فى اخلاق الملوك ، بتصحيح احمد زكى پاشا ، چاپ مطبعهء اميريه ، قاهره ، 1332 ه . ق - 1914 م .\r\n( 2 ) . همان كتاب ، ص 23 .\r\n( 3 ) . همان كتاب ، صفحات 15 ، 28 ، 29 ، 99 ، 138 ، 145 ، 163 .\r\n","page_name":" 137 ","page_number":139},
  {"content":"\r\n\r\nمؤلف اين كتاب عربى ، كتاب خاصى را در اين زمينه از دوران ساسانى در اختيار داشته روشن نيست . احمد زكى پاشا مصحح كتاب التاج در جايىكه راجع به اختلاف اسلوب نگارش اين كتاب با اسلوب نويسندگى جاحظ سخن مىگويد بر آن است كه جاحظ خود انشاكنندهء اين كتاب نبوده تا مجال سخنورى و بسط كلام داشته باشد ، بلكه كار او در اين كتاب اين بوده كه آنچه را از آيين ايرانيان در كتب ايشان يافته نقل كند و آنها را با آنچه از شيوخ خود دربارهء خلفاى اسلامى مىشنيده بهم بپيوندد و همه را به شكل اين كتاب عرضه بدارد . « 1 » و كراتشودسكى خاورشناس روسى در نامه‌اى كه در همين موضوع به مصحح كتاب التاج نوشته و در مقدمهء آن كتاب چاپ شده ، پس از اشاره به كتابى كه در فهرست ابن نديم به همين نام التاج به ابن مقفع نسبت داده شده « 2 » احتمال داده كه شايد اين هردو كتاب يعنى هم كتاب منسوب به جاحظ و هم كتاب ابن مقفع مستند به كتابى به همين نام التاج باشد كه ابن نديم در جاى ديگر از كتاب فهرست ، « 3 » آن را از مؤلفات ايرانيان شمرده است . كريستن سن هم احتمال داده كه جاحظ قواعد و قوانينى را كه در اين كتاب آورده از كتاب گاهنامه يا آيين‌نامهء ساسانى گرفته باشد . « 4 »\r\nنويسندهء اين مقال در سالهايى كه در دانشگاه لبنان در چارچوب ادبيات تطبيقى دو زبان فارسى و عربى ، كه در آن زمان موضوع اصلى تحقيقات در بخش فارسى آن دانشگاه بود ، دربارهء نوشته‌هايى كه در قرنهاى نخستين اسلامى از فارسى ساسانى به عربى ترجمه شده است جست‌وجو مىكردم دربارهء آنچه در عربى به نام « كتاب التاج » و « كتاب الآيين » در مآخذ مختلف عربى اسلامى آمده به مطالب ديگرى برخوردم كه آنها را در همان سالها در چند مقاله به عربى و فارسى در نشريهء آن بخش ، الدراسات الادبية « 5 » و سپس با تفصيلى بيشتر در كتابى\r\n\r\n\r\n","description":"","footnote":"\r\n( 1 ) . همان كتاب ، مقدمه ، ص 38 .\r\n( 2 ) . الفهرست ، چاپ فلوگل ، ص 118 .\r\n( 3 ) . همان كتاب ، ص 305 .\r\n( 4 ) .  Iran Sous Les Sassanides , P . 397 . \r\n( 5 ) . اين مقاله‌ها عبارتند از : 1 - محمد محمدى ملايرى ، « كتاب التاج للجاحظ و علاقته -\r\n","page_name":" 138 ","page_number":140},
  {"content":"\r\n\r\nجداگانه به نام تاجنامه‌ها و آئين‌نامه‌ها « 1 » منتشر ساختم . يكى از آن مطالب كه من در طى بحث و بررسيهاى خود به آن برخوردم اين بود كه « تاجنامه » در ادبيات ساسانى نام يك كتاب نبوده بلكه عنوان عام كتابهايى بوده كه مطالب آنها به گونه‌اى به شاهان ساسانى ارتباط مىيافته . كريستن سن هم با توجه به عنوان كتابى كه ابن مقفع از فارسى به عربى ترجمه كرده و ابن نديم آن را به نام كتاب التاج فى سيرة انو شروان خوانده ، وجود تاجنامه‌هايى را هم در موضوعهاى خاص احتمال داده بود ، ولى اين احتمال را با ذكر عقيدهء آقاى گابريلى دائر بر اين‌كه تاجنامه جز نام يك كتاب نبوده و عبارت « فى سيرة انوشروان » در فهرست ابن نديم الحاقىست قرين ساخته بود ، بىآنكه در تأييد احتمال خود نظرى ابراز دارد . « 2 » از تاجنامه‌هايى كه از مآخذ معتبر اسلامى دلائل و اماراتى به وجود آنها مىتوان يافت چهار كتاب است كه يكى از آنها مبناى كار جاحظ در تأليف كتاب التاج فى اخلاق الملوك بوده ، كتابى كه به‌سبب اشتمال آن بر آيين و رسوم مىبايستى جزء آيين‌نامه‌ها به شمار مىرفته ، ولى به علت اختصاص آنها به شاهان و دربار ايشان\r\n\r\n\r\n","description":"","footnote":"\r\n- بكتب تاجنامه فى الادب فارسى الساسانى » ، الدراسات الادبية ، سال اول ، شمارهء اول ، ص 29 - 67 ، بيروت ، 1959 م . ؛ 2 - « كتب آيين‌نامه و المقاطع الباقية منها فى المصادر العربيه » ، الدراسات ، سال اول ، شماره‌هاى 2 و 3 ، ص 15 - 39 ، بيروت 1959 م . و خلاصهء ترجمهء آن به فارسى با عنوان « آيين‌نامه‌هاى پهلوى و آثار باقىماندهء آنها در مآخذ عربى » ، همان مأخذ ، ص 109 - 122 ؛ 3 - مقاله‌اى به فارسى در دو بخش با عنوان « كتاب التاج فى سيرة انوشروان » كه پژوهشى بود دربارهء كتابى كه به همين عنوان در فهرست ابن نديم ، ص 118 ، آمده . بخش اول ، الدراسات الادبية ، سال سوم ، شمارهء 3 ، ص 238 - 264 . بخش دوم ، الدراسات الادبية ، سال سوم ، شمارهء 4 ، ص 346 - 387 ؛ 4 - مقاله‌اى به فارسى با عنوان « دربارهء يكى از تاجنامه‌هاى ساسانى » ، الدراسات الادبية ، سال ششم ، شماره‌هاى 3 و 4 ، بيروت ، 1964 و 1965 م .\r\n( 1 ) . اين كتاب كه جزء انتشارات دانشگاه لبنان انتشار يافت به عربى و جلد اول از كتابى مفصلتر بود كه مىبايستى موضوع ترجمه‌هاى عربى از نوشته‌هاى فارسى ساسانى در آنها مورد بحث و بررسى قرار گيرد ، ولى جز اين يك جلد منتشر نشد . عنوان اين كتاب چنين است : الترجمة و النقل عن الفارسية فى القرون الاسلامية الاولى ، الجزء الاول ، كتب التاج و الآيين ، منشورات قسم اللغة الفارسية و آدابها فى الجامعة اللبنانية ، بيروت ، 1964 .\r\n( 2 )  Christensen , Iran Sous Les Sassanides , P . 58 . \r\n","page_name":" 139 ","page_number":141},
  {"content":"\r\n\r\nبه نام « تاجنامه » خوانده مىشده است ، نامى كه در عنوان عربى كتاب جاحظ هم راه يافته و به‌هرحال آنچه در آن ترديد روا نيست اين است كه قواعد و قوانينى كه جاحظ در اين كتاب آورده همان قواعد و قوانينى بوده كه در دربار ساسانى مورد عمل و واجب الرعايه بوده است .\r\nكتاب جاحظ گذشته از اهميتى كه از لحاظ دست‌يافتن به بسيارى از آداب و رسوم دربار ساسانى دارد ، از لحاظ مطالعات مشترك فارسى - عربى هم داراى اهميتى بسزاست ، زيرا اين كتاب نمودار مرحله‌اىست از مراحل متعددى كه آثار ايرانى از زمانى كه به زبان عربى درآمده تا زمانىكه به خورد زبان عربى رفته و جزئى از آن گرديده است پيموده ، و آن مرحله‌اىست كه آن اثر هويت خود را بعنوان يك اثر خالص ايرانى از دست داده ، ولى هنوز همهء نشانيهاى آن از ميان نرفته و مىتوان آن را با دقت و بررسى بازشناخت . « 1 »\r\nروشى كه نمونهء بارز آن در كتاب التاج جاحظ ديده مىشود ، يعنى اين‌كه براى بيان رسوم دربار و دولت خلفا نخست به سابقهء آن در دوران ساسانى بپردازند ، در نوشتهء برخى از مؤلفان دوره‌هاى بعد هم البته به صورت كم‌رنگ‌ترى ديده مىشود و از آنها مىتوان اطلاعات بيشترى دربارهء دربار ساسانى به دست آورد . مثلا جهشيارى ( درگذشته به سال 331 ) در كتاب الوزراء و الكتّاب نزديك به هشت صفحه از مقدمهء آن را به آيين ايرانيان به وزيران و دبيران و ديوانها و اهتمام شاهان به اين امر اختصاص داده . از آن جمله آنچه به آيين دربارى ارتباط مىيافته و در اين‌جا درخور يادآورىست اين است كه همهء طبقاتى كه در دربار حضور مىيافته‌اند موظف بوده‌اند كه لباس خاص طبقه و شغل خود را دربر داشته باشند كه شاه بوسيلهء آن هم طبقهء اجتماعى و هم شغل\r\n\r\n\r\n","description":"","footnote":"\r\n( 1 ) . براى آگاهى بيشتر در اين‌باره نگاه كنيد به نوشته‌اى از نويسندهء اين مقال با عنوان : « از منابع تحقيق دربارهء ادبيات ساسانى » ، كه بمناسبت تشكيل كنگرهء ايران‌شناسان در تهران به منظور پىريزى طرحى جامع براى تدوين تاريخ ايران در مجلهء الدراسات الادبية ، شماره‌هاى 3 و 4 ، سال هشتم ، بيروت ، 1967 م - 1345 ه . ش انتشار يافت . اين مقاله در نشريهء ايرانشناسى ، كتابخانهء پهلوى در بهمن 1346 نيز نقل گرديد .\r\n","page_name":" 140 ","page_number":142},
  {"content":"\r\n\r\nآنها را بشناسد و هيچ‌كس از هيچ طبقه‌اى حق نداشته كه لباس طبقهء ديگر را در بر كند . « 1 » گذشته از تن‌پوش ، كلاه و كمر و مقدار آرايش آنها به زر و گوهر هم يكى از مشخصات طبقهء نجبا بوده . به گفتهء طبرى قيمت كلاه كسانىكه در شرف خانوادگى تام و كامل بوده‌اند ، يعنى از طبقات هفتگانهء ممتاز بشمار مىرفته‌اند ، يك‌صد هزار درهم « 2 » و از آن كسانىكه به نصف شرف رسيده بودند پنجاه هزار درهم بوده . « 3 » و از اين قبيل است آنچه در كتاب الذخائر و التحف از مؤلفات قرن پنجم هجرى ديده مىشود . در اين كتاب هم در مقدمهء بابى كه به ذكر ايام مشهور و آيينهاى باشكوه و يادماندنى دربار برخى از خلفا و پادشاهان اسلامى اختصاص يافته و بيشتر مربوط به تشريفاتىست كه براى پذيرش سفيران خارجى معمول مىداشته‌اند شرح نسبة مبسوطى دربارهء تشريفات دربار ساسانى براى اين منظور آمده و گويى مراد از آن ذكر الگويىست از رسومى كه در دوران اسلامى هم همچنان ادامه يافته است .\r\nآنچه در كتاب الذخائر و التحف در موضوع پذيرش سفيران خارجى در دربار ايران آمده بيان اجمالى تشريفاتىست كه در پايتخت ساسانى براى باريافتن سفير به حضور شاه انجام مىشده . اين تشريفات از شهر بلاش‌آباد ، يكى از شهرهاى هفتگانهء تيسفون آغاز مىشده و تا ايوان مدائن كه شاه در آنجا سفير را مىپذيرفته ، ادامه مىيافته است . در اين شرح ، وصف سوارانى كه در دو طرف مسير سفير با لباسها و جنگ‌افزارهاى خاص خود مىايستاده‌اند و همچنين وصف مجلس شاه و شكوه و جلال آن و كيفيت جلوس سفيران و اداى رسالت ، آمده است . « 4 » نظير اين تشريفات در همين كتاب با شرح و بسط بيشتر دربارهء ورود\r\n\r\n\r\n","description":"","footnote":"\r\n( 1 ) . ابى عبد الله محمد بن عبدوس الجهشيارى ، كتاب الوزراء و الكتاب ، چاپ اول ، قاهره ، 1938 ، مقدمه ، ص 3 .\r\n( 2 ) . بلعمى اين كلاه را تاج ناميده ، تاجى كوچكتر از تاج ساسانى ، چاپ مشكور ، ص 308 .\r\n( 3 ) . طبرى ، 1 ، 2025 ، 2037 ، 2038 .\r\n( 4 ) . قاضى رشيد بن زبير ( از رجال قرن پنجم هجرى ) ، الذخائر و التحف ، كويت ، 1959 ، ص 127 - 128 .\r\n","page_name":" 141 ","page_number":143},
  {"content":"\r\n\r\nسفيران روم به بغداد در خلافت مقتدر در سال 305 هجرى براى عقد صلح ذكر شده است . « 1 » ولى آنچه دربارهء پذيرش سفيران خارجى در دربار ساسانى در مآخذ دورهء اسلامى آمده به آنچه ذكر شد خلاصه نمىشود . دربارهء پذيرايى از سفيران ار مرز تا پايتخت هم اطلاعات مفيدى از آنها بدست مىآيد . فردوسى « 2 » يكى از نهاده‌هاى اردشير بنيانگذار شاهنشاهى ساسانى را در اين باب چنين شرح داده كه چون مرزبان از آمدن سفير آگاه مىشده ، وسايل پذيرايى او را فراهم مىساخته و كاردار شاه در آن مرز هدف سفير را از سفارت و مطلبى را كه براى بيان آن به سفارت آمده با پيكى و مردى دبير به دربار شاه اطلاع مىداده تا اجازهء ورود صادر شود . و از كتاب ابن خردادبه در اين باب اطلاع بيشتر بدست مىآيد . « 3 » و آن اين است كه مرزهايى كه سفيران در آن جاها به انتظار اجازهء ورود متوقف مىشده‌اند نه مرزهاى دورافتادهء كشور پهناور ايران بلكه محلهايى بوده‌اند نه چندان دور از پايتخت . اين محلها عبارت بوده‌اند از :\r\n1 - هيت كه محلى بود آباد و پرنعمت و داراى نخلستانهاى بسيار در مجاورت صحراى عربستان در 69 درجهء طول غربى و 75 / 32 درجهء عرض جغرافيايى « 4 » و خندق شاپور كه در زمان شاپور دوم براى جلوگيرى از تاخت و تاز قبايل صحراگرد عربستان در حاشيهء صحرا حفر شده و در زمان انوشروان بازسازى گرديد از آن‌جا شروع مىشد « 5 » و تا كاظمه نزديك بصره امتداد مىيافت . اين محل در آن زمان يكى از پادگانهاى مهم دولت ساسانى بود ، و امروز هم به همين نام هيت ، عنوان مركز ناحيه‌اىست در استان دليم عراق ، « 6 » هيت در دوران ساسانى توقفگاه سفيرانى بود كه از راه شام به دربار ايران مىآمدند .\r\n\r\n\r\n","description":"","footnote":"\r\n( 1 ) . همان كتاب ، ص 130 - 139 .\r\n( 2 ) . شاهنامه ، چاپ بروخيم ، ج 7 ، ص 1985 .\r\n( 3 ) . ابن خرداذبه ، المسالك و الممالك ، چاپ دوگوى ، بريل 1889 ، افست كتابخانهء المثنى ، بغداد .\r\n( 4 ) . ياقوت ، معجم البلدان ، چاپ و وستنفيلد ، ليپزيگ ، 1866 ، افست كتابخانهء اسدى ، تهران 4 / 997 .\r\n( 5 ) . الاعلاق النفسيه ، تصحيح دوگوى ، بريل ، 1891 ، افست المثنى ، بغداد ، ص 107 .\r\n( 6 ) . « بلدان الخلافة الشرقيه » ، ترجمهء عربى ، زيرنويس ، ص 90 از مترجم عربى .\r\n","page_name":" 142 ","page_number":144},
  {"content":"\r\n\r\n2 - عذيب كه يكى ديگر از پادگانهاى نظامى ايران در حاشيهء شرقى صحراى عربستان بود ، عذيب در جنوب هيت و در مرز سرزمين نجد در طرف باديه و در شش ميلى غرب قادسيه كه بسبب جنگ ميان ايرانيان و عربها در زمان عمر شهرت يافته است ، قرار داشت ، به نوشتهء قدامة بن جعفر در فاصلهء بين عذيب تا قادسيه دو ديوار بود كه دو طرف آنها از نخلستانها گرفته بود و پس از آن بيابان بود . عذيب توقفگاه سفيرانى بود كه از راه حجاز به ايران مىآمدند . « 1 »\r\n3 - صريفين كه دهى بزرگ و آباد و پردرخت بود از طسوج بزرگ شاپور نزديك عكبرا و توقفگاه سفيرانى بود كه از راه فارس به دربار مىآمدند ، طسوج بزرگ شاپور يكى از طسوجهاى هفتگانهء استان شادهرمز بود كه خود يكى از استانهاى دوازده‌گانهء سورستان ( عراق كنونى ) بشمار مىرفت كه در شرق رود دجله گسترده بود و از دو رود دجله و تامرا سيراب مىشد . « 2 »\r\n4 - حلوان كه نام ديگرى از استان شادفيروز بود كه در شمال استان شادهرمز قرار داشت و شمالىترين استانهاى سورستان بشمار مىرفت و تنها از رود تامرا مشروب مىشد نه از دجله ، و شايد به همين سبب هم بوده كه در قرنهاى نخستين اسلامى از سورستان كه در آن دوران به نام سواد خوانده مىشد مجزا شده و ضميمهء جبال ( عراق عجم دوره‌هاى بعد ) شده است . حلوان توقفگاه سفيرانى بود كه از سرزمين تركان به دربار ايران مىآمده‌اند .\r\n5 - دربند قفقاز كه در عربى باب الابواب خوانده مىشد و توقفگاه سفيران خزرها و آلاشها بود . « 3 »\r\nاز جمله امورى كه به شناخت آيينهاى دربار ساسانى از خلال مآخذ اسلامى كمك مىكند ، استمرار بسيارى از آن آيينها در دولت خلفا و وصفىست كه از آنها در آن مآخذ آمده است . گرچه بهترين دوره‌اى كه در آن\r\n\r\n\r\n","description":"","footnote":"\r\n( 1 ) . ابن خرداذبه ، المسالك و الممالك ، ص 125 - 126 ، قدامة نبذة من كتاب الخراج ، المسالك و الممالك ، ص 185 - 186 .\r\n( 2 ) . ياقوت ، معجم البلدان ، ج 3 ، ص 384 ؛ ابن خرداذبه ، المسالك و الممالك ، ص 6 ، 12 .\r\n( 3 ) . ابن خرداذبه ، المسالك و الممالك ، ص 173 .\r\n","page_name":" 143 ","page_number":145},
  {"content":"\r\n\r\nاين آيينها را به روشنى مىتوان ديد دوران خلافت عباسى و بخصوص نخستين سدهء آن است كه بسيارى از وزيران و سرداران سپاه از ايرانيان بودند و دربار خلافت را هم كم‌وبيش به صورت دربار ساسانى درآورده بودند . زيرا آيين كشوردارى ايرانيان از همان آغاز خلافت اسلامى بتدريج و به همان نسبت كه حكومت قبيله‌اى عربى شكل امپراتورى به خود مىگرفت ، به حكم ضرورت و نياز در دولت خلفا راه مىيافت .\r\nدر پىآمدهاى جنگ قادسيه آمده كه سعد پسر ابى وقاص ، سردار عرب ، پس از پيروزى در آن جنگ صاحبان روستاها يعنى دهقانان را نسبت به پرداخت ابواب جمعى خود متعهد ساخت و صورت آنها را نزد عمر فرستاد تا دربارهء آنها تصميم بگيرد . « 1 » اين دهقانها در دوران ساسانى مسؤول جمع ماليات در ابواب جمعى خود بودند و عمل سعد به منزلهء تثبيت آنها بر همان وظيفهء سابقشان بود ، چون جز اين راهى براى وصول ماليات نداشتند ، و به قول كريستن سن عربها با وجود خشونتى كه در گرفتن ماليات به خرج مىدادند تا زمانىكه با دهقانان متحد نشدند نتوانستند عايدات خود را به ميزان دوران ساسانى برسانند . « 2 » به نوشتهء مسكويه در تجارب الامم : « 3 »\r\n« عمر [ دومين خليفهء اسلامى 
  ] با جماعتى از ايرانيان بسيار خلوت مىكرد تا بر او سياست پادشاهان و بويژه پادشاهان با فضيلت ايران و بالاخص انوشروان را بخوانند زيرا او بدانها با نظر اعجاب مىنگريست و بسيارى از آن سياستها را به كار مىبست . »\r\nالبته عمر را با آداب و رسوم و تشريفات دربارى كارى نبود ، ولى به دانستن سياست فرمانروايان سرزمينى كه هم‌اكنون در اختيار او قرار گرفته بود رغبتى فراوان داشت تا وى نيز بر همان منوال آن‌جاها را اداره كند يا دست كم\r\n\r\n\r\n","description":"","footnote":"\r\n( 1 ) . ياقوت ، معجم البلدان ، ج 4 ، ص 323 ، ذيل كوفه .\r\n( 2 )  Christensen , Iran Sous Les Sassanides , P . 106 . \r\n( 3 ) . ابن مسكويه ، تجارب الامم ، چاپ عكسى ، به كوشش كيتانى ، ج 1 ، ص 459 .\r\n","page_name":" 144 ","page_number":146},
  {"content":"\r\n\r\nمالياتها و باج و خراجهاى آن‌جاها را - كه در هرحال در صدر اهداف او قرار داشت - وصول نمايد . و به همين‌سبب هم بود كه او در نظام مالى ايران و ديوان خراج تصرفى نكرد و همان اصولى را كه از نهاده‌هاى انوشروان در امر خراج بود پذيرفت ، هرچند بر مبلغ برخى از ماليات‌ها كم‌وبيش افزود « 1 » و به همين‌سبب هم بود كه او توانست خراج عراق يعنى بخش مركزى دولت ساسانى را نزديك به همان مبلغى كه در دوران ساسانى بود برساند و آن را از نو براى تعيين زمينهاى كشاورزى و نوع محصولات آنها مساحت يا مميزى كند . « 2 » در دوران خلافت معاويه پسر ابو سفيان نخستين خليفهء اموى ، كه زياد بن ابيه « 3 » كاردار او در عراق بود ، در نتيجهء تقلبى كه در يكى از حواله‌هاى صادر از معاويه به عهدهء زياد شده بود و شخصى كه آن حواله را مىبايست دريافت كند در آن دست برده و بر مبلغ آن افزوده بود ، پس از آشكار شدن اين تقلب ، زياد ، هم خود در دستگاه حكومت خود براى جلوگيرى از تكرار آن اشتباه به تقليد ايرانيان ديوان زمام و خاتم داير نمود و هم معاويه را به اين كار واداشت . « 4 » پيش از اين تاريخ در خلافت عمر هم تقلبى نظير همين صورت گرفته بود و شخصى با جعل مهر خليفه مبلغى از خراج كوفه را گرفته بود و چون عمر آگاه شد تنها به عقوبت كردن آن شخص بسنده كرد « 5 » و براى جلوگيرى از تكرار چنان تقلبى به وضع ديوان زمام و خاتم نپرداخت ، يا بدان سبب كه خود از آن ناآگاه بود ، يا بدان سبب كه دستگاه سادهء خلافت براى چنان تشكيلاتى آمادگى نداشت ، ولى زياد از قماشى ديگر بود . زياد به جز اين ديوان ديوانهاى ديگر و آيينهاى ديگرى را هم از دربار ساسانيان به دستگاه امارت خود در عراق و دستگاه خلافت معاويه در شام منتقل\r\n\r\n\r\n","description":"","footnote":"\r\n( 1 ) . بلاذرى ، فتوح البلدان ، ص 329 به بعد .\r\n( 2 ) . ابن خرداذبه ، المسالك و الممالك ، ص 14 ؛ بلاذرى ، فتوح البلدان ، ص 332 .\r\n( 3 ) . اين شخص پس از اين‌كه معاويه نسب او را به نسب خود پيوست به نام زياد بن ابى سفيان خوانده شده .\r\n( 4 ) . صولى ، ادب الكتاب ، قاهره ، 1341 ه . ق . ؛ بلاذرى ، فتوح البلدان ، ص 596 .\r\n( 5 ) . بلاذرى ، فتوح البلدان ، تصحيح دكتر منجّد ، قاهره ، ص 567 به بعد .\r\n","page_name":" 145 ","page_number":147},
  {"content":"\r\n\r\nساخت ، و اين بسبب علم و اطلاعى بود كه او از آيين كشوردارى ايرانيان به دست آورده بود . زياد از هنگامىكه جوانى نوخاسته بود و با نخستين دستهء اعراب كه عمر آنها را به سركردگى عتبة بن غزوان به منطقهء ابلّه و ميسان ( در حوالى بصرهء دوره‌هاى بعد ) گسيل داشته بود تا اين تاريخ كه به امارت عراق منصوب شده بود پيوسته در اين منطقهء عراق و جنوب ايران در ديوان خراج و ديگر كارهاى ديوانى اشتغال داشت . عمر از آن‌رو او را با عتبه فرستاد كه در آن گروه تنها او بود كه نوشتن و حساب كردن مىدانست و بدين‌سبب با آن‌كه نوجوانى بيش نبود امر تقسيم غنائم را به عهدهء او گذاشت و روزى دو درهم هم به او مزد پرداخت مىكرد « 1 » و در خلافت عثمان و ولايت عبد الله بن عامر بر بصره زياد همچنان سرپرست ديوان خراج و بيت المال بود « 2 » و در خلافت على بن ابى طالب ، هنگامىكه ولايت فارس سر به نافرمانى برداشته بود ، على ، زياد را به حكومت آن‌جا گسيل داشت . وى با بهره‌گيرى از همان تجربه‌ها آن سرزمين را بىهيچ جنگ و خونريزى به فرمان درآورد . به نوشتهء بلاذرى « 3 » هنگامىكه زياد به ولايت فارس برگزيده شد از برترين نمونهء فرمانروايى ايرانيان جويا شد . به او گفتند روش انوشروان . پس او هم به همان روش رفت و فارس چنان آباد شد كه تا آن روز نشده بود . طبرى در شرح اين واقعه مىنويسد : « مردم فارس مىگفتند ما كسى را در راه و روش شبيه‌تر از اين مرد تازى به خسرو انوشروان در نرمش و مدارا و دورانديشى نديديم . » « 4 »\r\nديگر از آيينهايى كه زياد از اندوخته‌هاى خود در ايران به دستگاه خلافت معاويه در شام منتقل ساخت يكى اين بود كه براى حضور در نزد خليفه نخست كسب اجازه كنند و اين امرى بود كه براى اعراب بىسابقه بود و در اين امر هم براى مردم درجات و مراتبى نهاد ، نخست بزرگان و اشراف بودند و پس\r\n\r\n\r\n","description":"","footnote":"\r\n( 1 ) . بلاذرى ، فتوح البلدان ، ص 421 .\r\n( 2 ) . همان كتاب ، ص 438 .\r\n( 3 ) . بلاذرى ، انساب الاشراف ، جلد 4 ، بخش 1 ، ص 165 .\r\n( 4 ) . طبرى ، 1 ، 3449 .\r\n","page_name":" 146 ","page_number":148},
  {"content":"\r\n\r\nاز آنها به ترتيب سن و سابقه و سپس برحسب علم و ادب ، « 1 » و نوشته‌اند كه زياد اينها را از حاجب ( پرده‌دار ) خود فراگرفته بود كه اقتباسى از آيين ايرانيان بود . و ديگر از تشكيلاتى كه در اين عهد به دستگاه خلافت راه يافت ديوان بريد بود . « 2 »\r\nالبته اين هم ناگفته نماند كه آيينهايى كه بدين‌گونه به خلافت اموى راه مىيافت ، از آن‌جا كه هنوز تحول طبيعى آن خلافت اقتضاى آن را نداشت غالبا دوامى نمىيافت و با تغيير حاكمان و اميران از ميان مىرفت و بار ديگر در زمانى ديگر برحسب ضرورتى موقتى دوباره بوجود مىآمد و به همين سبب است كه در تاريخها تأسيس برخى از ديوانها مانند ديوان بريد به چندين خليفه نسبت داده شده .\r\nگاهى ذوق و تفنن دبيرى از دبيران ايرانى باعث مىگرديد تا رسمى از رسوم دربار ساسانى از نو در دستگاه خلافت زنده شود و با وصف آن در مآخذ اسلامى راهى به شناختن آن رسم كهن بازگردد . در هنگامىكه صالح پسر عبد الرحمن سيستانى در خلافت سليمان بن عبد الملك ( 96 - 98 ه ق . / 715 - 716 م . ) عامل خراج عراق شد ، ابن مقفع دبير معروف ايرانى از سوى او عهده‌دار ديوان خراج در استانهاى دجله كه به نام بهقباد خوانده مىشد ، گرديد . وى در وقتىكه اموال ابواب جمعى خود را بنزد صالح برد صورت جمع و خرج آن را بر ورقى از پوست نوشته بود كه آن را به زعفران آغشته بود ، تا هم بوى ناخوش پوست زايل شود و هم رنگ آن مطبوع گردد . صالح تبسمى كرد و گفت من انتظار نداشتم كه چنين نوشته‌اى را از كسى جز او دريافت كنم ، و مقصودش اين بود كه چون ابن مقفع آگاه به آيين ايرانيان است چنين ذوق و سليقه‌اى به كار برده .\r\nبلاذرى كه اين مطلب را نقل كرده از قول همين ابن مقفع روايت كرده كه در ايران تا پيش از خسرو پرويز رسم چنان بود كه مسؤول امر خراج هرساله صورت دخل و خرج و موجودى خزانه را در اوراقى سفيد مىنوشت و به شاه\r\n\r\n\r\n","description":"","footnote":"\r\n( 1 ) . العقد الفريد ، ج 3 ، ص 54 ، ج 1 ، ص 21 .\r\n( 2 ) . قلقشندى ، صبح الاعشى ، ج 14 ، ص 368 ، به نقل از كتاب الاوائل تأليف ابو هلال عسكرى .\r\n","page_name":" 147 ","page_number":149},
  {"content":"\r\n\r\nعرضه مىداشت تا به تصويب و مهر شاه برسد . و چون خسرو پرويز بوى آن صحيفه‌ها را خوش نمىداشت ، دستور داد كه از آن پس آن صحيفه‌ها به زعفران و گلاب آغشته شوند كه هم بوى آن مطبوع و هم رنگ آن مطلوب گردد ، و از آن زمان اين رسم در دربار ايران معمول گرديد . « 1 » اين رسم در دربار خلفاى عباسى هم در زمان خلافت منصور و دبيرى ابو ايوب موريانى معمول شد . « 2 »\r\nاين صالح همان كسىست كه در زمان امارت حجاج بن يوسف بر عراق پس از كشته شدن زادان فرخ رئيس ديوان خراج ، به جاى او به رياست آن ديوان رسيد و به فرمان حجاج ديوان عراق را كه تا آن‌وقت همچنان به زبان فارسى مانده بود به عربى برگرداند و اين امر گفت‌وگوهايى را ميان او و دبيران ايرانى كه با اين كار مخالف بودند برانگيخت كه شرح آن در مقاله‌اى از اين جانب به عنوان « نقل ديوان عراق از فارسى به عربى . . . » آمده است . « 3 » پدر صالح در جنگهاى سيستان به دست اعراب اسير شد و به نام عبد الرحمن خوانده شد . نخستين‌بارى كه از صالح خبرى مىيابيم در ديوان خراج بصره و زيردست زادان فرّخ است كه به فارسى و عربى چيز مىنوشته . « 4 » صالح در اين ديوان پيوسته در پيشرفت بود تا در خلافت سليمان بن عبد الملك كه وى صالح را در سال 96 هجرى عامل خراج عراق گردانيد « 5 » و اين مقامى بود كه در دولت امويان اختصاص به بزرگان عرب داشت و اين نخستين‌بار بود كه يكى از دبيران ايرانى به اين مقام مىرسيد .\r\nو در اين دوران بود كه ابن مقفع كارگزارى او را در امر خراج استان بهقباد پذيرفته و صورت جمع و خرج ابواب جمعى خود را نزد او برده است .\r\nجهشيارى در احوال ذو الرياستين فضل بن سهل وزير مأمون نوشته است كه وى هروقت مىخواست نزد مأمون رود بر تختى مىنشست و چند تن از بزرگان آن را بر دوش مىبردند تا جايىكه چشم مأمون بر او بيفتد . آن‌گاه تخت\r\n\r\n\r\n","description":"","footnote":"\r\n( 1 ) . بلاذرى ، فتوح البلدان ، ص 570 .\r\n( 2 ) . همان كتاب ، ص 570 .\r\n( 3 ) . « مقالات و بررسيها » ، نشريهء دانشكدهء الهيات و معارف اسلامى ، دانشگاه تهران ، دفتر سوم و چهارم ، ص 3 - 16 ، تهران ، 1349 .\r\n( 4 ) . بلاذرى ، فتوح البلدان ، ص 368 .\r\n( 5 ) . جهشيارى ، الوزراء و الكتاب ، ص 49 .\r\n","page_name":" 148 ","page_number":150},
  {"content":"\r\n\r\nرا بر زمين مىنهادند و او پياده مىشد و در برابر مأمون اداى احترام مىكرد و سپس به جايىكه در محضر خليفه محل نشستن او بود و تختش را به آن‌جا نهاده بودند مىرفت و بر تخت خود مىنشست . جهشيارى سپس گويد ، ذو الرياستين در اين كار از روش دربار پادشاهان ايران پيروى مىكرد ، زيرا يكى از وزيران ايشان بر چنين تختى كه دوازده تن از شاهزادگان آن را بر دوش مىبردند مىنشست و در محضر شاه هم بر همان تخت مىنشست . « 1 »\r\nپيروى از آداب و رسوم دربار ساسانى در دربار عباسيان نه تنها امرى غيرعادى و نامأنوس نبوده ، بلكه خود دليل بر آشنايى با ادب و فرهنگى و الا و شايستهء تقليد به شمار مىرفته ، و اين امر اختصاص به دبيران ايرانى نداشته بلكه خلفا نيز در اين نظر با ايشان همداستان بوده‌اند . گفت‌وگوى متوكل خليفهء عباسى را با موبد زردشتى در مورد آغاز سال مالى و سنّت پادشاهان ايران در اين باب به شرحى كه بيرونى نقل كرده مىتوان نمونهء جامعى از اين نظر دانست . بيرونى ، به نقل از حمزهء اصفهانى ، نوشته روزى متوكل در گردشگاهى چشمش به كشتزارى افتاد كه هنوز موسم درو آن نرسيده بود . گفت عبد الله بن يحيى ( وزير او ) براى افتتاح خراج از من اجازه خواسته در صورتىكه كشتها هنوز سبزند . پس از اين‌كه حاضران شرحى از آسيبى كه از اين امر به كشتكاران مىرسد بيان داشتند ، متوكل گفت : آيا اين چيزىست كه در روزگار من روى داده يا هميشه همين‌گونه بوده است ؟ گفتند اين روشىست كه پادشاهان ايران آن را بنياد نهاده و پيوسته در نوروز مطالبهء خراج مىكرده‌اند و ايشان در اين امر پيشوايان ملوك عرب بوده‌اند . آن‌گاه متوكل موبدان موبد را خواست و به وى گفت دشواريهاى اين كار بسيار شده و من هم كسى نيستم كه از آيين پادشاهان ايران گام فراتر نهم . آيا ايشان با آن نيكخواهى و دورانديشى كه داشتند چگونه در اين موقع ، افتتاح خراج مىكردند ؟ بيرونى سپس شرحى را كه موبدان موبد دربارهء كبيسه و چگونگى آن در روزگار ساسانيان و اهمال آن از طرف اعراب كه نتيجهء آن\r\n\r\n\r\n","description":"","footnote":"\r\n( 1 ) . همان كتاب ، ص 316 .\r\n","page_name":" 149 ","page_number":151},
  {"content":"\r\n\r\nجلو افتادن نوروز بوده ، بيان كرده ، و نتيجهء آن را هم كه اصلاح تقويم و به عقب‌بردن نوروز بوده به تفصيل نوشته است . « 1 »\r\nبرخى از مشاغل دربارى هم با نام فارسى خود در دولت خلفا راه يافته بوده است كه ذكرى از آنها در مآخذ اسلامى يافت مىشود . اين‌گونه مشاغل را بيش از همه در كتاب مفصل صبح الاعشى مىتوان يافت . اين كتاب هرچند در اواخر قرن هشتم و اوايل قرن نهم هجرى تأليف شده و عمدهء مطالب آن هم دربارهء مشاغل ديوانى و دربارى مصر است ، ولى از آن‌جا كه بسيارى از آن مشاغل با نامهاى فارسى آنها در دورانى خيلى قديمتر از تاريخ تأليف اين كتاب از خلافت عباسى به دربار مصر راه يافته و در آن‌جا تا حدى از تغيير و تحولى كه اين مصطلحات در دولتهاى شرقى دچار آن شده‌اند در امان مانده ، ازاين‌رو زمينه‌اى براى تحقيق در اين باب توانند بود . مؤلف اين كتاب در بيان اين مطلب كه بسيارى از نامهاى مشاغل و سازمانهاى دربارى مصر فارسى بوده‌اند با اين‌كه مصر در دوران اسلامى مجاور ايران نبوده ، گويد اين مشاغل و القاب در زمان خلافت فاطمىها و ايوبىها از خلافت بغداد كه گردانندگان آن غالبا فارسىزبان بوده‌اند به اين كشور ( يعنى مصر ) انتقال يافته . « 2 »\r\nبراى تحقيقى دقيق‌تر در اين‌باره بايد اين نامها و مشاغل وابسته به آنها را به دو دسته تقسيم كرد : يكى آنها كه از قديم از دربار عباسيان به دربار مصر راه يافته و چنان‌كه ذكر شد براى راهيابى به مشاغل دربار ساسانى راهنمايانى مفيد توانند بود ، و ديگر آنها كه براى مشاغلى كه در دربار مصر بنابر مقتضيات محلى بوجود آمده و آنها هم برطبق سنّت يا به نامهاى فارسى يا مركب از فارسى و عربى خوانده شده‌اند .\r\nمعمولا وقتى سخن از دربار و مراسم دربارى مىرود بيشتر به جنبه‌اى از آن توجه مىشود كه به تشريفات ظاهرى بازمىگردد ، يا از مراسمى ياد مىشود\r\n\r\n\r\n","description":"","footnote":"\r\n( 1 ) . بيرونى ، الآثار الباقية ، طبع زاخائو ، ليپزيگ ، 1923 ، ص 31 - 32 .\r\n( 2 ) . قلقشندى ، صبح الاعشى ، ج 5 ، ص 453 .\r\n","page_name":" 150 ","page_number":152},
  {"content":"\r\n\r\nكه شكوه و جلال دربار شاهان را مىنماياند و يا از ادب و فرهنگى سخن مىرود كه آراسته بودن به آنها براى كسانىكه با دربار سروكار مىداشته‌اند از فرائض شمرده مىشده است و كمتر به جنبهء ديگرى از رسوم دربارى توجه مىشود كه نه با تشريفات ، بلكه با آيين كشوردارى و ادارهء امور مملكت سروكار مىداشته‌اند ، امرى كه اگر در سخن از دربار ساسانى ناگفته ماند مهمترين مزيّت و ويژگى آن ناگفته مانده است ، زيرا دولت ساسانى كه بيش از چهارصد سال كشورى پهناور همچون ايران آن زمان را با همهء تنوع جغرافيايى و اجتماعى آن به صورتى اداره كرده كه حسن ادارهء آن دولت پس از انقراض آن هم زبانزد جانشينانش شده و براى ايشان الگويى شايستهء تقليد بشمار رفته ، بيش از هرچيز به شاهان و آگاهى ايشان از آيين كشوردارى و اشراف آنان بر ادارهء امور مملكت وابسته بوده ، وظايفى كه اعمال آنها از طريق نظام دربارى صورت مىگرفته و نشيب و فرازهايى كه در سير تاريخى اين كشور روى داده و دوره‌هاى قدرت و ضعفى كه بر آن گذشته بيش از همه نمودارى از قوّت و ضعف آن آگاهى و آن اشراف و شكوفايى يا فسردگى آن نظام بوده است . بنابراين براى اين‌كه دربار ساسانى از جنبه‌هاى مختلف آن شناخته گردد توجه به اين جنبهء آن هم از ضروريات است .\r\nگرچه توجه به اين امر كه خود داستانى مفصل و طولانى دارد مستلزم وقت و فرصتىست كه اكنون در اختيار نيست ولى براى اين‌كه اين مقال به كلى از اين مقوله خالى نماند مطالبى هم در اين زمينه بر آن افزوده مىگردد .\r\nنوشته‌هايى كه دربارهء آيين كشوردارى از دوران ساسانى به دوران اسلامى رسيده و به عربى ترجمه شده و در دسترس دبيران ديوان و وزيران دستگاه خلافت قرار گرفته كم نبوده است نام و نشانى هم كه از آن نوشته‌ها در مآخذ اسلامى آمده و مطالبى هم كه از برخى از آنها در اين مآخذ نقل شده آن اندازه هست كه بتوان از خلال آنها تا حدى به نوع و محتويات آنها پىبرد .\r\nاين نوشته‌ها صورتهاى گوناگون داشته‌اند ؛ برخى به صورت وصيت يا دستورالعملهايى بوده كه از پادشاهان خطاب به جانشينانشان نوشته مىشده كه در\r\n\r\n","description":"","footnote":"","page_name":" 151 ","page_number":153},
  {"content":"\r\n\r\nعربى به نام « عهد » خوانده شده و فردوسى هم در شاهنامه در بعضى موارد همين كلمه را براى آنها به كار برده ، و برخى به صورت خطابه‌هاى تاجگذارى بوده كه شاهان ساسانى برطبق سنّت ، روزىكه بر تخت مىنشسته‌اند ايراد مىكرده‌اند و بجز مطالبى حكمت‌آميز و اخلاقى شامل مطالبى هم در منش و روش ايشان در آيين كشوردارى بوده ، و برخى به صورت سرگذشت بعضى شاهان يا نام‌آورانى بوده كه نقشى در تاريخ زمان خود داشته‌اند و همچنين حكايات و داستانهايى مربوط به ايشان و يا به صورت مكاتبات و رسائلى بوده است منسوب به ايشان و مانند اينها كه مجموع آنها را مؤلفانى كه به اجمال بدانها اشاره كرده‌اند با عنوان « آداب الفرس » يعنى ادب و فرهنگ ايرانيان ياد كرده‌اند ، « 1 » و آنها كه با تفصيل از آنها سخن گفته‌اند آنها را در عربى با اين عنوانها خوانده‌اند : « اخبار و سير » ، « وصايا » ، « عهود » ، « مكاتبات » ، « توقيعات » ، « خطابه‌هاى تاجگذارى » ، « رسائل » . « 2 » و برخى از مؤلفان ، موضوعهاى ديگرى را هم بر اينها افزوده‌اند ، از آن جمله « امثال ايرانيان » و « تدبيرهاى جنگى » ايشان . « 3 »\r\n\r\nعهدها\r\nاز ميان نوشته‌هايى كه به نام « عهد » از دوران ساسانى به عربى ترجمه شده و آثارى از آنها را در مآخذ اسلامى مىتوان يافت ، اينها را مىتوان ياد كرد : عهد اردشير ، عهد شاپور به پسرش هرمز ، عهد قباد به پسرش خسرو انوشروان ، عهد خسرو انوشروان به پسرش هرمز ، عهد خسرو پرويز به پسرش شيرويه .\r\n\r\n\r\n","description":"","footnote":"\r\n( 1 ) . جاحظ ، كتاب الحيوان ، ج 1 ، ص 38 .\r\n( 2 ) . مسعودى ، مروج الذهب ، ج 1 ، ص 336 . در اين‌باره همچنين رجوع شود به كتاب \" فرهنگ ايرانى پيش از اسلام و آثار آن در تمدن اسلامى و ادبيات عربى \" ، از نويسندهء اين مقال ، چاپ دوم ، انتشارات دانشگاه تهران ، 1356 ش ، ص 322 - 333 .\r\n( 3 ) . ابن المدبّر ، الرسالة العذراء ، در كتاب رسائل البلغاء ، ص 238 . 239 .\r\n","page_name":" 152 ","page_number":154},
  {"content":"\r\n\r\n\r\nعهد اردشير\r\n« عهد اردشير » قديمىترين عهدىست كه از پهلوى به عربى برگردانده شده و در انتقال آيين كشوردارى ايرانيان به دستگاه خلافت اثرى بارز داشته است .\r\nاين عهد كه در سالهاى اخير متن باقىماندهء از ترجمهء عربى آن بوسيلهء يكى از استادان معاصر عرب تحقيق و چاپ شده « 1 » و همان متن چاپى هم بوسيلهء يكى از فضلاى عربىدان ايرانى به فارسى ترجمه و منتشر شده است « 2 » در تمام دوران ساسانى براى شاهان آن خاندان همچون سرمشقى تغييرناپذير و براى حكومت ايشان در حكم قانون اساسى بوده كه پيروى از آن بر همهء آنها واجب و تخطى از آن براى هيچ‌يك از آنها جائز نبوده است . در دوران اسلامى هم از همان زمان كه دستگاه خلافت در راه تحول و اقتباس آيين كشوردارى افتاد مورد استقبال حاكمان قرار گرفت و از همان دوران نخست خلافت عباسيان جزء موادى گرديد كه مىبايستى به خليفه‌زادگان و وليعهدان آموخته شود . وقتى معلم الواثق بالله ، فرزند مأمون ، از مأمون پرسيد كه به او چه بياموزد ، خليفه گفت « به او كلام خداى تعالى را بياموز و او را وادار تا « عهد اردشير » را بخواند و كتاب كليله و دمنه را از بركند . » « 3 » ( كليله و دمنه هم يكى از كتابهايى بود كه از پهلوى به عربى ترجمه شده بود . )\r\nدر مقدمهء قديمىترين نسخه‌اى كه از متن عربى اين عهد در دست است در علت تنظيم اين عهد از گفتهء دانشمندان پارسى و ناقلين آثار آنها چنين آمده است :\r\nعنايت اردشير به استقامت كار كشور و راه و روش مردم بدان پايه بود كه مىخواست پس از خودش هم كارها همچنان راست و مستقيم باقى بماند . از\r\n\r\n\r\n","description":"","footnote":"\r\n( 1 ) . عهد اردشير ، با تحقيق و مقدمهء دكتر احسان عباس ، چاپ دار صادر ، بيروت ، 1967 م .\r\n( 2 ) . عهد اردشير ، برگرداننده به فارسى : محمد على امام شوشترى ، سلسله انتشارات انجمن آثار ملى ( 67 ) ، تهران ، 1348 ش .\r\n( 3 ) . اين خبر را مبرّد در كتاب الفاضل آورده است ، به نقل از مقدمهء احسان عباس بر عهد اردشير ، ص 34 .\r\n","page_name":" 153 ","page_number":155},
  {"content":"\r\n\r\nاين‌رو شاهان پس از خودش را هم در زندگى خود شريك ساخت و در استقامت سلطنت ايشان نيز مانند پادشاهى خودش كوشيد . . . و چون گمان برد كه همهء آنچه را كه مىبايستى براى استوارى كار مملكت انجام دهد انجام داده ، چنين انديشيد كه تا وقتى براى پادشاهان پس از خودش هم عهدى و دستورى باقى نگذارد كه هم پيشوا و راهنماى آنها باشد و هم آنها را كه قاضيان زمان جرأت بازداشتن ايشان را از كارهاى ناشايست ندارند از آن كارها بازدارد به همهء خواسته‌هاى خود جامهء عمل نپوشانده است .\r\nو چون پادشاهى از ايشان عهدى برجاى مىگذاشت بر جانشين او واجب بود كه آن را پيوسته بخواند و در آن بسيار بينديشد و قدرت سلطنت و خودخواهى او ، او را به كوچك و بىارج شمردن آن واندارد . پايبند بودن ايشان به دستورهاى پيشينيان مايهء اصلاح كار ايشان بود و خوار شمردن آن سردستهء عواملى بود كه به نابودى ايشان انجاميد . « 1 »\r\n\r\nعهد شاپور به پسرش هرمز\r\nاز اين عهد دو قطعه در كتاب الوزراء و الكتّاب آمده « 2 » و يك قطعه از آن را مسعودى در مروج الذهب « 3 » آورده و عامرى نيشابورى در بيست و هفت مورد در السعادة و الاسعاد فى سيرة الانسانية به مناسبتهاى مختلف به مطالبى از اين عهد استناد جسته « 4 » و ثعالبى آن را در غرر السير عهدى طويل وصف كرده و چند قطعه از آن را هم نقل كرده است . « 5 » عامرى برخى از مطالبى را كه از اين عهد نقل كرده زير عنوانهايى آورده كه اعجاب و تحسين وى را از آن‌ها مىرساند ، مانند عنوانهايى از اين قبيل : « ادبى نيكو » ، « سخنى كه درخور آن است كه با آب زر\r\n\r\n\r\n","description":"","footnote":"\r\n( 1 ) . عهد اردشير ، متن عربى ، ص 19 و 20 ، ترجمهء فارسى ، ص 31 و 32 .\r\n( 2 ) . جهشيارى ، الوزراء و الكتّاب ، ص 5 - 7 .\r\n( 3 ) . مروج الذهب ، ج 1 ، ص 291 .\r\n( 4 ) . عامرى نيشابورى ، السعادة و الاسعاد ، باهتمام مجتبى مينوى ، انتشارات دانشگاه تهران ، 1336 ش . اين موارد را به تفصيل و با ذكر صفحات ، در فهرست عام اين كتاب خواهيد يافت .\r\n( 5 ) . ثعالبى ، غرر السير ، ص 495 - 498 .\r\n","page_name":" 154 ","page_number":156},
  {"content":"\r\n\r\nنوشته شود » ، « قانونى بزرگ در دورانديشى » ، « قانون بزرگ ديگرى در سياست » و عنوانهاى ستايش‌آميز ديگر .\r\nآنچه دربارهء اين عهد گفتنى مىنمايد اين است كه از برخى قطعاتى كه عامرى از اين عهد از كتاب خداىنامه نقل كرده و بدان تصريح نموده چنين برمىآيد كه همهء اين عهد در خداىنامه بوده ولى در شاهنامهء فردوسى آنچه از اين عهد آمده از شش بيت تجاوز نمىكند ، در صورتىكه تكه‌هايى از ترجمهء عربى اين عهد كه در مآخذ عربى اسلامى آمده و اجمالا به آنها اشاره شد به گفتهء ثعالبى آن را عهدى بلند نشان مىدهد كه مجموعهء آنها اگر به مقدار عهد اردشير نباشد چيزى هم از آن كمتر نيست .\r\n\r\nعهد قباد به پسرش خسرو انوشروان\r\nاز اين عهد ، ابن طباطبا در كتاب تاريخ الدول الاسلامية يك قطعه نقل كرده كه برگردان مقدمهء آن چنين است :\r\nاى فرزند هرگز با بخيل تنگ‌نظر مشورت مكن ، زيرا او تو را از رسيدن به غايت فضل بازمىدارد ، و از آدم ترسو نيز نظر مخواه ، زيرا او در هنگامىكه بايد از فرصتى بهره جست كار را بر تو دشوار جلوه مىدهد و فرصت از دست مىرود . « 1 »\r\nدر شاهنامه هم اين عهد به اختصار ياد شده « 2 » و ثعالبى پس از شرح سرگذشت مزدك و فسادى كه بسبب تأييد قباد از او بر كشور و مردم روى داد و ذكر پشيمانى قباد از اين كار به بيمارى قباد اشاره كرده گويد :\r\nعهد سلطنت را به انوشروان داد و به او گفت اى فرزند براى اصلاح آنچه من به فساد كشيدم و درمان آن بيمارى كه من پديد آوردم كسى جز تو نيست . پس جاى پدرت بنشين و براى جبران آنچه شده و احياء سلطنت از خداوند كمك\r\n\r\n\r\n","description":"","footnote":"\r\n( 1 ) . ابن طباطبا ، تاريخ الدول الاسلامية ، چاپ دار صادر ، بيروت ، 1960 م ، ص 65 .\r\n( 2 ) . شاهنامه ، ج 8 ، ص 2308 - 2309 .\r\n","page_name":" 155 ","page_number":157},
  {"content":"\r\n\r\nبخواه . « 1 »\r\nدر زبان عربى دو كتاب به نام عهد خسرو انوشروان به پسرش هرمز وجود داشته كه ابن نديم هردو را در زير فصلى نام برده كه در آن كتابهايى را كه در اندرز و ادب و حكمت بوسيلهء ايرانيان و روميان و هنديان و عربها تأليف شده صورت داده است . يكى از آنها گذشته از عهد خسرو شامل پاسخ هرمز هم بوده و ديگرى نبوده است . « 2 » گرچه اين احتمال مىرود كه اين هردو عنوان يك كتاب باشد ، ولى چنين نيست . هريك از اين‌دو مربوط به رويدادى جداگانه بوده كه در تاريخها دربارهء خسرو انوشروان و پسرش هرمز آمده است ، يكى آزمايش هرمز است كه براى احراز شايستگى او براى وليعهدى از او به عمل آمده بود ، و ديگر عهد سلطنت بوده كه پس از آن آزمايش به نام هرمزد نوشته شده . در شاهنامهء فردوسى هم از عهد كسرى انوشروان به پسرش هرمز در دو مورد ، و در هردو مورد هم تا حدى به تفصيل ياد شده ، يكى با عنوان « گفتار نوشين روان اندر وليعهد كردن پسر خود هرمز را » كه در آن آمده كه چگونه خسرو كارآگهانى را نهانى بر هرمزد گمارد تا رفتار و كردار وى را به او گزارش دهند و پس از رسيدن گزارشهاى خوب ، به بوزرجمهر دستور داد تا موبدان و ردان را بخواهند و او را به دانش آزمايش كنند و چنين هم شده و هرمز پرسشهايى كه از او شده به خوبى پاسخ گفته « 3 » و آن‌گاه به گفتهء فردوسى :\r\n نبشتند عهدى به فرمان شاه * كه هرمزد را داد تخت و كلاه \r\nو در شاهنامه پس از بيان اين مقدمات آن عهد زير عنوان « عهد نوشين روان پسر خود هرمزد را » آمده است . « 4 »\r\nدر تاريخهاى ديگر هم به اين مطلب كه انتخاب هرمزد پس از مراقبت رفتار و گفتار او صورت گرفته تصريح و يا اشاره‌اى شده است ، دينورى در اين باره نوشته چون خسرو تصميم گرفت كه پادشاهى را پس از خودش به او\r\n\r\n\r\n","description":"","footnote":"\r\n( 1 ) . غرر السير ، ص 603 .\r\n( 2 ) . الفهرست ، ص 315 و 316 .\r\n( 3 ) . شاهنامه ، ج 8 ، ص 2526 به بعد .\r\n( 4 ) . شاهنامه ، ج 8 ، ص 2552 - 2563 .\r\n","page_name":" 156 ","page_number":158},
  {"content":"\r\n\r\nواگذارد جاسوسانى بر او گمارد كه اخبار او را به او برسانند و اخبارى كه از او مىرسيد همه آن چيزهايى بود كه او مىخواست . « 1 » و يعقوبى هم در اين‌باره نوشته است انوشروان هرمزد را آزمود و او را چنان يافت كه مىخواست ، و هرمزد همهء پرسشهاى او را با پاسخهاى استوار پاسخ داد و جز گفتار نرم و خوب با او نگفت . « 2 »\r\nبا اين مقدمات مىتوان گفت كه از دو كتابى كه ابن نديم ذكر كرده آن‌كه بجز عهد خسرو ، پاسخ هرمزد را هم در برداشته شرح اين مجلس آزمون و گفت و شنودهايى بوده كه در آن رفته ، و آن ديگر كه شامل پاسخ نبوده همان عهد معروف انوشيروان بوده كه مانند ساير عهدهاى شاهان ساسانى به وليعهد خود نوشته يا نويسانده است ، و ظاهرا ترجمهء عربى آن در بلاغت پايگاهى بلند داشته تا جايىكه به گفتهء ابن نديم آن را سرچشمهء بلاغت مىخوانده‌اند ، « 3 » و اين‌كه اين دو نوشته هردو به نام عهد خوانده شده ، ظاهرا از آميختگى آن‌دو و اخبار مربوط به آن‌دو رويداد ناشى شده است .\r\n\r\nعهد خسرو پرويز به پسرش شيرويه\r\nدربارهء اين عهد كه مطالبى از آن در برخى مآخذ اسلامى آمده ، « 4 » آنچه مىتوان گفت اين است كه اين عهد را بسبب آميخته شدن مطالب آن با نوشتهء ديگرى كه در تواريخ از قول خسرو پرويز به شيرويه نقل شده و مربوط به رويداد ديگرىست كه بين پدر و پسر گذشته است ، پرده‌اى از ابهام فراگرفته است كه جاى بحث و بررسى دربارهء آن اين‌جا نيست . « 5 » آن رويداد ديگر ، قيام\r\n\r\n\r\n","description":"","footnote":"\r\n( 1 ) . الاخبار الطوال ، ص 74 و 75 .\r\n( 2 ) . تاريخ يعقوبى ، ج 1 ، ص 165 .\r\n( 3 ) . الفهرست ، ص 316 .\r\n( 4 ) . از آن جمله در الوزراء و الكتّاب جهشيارى ، ص 10 ؛ ابن قتيبه ، عيون الاخبار ، ج 1 ، صفحات 11 و 15 و 17 و 30 ، و 59 و 288 و 328 ؛ السعادة و السعاد ، ص 443 .\r\n( 5 ) . توضيح بيشتر در اين‌باره را در كتاب \" الترجمة و النقل عن الفارسية . . . \" ، ص 152 خواهيد يافت .\r\n","page_name":" 157 ","page_number":159},
  {"content":"\r\n\r\nشيرويه عليه پدرش خسرو پرويز و گرفتن و زندانى كردن وى است كه براى اثبات گناهان پدر نامه‌اى مفصل به او در زندان نوشته و خسرو هم به آن اتهامات پاسخ گفته و در بيشتر تاريخها آمده و در آنها مطالبى هم از آن نامه‌ها نقل گرديده است . « 1 »\r\n\r\nمكاتبات و رسائل\r\nدسته‌اى ديگر از آثار ساسانى نوشته‌هايى بوده است منسوب به پادشاهان ساسانى كه پس از ترجمهء به عربى در مآخذ اسلامى با عنوان « مكاتبات و رسائل » خوانده شده‌اند و چنان‌كه از آن مآخذ برمىآيد ، در قرنهاى نخستين اسلامى شمار نسبة زيادى از آنها در دسترس دبيران بوده . برخى از اين نامه‌ها از دورانى قديمتر از دوران ساسانى روايت مىشده . طبرى دربارهء بهمن پسر اسفنديار ملقب به اردشير گويد : وى چنان‌كه گفته‌اند در شأن و شوكت از بزرگترين پادشاهان ايران و در راى و تدبير برترين ايشان بود و او را نامه‌ها و رسائلىست كه از نامه‌هاى اردشير و عهد او برترند . « 2 » از اين نوشتهء طبرى چنين برمىآيد كه در روزگار او چنين نامه‌هايى منسوب به بهمن اردشير وجود داشته است . و آنچه اين را تأييد مىكند سخنان حكمت‌آميزىست كه از بهمن در كتب اسلامى روايت شده و مسكويه آنها را زير عنوان « حكم بهمن الملك » در كتاب جاودان خرد آورده است . « 3 » و همو در كتاب تجارب الامم در ذكر سيرت اردشير و عهد اردشير و بيان اين‌كه پادشاهان پس از وى از او پيروى مىكردند ، گويد ، و اردشير هم خود از بهمن و كوروش پيروى مىكرد . « 4 »\r\nاز اردشير بابكان بجز عهد او كه ذكرش گذشت و بجز كارنامهء او كه نسخهء\r\n\r\n\r\n","description":"","footnote":"\r\n( 1 ) . تفصيل اين رويداد و بررسى اين دو نامه را هم در كتاب \" الترجمة و النقل عن الفارسية . . . \" ، ص 148 - 190 خواهيد يافت .\r\n( 2 ) . طبرى ، 1 ، 687 .\r\n( 3 ) . ابن مسكويه ، الحكمة الخالدة ، به تحقيق و تصحيح عبد الرحمن بدوى ، قاهره .\r\n( 4 ) . ابن مسكويه ، تجارب الامم ، چاپ عكسى ، ج 1 ، ص 459 .\r\n","page_name":" 158 ","page_number":160},
  {"content":"\r\n\r\nپهلوى آن در دست است و به عربى هم ترجمه شده و به نام الكرنامج « 1 » خوانده شده نامه‌هاى چندى هم در دست بوده و به عربى هم ترجمه شده بود . در كتاب المعارف ابن قتيبه از نامه‌هايى سخن رفته كه اردشير به شاهان متعددى كه پيش از وى در مناطق مختلف ايران حكومت مىكردند و در تاريخها به « ملوك الطوائف » معروف شده‌اند نوشته و در آنها تصميم خود را به يكپارچه كردن فرمانروايى كشور - از آن‌جا كه آن را به صلاح مردم و دين و آيين كشور دانسته - به آگاهى ايشان رسانيده است . ابن قتيبه ترجمهء عربى سرآغاز اين نامه‌ها را هم نقل كرده است . « 2 » وى در عيون الاخبار هم از نامهء ديگرى از اردشير ياد مىكند و قسمتى از آن را هم نقل مىكند « 3 » كه اردشير آن را خطاب به مردم نويسانده و از آن چنين برمىآيد كه مناسبت صدور آن برداشتن خراج يا قسمتى از آن براى مدتى از مردم بوده كه معمولا در رويدادهاى بسيار بزرگ ، پادشاهان بدان دست مىزده‌اند . نامهء ديگرى از همين اردشير خطاب به وزيرانش در دست بوده كه جهشيارى قسمتى از آن را نقل كرده است . « 4 »\r\nاز همين دوران اردشير نامهء مفصل ديگرى ، ولى نه از شخص او ، بلكه از سخنگوى او و يكى از بزرگزادگان آن زمان به نام تنسر ، هيربدان هيربد اردشير ، خطاب به جشنف شاه بذشخوارگر ( - طبرستان ) از نوشته‌هاى ساسانى بوسيلهء ابن مقفع به عربى ترجمه شده و يكى از منابع فكرى دبيران ديوان خلافت در راه‌يابى به اصول سياست آن زمان بوده است . از اين نامه امروز نه اصل پهلوى آن و نه ترجمهء عربى آن هيچ‌كدام در دست نيست ، ولى ترجمهء فارسى آن‌كه از روى ترجمهء عربى در اوائل قرن هفتم هجرى به عمل آمده و در مقدمهء كتاب تاريخ طبرستان تأليف ابن اسفنديار درج گرديده در دست است . « 5 » اين نامه شامل\r\n\r\n\r\n","description":"","footnote":"\r\n( 1 ) . مسعودى ، مروج الذهب ، پلا ، ج 1 ، ص 289 .\r\n( 2 ) . كتاب المعارف ، ص 653 .\r\n( 3 ) . عيون الاخبار ، ج 1 ، ص 7 ، اين نامه در صبح الاعشى نيز نقل شده ، ج 1 ، ص 236 .\r\n( 4 ) . الوزراء و الكتّاب ، ص 8 .\r\n( 5 ) . اين نامه نخست بوسيلهء دارمستتر خاورشناس فرانسوى و چند تن ديگر با ترجمهء فرانسوى -\r\n","page_name":" 159 ","page_number":161},
  {"content":"\r\n\r\nمطالبىست در توجيه سياستهاى اردشير و دفاع گونه‌اىست از آنها در برابر ايرادهايى كه پادشاه طبرستان بر آنها گرفته بوده و به قول كريستن سن در ميان منابع اطلاع ما بر تأسيسات عهد ساسانى يكى از آنها كه در درجهء اول اهميت است همين نامهء تنسر است ، و معلوماتى كه از اين نامه به دست مىآيد تا آن‌جا كه ما مىتوانيم نقد كنيم و بسنجيم به قدرى قطعىست كه بدون هيچ شك مىتوان گفت كه اين نامه در عهد ساسانيان انشا شده است . « 1 »\r\nبجز آنچه ذكر شد ، نامه‌هاى ديگرى هم از شاهان ساسانى در اختيار مؤلفان قرنهاى نخستين اسلامى بوده كه نام و آثارى از آنها در مؤلفات ايشان ديده مىشود . مانند نامه‌اى كه طبرى از شاپور ذو الاكتاف ياد كرده كه آن را به كارگزاران خود نوشته و در آن به ايشان در راه و روش و رفتار با مردم دستورهايى داده و وزيران و دبيران و اطرافيان خود را هم به پيروى از آن دستورها فرمان داده « 2 » و همچنين نامه‌اى كه بهرام گور پس از پيروزى بر خاقان به اطراف نوشته و در آن جنگهاى خود را با خاقان شرح داده و به شكرانه آن پيروزى خراج سه سال را بر مردم بخشوده ، و طبرى آن را به بلاغت و شيوايى ستوده است . « 3 » و نامه‌اى كه مسعودى از شاپور اول خطاب به يكى از كارگزارانش ياد كرده و تكه‌اى از ترجمهء عربى آن را هم نقل كرده « 4 » و نامهء ديگرى كه از هرمز پسر شاپور اول آن هم خطاب به يكى از كارگزارانش آورده و از آن هم تكه‌اى نقل كرده است ، « 5 » و نامه‌هايى كه طبرى و دينورى از خسرو انوشروان ياد كرده و پاره‌اى از آنها را هم نقل كرده‌اند ، يكى نامه‌اىست ، كه به چهار فرمانده شرق و\r\n\r\n\r\n","description":"","footnote":"\r\n- آن در « مجلهء آسيايى » 1894 به چاپ رسيد و مرحوم مجتبى مينوى متن فارسى آن را دو بار در تهران به چاپ رسانيد . چاپ دوم آن در سال 1354 خورشيدى منتشر گرديد با مقدمه‌اى شامل اطلاعاتى جامع و شامل دربارهء آن .\r\n( 1 ) . كريستن سن در كتاب « وضع ملت و دولت و دربار در دورهء شاهنشاهى ساسانيان » به فرانسه به نقل مجتبى مينوى از او در مقدمهء نامهء تنسر ، چاپ دوم .\r\n( 2 ) . طبرى ، 1 ، 846 .\r\n( 3 ) . طبرى ، 1 ، 866 .\r\n( 4 ) . مروج الذهب ، ج 1 ، ص 291 .\r\n( 5 ) . مروج الذهب ، ج 1 ، ص 291 .\r\n","page_name":" 160 ","page_number":162},
  {"content":"\r\n\r\nغرب و شمال و جنوب نوشته و طبرى مقدمهء نامه‌اى را كه خطاب به پادوسپان آذربايجان بوده نقل كرده « 1 » و ديگر نامه‌اى كه از جبههء جنگ با روم هنگامىكه به سبب بيمارى در شهر حمص در سوريه بوده و از شورش پسرش انوشزاد كه با پراكندن خبر مرگ او قصد تصرف تاج و تخت را داشته آگاه گرديده به كاردار خود در ايران نوشته و او را به دفع آن شورش فرمان داده و دينورى تمام آن را در تاريخ خود آورده است . « 2 »\r\n\r\nخطبه‌ها\r\nدسته‌اى ديگر از نوشته‌هاى ساسانى كه در اين زمينه به عربى ترجمه شده و آموختن آنها را به دبيران ديوان خلافت توصيه مىكرده‌اند خطابه‌هايى بوده كه از پادشاهان ايران روايت مىشده و بيشتر آنها خطابه‌هاى تاجگذارى بوده و نمونه‌هاى آنها را در شاهنامهء فردوسى مىتوان ديد و در مآخذ عربى اسلامى هم غالبا ذكرى از آنها رفته و گاه مطالبى از آنها به تفصيل نقل شده كه اهتمام مؤلفان اسلامى را به آنها نشان مىدهد . از آن جمله خطبه‌اى بوده است منسوب به منوچهر پادشاه داستانى ايران ، كه بنا به روايتى در طبرى ، موسى بن عمران پيامبر بنى اسرائيل در زمان او و در سال شصتم از پادشاهى او زاده شد . « 3 » اين خطبه كه به گفتهء مسكويه قديمىترين خطبه‌اىست كه به مسلمانان رسيده يكى از طولانىترين خطبه‌هايى هم بوده است كه به عربى ترجمه شده . اين خطبه را ، هم طبرى نقل كرده كه نزديك چهار صفحه از كتاب را دربر گرفته « 4 » و هم مسكويه آن را در تجارب الامم آورده است . « 5 » بلعمى هم ترجمه گونه‌اى از آن را آورده « 6 » و دربارهء آن گفته است كه : « پادشاهان را واجب است كه آن خطبه بخوانند و بدانند\r\n\r\n\r\n","description":"","footnote":"\r\n( 1 ) . طبرى ، 1 ، 893 .\r\n( 2 ) . دينورى ، الاخبار الطوال ، ص 70 - 71 .\r\n( 3 ) . طبرى ، 1 ، 434 .\r\n( 4 ) . طبرى ، 1 / 437 - 440 .\r\n( 5 ) . ابن مسكويه ، تجارب الامم ، ج 1 ، ص 19 به بعد .\r\n( 6 ) . بلعمى ، ترجمهء تاريخ طبرى ، ص 37 - 42 .\r\n","page_name":" 161 ","page_number":163},
  {"content":"\r\n\r\nو كار بندند . » « 1 »\r\nاز اين دست خطبه‌هاى مفصل يكى هم خطبه‌اى بوده است از انوشروان كه مسكويه آن را در تجارب الامم در پايان سيرت انوشروان بازنوشته و نويسندهء اين مقاله ترجمهء فارسى آن را در جاى ديگر به چاپ رسانده است ، « 2 » و ديگر خطبهء مفصلىست كه ابو حنيفهء دينورى از هرمزد پسر انوشروان نقل كرده و آن خطبه‌اى بوده است كه در روز تاجگذارى خود ايراد كرده بود . « 3 »\r\n\r\nآيين جنگ\r\nاز جمله نوشته‌هايى كه در آيين كشوردارى از دوران ساسانى به عربى ترجمه شده ، نوشته‌هايى بوده است كه در آنها از آيين جنگ و امورى كه به لشكركشى و آرايش جنگى و شرايط سرداران و سپاهيان مربوط مىشده است سخن مىرفته و آشنا شدن با آنها را از وظايف دبيران ديوان خلافت مىشمرده‌اند . قديمىترين نشانه‌اى كه از اين‌گونه نوشته‌ها در مآخذ عربى اسلامى ديده مىشود ، چند قطعهء بزرگ و كوچك است كه ابن قتيبه در كتاب عيون الاخبار نقل كرده و مفصلترين آنها قطعه‌اىست كه آن را ، چنان‌كه خود گفته ، از آيين‌نامه گرفته و نزديك به سه صفحه از عيون الاخبار را در برگرفته و شامل مطالب گوناگونى در اين زمينه است : طرز آرايش جنگى ، محل آرايش سپاه و زمان آغاز حمله ، شرايط حمله و دفاع در وقتىكه سربازان كاركشته و باتجربه و جنگ آزموده نباشند ، با شكست‌يافتگان و فراريان دشمن چگونه رفتار شود ، اگر آبى در ميانهء دو لشكر باشد كه هردو به ناچار بايد از آن بهره گيرند به چه صورت بايد عمل شود ، راه و رسم شبيخون زدن و بهترين جا و بهترين موقع آن كدام است ، در محاصرهء دژهاى دشمن چگونه بايد رفتار شود و\r\n\r\n\r\n","description":"","footnote":"\r\n( 1 ) . ترجمهء تاريخ طبرى ، ص 32 .\r\n( 2 ) . محمد محمدى ملايرى ، ادب و اخلاق در ايران پيش از اسلام . . . ، ص 97 به بعد .\r\n( 3 ) . الاخبار الطوال ، ص 75 - 77 .\r\n","page_name":" 162 ","page_number":164},
  {"content":"\r\n\r\nمحلهايى كه بايد براى به كار انداختن جنگ‌افزارهاى لازم همچون منجنيقها و ارّاده‌ها و نردبانها ، يا براى نقب زدن انتخاب گردد چگونه مشخص گردد ، و براى درهم شكستن روحيهء محاصره‌شدگان و وادار ساختن آنها به تسليم به چه كارهايى دست مىزنند . « 1 » در مآخذ ديگر عربى اسلامى هم مطالبى از اين دست به نقل از نوشته‌هاى ايرانى در مسائل مربوط به جنگ مىتوان يافت مانند دو قطعه كه جهشيارى در الوزراء و الكتّاب آورده يكى را بعنوان حكايت از « رسم پادشاهان ايران » « 2 » و ديگرى را به نقل از « عهد شاپور به پسرش هرمز » « 3 » و مانند چند قطعه از همين عهد شاپور كه عامرى نيشابورى در كتاب السعادة و الاسعاد نقل كرده است . « 4 »\r\nاز كتابهايى هم كه در همين زمينه از پهلوى به عربى ترجمه شده بوده ، دست‌كم دو كتاب از آنها تا قرن چهارم هجرى وجود داشته و ابن نديم آنها را ديده و وصف كرده ، يكى از آنها كتابى بوده در « تعبيهء جنگ و آداب اسواران و اين‌كه پادشاهان ايران چگونه مرزبانانى بر مرزهاى چهارگانهء شرق و غرب و شمال و جنوب مىگمارده‌اند » و ديگرى در « آداب جنگ و دژگشايى و شهرستانى ، و كمين كردن ، و روانه ساختن جاسوسان و اعزام پيشاهنگان و رسته‌هاى ديگر از سپاهيان ، و ساختن پادگانها » . ابن نديم دربارهء اين كتاب اخير نوشته ، چنان‌كه در اصل آن آمده بوده ، آن را براى اردشير بابكان پرداخته بوده‌اند . « 5 » در آيين تيراندازى هم دست‌كم تا قرن چهارم هجرى ترجمهء عربى يك كتاب وجود داشته كه ابن نديم آن را به نام آيين الرمى ذكر كرده و گفته برخى آن را از بهرام گور مىدانند و برخى هم از بهرام چوبين . « 6 »\r\nآنچه در اين‌جا ذكر شد نوشته‌هايى بوده است كه از دوران ساسانى در زمينه‌هاى مربوط به امر مملكتدارى و رسم و آيين دربار و ديوان شاهى بوسيلهء\r\n\r\n\r\n","description":"","footnote":"\r\n( 1 ) . عيون الاخبار ، ج 1 ، ص 112 - 115 .\r\n( 2 ) . الوزراء و الكتّاب ، ص 4 .\r\n( 3 ) . همان كتاب ، ص 6 - 7 .\r\n( 4 ) . السعادة و الاسعاد ، ص 295 و 297 و 299 و 331 .\r\n( 5 ) . الفهرست ، ص 314 .\r\n( 6 ) . الفهرست ، ص 314 .\r\n","page_name":" 163 ","page_number":165},
  {"content":"\r\n\r\nدبيران ديوان خلافت به عربى ترجمه شده و جزء موادى بوده است كه آموختن آنها براى دبيران ديوان لازم شمرده مىشده و براى حاكمان هم در حكم سرمشقى بوده كه پيروى از آن را نشانى از حسن سياست ايشان مىدانسته‌اند .\r\nهرچند اين امر در دوران خلافت عباسيان و در بغداد جلوه نمود ، ولى نشانه‌هاى آن را از اواخر دوران اموى در شام و از زمانى مىيابيم كه دبيران ايرانى همچون سالم ، دبير هشام بن عبد الملك ، و عبد الحميد ، دبير مروان بن محمد ، آخرين خليفهء اموى در دستگاه خلافت قدر و منزلتى يافته و شغل دبيرى ديوان را حرمت و آبرويى بخشيده‌اند . عبد الحميد در فن نويسندگى عربى به پايه‌اى بوده كه وى را در تاريخ ادبيات عربى پيشواى بلامنازع نويسندگان شمرده‌اند .\r\nنوشته‌هاى عبد الحميد هم از لحاظ موضوع و محتوا و هم از لحاظ سبك نويسندگى آن چنان بديع و تازه مىنمود كه مانندى براى آنها نمىيافتند و به همين‌سبب مىگفتند ، فن نويسندگى در عربى با عبد الحميد آغاز شد و اين عبارت « بدئت الكتابة بعبد الحميد » همچون مثلى سائر دهان به دهان گشت . و در توجيه اين تازگى و بىمانندى كه نوشته‌هاى او را سرمشق آيندگان گردانيده ، سخنها گفته‌اند و ابو هلال عسكرى از نويسندگان و مؤلفان قرن چهارم هجرى ، اين امر را ناشى از آن مىداند كه عبد الحميد الگوهاى نويسندگى خود را از زبان فارسى گرفته و به عربى درآورده است ، زيرا او در فارسى دستى توانا داشته و به رموز بلاغت آن آگاه بوده است . « 1 »\r\nاز عبد الحميد بجز نوشته‌هاى كوتاهى كه از او روايت شده دو نامهء نسبة مفصل در دست است كه با دقت در آنها مىتوان توجيه ابو هلال عسكرى را بهتر دريافت . از اين‌دو ، يكى نامه‌اىست كه او از طرف خليفه ، مروان بن محمد ، به پسر و وليعهدش عبد الله بن مروان - در هنگامىكه او را براى جنگ با ضحاك خارجى مىفرستاده - نوشته است . در آغاز اين نامه آمده :\r\nدر اين هنگام كه امير المؤمنين تو را به جنگ اين اعرابى جلف جافى مىفرستد\r\n\r\n\r\n","description":"","footnote":"\r\n( 1 ) . ابو هلال عسكرى ، الصناعتين ، چاپ آستانه ، 1320 ه . ق . ، ص 51 .\r\n","page_name":" 164 ","page_number":166},
  {"content":"\r\n\r\nمىخواهد كه دربارهء امور خاص و شؤون عام تو و مسائلى كه برايت اتفاق مىافتد عهدى به تو بنويسد شامل ادب و موعظه و نصيحت . . .\r\nو ديگر نامه‌اىست خطاب به دبيران ديوان شامل توصيه‌ها و راهنماييها و وظايفى كه نسبت به پادشاهان برعهده دارند و مانند اينها . با دقت در اينها مىتوان توجيه ابو هلال را بهتر دريافت ، زيرا با مطالعهء تطبيقى مطالب اين‌دو نامه و نوشته‌هاى ساسانى كه به عربى ترجمه شده ، و نمونه‌هايى از آنها در اين مقال ذكر شد ، به آسانى مىتوان ردّ پاى آن نوشته‌ها را در اين نامه‌ها يافت . « 1 »\r\nدر شرح حال محمد پسر يزداد وزير ايرانىتبار مأمون نيز نوشته‌اند كه جدش به نام سويد كه نخستين كس از اين خاندان زردشتى بود كه مسلمان شده بود در كودكى پدرش را از دست داده بود و مادرش او را به يكى از دبيران ايرانى سپرد تا او را دبيرى بياموزد و سويد آموزشى پسنديده يافت و بسيارى از آداب ايرانيان ( آداب الفرس ) را آموخت ، آن‌گاه به خدمت ديوان مرو درآمد . « 2 »\r\nچنان‌كه گذشت ، در مآخذ عربى مجموعهء نوشته‌هايى را كه در رشته‌هاى مختلف از دوران ساسانى به مسلمانان رسيده بود و معرفت بدانها را از دبيران ديوان و دولتمردان مىخواسته‌اند به اجمال « آداب الفرس » خوانده‌اند . و چنان كه پيش از اين هم گذشت از جمله چيزهايى كه مأمون به معلم فرزندش \" واثق \" سفارش مىكرد كه به او بياموزد عهد اردشير و كليله و دمنه بود كه هردو از فارسى ترجمه شده بودند . در اوائل قرن سوم هجرى ، و كم‌وبيش يك قرن پس از دورانى كه نامهء معروف عبد الحميد خطاب به دبيران ديوان نوشته شد ، نامهء ديگرى از ابراهيم پسر مدبّر ، يكى از دبيران و دولتمردان ايرانىتبار و سرشناس دوران متوكل خليفهء عباسى خطاب به دبيران زمان خودش دربارهء معيارهاى\r\n\r\n\r\n","description":"","footnote":"\r\n( 1 ) . اين نامه‌ها را با نامه‌هاى ديگرى كه به عبد الحميد نسبت داده شده در كتاب رسائل البلغاء ، تأليف محمد كرد على ، چاپ چهارم ، قاهره ، 1954 ، ص 173 - 226 خواهيد يافت ، و براى توضيح بيشتر دربارهء اين دو نامه نگاه كنيد به \" فرهنگ ايرانى پيش از اسلام و آثار آن در تمدن اسلامى و ادبيات عربى \" ، چاپ دوم ، ص 415 - 420 .\r\n( 2 ) . ابن طباطبا ، تاريخ الدول الاسلامية ، ص 227 .\r\n","page_name":" 165 ","page_number":167},
  {"content":"\r\n\r\nبلاغت و لوازم دبيرى و آنچه مىبايست بياموزند نوشته شد « 1 » كه آن هم مانند نامهء عبد الحميد سرمشق دبيران ديوان گرديد و از آن‌جا كه مشتمل بر مطالبى بود كه تا آن زمان بدان تفصيل نوشته نشده بود ، در عربى به نام « الرسالة العذراء » ناميده شد ، يعنى « نامهء بكر » ، شامل مطالبى ناگفته . اين نويسنده در جايىكه منابع دانش و فرهنگ دبيران ديوان و آنچه را كه ايشان مىبايستى از آنها سرمشق گيرند برمىشمرد پس از زبان عربى و آنچه به آموختن صحيح آن كمك مىكند و از آن جمله كتابهاى مقامات و خطبه‌ها و سخنان اعراب ، آموختن اين مواد را هم براى ايشان ضرورى مىشمرد : معانى عجم ، حدود منطق ، امثال ايرانيان و رسائل ايشان و عهدهاى ايشان و توقيعهاى ايشان و تاريخ و سرگذشتهاى ايشان و تدبيرهاى جنگى ايشان . « 2 » و در همين دوران جاحظ ( متوفى در 255 ه . ق . / 869 م . ) در رساله‌اى كه در نكوهش دبيران ديوان نوشته ، يكى از چيزهايى را كه بر آنها عيب گرفته اين بوده كه آنها بر خلاف فضلاى معاصر خود كه به روايت اشعار عرب و نقل احاديث و كسب معارف دينى مىپرداخته‌اند ، بيشتر به مطالعهء آثار ايرانى مىپرداخته و از آن راه كسب علم و دانش مىكرده‌اند . « 3 » جاحظ از اين‌گونه منابع ايرانى كه مورد استفادهء دبيران بوده اينها را شمرده است : امثال بوزر جمهر ، عهد اردشير ، نامه‌هاى عبد الحميد ، آداب ابن مقفع ، كتاب مزدك ( ظ . مروك ) و كليله و دمنه . و همو در جاى ديگر از نامه‌ها و خطابه‌ها و الفاظ و معانى ايرانيان به گونه‌اى نام مىبرد كه گويى آنها در زمان وى معروف و در دسترس بوده‌اند « 4 » . و كم‌وبيش يك قرن پس از اين تاريخ هم مسعودى از جمله چيزهايى كه در تاريخ ساسانيان ذكر آنها را لازم مىشمرده و در كتاب مروج الذهب نوشته كه آنها را در كتابهاى سابقش وصف كرده اينها را صورت داده : اخبار ، سرگذشتها ، وصيتها ، عهدها ، مكاتبات ، توقيعها ، خطابه‌هاى\r\n\r\n\r\n","description":"","footnote":"\r\n( 1 ) . انيس المقدسى ، امراء الشعر العربى فى العصر العباسى ، ص 192 .\r\n( 2 ) . اين رساله را در رسائل البلغاء ، ص 228 - 229 خواهيد يافت .\r\n( 3 ) . ثلاث رسائل للجاحظ ، قاهره ، 1344 ه . ق .\r\n( 4 ) . جاحظ ، البيان و التبيين ، ج 3 ، ص 10 ، چاپ دوم ، قاهره ، 1351 ه . ق .\r\n","page_name":" 166 ","page_number":168},
  {"content":"\r\n\r\nتاجگذارى ، نامه‌ها . « 1 »\r\nآنچه از مآخذ اسلامى برمىآيد اين است كه اين نوشته‌هاى ساسانى و ترجمهء عربى آنها نه تنها تا قرن سوم و چهارم هجرى و روزگار جاحظ و مسعودى در دسترس مردم فرهنگ‌طلب بوده بلكه تا قرنها پس از ايشان به اين آثار همچنان الگويى نگاه مىشده كه دبيران ديوان خلافت و دولتهاى اسلامى مىبايستى از آنها سرمشق گيرند . حتى در ديوان مصر هم در قرن هشتم هجرى نام و نشانى از آنها را مىيابيم . قلقشندى در بيان اين‌كه دبير ديوان نياز به آن دارد كه مقدار زيادى از مكاتبات صدر اول را به حافظه بسپارد و در نامه‌هاى دبيران سخن‌شناس و بليغ دوره‌هاى گذشته نظر كند ، از « مكاتبات پادشاهان سخن‌شناس و بليغ ايران » هم نام برده و به عنوان نمونه مقدارى از نامه‌هاى خسرو پرويز به پسرش شيرويه و نامهء اردشير به رعيتش را نقل كرده . « 2 » و در بيان فضيلت دبيران هم از گفته‌هاى موبدان « 3 » و پادشاهان ايرانى نكاتى آورده « 4 » و از عهد شاپور هم در همين زمينه مطالبى نوشته است . « 5 »\r\nتا اين‌جا سخن از نوشته‌هايى بود دربارهء اصول و قواعد كشوردارى و ادارهء امور مملكت كه بيشتر جنبهء تعليمى داشته‌اند و از وسائل كسب معرفت شاهان ساسانى و درباريان ايشان در اين زمينه به شمار مىرفته‌اند . اما دربارهء جنبه‌هاى عملى و اجرايى آن اصول يعنى آنچه به كيفيت اشراف شاهان بر ادارهء مملكت و انجام وظايفى كه از اين لحاظ برعهده داشته‌اند و مىبايستى از طريق نظام دربارى ايشان صورت گيرد ، هرچند نمىتوان آگاهى زيادى را از منابع اسلامى انتظار داشت ولى از حسن اتفاق در اين زمينه هم سندى در دست است كه هرچند كوتاه و مختصر ، و در بعضى موارد محتاج توضيح است ، ولى تا حدى جامع و گوياست و با مطالعهء آن مىتوان كم‌وبيش اطلاعاتى دربارهء ديوان\r\n\r\n\r\n","description":"","footnote":"\r\n( 1 ) . مروج ، پلا ، ج 1 ، ص 326 .\r\n( 2 ) . صبح الاعشى ، ج 1 ، ص 236 .\r\n( 3 ) . همان كتاب ، ج 1 ، ص 43 .\r\n( 4 ) . همان كتاب ، ج 1 ، ص 44 .\r\n( 5 ) . همان كتاب ، ج 1 ، ص 45 .\r\n","page_name":" 167 ","page_number":169},
  {"content":"\r\n\r\nشاهى وابسته به دربار ساسانى به دست آورد . اين سند روايتىست از ابن مقفع كه آن را بلاذرى نقل كرده و در آن كيفيت اشراف شخص شاه بر جريان امور مملكت و گردش كار در ديوان شاهى بيان شده است . و به سبب اهميت اين روايت در مطالعات دوران ساسانى ، نخست ترجمهء فارسى متن آن‌كه به عربىست در اين‌جا نقل مىشود و آن‌گاه براى روشن شدن مطالب آن توضيحاتى اضافه مىگردد .\r\nاصل روايت چنين است :\r\n« پادشاه ايران وقتى به كارى فرمان مىداد توقيع‌نويس آن را در حضور وى به صورت توقيع مىنوشت . توقيع‌نويس را كارمندى بود كه يادداشت وى را در حضور او در تذكره‌اى كه نزد او بود ثبت مىكرد و در آخر هرماه شاه ، مهر خود را بر آن تذكره ، كه شامل همهء توقيعهاى صادر شده در آن ماه بود ، مىنهاد و آن را به خزانه مىسپردند . اما اصل توقيع نزد زمام‌دار كه مهردار هم بود فرستاده مىشد و زمام‌دار آن را نزد كاردار مىفرستاد و او به مضمون آن توقيع نامه‌اى از سوى شاه مىنوشت و آن را همراه با اصل توقيع نزد زمام‌دار مىفرستاد و زمام‌دار آن را بر شاه عرضه مىكرد و پس از مقابلهء آن با آنچه در تذكره بود در حضور خود شاه يا كسى كه بيش از همه مورد اعتماد شاه بود به مهر شاه مهر مىگرديد » . « 1 »\r\nو اينك ، توضيحاتى براى روشن‌تر شدن معناى اين عبارت و نوع كار و وظايفى كه بخشهاى مختلف دبيرخانهء شاهى و سران سرشناس آن برعهده داشته‌اند :\r\nتوقيع ، نوشتهء كوتاهى بوده شامل چكيدهء مطالبى كه مىبايستى براساس آن ، نامه يا فرمانى از ديوان يا دبيرخانهء شاهى صادر شود . اين‌گونه نوشته‌ها به سبب همين ويژگى ، يعنى بيان معانى بسيار در عباراتى اندك ، بتدريج ميدانى براى هنرنمايى دبيران دانشمند و فرزانه گرديد تا با برگزيدن مناسبترين الفاظ و\r\n\r\n\r\n","description":"","footnote":"\r\n( 1 ) . بلاذرى ، فتوح البلدان ، ص 569 .\r\n","page_name":" 168 ","page_number":170},
  {"content":"\r\n\r\nزيباترين عبارات ، آن‌چنان آثارى آموزنده و دلپذير بوجود آورند كه خود گذشته از جنبهء ادارى و عملى آنها ، از لحاظ ادبى و تعليمى نيز در مجموع ادب و فرهنگ دوران ساسانى در جاى شايسته‌اى قرار گيرد و در ادبيات ديوان اسلامى هم فراگيرى آنها يكى از شرايط دبيران دستگاه خلافت گردد ، « 1 » و تعداد نسبة زيادى از آن توقيعها از زبان فارسى به زبان عربى راه يابد .\r\nاز ميان همهء شاهان ايران بيش از همه ، توقيعهايى از خسرو انوشيروان در كتب ادبى عربى روايت شده و فردوسى هم چندين توقيع از وى در شاهنامه « 2 » آورده است .\r\nتوقيع‌نويس در حضور شاه مىنشسته و آن دسته از نامه‌ها و كارهايى را كه مىبايستى به نظر شاه برسد بر او عرضه مىداشته و دستورهاى او را مختصر و كوتاه مىنوشته و سپس آن را به منشى خود مىداده تا به اجرا گزارد . اين شخص برپايهء آنچه در فارسنامهء ابن بلخى دربارهء وزيران دربار انوشروان آمده مىبايستى « ايران دبيربد » باشد كه ابن بلخى او را « دبير بزرگ » ناميده است . زيرا به گفتهء ابن بلخى از ميان وزيران دولت ساسانى تنها سه وزير حق داشته‌اند مستقيما و بىواسطهء « وزرگفرمدار » ( - وزير اعظم دوره‌هاى بعد ) به حضور شاه برسند و گزارش كار خود را به او بدهند و از او دستور گيرند و يكى از آنها همين ايران دبيربد بوده ، دو وزير ديگر يكى « ايران آماركار » يعنى سرپرست كل امور مالى كشور و ديگرى مشاور بزرگ دربار بوده كه ظاهرا عنوان « در اندرز بد » داشته است . « 3 »\r\nاين منصب در دوران خلافت و حكومتهاى اسلام هم همچنان وجود داشته و به نسبت پيشرفتى كه آنها در آيين كشوردارى مىداشته‌اند بر اهميت اين وظيفه هم افزوده مىشده است . در دوران عباسى اين امر در برخى موارد به\r\n\r\n\r\n","description":"","footnote":"\r\n( 1 ) . ابن المدبّر ، الرسالة العذراء در كتاب رسائل البلغاء ، ص 228 - 229 .\r\n( 2 ) . شاهنامه ، ج 8 ، ص 2517 - 2526 .\r\n( 3 ) . نوشتهء ابن بلخى را با تحقيقى دربارهء آن در كتاب ايران ساسانى ، ص 518 - 521 خواهيد يافت .\r\n","page_name":" 169 ","page_number":171},
  {"content":"\r\n\r\nعهدهء « رئيس ديوان رسائل » كه يكى از وظايف بزرگ در دستگاه خلافت بوده واگذار مىشده . قلقشندى اهميت و جلالت قدر اين مقام را بدين‌سبب نوشته كه از قديم الايام براى پادشاهان محرم‌تر از او و كسى كه همنشينى او براى شاه لازم‌تر از هركس ديگر باشد نبوده است . « 1 » اين گفتهء قلقشندى كه در دربار مصر در قديم كسى را چنين مقام و وظيفه‌اى داشته است « كاتب الدست » مىخوانده‌اند ، از اين‌رو درخور تأمل مىنمايد كه اين عنوان مركب است از يك كلمهء عربى ( - كاتب ) و يك واژهء فارسى ( - دست ) و ظاهرا از اين‌رو صاحب اين مقام را كاتب الدست مىخوانده‌اند كه نزد شاه يا به تعبير بهتر ، وردست شاه مىنشسته و دستورهاى او را يادداشت مىكرده ، و اين عنوان ، پژوهنده را به دورانى خيلى قديمتر مىبرد و كلمهء دستور را كه تلفظ قديم دستور به معنى وزير است بخاطر مىآورد . « 2 »\r\nتذكره ، ابن مقفع اين واژه را براى دفترى به كار برده كه در آن همهء توقيعهايى را كه در ظرف يك ماه از سوى شاه صادر مىشده ، ثبت مىكرده‌اند و پس از آن‌كه شاه آن را مهر مىكرده به خزانه مىسپرده‌اند . مسعودى از جملهء مهرهاى مختلف خسرو پرويز كه هريك در جايى به كار مىرفته ، يكى را هم براى مهر كردن تذكره‌ها نوشته و آن را چنين وصف كرده است : « نگين آن عقيق و نقش آن خراسان خرّه و حلقهء آن از زر بود » . « 3 »\r\nاين دفتر با همين نام تذكره در ديوانهاى اسلامى هم مورد عمل بوده ولى نه تنها براى ثبت توقيعها ، بلكه براى يادداشت چيزهاى مهم و بويژه براى ثبت نامه‌هاى مهمى كه از ديوان صادر مىشده تا در هنگام نياز مراجعه به آنها ساده باشد . « 4 »\r\nخزانه ، از اين كلمه كه در روايت ابن مقفع آمده ، نبايد چنان‌كه معمول است خزانهء اموال يا گنج‌خانه فهميده شود ، چون مقصود وى چنان‌كه از كاربرد\r\n\r\n\r\n","description":"","footnote":"\r\n( 1 ) . صبح الاعشى ، ج 1 ، ص 101 - 104 .\r\n( 2 ) . همان كتاب ، ج 1 ، ص 103 .\r\n( 3 ) . مروج الذهب ، ج 1 ، ص 320 .\r\n( 4 ) . صبح الاعشى ، ج 1 ، ص 134 .\r\n","page_name":" 170 ","page_number":172},
  {"content":"\r\n\r\nاين كلمه در دوره‌هاى بعد فهميده مىشود خزانهء كتب يا به اصطلاح امروز كتابخانه يا بايگانىست و در دوران اسلامى متصدى آن را « خازن » مىگفته‌اند .\r\nخازن هرچند از طبقهء دبيران نبوده ولى هميشه از ميان بزرگان و معتمدان با شرايطى سخت برگزيده مىشده ، چه همهء اسرار دولت در اختيار او مىبوده و به همين سبب از شرايط وى اين بوده كه در حد اعلاى امانت و نزاهت نفس باشد .\r\nشرحى را كه قلقشندى دربارهء چگونگى ثبت و ضبط نامه‌هاى مهم در اين ديوانها از مؤلفى قديمتر از خود « الصورى » نقل كرده ، كم‌وبيش بر كليات كار اين دبيرخانه در دوره‌هاى قديمتر نيز قابل انطباق است . به موجب اين شرح ، وقتى كه اين‌گونه نامه‌هاى مهم مثل نامه‌هايى كه مىبايستى به پادشاهان يا يكى از بزرگان دولت نوشته شود يا فرمانهايى كه مىبايستى از سوى شاه صادر گردد ، آماده مىشد ، آن را به نسخه‌بردار مىداده‌اند تا رونوشتى از آن كلمه به كلمه بردارد و بر بالاى آن بنويسد : « رونوشت نامهء فلان به تاريخ فلان » و آن‌گاه آن را براى ضبط به خازن مىسپرده‌اند . دربارهء نامه‌هايى هم كه از اين نوع به دبيرخانه مىرسيده ، بدين‌گونه عمل مىشده كه چون پاسخ آنها آماده مىشده همان منشى كه پاسخ را آماده كرده بود به خط خود بر بالاى آن مىنوشته : « اين نامه از سوى فلان در فلان تاريخ رسيده و در فلان تاريخ پاسخ آن نوشته شده » . و اگر نامهء رسيده پاسخى نداشته ، مىبايستى به خط صاحب ديوان بر آن نوشته شود كه « اين نامه را پاسخى نيست » و سپس بايگانى شود . چنين نوشته‌اى را بر اين قبيل نامه‌ها براى رفع مسؤوليت از خازن لازم مىشمرده‌اند . « 1 »\r\nدر اين‌جا اين مطلب هم گفتنىست كه ثبت فرمانها و نگهدارى نسخه يا خلاصه‌اى از آنها را در دبيرخانهء شاهى ايران سابقه‌اى قديمتر از دوران ساسانى بوده و سابقهء آن را در دوران هخامنشى هم مىتوان يافت . در تورات به نامه‌اى اشاره شده كه رؤساى يهود به داريوش شاه هخامنشى نوشته و درخواست كرده‌اند كه دستور دهد تا در كتابخانهء سلطنتى جست‌وجو شود فرمانى را كه\r\n\r\n\r\n","description":"","footnote":"\r\n( 1 ) . صبح الاعشى ، ج 1 ، ص 135 - 136 .\r\n","page_name":" 171 ","page_number":173},
  {"content":"\r\n\r\nكورش بزرگ دربارهء بناى بيت المقدس صادر كرده بوده بيابند ، و به دستور داريوش جست‌وجو شده و چنان فرمانى را يافته‌اند . « 1 »\r\nزمام‌دار ، اين نام كه ابن مقفع آن را به عربى « صاحب الزمام » خوانده عنوان كسى بوده كه بر دفتر يا ديوانى اشراف داشته كه هرآنچه به دبيرخانهء شاهى مىرسيده يا از آن‌جا صادر مىشده ، مىبايستى بر اين دفتر يا ديوان بگذرد و در آن‌جا به‌طور كامل بررسى و سپس ثبت شود . اين ديوان را « زمام » و مشرف بر آن را هم « زمام‌دار » مىگفته‌اند . « 2 » نوع كار و وظيفهء « ديوان زمام » در اين دستور صاحب بن عباد نويسنده و وزير معروف دربار بويهيان به متصدى خراج اصفهان كه آن را در فرمان انتصاب وى نوشته است به خوبى روشن مىشود :\r\n« وصول اقساط مالياتى را در موسم‌هايى كه اجازهء آن صادر مىشود و دستور تازه مىرسد آغاز كن . . . و در هرقسطى حساب اصل و افزوده‌ها و اقطاع‌ها و احتسابات آن را با آنچه برطبق سندهاى معتبر هزينه شده به ديوان ( يعنى ديوان شاهى ) بفرست تا پس از آن‌كه در ديوان زمام بررسى شود در ديوان اصل ثبت دائم گردد » . « 3 »\r\nزمام‌دار بسبب وظيفهء مهمى كه در ديوان شاهى داشته و مهردار سلطنتى هم بوده ، معمولا يكى از بزرگان بلندپايهء دربار بشمار مىرفته و او هم مانند توقيع‌نويس يا دبير بزرگ آن مقام و منزلت را داشته كه خود براى انجام وظايفى كه برعهده داشته شخصا نزد شاه برود . اين ديوان به همان سبب كه صاحب آن مهردار هم بوده در دوران اسلامى غالبا به نام « ديوان زمام و خاتم » خوانده شده . « 4 »\r\n\r\n\r\n","description":"","footnote":"\r\n( 1 ) . تورات ، سفر عزرا ، اصحاح 5 ، بند 17 ، و اصحاح 6 ، بند 1 و 2 .\r\n( 2 ) . به نظر نرسيد كه هيچ‌يك از لغت‌نويسان عربى يا فارسى به اين معنى تصريح يا اشاره كرده باشند . ظاهرا مرحوم دهخدا نخستين كسى باشد كه چنين گمانى برده و نوشته است : « ظاهرا زمام همان ديوان است . » و شواهدى هم براى آن آورده كه از آن جمله همين روايت بلاذرى و گفتهء ابن مقفع است ( لغت‌نامه ، در كلمهء « زمام » ) .\r\n( 3 ) . رسائل ، ص 58 .\r\n( 4 ) . بلاذرى ، فتوح البلدان ، ص 569 .\r\n","page_name":" 172 ","page_number":174},
  {"content":"\r\n\r\nوظيفهء زمام‌دار در گردش كار دبيرخانهء شاهى اين بوده كه نخست اصل توقيع را كه از دفتر مخصوص توقيع‌نويس يا دبيربد دريافت مىداشته به نزد كاردار يا رئيس دار الانشاء بفرستد تا براساس آن نوشته‌اى جامع و شايسته آماده كند و نزد او بازپس فرستد ، تا پس از بررسى آن و حصول اطمينان از اين‌كه هم شامل همهء نكات توقيع و هم داراى تمام شرايط و خصوصياتىست كه يك نامه يا فرمان صادر شده از دبيرخانهء شاهى بايد دارا باشد ، آن را نزد شاه ببرد و بر او عرضه بدارد و در حضور او آن را به يكى از مهرهاى متعدد او كه مىبايستى براى چنان نوشته‌اى به كار رود ، مهر كند و با مهر كردن آن ، نامه يا فرمان براى صدور آماده مىگشت .\r\nبراى هرنوع از فرمانها يا نامه‌هايى كه از دبيرخانهء شاهى صادر مىشده ، مهر مخصوصى وجود داشته كه همهء آنها به استثناى مهرى كه اختصاص به نامه‌ها و دستورهاى بسيار محرمانه داشته در اختيار زمام‌دار بوده و او بوده كه به تناسب هرفرمان يا نامه‌اى در حضور شاه مهر مخصوص آن را به كار مىبرده است .\r\nابن مقفع ، به روايت بلاذرى « 1 » مهرهاى يكى از پادشاهان ايران را با اين عنوانها برشمرده است : مهرى براى نامه‌ها و دستورهاى محرمانه ، مهرى براى نامه‌هاى عادى ، مهرى براى حواله‌هاى مخصوص كه در عربى به نام « سجلّ » خوانده مىشده و همچنين اقطاعها و فرمانهاى اعطاى منصبها ، مهرى براى خراج كه گزارش ساليانهء امور مالى كشور شامل صورت عايدات و مخارج به نشانهء تصويب و دستور اجرا با آن مهر مىشده است . استاد فقيد كريستن سن « 2 » از گفتهء ابن مقفع يك مهر هم براى محكمهء جنائى ذكر كرده كه در اين روايت بلاذرى ديده نشد ، ولى در صورتىكه مسعودى از مهرهاى خسروپرويز به دست داده ، دو مهر هست كه چنين كاربردى داشته ، يكى مهرى بوده كه با آن فرمانهاى تبرئه و عفو نافرمانان و گنهكاران مهر مىشده و ديگر مهرى بوده كه با آن احكام اعدام و گردن زدن محكومان به مرگ را مهر مىكرده‌اند . مسعودى مهرهاى ديگرى هم\r\n\r\n\r\n","description":"","footnote":"\r\n( 1 ) . همان كتاب ، همان صفحه .\r\n( 2 ) . كريستن سن ، همان كتاب ، ص 276 .\r\n","page_name":" 173 ","page_number":175},
  {"content":"\r\n\r\nاز خسرو انوشروان و خسرو پرويز برشمرده است .\r\nكاردار ، اين كلمه ترجمهء فارسى عنوانىست كه ابن مقفع آن را به عربى « صاحب العمل » خوانده است . صاحب العمل ، به تعبير او ، سرپرست دستگاهى بوده كه همهء نويسندگان و دبيرانى كه كار آنها نوشتن و آماده ساختن انواع نوشته‌هاى ديوانى بوده است در آن‌جا به كار مىپرداخته‌اند و سرپرست آن دستگاه ، توقيعى را كه از دفتر توقيع‌نويس نزد او فرستاده مىشده به تناسب موضوع آن و اين‌كه چگونه بايد نوشته شود به يكى از دبيرانى كه وى را براى آن كار مناسب مىدانسته ارجاع مىكرده است . ما به درستى نمىدانيم عنوان اين شخص در دبيرخانهء ساسانى چه بوده كه ابن مقفع آن را صاحب العمل ترجمه كرده . آيا مانند امروز كه اين عنوان عربى به كاردار ترجمه مىشود در آن روزگار هم همين عنوان بوده كه به « صاحب العمل » ترجمه شده يا چيز ديگر ، ولى اين را مىدانيم كه واژهء « كار » در آن زمان در امور مربوط به هنر نويسندگى و نظاير آن كاربردى مأنوس داشته است . كتابى كه موضوع آن آيين نويسندگى و قواعد بلاغت بوده و از دوران ساسانى به دوران اسلامى رسيده بوده به گفتهء جاحظ كاروند نام داشته . « 1 » يكى از عنوانهاى رسمى دربار ساسانى كه دارندهء آن هم رتبهء وزير شمرده مىشده « كاردان » بوده . « 2 » حسن پسر حبيب ، يكى از منجمان دانشمند ايرانى كتابى را كه به عربى در احكام نجوم تأليف كرده بود به نام فارسى كار مهتر ناميده بود . « 3 »\r\nكاردار را به تعبير دوره‌هاى بعد بايد رئيس دار الانشاء ، و دستگاهى هم كه زير نظر او بوده بايد دار الانشاء مركزى خواند . اين دستگاه چه در دوران ساسانى و چه در دوره‌هاى اسلامى ، از زمانىكه ديوان خلافت نشاط و رونقى يافت ، مركز نويسندگان طراز اول و اديبان خوش‌قريحه و عالمان به فنون بلاغت و آگاهان به ظرافتها و ريزه‌كاريهايى كه در نوشته‌هاى ديوانى و دربارى به كار\r\n\r\n\r\n","description":"","footnote":"\r\n( 1 ) . جاحظ ، البيان و التبيين ، ج 3 ، ص 10 .\r\n( 2 ) . كريستن سن ، همان كتاب ، ص 335 .\r\n( 3 ) . قفطى ، ص 165 .\r\n","page_name":" 174 ","page_number":176},
  {"content":"\r\n\r\nمىرفته ، بوده است . كريستن سن شرحى را كه در چهار مقالهء نظامى عروضى در باب صناعت دبيرى آمده بر دوران ساسانى نيز قابل انطباق دانسته و در وصف منشآت عصر ساسانى چنين نوشته است :\r\nايرانيان از ديرباز به مراعات ظاهر نامه و آرايش آن اهميت زياد مىداده‌اند . احكام رسمى و نامه‌هاى خصوصى مىبايستى هميشه به سبكى مصنوع و متناسب نوشته شود . در منشآت اين عصر اقوال حكيمانه و مواعظ اخلاقى و دينى و اشعار و لغز و معماهاى لطيف دست بهم داده مجموعهء ظريف و زيبايى بوجود مىآورده‌اند . در طرز انشا و همچنين در نوشتن عنوان نامه‌ها بقدرى دقت به كار مىرفت كه مقام هريك ، از فرستنده و گيرندهء نامه از آن به خوبى معلوم مىشد . در نامه‌هايى كه بين پادشاهان ساسانى با يكى از كارگزاران يا با يكى از پادشاهان اطراف مبادله مىشد همان ميل و علاقه به صنايع بيانى و محاسن لفظى كه در كتب ادبى پهلوى و خطابه‌هاى تاجگذارى ديده مىشود به شكل آشكارترى مشهود است . « 1 »\r\nدر نامهء تنسر در بيان طبقات مردم كه « اعضا » خوانده شده و جمعا به چهار « عضو » تقسيم شده‌اند ، دربارهء طبقهء دبيران چنين آمده :\r\nعضو سوم ، كتّاب ، و ايشان نيز بر طبقات و انواع : كتّاب رسائل ، كتّاب محاسبات ، كتّاب اقضيه و سجلّات و شروط ، و كتّاب سير ، و اطباء و شعرا و منجمان داخل طبقات ايشان . « 2 »\r\nگروهى كه در اين‌جا « كتّاب محاسبات » خوانده شده‌اند ظاهرا همان « آمار دبيران » اند كه در مفاتيح العلوم خوارزمى ذكرى از آنها رفته ، « 3 » و آنها كه « كتّاب اقضيه » خوانده شده‌اند در كتاب خوارزمى از ايشان به صورت « داد ديبهر » ( - داد دبير ) ياد شده « 4 » و در كتاب التنبيه حمزهء اصفهانى هم « داد دفيره » كتابت\r\n\r\n\r\n","description":"","footnote":"\r\n( 1 ) . كريستنسن ، همان كتاب ، ص 127 - 128 .\r\n( 2 ) . نامهء تنسر .\r\n( 3 ) . خوارزمى ، مفاتيح العلوم ، ص 5 .\r\n( 4 ) . همان كتاب ، همان صفحه .\r\n","page_name":" 175 ","page_number":177},
  {"content":"\r\n\r\nاحكام و اقضيه معنى شده است . « 1 » « سجل » ، عبارت از حواله‌هاى مخصوصى بوده كه براى سفيران يا خبرگزاران يا مأموران دولتى كه شغلشان ايجاب مىكرده كه غالبا در سفر باشند صادر مىشده و فرق آنها با حواله‌هاى عادى اين بوده كه آنها به عهدهء يك شخص يا يك كارگزار صادر نمىشده و محدود به وقت معينى هم نبوده ، بلكه همهء كارگزارانى كه در مسير آنها قرار مىگرفته‌اند موظف به اجراى مفاد آن بوده‌اند و ظاهرا به همين علت هم بوده كه اين حواله‌ها مىبايستى به مهر شاه برسد و چنان‌كه گذشت براى اين حواله‌ها مهر مخصوصى هم وجود داشته و شايد به صورت فرمان صادر مىشده‌اند . « كتّاب سير » وقايع‌نگاران و تاريخ‌نويسان بوده‌اند . تاريخ‌نويسى به معنى ثبت وقايع مهم ظاهرا از خيلى قديم در ايران معمول بوده . در نامه‌اى كه پيشوايان يهود به اردشير دوم پادشاه هخامنشى نوشته‌اند از « سفر تواريخ » در دربار شاهان هخامنشى سخن رفته و از پاسخى كه از سوى آن شاه به ايشان فرستاده شده ، وجود چنين سفرى تأييد شده است . « 2 » در دورهء ساسانى هم مانند عصر هخامنشى نوشتن روزنامه‌هاى رسمى و ثبت وقايع مهم معمول بوده و منصب نگهبانى سالنامه‌هاى سلطنتى يكى از منصبهاى مهم دربار ساسانى بشمار مىرفته و چنان‌كه كريستن سن متذكر شده ، يكى از منابعى كه آگاتياس تاريخ‌نويس رومى ( درگذشته به 582 م . ) در كتاب خود دربارهء ژوستى نين از آن بهره جسته ، مجموعهء سالنامه‌هاى رسمى ساسانى بوده كه در بايگانيهاى دولتى تيسفون نگاهدارى مىشده و سرجيوس مترجم معروف آن زمان ، كه خسرو انوشروان او را بهترين مترجمان مىدانست ، با اجازهء سرپرستان آرشيو سلطنتى نام شاهان ايران و دوران پادشاهى و كارهاى بزرگ هريك از آنان را از روى آنها يادداشت كرده و پس از ترجمه به زبان يونانى به آگاتياس داده است . « 3 »\r\n\r\n\r\n","description":"","footnote":"\r\n( 1 ) . محمد تقى بهار ( ملك الشعراء ) سبك‌شناسى ، ج 1 ، ص 99 .\r\n( 2 ) . تورات ، سفر عزرا ، 4 : 15 .\r\n( 3 ) . كريستن سن ، همان كتاب ، ( ترجمهء فارسى ) ، ص 70 - 71 .\r\n","page_name":" 176 ","page_number":178},
  {"content":"\r\n\r\nبيهقى در حكايتى از خسرو پرويز نوشته كه چون جنگهاى وى با بهرام چوبين به پايان رسيد و كشور بر وى مسلّم شد ، دبيران را بفرمود تا شرح آن جنگها و رخداده‌ها را از آغاز تا انجام بنويسند . دبيران نيز چنان كردند و چون نوشتهء خود را بر خسرو عرضه داشتند خسرو ديباچهء آن را نپسنديد . پس يكى از دبيران نوخاسته ديباچهء بليغى بر آن نوشت كه خسرو را پسند افتاد و فرمان داد تا بر پايگاه آن دبير بيفزايند . « 1 »\r\nتهران ، مهرماه 1368\r\n\r\n\r\n","description":"","footnote":"\r\n( 1 ) . بيهقى ، المحاسن و المساوى ، ص 481 .\r\n","page_name":" 177 ","page_number":179},
  {"content":"\r\n . \r\n","description":"","footnote":"","page_name":" 178 ","page_number":180},
  {"content":"\r\n\r\n\r\nسه واژهء فارسى در فتوح البلدان « * »\r\nدر مقاله‌اى كه با عنوان بالا در شمارهء 9 - 10 سال دوازدهم مجلهء آينده چاپ شده ، آقاى رضا مدنى نويسندهء محترم آن مقاله ضمن نقل مطلبى از آقاى دكتر آذرنوش - مترجم فتوح البلدان به فارسى - كه در آن نامى هم از اين جانب در تصحيح روايت مدائنى برده شده - پرسيده‌اند كه آيا اين جانب در نوشته‌هاى خود در اين زمينه كه مورد استناد آقاى دكتر آذرنوش بوده اشاره‌اى هم به كار عرب‌شناس نامى هلندى دخويه در مورد حل واژه‌هاى مورد بحث كرده‌ام يا نه ؟\r\nاينك پاسخ :\r\nاز دخويه و كار او در مورد حل اين واژه‌ها نامى نبرده‌ام ، چون از آن بىاطلاع بوده‌ام . مرجع من در آنچه از فتوح البلدان نقل كرده‌ام نسخه‌اى بوده است به تصحيح دكتر صلاح الدين منجد كه چاپ دخويه را هم در اختيار داشته ، و آنچه را هم دربارهء واژه‌هاى فارسى مورد بحث نوشته‌ام صرفا به قرينهء ترجمه‌هاى عربى همان واژه‌ها در همين روايت مدائنى بوده كه بلاذرى و ابن نديم هردو آن را نقل كرده‌اند ، نه به استناد گذشته‌ها يا نوشته‌هاى ديگران ، و از اين هم كه صاحب‌نظرانى همچون دخويه و دزى و مينوى و فرزاد و تجدد راه حلى براى واژهء ششويه - يكى از آن سه واژهء مورد نظر - نيافته‌اند از راه ترجمهء آقاى دكتر آذرنوش ( چاپ اول ، ذيل ص 109 ) آگاه شدم و نوشتهء ايشان را نقل\r\n\r\n\r\n","description":"","footnote":"\r\n( * ) . اين مقاله از شمارهء 8 - 12 سال سيزدهم ، آخرين شمارهء 1366 ، ص 545 - 550 نقل شده است .\r\n","page_name":" 179 ","page_number":181},
  {"content":"\r\n\r\nكردم . به جز مواردى كه ايشان اشاره كرده بودند خود من هم به سه چهارم مورد ديگر از اين قبيل برخوردم كه به يكى از آنها در همان نوشتهء سابق خود اشاره كرده‌ام و آن نظر دكتر محمد معين بود در ذيل واژهء ويد در برهان قاطع كه به مناسبت ذكر همين روايت بلاذرى واژهء ششويه را به پنجويه اصلاح كرده بود ، و چند مورد ديگر را هم از اين فرصت استفاده مىكنم و براى تكميل اين بحث در اين‌جا مىآورم .\r\nيكى اين‌كه فلوگل هم در تعليقات بر الفهرست ( ص 108 ) دربارهء اين كلمه به راه حل قطعى دست نيافته و به اعتبارى ششويه را به جاى پنجويه دانسته ، و ديگر اين‌كه به نقل دكتر معين آيت اللّه‌زادهء مازندرانى هم كه از فقيهان و عربىدانان بوده مانند تجدد - مترجم الفهرست به فارسى - بر آن بوده است كه چون خمس در اسلام شامل شش قسمت است ( به اعتبارى كه اصحاب خمس شش طبقه‌اند ) در موقع نقل دواوين ، ششويهء ايرانى را به جاى خمس پذيرفتند .\r\n( تعليقات برهان قاطع ، جلد پنجم ، ص 182 ) و ديگر يادداشت علامهء فقيد دهخدا بر واژهء ششويه است در لغت‌نامه بدين‌مضمون « گويا در زمان ساسانيان از اين كلمه ارادهء خمس و پنج يك مىشده است . » .\r\nو اما اين‌كه استناد من در تصحيح آن واژه‌ها تنها به معادلهاى عربى آنها در همان روايت بوده نه چيز ديگر ، بدين‌سبب است كه با كمى دقت در همان معادلها و با كمى حوصله در محاسبهء اعداد كسرى كه در آن روايت آمده و با كمى تأمل در موارد فصل و وصل جمله‌ها مىتوان به موارد تحريف در واژه‌هاى فارسى و در نتيجه به اصل آنها پىبرد . شايد اين باعث تعجب شود كه اگر كار به اين آسانى بوده چگونه است كه آن‌همه صاحب‌نظرانى كه نامشان برده شد به اين مطلب پىنبرده بوده‌اند ؟ شايد چنين باشد ، ولى دامنهء سهو و غفلت در آدمى آن چنان گسترده و نامحدود است كه هيچ‌چيز در اين زمينه‌ها باعث تعجب نيست .\r\nزندگى همهء ما پيوسته در همين سهوها و غفلتها مىگذرد . به‌هرحال شايد براى رفع ابهام بهتر باشد كه اين آزموده را يك بار ديگر در اين‌جا بيازماييم ، و\r\n\r\n","description":"","footnote":"","page_name":" 180 ","page_number":182},
  {"content":"\r\n\r\nنخست از واژهء ششويه شروع كنيم .\r\nعبارت عربى كه در آن اين كلمه آمده در فتوح البلدان و الفهرست چنين است : « فقال له ( - لصالح ) مردانشاه بن زادان فرخ كيف تصنع بدهويه و ششويه ؟\r\nقال اكتب عشر و نصف عشر » كلمهء عشر را اگر به ضم عين بخوانيم چنان كه در اصل هم همين‌طور است معنى اين عبارت مىشود همان عشر و نيم عشرى كه تا چندى پيش در دفاتر مالياتى و ديوانى ايران هم موارد استعمال فراوان داشت و ايرانيها هم با آن آشنائى كامل داشتند و مىدانستند كه عشر يعنى ده يك و نيم عشر يعنى بيست يك و چون اين را در قالب فارسى قديم بيان كنند مىشود دهويه و بيستويه و درك اين مطلب هم ، كه در دوران گذشته كه نقطه‌گذارى كلمات رواج نداشته بيستويه به آسانى به سسويه و سپس به ششويه تحريف شده دشوار نيست . حال ببينيم اين راه ساده و سرراست در كجا و چگونه منحرف شده و از آن‌چه اشتباهها برخاسته است .\r\nمترجم فارسى الفهرست اين عبارت عربى را چنين ترجمه كرده است :\r\n« مردانشاه پسر زادان فرخ گفت با دهويه و ششويه چه مىكنى ؟ گفت آن را ده و نصف ده مىنويسم . » اين نخستين اشتباه و ناشى از آن است كه مترجم فاضل عشر و نصف عشر را به فتح عين يعنى عشر و نصف عشر خوانده و اين سهوى است كه اگر دقت نشود براى هركس ممكن است پيش بيايد . و در حاشيه در توضيح اين مطلب چنين نوشته است « دهويه و ششويه به معنى عشر و سدس است و چون در صدر اسلام كتابچه‌هاى مالياتى عرب به زبان فارسى بود ، و در اسلام خمس و زكات از منابع درآمد به شمار مىرفت ، و خمس در فقه به شش قسمت منقسم مىگرديد ، ظاهرا در فارسى به رقم ششويه نگاهدارى مىشد ، و مؤيد اين معنى گفتهء صالح است كه گويد به جاى دهويه و ششويه مىنويسم ده و نصف ده ، و نصف ده خمس است كه همان خمس مالياتى باشد . » ( فهرست ابن نديم ترجمه رضا تجدد ، چاپ دوم ، تهران ، 1346 خورشيدى ، ص 422 ) . در اين توضيح هم دو اشتباه ديگر راه يافته كه ناشى از همان سهو نخستين است ؛ يكى اين‌كه در آن آمده\r\n\r\n","description":"","footnote":"","page_name":" 181 ","page_number":183},
  {"content":"\r\n\r\nنصف ده خمس است كه همان خمس مالياتى باشد . در صورتىكه خمس مالياتى ( به ضم خاء ) و به معنى پنج يك است و پنج يك نصف ده نيست . و ديگر اين كه سخن صالح و مردانشاه دربارهء ديوان خراج است كه از دوران ساسانى تا اين زمان كه بنا بوده به زبان عربى برگردد همچنان به زبان فارسى و براساس همان نسقهاى قديم جريان داشته و اين ديوان را با خمس و زكات كارى نبوده . خمس و زكات و ديگر عوائد شرعى حساب جداگانه‌اى به نام صدقات داشته كه در ديوانى به همين نام يا به نام ديوان عطاء نگهدارى مىشده و از آغاز تأسيس هم به زبان عربى بوده با همان اصطلاحات شرعى معروف ، و تنها در مواردى كه مجموع عايدات دولت را از موارد مختلف به حساب مىآورده‌اند از مبلغ صدقات هم نام مىبرده‌اند چنان‌كه در كتاب الخراج قدامه پس از ذكر صورتى از خراج استانها و طسوجهاى مختلف سواد ( - عراق كنونى ) از نقد و جنس كه معمولا گندم و جو بوده و تسعير آن كه مبلغى نزديك به يك‌صد و هشت ميليون و نيم ( درهم ) مىشده ، براى اين‌كه مجموع عايدات ساليانهء آنجا را هم به دست دهد شش ميليون درهم صدقات بصره را هم به آن افزوده است . ( كتاب الخراج تصحيح دخويه ، پيوست به كتاب المسالك و الممالك ابن خردادبه ، ص 239 ) .\r\nبراى آنها هم كه ششويه را به پنجويه تصحيح كرده‌اند همين توهم حاصل شده يعنى آنها هم پنجويه را نصف عشر پنداشته‌اند ، در صورتىكه با يك حساب ساده رياضى مىتوان دريافت كه پنجويه دو برابر عشر است نه نصف آن . و اين توهم تازگى هم ندارد ، در متن برهان قاطع هم همين اشتباه را مىتوان ديد ، در آنجا هم در معنى پنجيوده - كه آن را تحريفى از پنجويه شمرده‌اند - چنين آمده « پنجيوده بر وزن پنج روزه به معنى نصف عشر است چه دهيوده عشر را گويند . »\r\nبا آنچه گذشت مىتوان به خوبى پىبرد كه اين اشتباهها برخى ناشى از بىدقتى در خواندن عبارت عربى است كه تقصير آن را مبتديان مىتوانند تا حدى به گردن نارسائى خط بيندازند كه حركات را در درون خود ندارد ، و برخى هم\r\n\r\n","description":"","footnote":"","page_name":" 182 ","page_number":184},
  {"content":"\r\n\r\nناشى از حساب اعداد كسرى است كه در ذهن به آسانى با حساب اعداد تام درهم مىآميزد و چارهء آن هم آن است كه به جاى اعتماد بر حافظه از قلم و كاغذ مدد گيرند .\r\nغرض از اين تفصيل بيان ، اين مطلب است كه راه يافتن به اصل واژهء ششويه از آن‌رو كه حل آن در خود عبارت نهفته است كار دشوارى نيست و هركس كه با زبان عربى آشنائى كافى داشته باشد با كمى دقت مىتواند راه حل آن را بيابد و احتمال اين هم كه به جز دخويه و الس هاوزن - دانشمندانى كه آقاى رضا مدنى ما را از كار آنها آگاه كرده - كسان ديگرى هم در جاهاى ديگر به چنين راه‌حلى دست يافته باشند كه ما از آنها آگاه نيستيم كم نيست ، آنچه در اين ميان كم است و جاى آن در مقالهء آقاى مدنى خالى است اين است كه معلوم شود آيا الس هاوزن هم از همين راهى كه در اين‌جا ذكر شد به تصحيح ششويه به بيستويه دست يافته است يا از راه ديگرى كه دانستن آن هم بسيار مفيد خواهد بود . اين از ترجمهء مقالهء دخويه به دست نمىآيد ، شايد لازم باشد كه در اين‌باره به نوشتهء الس هاوزن كه مستند دخويه بوده مراجعه شود .\r\nدر تصحيح دو واژه‌اى هم كه در اثر تحريف به صورت واژهء ويد درآمده نيز به همين روش عمل شده ، يعنى از راه ترجمه‌هاى عربى آنها . عبارت عربى روايت در اين مورد چنين است : « قال ( - مردانشاه ) فكيف تصنع بويد ؟ قال ( - صالح ) اكتبه ايضا . و الويد النيف و الزيادة تزاد ( فتوح البلدان ، ص 368 ) . در اين عبارت در برابر دو كلمهء عربى ايضا و نيف تنها يك واژهء فارسى به شكل ويد آمده ، و چون ايضا و نيف آن‌چنان در معنى از يكدگر دورند كه هيچ واژه‌اى نه در عربى و نه در فارسى هردو معنى را يك جا دربر نمىگيرد ، بنابراين طبيعى است كه با دقت در اين عبارت اين مطلب به ذهن بگذرد كه شايد ويد در يكى از اين‌دو مورد تحريف‌شده از واژهء ديگرى باشد كه احتمالا در رسم الخط شباهتى به آن داشته ، و چون با اين ديد در عبارت عربى دقت شود بىدشوارى مىتوان دريافت كه آنكه در برابر نيف قرار گرفته تحريفى است از وند ( - واند ) چون اند در فارسى\r\n\r\n","description":"","footnote":"","page_name":" 183 ","page_number":185},
  {"content":"\r\n\r\nدرست ترجمهء نيف عربى است . اند هم مانند نيف عدد نامشخصى است كه پس از دهگانها ( عقود ) يا اعداد بزرگ قرار مىگيرد ، مانند بيست و اندى يا صد و اندى كه در عربى مىشود عشرون و نيف يا مائة و نيف و با اين حساب كه از لحاظ لغوى در آن ترديدى نيست ، جاى يك سؤال در اين عبارت عربى خالى مىنمايد و آن « و كيف تصنع بوند » است كه جاى آن ميان دو كلمهء ايضا و قال بوده است .\r\nگرچه در اين‌جا بنابر اختصار است ، ولى اين توضيح هم لازم مىنمايد كه من اين روايت را در آنچه مربوط به تحريف وند به ويد و حذف يك سؤال از عبارت است ، سالها پيش از اين در شرح حال صالح كه قهرا از اين روايت هم در آن ذكرى مىشد به همين‌گونه كه در اين‌جا ياد شد تصحيح كرده بودم ، و به همين‌گونه هم در رساله‌اى كه در همان ايام با عنوان « المترجمون و النقله عن الفارسية فى القرون الاسلامية الاولى » در دانشگاه لبنان منتشر گرديد و در مجلهء « الدراسات الادبية » نشريهء همان دانشگاه هم نقل شد به چاپ رسيده است ( الدراسات الادبية ، سال هفتم ، شماره‌هاى 3 و 4 ، بيروت 1344 ه . ش . ) ولى بعدها در ايران دريافتم كه دكتر معين هم ذيل كلمهء ويد در برهان قاطع با ذكر نوشتهء ابن نديم در الفهرست تحريف وند را به ويد و حذف يك سؤال و جواب را از عبارت عربى محتمل و مرجح شمرده است . و به همين‌سبب در مقالهء خود با عنوان « نقل ديوان عراق از فارسى به عربى ، روايتى دربارهء آن و توضيحى دربارهء روايت » كه در سال 1349 ه . ش . در نشريهء « مقالات و بررسيها » ( دفتر سوم و چهارم ) به چاپ رسيد ، به اين تصحيح دكتر معين هم اشاره كردم ( ذيل صفحهء 15 از همان مقاله ) .\r\nو اما ويد كه در برابر ايضا قرار گرفته ، در برخى از فرهنگهاى فارسى واژه‌اى كه به معنى ايضا و نيز باشد ايدى ضبط شده و احتمال اين هم كه حرف آخر آن الف مقصوره باشد و ايدا تلفظ مىشده هست . در نوشتهء سابق خود احتمال داده بودم كه كلمهء ايضا معرب اين واژه باشد نه ترجمهء آن . چون ايضا ريشه در زبان عربى ندارد ، دلائلى كه اين احتمال را تأييد مىكند در همان نوشته\r\n\r\n","description":"","footnote":"","page_name":" 184 ","page_number":186},
  {"content":"\r\n\r\nآورده بودم ولى در پايان آن هم افزوده بودم كه « با اين حال تا وقتىكه به جز آنچه در برخى فرهنگهاى فارسى آمده موارد استعمال ديگرى براى واژهء ايدى يا معنى ديگرى غير از معانى معروف براى كلمهء ايدون در مآخذ معتبر فارسى يافت نشود دور از احتياط خواهد بود كه در اين‌باره حكم قطعى شود و پا را از حد احتمال فراتر نهاد » . ذكر ايدون در اين‌جا بدين‌سبب بوده كه واژهء ايدى اگر در آن تحريفى روى نداده باشد با واژهء ايدون كه در فارسى قديم كاربرد فراوان داشته از يك ريشه‌اند ، معنىهايى كه در فرهنگهاى فارسى براى ايدون نوشته‌اند از قبيل اكنون و اين‌چنين و اين‌جا و معنىهاى ديگرى در همين مايه با ايضا و نيز زياد تناسبى ندارند ولى با دقت در موارد استعمال اين كلمه در متنهاى قديمى مىتوان به مواردى برخورد كه در آنها معنى ايضا و نيز براى ايدون متناسب‌تر از معنىهايى است كه در لغت‌نامه‌ها براى آن آمده است . براى نمونه مىتوان به ص 5 - 8 تاريخ بلعمى نگاه كرد و اگر به اين نكته هم توجه شود كه تلفظ « ضاد » در عربى شبيه « دال مفخم » است ، ايدون و ايضا يك كلمه مىشوند و اين را هم مىتوان تأييد ديگرى براى آن احتمال شمرد .\r\nاز ترجمهء مقالهء دخويه به قلم آقاى مدنى اين امر كه الس هاوزن واژهء ويد را به وند ( - و اند ) تصحيح كرده به خوبى دانسته مىشود ، ولى آنچه به خوبى دانسته نمىشود اين است كه آيا اين تصحيح منحصر به همان ويد دوم است كه در برابر نيف قرار گرفته ، يا هردو مورد را شامل مىشود . در صورت اول آيا اين دانشمند به حذف سؤاليه هم كه در اين‌جا ذكر آن رفت توجه نموده است يا نه و در صورت دوم آيا كلمهء ايضا را چگونه معنى كرده و چه وظيفه‌اى براى آن در اين روايت شناخته است . اين سؤال از اين‌جا پيش مىآيد ، و پاسخ آن هم از اين‌رو براى روشن شدن اين بحث اهميت مىيابد ، كه گاه ممكن است در خواندن همين عبارت عربى هم كه در بالا ذكر شد با كمى بىدقتى در قطع و وصل جمله‌ها سهو و اشتباهى رخ نمايد كه مفهوم عبارت را عوض كند ، چنان كه در ترجمهء مرحوم تجدد چنين وضعى پيش آمده . وى اين عبارت را چنين ترجمه كرده است : « گفت\r\n\r\n","description":"","footnote":"","page_name":" 185 ","page_number":187},
  {"content":"\r\n\r\nبا ويد چه خواهى كرد گفت مىنويسم ، و باز گفت ويد همان نيف است و اضافاتى است كه افزايش پيدا مىكند تا به ده برسد » و در حاشيه افزوده است « ويد همان اند فارسى است كه به عربى نيف است » ( الفهرست ، ترجمهء رضا تجدد ، چاپ دوم ، ص 442 - 443 ) . چنان كه ملاحظه مىشود پاسخ سؤال در اين ترجمه ناقص و نارسا است . گفت با ويد چه خواهى كرد ؟ گفت مىنويسم . چه مىنويسد معلوم نيست . اين نارسائى از اشتباهى سرچشمه گرفته كه در تشخيص آغاز و انجام جمله‌ها روى داده . از اين ترجمه معلوم مىشود كه مرحوم تجدد اكتبه را پايان جملهء اول و ايضا قال را آغاز جمله دوم انگاشته ، در صورتى كه جملهء اول با ايضا پايان مىپذيرد و جملهء دوم با قال آغاز مىشود ، و سؤال محذوف و پيشنهادى هم بين اين دو كلمه قرار مىگيرد . شايد اين ابهامى كه بر مقالهء دخويه سايه افكنده با ترجمهء خود الس هاوزن كه بنابر نوشتهء آقاى رضا مدنى مفصل‌تر از اين است و لابد زبان‌دارتر و گوياتر از اين هم خواهد بود مرتفع گردد ، و اگر آقاى مدنى خود عهده‌دار آن گردند و مواردى كه در اين‌جا ذكر شد روشن سازند خدمت ديگرى بر خدمات ارزندهء خود به زبان و فرهنگ ايران خواهند افزود .\r\nدر پايان اين يادداشت چند نكته هم دربارهء مقاله آقاى مدنى به نظر مىرسد كه شايد ذكر آنها براى اين‌كه در اين مبحث ابهام بيشترى پيش نيايد بىمورد نباشد .\r\nيكى اين‌كه در بيان گفت‌وگوى ميان صالح و مردانشاه ، از اين عبارت : « و بحثى كه بين مردى به نام صالح و يك ايرانى به نام زادان فرخ . . . درمىگيرد » ( ص 579 ) اين توهم پيش مىآيد كه صالح ايرانى نبوده ، در صورتىكه او هم ايرانى و اهل سيستان و پسر مردى بوده كه در جنگهاى سيستان در زمان خلافت عثمان اسير شده و به عبد الرحمان تغيير نام يافته بود و چون صالح گذشته از فارسى كه زبان مادريش بود زبان عربى را هم آموخته بود و در ديوان خراج بصره به فارسى و عربى چيز مىنوشت . حجاج او را وادار به ترجمهء ديوان خراج از فارسى به عربى كرد ( فتوح البلدان ، ص 368 و 485 ) .\r\n\r\n","description":"","footnote":"","page_name":" 186 ","page_number":188},
  {"content":"\r\n\r\nديگر اين‌كه در ترجمهء مقالهء دخويه باز در زمينهء همين گفت‌وگو آمده :\r\n« يكى از ديوانيان كه اعرابى بوده بيان داشت : امكان ندارد بتوانيم اصطلاحات فنى فارسى را به عربى برگردانيم » ( ص 581 ) . آن كسىكه در اين روايت گفتارى به همين مضمون به او نسبت داده شده همان مردانشاه پسر زادان فرخ است نه اعرابى . در اين داستان تمام طرفهاى درگير در اين گفت‌وگو دبيرهاى ايرانى بوده‌اند و نام هيچ عربى در اين روايت برده نشده .\r\nديگر اين‌كه در عبارت « و براى اصطلاح فارسى « اندكى بيش » واژهء نصف را نام مىبرد » كه در همين صفحه سه سطر پايين‌تر آمده . چنين مىنمايد كه به جاى نصف « نيف » بوده كه در چاپ بدين‌صورت درآمده .\r\nديگر اين‌كه مطالبى كه از دخويه و الس هاوزن دربارهء اعداد كسرى و نشانه‌هاى آنها در خط و زبان پهلوى و پسوند ويه در فارسى و عربى در اين مقال نقل شده ، هرچند نمودار كوشش عالمانهء اين‌دو دانشمند است و در مجموعهء مطالعاتى كه در اين زمينه‌ها به عمل آمده جايى شايسته دارند ، ولى هيچ‌يك از آنها نظر قطعى و نهائى به شمار نمىروند ، بلكه مرحله‌اى از مراحل اين‌گونه بحث و بررسيها را مىنمايانند . در اين‌باره نظرهاى ديگرى هم ابراز شده كه همه را بايد در همين مرحله به شمار آورد . مثلا اين نظر الس هاوزن كه دهويه را در اين روايت تحريفى از دهيوده دانسته ( ص 582 ) درست مخالف نظرى است كه دكتر معين در ذيل همين كلمهء دهيوده در برهان قاطع نوشته و در لغت‌نامهء دهخدا هم نقل شده ، چه دكتر معين دهيوده را تحريفى از دهويه دانسته . غرض از ذكر اين مثال نه رد يا تأييد يكى از اين دو نظر ، بلكه بيان اين مطلب است كه در اين زمينه‌ها كه آنها را به خط و زبان پهلوى و گويشهاى آن مرتبط مىسازند ، بحث و گفت‌وگو بسيار و باب اجتهاد به اصطلاح باز است . و هنوز خيلى زود است كه بتوان نظرى را به عنوان راه‌حل قطعى و نهايى خواند ، بدان‌گونه كه آقاى رضا مدنى مقاله دخويه را دربردارندهء راه‌حل نهائى خوانده‌اند . با آرزوى توفيق بيشتر براى ايشان و همه دست‌اندركاران نشر دانش و فرهنگ .\r\n\r\n","description":"","footnote":"","page_name":" 187 ","page_number":189},
  {"content":"\r\n . \r\n","description":"","footnote":"","page_name":" 188 ","page_number":190},
  {"content":"\r\n\r\n\r\nسه واژهء فارسى در فتوح البلدان بلاذرى ( توارد پس از هشتاد و چهار سال )\r\nنوشته : م . ى . دخويه ( خاورشناس هلندى ) ترجمه : رضا مدنى ( اشتوتگارت ) م . ى . دخويه خاورشناس هلندى و ويراستار نامور متون عربى جغرافيائى در سال 1866 ميلادى متن ويراستهء فتوح البلدان را به همراه يادداشتهاى فراوان دربارهء واژگان و مفاهيم دشوار و همچنين فهرست‌هاى گوناگون انتشار داد .\r\nبخش مربوط به ايران اين كتاب را آقاى دكتر آذرتاش آذرنوش ترجمه نمود كه اولين بار در سال 1346 خورشيدى از سوى بنياد فرهنگ ايران انتشار يافت و بار دوم در سال 1364 خورشيدى از سوى انتشارات سروش پخش شد و نويسندهء اين يادداشت همين چاپ دوم را ديده است .\r\nدر صفحهء 60 و 61 كتاب نامبرده ، داستان تبديل زبان دفتر خراج ، در زمان حجاج ، از فارسى به عربى آمده است و بحثى كه بين مردى بنام صالح و يك ايرانى بنام زادان فرخ كه هردو در خدمت اعراب بودند ، بر سر امكان ترجمهء اصطلاحات دفتر خراج از فارسى به عربى درمىگيرد . پايان داستان براى اغلب آشنا است . پسر زادان فرخ بنام مردانشاه به آن مرد ديوانى كه توانايى در اين كار نشان داده بود ، نفرينى نثار مىكند و مىگويد « خدايت ريشه از جهان\r\n\r\n","description":"","footnote":"","page_name":" 189 ","page_number":191},
  {"content":"\r\n\r\nبركناد كه ريشهء پارسى بركندى » .\r\nدر پانويس شمارهء 17 در صفحهء 60 و 61 از سوى مترجم گرانمايه آقاى آذرنوش مطالبى دربارهء حل چند واژه در متن بلاذرى آمده كه انگيزهء اين يادداشت و يادآورى است . آقاى آذرنوش مىآورند :\r\n[ 17 . در اصل : ششويه . اين مسئله براى دخويه حل‌ناشده باقى ماند . وى در تعليقات خود بر فتوح البلدان مىگويد كه از دزى تقاضاى حل آن را كرد و او نيز ترجمهء صحيحى به دست نياورد . توجيهات محققان ديگر ( مثلا تجدد ، در ترجمهء الفهرست ، ص 242 ) نيز قانع‌كننده نيست . من دربارهء همهء اين نظريات با استاد مينوى مشورت كردم . ايشان هيچ‌كدام را نپسنديد . علامه فروزان هم راه‌حلى نيافت .\r\nاما تصور مىكنم دكتر محمد محمدى قضيه را حل كرده باشند . ايشان اولا دريافتند كه « ششويه » تحريف است از « بيستويه » . ثانيا ، احتمال مىدهند كه به قرينهء ايضا ، لفظ « ايدا » كه فارسى است و اصل كلمهء ايضا ، از جمله حذف شده .\r\nسپس لفظ « الويد » را به وند - اند اصلاح مىكنند . در نتيجه ، جمله به صورتىكه ما در بالا به كمك دو قلاب اصلاح كرده‌ايم درمىآيد . [ ر ك : محمد محمدى ، المترجمون و النقلة عن الفارسية الى العربية . . . ، بيروت ، 1966 ، ص 44 ؛ هم او ، « نقل ديوان عراق از فارسى به عربى » ، مقالات و بررسيها ، دفتر سوم و چهارم ، 1349 ، ص 1 
  ] .\r\nنگارندهء اين يادداشت ، نه آقاى دكتر محمدى را مىشناسد و نه به كتابش دسترسى داشت تا معلوم گردد كه آيا آقاى دكتر محمدى اشاره‌اى به كار عرب‌شناس نامى هلندى دخويه ، در مورد حل واژه‌هاى مورد بحث دارد يا نه و آيا راه‌حل پيشنهادى ايشان منحصر به همان مختصرى كه دكتر آذرنوش نقل كردند ، مىشود يا اينكه مفصل‌تر از آن است . هرچه هست شباهت زيادى به كار دو دانشمندى دارد كه در 84 سال پيش اين دشواريهاى لغوى را حل نموده بودند . از سوى ديگر بر خلاف راه حل دخويه ، در پيشنهاد آقاى دكتر محمدى ، پسوند ( ويه ) از واژه‌هاى مورد نظر ، مورد بحث قرار نگرفته است . براى\r\n\r\n","description":"","footnote":"","page_name":" 190 ","page_number":192},
  {"content":"\r\n\r\nيادآورى و بزرگداشت آن‌دو دانشمند دست از دنيا كوتاه ، ترجمهء مقالهء دخويه را كه كوتاهتر و دربردارندهء راه‌حل نهائى است به خوانندگان مجلهء آينده پيشكش مىنمايم .\r\nپيش از دخويه ، الس هاوزن گفتارى به نام « دربارهء نشان دادن اعداد كسرى در خط پهلوى » « 1 » در « مجلهء گزارشهاى ماهيانهء فرهنگستان علوم برلين » در سال 1882 نشر داد كه در آن سه واژهء فارسى را كه گذشته از كتاب بلاذرى در الفهرست نيز آمده بود ، مورد بحث قرار داد . ( الفهرست به ويراستارى فلوگل در آن موقع انتشار يافته بود و دخويه براى حل مشكلات لغوى پيشنهادهايى داشت ) .\r\nالس هاوزن با توجه به تحقيقات زبان‌شناسانى چون اشپيگل ، وستر گارد و ديگران واژه‌هاى دهويه - ششويه - و « ويد » را بررسى مىكند و راه‌حلهائى پيشنهاد مىنمايد و به عقيدهء دخويه كه معتقد بود ، كلمات را در متن اصلى نبايد دستكارى نمود مؤدبانه برخورد مىنمايد .\r\nدخويه اگرچه همهء پيشنهادهاى الس هاوزن و شيوهء اثبات و استدلال وى را نپذيرفت ولى برپايهء معلومات و نكته‌سنجىهاى الس هاوزن موفق شد ، راه‌حل نهائى و استدلال آن را خود به صورت مقالهء كوتاهى به دست بدهد كه در سال 1882 در مجلهء « انجمن خاورشناسان آلمان »  ( Z . D . M . G . )  جلد 36 انتشار يافت . « 2 »\r\n\r\n\r\n","description":"","footnote":"\r\n( 1 ) .\r\n Olshausen , J . : Uber die Bezeichnung der Bruchzahlen in Pahlavi Schriften in Monatsberichte der koniglich preussischen Akademie der Wissenschaften zu Berlin , 1882 , S . 675 - 696 . \r\nالس هاوزن خاورشناس آلمانى در 1800 ميلادى زاده و در 1882 م . درگذشته است . او زبانهاى خاورى را در پاريس نزد سيلوستر دوساسى آموخت و در كيل مرحله دكترا را گذراند .\r\nنوشته‌هاى زيادى دربارهء اديان ، زبانها و تاريخ دارد . در زبانهاى ايرانى ، تاريخ خط پهلوى ، مطالب مربوط به اشكانيان ، سكه‌هاى اسپهبدان طبرستان و . . . نيز آثارى دارد . فهرستى نيز از دستنوشتهء فارسى در كتابخانهء شاهى كپنهاك ، فراهم آورد كه به وسيلهء  F . Mehren  تكميل شد و در سال 1857 به چاپ رسيد\r\n. ( 2 ) .\r\n De Goeje , M . J . : Die persischen Bruchzahlen bei Beladhori , in Zeitschrift der Deutschen Morgenland lischen Gesellschaft , Bd . 36 , 1882 , S . 339 - 341 . \r\n","page_name":" 191 ","page_number":193},
  {"content":"\r\n\r\n\r\nاعداد كسرى فارسى در كتاب بلاذرى\r\nدر مجلهء « گزارش ماهانهء فرهنگستان شاهى علوم برلين » مورخ 16 ژوئن 1882 ميلادى آقاى دكتر الس هاوزن\r\n Olshausen \r\nبا تيزبينى شگفت‌آورى دو معما را حل نمودند . وقتى در زمان حجاج تصميم گرفته شد ، دفترهاى خراج را كه تا آنوقت به فارسى نوشته مىشد به عربى بنويسند ، يكى از ديوانيان كه اعرابى بود ، بيان داشت ، امكان ندارد بتوانيم اصطلاحات فنى فارسى را به عربى برگردانيم .\r\nاين مطلب را بلاذرى در كتابش [ فتوح البلدان 
  ] از مداينى نقل مىكند و چند نمونه از برابريابى واژه‌ها را ذكر مىنمايد . از جمله برابر اصطلاح « يك‌دهم » را به عربى « عشر » و يك‌بيستم را به « نصف العشر » و براى اصطلاح فارسى « اندكى بيش » واژهء « نصف » را نام مىبرد .\r\nواژه‌هاى فارسى اين اصطلاحات در كتاب بلاذرى به ترتيب « دهويه » ، « ششويه » و « ويد » مىباشد . به جز « دهويه » كه از روى عدد « ده » به آسانى شناخته مىشود ، باقى حل ناشده به جاى ماندند .\r\nدر « الفهرست » نيز كه داستان پيش گفته از همان منبع نقل شده ، دشواريهاى موجود براى ويراستارش [ آقاى فلوگل  Flugel  
  ] نامفهوم به جاى « 1 » ماند  II  ، صفحه 107 به بعد ) .\r\nدكتر الس هاوزن در مقاله‌اش راه پىبردن به شيوهء درست خواندن [ واژه‌ها 
  ] را نشان مىدهد . او به ما مىآموزد كه چگونه به موازات اعداد كسرى\r\n\r\n\r\n","description":"","footnote":"\r\n( 1 ) . در اينجا مايلم يادآور شوم كه نوشتهء من به فلوگل [ دربارهء مشكلات لغوى 
  ] پاسخى شتابزده بود و براى چاپ در نظر گرفته نشده بود . اگر در آن با تعمق تجديدنظر مىكردم ، دست‌كم مطالبى از آن را يقينا حذف مىنمودم .\r\n[ الس هاوزن در مقاله‌اش درستى يادداشتهاى دخويه را رد مىكند . پانويس بالا پاسخ مؤدبانه دخويه به نشانى الس هاوزن است . م . 
  ]\r\n","page_name":" 192 ","page_number":194},
  {"content":"\r\n\r\nمتداول « سه يك » و « ده يك » در فارسى نوين ، شكل كهن‌ترى نيز وجود دارد .\r\nدر شكل اخير به انتهاى مخرج يك كسر دو هجا افزوده مىگردد . يكى  « - O »  يا  « - jo »  كه در اساس همان عدد يك مىباشد ، دو ديگر ، پسوند  « ta ( k ) »  يا  « da ( k ) »  كه صورت و مخرج را به شكل واحدى بهم مىپيوندند .\r\nبدين‌سان ، بنا به داورى دكتر الس هاوزن ، بايد در پاره دوم واژه « دهويه » عددى كه نماينده واحد است ، نهفته باشد .\r\nتنها واژه‌اى كه بر اين اساس ساخته شده است و در فرهنگهاى فارسى نوين به چشم مىخورد ، واژه « دهيوده » بمعنى « يك‌دهم » است .\r\nبنا به نظر دانشمند محقق آقاى الس هاوزن ، از شكل « دهيوده » واژه « دهويه » كه نويسنده عرب بدست داده ، پديد آمده است و دليلش غلطخوانى ناشى از كيفيت خط پهلوى است كه در آن به جاى پارهء خوانده شد . « 1 »\r\nراه‌حل الس هاوزن [ به نظر نگارنده 
  ] نامتحمل است . زيرا واژهء فارسى از طريق گفتار نه نوشتار ، نقل شده است . [ راوى بلاذرى ، مداينى بود . م . 
  ]\r\nهمانند نظر صائب الس هاوزن دربارهء تحريف « بيست » به « شش » كه آن را فقط در خط عربى امكان‌پذير مىداند ، مىبايد غلطخوانى پارهء دوم واژه نيز از روى خط عربى و به يارى آن توضيح داده شود .\r\nبه كمك مطالبى كه از دكتر الس هاوزن آموختم ، توانستم به آسانى شكل آغازين دو واژهء پيشگفته را كه كاملا به موازات واژهء  Pancota ( k )  پن چوتك [ پهلوى 
  ] مىباشد ، بازسازى نمايم كه عبارت از ( دهوته ) و ( بيستوته ) باشد .\r\nاين شيوهء خواندن را نگارنده به دوست گرانمايهء خود آقاى الس هاوزن پيشنهاد نمود و ايشان پاسخ زير را لطف فرمودند :\r\n« اگرچه در وجود پسوند  oda  - در اعداد كسرى در فارسى نوين شكى\r\n\r\n\r\n","description":"","footnote":"\r\n( 1 ) . گروه حروف پهلوى در بالا به خط عبرى نشان داده شد . زيرا در زمان نگارش مقاله واژه‌هاى پهلوى را در اروپا با حروف عبرى آوانويسى مىكردند . پارهء اول به خط لاتين مىشود  oda  و پارهء دوم  oje  كه از روى مقالهء الس هاورن دريافته شد ( مترجم ) .\r\n","page_name":" 193 ","page_number":195},
  {"content":"\r\n\r\nنيست و مىتوان ديد كه در دهوته و بيستوته ، پارهء آغازين پاى در فارسى نوين دارد ، در همان‌حال بهر پايانى ، حرف « ت » سخت شده را نگهداشته است ، جاى انكار نيست كه پيشنهاد شما به مراتب آسانتر و طبيعىتر از پيشنهاد من مىباشد . »\r\nاين واقعيت را بايد يادآور شد ، زبان فارسىاى كه عربها از آن در زمان چيرگى بر ايران و پس از آن ، واژه‌هاى بسيار به وام گرفتند ، در مرحله كهن‌ترى و نزديكتر به زبان پهلوى قرار داشت تا به زبان اشعار فردوسى . اين موضوع را پسوندهاى مختوم به ( ك ) و ( گ ) كه به جايشان در فارسى نوين  o  نشسته ، نشان مىدهند .\r\nآن‌طور كه از دوستى شنيدم ، نتايج بررسىهاى جامع دكتر اندره آس  Andreas  دربارهء لهجه‌هاى فارسى غربى در تائيد موضوع بالا است . اين لهجه‌ها در موارد بيشمار به فارسى باستان نزديكترند تا به زبان فارسى ادبى .\r\nبرگرديم به بررسى دكتر الس هاوزن .\r\nدرست‌گردانى « شش » به « بيست » را كه توسط ايشان انجام گرفت ، در پيش يادآور شدم .\r\nدر نسخهء خطى بلاذرى مربوط به كتابخانهء ليدن و در نسخه‌اى خطى از الفهرست [ بجاى شش 
  ] ، سش آمده است .\r\nالس هاوزن براى « ويد » ، « وند » را كه سبك شدهء « و اند » است ، پيشنهاد مىكند و در درستى آن شكى نيست . نگارنده به هنگام بررسى نسخه‌اى از ترجمهء فارسى كتاب استخرى ، بارها متوجه گرديد كه برابر « نيف » عربى واژه فارسى « و اند » آمده است . بدينسان خود نگارنده به اين درست‌گردانى رسيده بود و در حاشيهء نسخهء ملكى خويش نگاشت :\r\n Suspicari quis posset legendum esse \r\n« 1 »\r\nولى دو مشكل هنوز حل‌ناشده بجاى مانده بود كه با بررسى دكتر\r\n\r\n\r\n","description":"","footnote":"\r\n( 1 ) . ترجمهء جملهء لاتينى كه آن را به آلمانى مديون دوستى هستم ، چنين است : گمان مىرود كه بايد « و اند » خوانده شود . م .\r\n","page_name":" 194 ","page_number":196},
  {"content":"\r\n\r\nالس هاوزن بر طرف شد . يكى افتادن الف و ديگر اين مطلب كه « ويد » ( آن‌چنان كه در نسخهء بلاذرى اشكارا به چشم مىخورد ) به صورت يك واژهء فارسى در فرهنگها موجود است و معنايش هم [ در زمينه مورد بحث 
  ] پرنامناسب نيست .\r\nدر عوض نمىتوانم درستى [ عبارت 
  ] « اكتب و ايضا » را در الفهرست و درستى ترجمه « و ايضا » را كه دكتر الس هاوزن به « و اندكى بيش از آن » بدست داده ، بپذيرم .\r\nدر اين مورد متن بلاذرى بر الفهرست تقدم دارد كه ترجمهء آن ساده و چنين است : « برابر اين را نيز قادرم بدست بدهم . زيرا وند به عربى نيف مىباشد . »\r\nالس هاوزن در بخش دوم گفتارش گواه استوارى در تأئيد اين موضوع كه واژه‌هاى فارسى در عربى غالبا به شكل كهن‌تر و نزديك به پهلوى ديده مىشوند ، بدست مىدهد . وى در اين بخش نشان مىدهد كه تلفظ عربى « ويه » در سيبويه و مانندش ، شكل كهن خويش را نگه داشته است .\r\nدرحالىكه « - ويه » كه وسيله عربها اخذ گرديده ، جديدتر بوده و در ايران پديد آمده است .\r\nدستوريان عرب متفق القول تلفظ « ويه » را خواستارند . از اشعار عربى كه از آن‌دو شاهد توسط دكتر الس هاوزن در بررسىاش نقل شده و نگارنده نيز به نقل از اغانى  XVIII  ، 74 ، 4 حمويه را بدان مىافزايد ، به‌خوبى برمىآيد كه اين شيوه تلفظ ، واقعا متداول بوده است .\r\nدر مقابل در زمان مأمون ، در بغداد تلفظ  ( oja )  دست‌كم در زبان توده مردم معمول بود ، مانند قصر عبدويه در يك شعر عاميانه كه مربوط به زمان محاصرهء بغداد مىشود .\r\nبه موازات ( بويه ، به فتح سوم ) ، نام بويه ( ذهبى ، مشتبه ، 94 ) نيز وجود داشت . در كنار سسويه ( واو مفتوح - ياء مضموم ) برخى نيز سسويه مىگفتند كه بعدها حتى نويسندگان دانشمندى چون مقريزى اين وجه تلفظ را درست دانستند .\r\n\r\n","description":"","footnote":"","page_name":" 195 ","page_number":197},
  {"content":"\r\n . \r\n","description":"","footnote":"","page_name":" 196 ","page_number":198},
  {"content":"\r\n\r\n\r\nدربارهء جست‌وجوى كلمات فارسى در زبان عربى\r\nيكى از مسائل مهم زبان فارسى در زمينهء پژوهش تاريخى و لغوى آن ، بحث و تحقيق دربارهء كلمات و اصطلاحاتى است كه از اين زبان ، در دوره‌هاى مختلف تاريخى ، به زبانهاى ديگر راه يافته و جزء آنها گرديده است . تحقيق در اين امر يك تفنّن لغوى نيست ، بلكه يك ضرورت ادبى و فرهنگى است كه بسيارى از مسائل مربوط به تاريخ زبان و تاريخ تحول آن و هم‌چنين تاريخ تمدن و علوم و فرهنگ ايران با آن بستگى دارد ، از اين جهت درخور هرگونه توجه و اهتمام مىباشد .\r\nاز ميان همه زبانهائى كه در دوره‌هاى مختلف تاريخى ، زبان فارسى با آنها روابطى داشته ، در آنها اثر كرده و از آنها اثر پذيرفته ، چنان كه به كرّات و به مناسبتهاى مختلف در اين مجله ذكر شده هيچ‌يك به پايهء زبان عربى نمىرسد ، و از اينجاست كه تحقيق دربارهء كلمات فارسى در زبان عربى ، در ميان همهء مسائل مربوط به زبان فارسى ، اهميت و منزلتى خاص دارد .\r\nدر اينجا منظور ما بيان اهميت اين موضوع نيست ، چون در اين امر شكى نبايد باشد بلكه اشاره به برخى دشواريهائى است كه در اين كار هست و شايد توجه به آنها براى كسانى كه بخواهند در اين راه گام بردارند و به تحقيق اين‌گونه كلمات بپردازند خالى از فايده نباشد .\r\n\r\n","description":"","footnote":"","page_name":" 197 ","page_number":199},
  {"content":"\r\n\r\nمشكل بزرگى كه در كار تحقيق كلمات در زبان عربى وجود دارد ناشى از آن است كه كلمات خارجى در زبان عربى غالبا به‌طورى تغيير شكل مىدهند و به صورت عربى درمىآيند كه تشخيص اصل آنها در بعضى موارد به آسانى صورت نمىگيرد ، بلكه بسبب مرور زمان و طول مدت راه‌هايى هم كه ممكن بوده جوينده را به مقصود راهنمائى كنند كور شده و آثار آنها از ميان رفته است . « 1 » و به همين جهت است كه تحقيق دربارهء كلمات فارسى در زبان عربى نه تنها براى زبان فارسى بلكه حتى در زبان عربى هم يكى از مسائل دقيق و پرلغزش است .\r\nدربارهء معرّبات از فارسى ارباب لغت معمولا ضمن تعريف از لغتى ، كم‌وبيش اشاره به معرب بودن آن كرده و برخى از مؤلفان نيز در اين باب فصلى خاص پرداخته و بعضى نيز كتاب يا رسالهء جداگانه‌اى در اين موضوع تأليف كرده‌اند كه از آن جمله از متقدّمان بايد جواليقى را به سبب كتاب ذى قيمتش « المعرب من الكلام الاعجمى » و از متأخران ادّى شير را به سبب كتاب پرفايده‌اش « الالفاظ الفارسية المعربه » ياد كرد . و از بين محققان معاصر و نزديك بعصر ما نيز چند تن اين موضوع را يا بطور مستقل و يا در ضمن مطالب ديگر مورد بحث و تحقيق قرار داده‌اند كه همه قابل استفاده و براى پژوهندگان مراجعه به آنها ضرورى است ، ولى با وجود همهء اينها باز كار ناكرده در اين زمينه بسيار است ، و تا اينكه بتوان فرهنگ جامعى از اين گونه كلمات فراهم نمود احتياج به كار و كوشش و مطالعه و تحقيق فراوان هست .\r\nكلمات فارسى را در عربى از اين لحاظ مىتوان به دو دسته تقسيم نمود :\r\nيكدسته آنها كه در زبان فصيح عربى راه يافته و در شعر و نثر و منشآت عربى وارد شده‌اند ، و دستهء ديگر آنها كه در زبانهاى محلّى يعنى زبان محاوره و گفت‌وگوى عربى نفوذ كرده و در لغت‌نامه‌ها و آثار مكتوب عربى كمتر مىتوان اثرى از آنها يافت . در مورد اين دستهء اخير يكى از كارهاى لازم و ضرورى اين\r\n\r\n\r\n","description":"","footnote":"\r\n( 1 ) . رجوع كنيد به گفتار نگارنده در شمارهء اول و دوم سال ششم همين مجله زير عنوان \" چند نكته دربارهء دگرگونيهاى كلمات فارسى در زبان عربى \" .\r\n","page_name":" 198 ","page_number":200},
  {"content":"\r\n\r\nاست كه اين‌گونه كلمات را در هريك از زبانهاى محلّى كه در مناطق مختلف عربى وجود دارد و غالبا با هم متفاوت است جداگانه مورد تحقيق قرار داد و صورتى از آنها بدست آورد ، به همان ترتيب كه مرحوم دكتر داود چلبى موصلى كلمات فارسى مستعمل در عربى عامى موصل را بررسى كرده و آنها را در كتاب بسيار مفيد خود بنام « كلمات فارسية مستعملة فى عامية الموصل » « 1 » جمع‌آورى نموده است . براى اينكه فهرست جامعى از همهء كلمات فارسى كه در زبانهاى عاميانه مناطق مختلف عربى به كار رفته و مىرود در دست باشد ، گام اولى كه بايد برداشته شود اينست كه همان كارى كه مرحوم دكتر چلبى موصلى دربارهء زبان عامى موصل كرده است ، درباره زبانهاى محلّى همهء مناطق مختلف عربىزبان از كناره‌هاى خليج فارس گرفته تا سواحل افريقائى اقيانوس اطلس نيز جداگانه صورت گيرد ، چون غير از كلمات مشترك كلمات بسيار ديگرى هم هست كه فقط در بعضى مناطق به كار مىرود و از اين جهت مطالعهء زبانهاى محلّى از اين نظر به‌طور جداگانه ضرورت دارد . و امّا دربارهء كلماتى كه در زبان فصيح عربى به كار رفته و مىرود و در كتابهاى لغت هم ذكرى از آنها هست ، نخستين كارى كه بايد صورت گيرد اينست كه با مطالعهء دقيق در لغت‌نامه‌هاى عربى اين كلمات از متن لغت استخراج و جداگانه فهرست شود . ولى اين كار به تنهائى كافى نيست ، زيرا چنان كه در جاى ديگر هم گفته‌ايم كلمات فارسى كه در عربى به كار رفته به سبب دگرگونيهاى بسيارى كه در آنها روى داده و در اثر مرور زمان غالبا بطورى شكل عربى گرفته و از اصل خود دور افتاده‌اند كه امر بر ارباب لغت هم مشتبه شده و آنها را از ريشهء عربى شمرده و اصل فارسى آنها را نشناخته‌اند .\r\nبنابراين نبايد دامنهء تحقيق را تنها به آنچه در كتابهاى لغت به تعريب آنها تصريح شده ختم نمود ، و گفتهء لغت‌نويسان را بىچون و چرا و بدون تحقيق و دقت پذيرفت . گذشته از مراجعهء كتب لغت يكى از كارهاى ضرورى ديگرى هم كه در\r\n\r\n\r\n","description":"","footnote":"\r\n( 1 ) . اين كتاب در سال 1960 ميلادى در 217 صفحه در مطبعهء عانى بغداد با كمك وزارت فرهنگ عراق به چاپ رسيده است .\r\n","page_name":" 199 ","page_number":201},
  {"content":"\r\n\r\nاين زمينه بايد صورت گيرد مطالعهء بعضى از متون مهم عربى و به خصوص متونى است كه احتمال ورود معرّبات فارسى در آنها زياد است ، اعم از كتابهاى ادبى و تاريخى و علمى و غيره .\r\nهمهء اينها براى تهيهء يك فرهنگ جامع و كامل از كلمات فارسى كه در زبان عربى راه يافته لازم است ، ولى لازم‌تر از اينها براى كسانىكه در اين زمينه به جست‌وجو و مطالعه مىپردازند توجه به اين مطلب است كه مسأله تشخيص كلمات خارجى در يك زبان و بدست آوردن اصل و ريشهء آنها مسأله پيچيده‌اى است . و به‌خصوص در زبان عربى كه بسبب تغييرات خيلى عميق و تحولاتى كه در طى قرنها در اين گونه كلمات حاصل شده بازشناختن آنها از كلمات عربى اصيل بسى دشوار است . و گاهى اصول آنها به اندازه‌اى پوشيده و ناشناخته مانده كه حتى امر بر علماى لغت و مؤلفان فرهنگهاى معتبر عربى نيز مشتبه شده و آنها هم در اين زمينه از خطا و لغزش مصون نمانده‌اند . بنابراين ضرورت دارد كه با احتياط لازم و با تهيهء مقدّمات و وسايل كافى در اين راه قدم گذارد . و گذشته از ممارست و بحث و دقت فراوان يكى از مهمترين مقدمات و وسايل اين كار اين است كه اوّلا بطور كلى با طرز معاملهء زبان عربى با كلمات بيگانه ، و به خصوص با نوع تغييراتى كه در زبان عربى در كلمات فارسى حاصل شده ، به تفصيل آشنا شويم و ثانيا علل و عواملى را كه باعث پوشيده ماندن اصول اين كلمات و غالبا موجب اشتباه و لغزش ارباب لغت شده است به خوبى بشناسيم .\r\nدر گفتارى كه چندى قبل زير عنوان « چند نكته دربارهء دگرگونيهاى كلمات فارسى در زبان عربى » « 1 » در همين مجله به چاپ رسيد ، سعى كرديم انواع تغييراتى را كه در اين‌گونه كلمات حاصل شده با ذكر نمونه‌ها و مثالهاى متعدد و تا جائىكه درخور آن گفتار بود با توجه به سير تاريخى آنها روشن سازيم ، و اكنون در اين گفتار هدف آن است كه نظر خوانندگان علاقه‌مند را به بعضى از علل و عوامل ديگرى كه باعث ناشناخته ماندن اين كلمات شده و در راه بحث و تحقيق\r\n\r\n\r\n","description":"","footnote":"\r\n( 1 ) . الدراسات الادبية ، شماره 1 و 2 ، سال 6 .\r\n","page_name":" 200 ","page_number":202},
  {"content":"\r\n\r\nدر اين زمينه از لغزشگاه‌هاى مهم به شمار مىروند ، معطوف داريم . و در اينجا هم مانند گفتار گذشته سعى خواهد شد كه مطالب با ذكر نمونه‌ها و مثال‌هايى درخور اين مختصر روشن گردد . يكى از امورى كه در زمينهء اين بحث توجه به آن اهميت فراوان دارد اينست كه در بعضى از كتب ادب و فرهنگهاى عربى و همچنين در ميان برخى از علما و ارباب لغت عرب گرايش مخصوصى ديده مىشود كه براى هركلمه‌اى تا آنجا كه ممكن است ، هرچند با فرض و احتمال هم باشد ، يك ريشهء عربى بيابند و فقط در موارد بسيار روشن ، و در جاهايىكه نتوان حتى با احتمال بعيد هم كه شده يك ريشهء عربى براى كلمه‌اى بيگانه يافت به خارجى بودن آن كلمه اشاره مىكنند . و در اين موارد هم به‌ندرت به ريشه و هيأت آن كلمه در زبان اصلى تصريح يا اشاره مىگردد . اين امر را گذشته از ناآشنا بودن اين دسته از لغت‌نويسان نسبت به زبانهاى بيگانه ، علّتهاى متعددى است آميخته از عوامل مختلف دينى و غير دينى كه شايد مهمترين و مؤثرترين آنها از تفسير و توجيه بعضى از آيات قرآنى سرچشمه گرفته باشد .\r\nتوضيح آنكه در قرآن مجيد آياتى هست دالّ بر اين‌كه اين كتاب آسمانى به زبان عربى نازل شده ، مانند  « إِنَّا أَنْزَلْناهُ قُرْآناً عَرَبِيًّا لَعَلَّكُمْ تَعْقِلُونَ »  ( سورهء 12 آيهء 2 ) و    « نَزَلَ بِهِ الرُّوحُ الْأَمِينُ عَلى قَلْبِكَ لِتَكُونَ مِنَ الْمُنْذِرِينَ بِلِسانٍ عَرَبِيٍّ مُبِينٍ »    ( سورهء 26 آيهء 195 ) و  « وَ لَقَدْ نَعْلَمُ أَنَّهُمْ يَقُولُونَ إِنَّما يُعَلِّمُهُ بَشَرٌ لِسانُ الَّذِي يُلْحِدُونَ إِلَيْهِ أَعْجَمِيٌّ وَ هذا لِسانٌ عَرَبِيٌّ مُبِينٌ »  ( سورهء 16 آيهء 103 ) . برخى از مفسّران و ارباب لغت از اين آيات چنين فهميده‌اند كه گذشته از بناء كلام تمام الفاظ و كلمات مفرده‌اى هم كه در قرآن استعمال شده ، همه بايد عربى و عربى الاصل باشند . اين تدقيق غيرلازم كه شايد تحميلى بر معناى مصطلح زبان باشد « 1 » باعث گرديد كه دربارهء كلمات غير عربى الاصل كه از زبانهاى فارسى و سريانى و قبطى و يونانى و\r\n\r\n\r\n","description":"","footnote":"\r\n( 1 ) . در معناى مصطلح زبان - هر زبانى - نظر كلى بر ساختمان و كيفيت تركيب و قواعد دستورى و غيره است ، نه فرد فرد كلمات چنان كه مثلا گوييم كتاب گلستان و مثنوى مولانا جلال الدين به زبان فارسى است و اين امر با بودن صدها و هزارها كلمات غير فارسى در اين دو كتاب منافات ندارد .\r\n","page_name":" 201 ","page_number":203},
  {"content":"\r\n\r\nديگر زبانها در قرآن استعمال شده و قطعا در ميان اعراب آن زمان معروف بوده نظريه‌هائى جز براساس موازين لغوى اظهار شود . زيرا كسانىكه از اين آيات چنين فهميدند بالضروره مىبايستى منكر وجود كلمات غير عربى در قرآن گردند .\r\nچنان كه ابو عبيده و امام فخر رازى و جمعى ديگر چنين كرده و گفته‌اند كه اين كلمات همه عربى الاصل هستند ، و اگر در زبانهاى ديگر هم نظاير آنها وجود دارد اين از قبيل تصادف و اتفاق در وضع است . ولى با وجود اين چون در هر حال وجود كلمات خارجى را كه غير عربى بودن آنها آشكار است ناديده نمىشد گرفت و تنها با « لا نسلّم » وجود آنها از ميان نمىرفت ؛ بدين‌جهت علماى ديگر كه بيشتر آنها از فقها بودند مانند ابن عباس و مجاهد و ابن جبير و عكرمه و عطاء وجود كلمات خارجى را در قرآن اذعان نمودند ، و در نتيجه براى جمع بين اين‌دو نظر ، نظر ديگرى بوجود آمد كه آن را ابو عبيد قاسم بن سلّام بدين‌نحو تقرير كرد كه : اين كلمات اگرچه اصلا غير عربى هستند و از زبانهاى ديگر به عربى راه يافته‌اند ولى چون پس از ورود به اين زبان با كلمات عربى درآميخته و صورت عربى به خود گرفته‌اند از اين‌جهت مىتوان آنها را هم عربى شمرد . « 1 »\r\nبه‌هرحال اظهار اين گونه نظرها باعث گرديد كه موضوع كلمات دخيل در زبان عربى از همان آغاز كار غير از جنبهء لغوى صرف كه مىبايستى مبتنى بر بحث و تحقيق و استقراء و جست‌وجو باشد ، جنبهء ديگرى هم پيدا كند كه تا حدّى مىتوان آن را جنبهء عقيدتى و دينى ناميد ، و شايد اين نظر هم كه در نزد بعضى از ارباب لغت ديده مىشود كه وجود كلمات خارجى را در عربى مخالف با اصالت زبان عربى پنداشته و گمان برده‌اند كه اذعان به وجود چنين كلماتى در اين زبان با اعتبار و اهميت آن منافات دارد ، ناشى از همين جنبه است . و نيز از همين‌جا است كه برخى از لغت‌نويسان عربى تا وقتىكه بتوانند كلمه‌اى خارجى را هرچند با تكلّف هم باشد به يك اصل عربى برگردانند آن را از كلمات دخيل نمىشمرند . و بسيارى از اشتقاقهاى ناسنجيده و معنيهاى بىتناسبى هم كه گاهى\r\n\r\n\r\n","description":"","footnote":"\r\n( 1 ) . رجوع كنيد به المزهر ، ج 1 ، ص 266 و ما بعد ، چاپ سوم ، دار احياء الكتب العربية - مصر .\r\n","page_name":" 202 ","page_number":204},
  {"content":"\r\n\r\nدر كتابهاى لغت عربى براى بعضى كلمات ديده مىشود نيز تا حدى نتيجه همين امر است . حتى برخى از ارباب لغت پىجويى از معرّبات و تحقيق در اصول آنها را به ديدهء رضا نمىنگرند و آن را نوعى كيد و دشمنى با زبان عربى مىپندارند .\r\nدر اين مورد توجه به مطالب زير كه از كتاب « ردّ العامى الى الفصيح » « 1 » تأليف مرحوم احمد رضا نقل مىشود بسى نكته‌آموز است : « به نظر من بعضيها در الحاق بسيارى از كلمات عربى به سريانى و زبانهاى ديگر ، با اين‌كه ارجاع آنها به يك اصل عربى واضح و يا لااقل ممكن است ، راه اسراف مىپيمايند . تا وقتى براى عربى شمردن كلمه‌اى مىتوان وجهى پيدا كرد نبايد آن را دخيل شمرد . » « 2 » و در جاى ديگر از همين كتاب گويد : « كلماتى كه در عربى به كار مىروند ( مقصود كلمات خارجى است ) هرگاه ممكن گردد كه آنها را هرچند با كمى تكلف و يا تغيير در معنى به يك اصل عربى برگرداند واجب است چنين كرد . و اين براى از بين بردن كيد شعوبىها است كه مىخواهند با برگرداندن بسيارى از كلمات اين زبان به زبانهاى ديگر حق اين زبان را پايمال كنند و از قدر آن بكاهند . » « 3 » اين دستور العمل هرچند از عشق و علاقهء شديد اين مؤلف به زبان عربى و حفظ اصالت آن كه البته بسيار قابل تحسين است سرچشمه مىگيرد ، ولى نه موافق با موازين علمى است و نه چنان كه تصوّر شده موجب حفظ اصالت زبان عربى . اين ، هم بر خلاف امانت علمى و هم مخالف با حفظ اصالت زبان است كه سعى شود اگرچه با تكلف هم باشد براى كلمات دخيل ريشهء عربى تراشيد ، و اينهم صحيح نيست كه پذيرفتن كلمات بيگانه در زبانى ، از قدر و منزلت آن زبان بكاهد . بلكه به عكس اين پذيرش اگر برطبق اصول و شرايطى باشد ، دليل پيشرفت و زنده\r\n\r\n\r\n","description":"","footnote":"\r\n( 1 ) . مرحوم احمد رضا از علماى معروف لغت عربى در عصر اخير و عضو فرهنگستان عربى در دمشق بود كه كتابى مفصل به نام « متن اللغة » تأليف كرده و در پنج مجلد بزرگ به چاپ رسانده كه مورد مراجعه اهل اين زبان است . وى در علم لغت دنباله‌رو علماى سلف و شايد خاتمهء آنها بود .\r\n( 2 ) . رد العامى الى الفصيح ، چاپ مطبعهء العرفان ، صيدا ، 1952 ، ص 1 .\r\n( 3 ) . رد العامى الى الفصيح ، ص 13 - 14 .\r\n","page_name":" 203 ","page_number":205},
  {"content":"\r\n\r\nبودن آن زبان خواهد بود . الحاق كلمات خارجى به زبان عربى و اجرا نمودن قواعد و احكام زبان عربى بر آنها يكى از بهترين و اساسىترين دستورهايى است كه نه تنها در زبان عربى بلكه بايد آن را دستور كلى براى پذيرش كلمات خارجى در هرزبانى دانست . ولى اين مطلبى است و انكار اصل خارجى بودن كلمات و ارجاع متكلّفانه آنها به يك اصل عربى - چنان كه از گفته بالا برمىآيد - مطلبى ديگر كه نه تنها عمل بدان ، بلكه حتى عنوان كردن آن هم درخور شأن ارباب علم و فضل نيست .\r\nالبته قصد ما در اين‌جا مناقشهء نظرياتى كه ارباب لغت در اين‌باره ذكر كرده‌اند نيست ، بلكه منظور فقط توجه دادن به اين نكته است كه در بحث و جست‌وجوى كلمات از كتب لغت جوينده را احتياطى تمام بايد تا از لغزش و خطا مصون ماند و دنباله‌رو خطا و لغزش ديگران هم نگردد .\r\nيكى ديگر از امورى كه لغت‌نويسان و لغت‌جويان را به لغزش نزديك مىسازد و بايد بدان همواره توجه داشت روشى است كه در كتابهاى لغت عربى براى ترتيب كلمات به كار مىرود . در فرهنگهاى فارسى و زبانهاى ديگرى كه مىشناسيم هركلمه جداگانه و برحسب ترتيب حروف خودش مرتب شده و آنها را نيز بايد برحسب همين ترتيب در اين فرهنگها جست‌وجو كرد ، ولى در كتابهاى لغت عربى چنين نيست . در اين لغت‌نامه‌ها فقط ريشه و مادهء اشتقاقى كلمات در ترتيب آنها ملحوظ است و تمام كلماتى كه از آن ريشه مشتق شده يا به آن نزديك باشد در ذيل همان ريشه ذكر مىشود . مثلا كلمات استعلام و معلّم و تعليم را نه در حرف همزه و نه در حرف ميم و نه در حرف تاء ، بلكه همه را در حرف ع و زير كلمهء علم بايد جست‌وجو كرد ؛ و همچنين است كلمات ديگر ، و به همين علت است كه براى استفاده از فرهنگهاى عربى بايد نخست از علم صرف و اشتقاق آن زبان آگاهى يافت تا بتوان ريشهء كلمات را تشخيص داد . « 1 »\r\n\r\n\r\n","description":"","footnote":"\r\n( 1 ) . در دورهء اخير برخى از لغت‌نويسان عرب در تدوين لغت‌نامه‌هاى جديد عربى تحولى ايجاد -\r\n","page_name":" 204 ","page_number":206},
  {"content":"\r\n\r\nو چون كلمات خارجى و از آن جمله فارسى هم كه در زبان عربى استعمال شده و در فرهنگها وارد گرديده‌اند از اين اصل كلى مستثنى نيستند ، بنابر اين آنها هم ذيل ريشه‌هايى كه اصل آنها تصور شده و يا نزديك به آنها است ذكر مىشوند . مثلا كلمهء « نوروز » را در مادهء « نرز » و كلمهء « مرزبان » را در ماده « رزب » و « جل » معرب « گل » را در مادهء « جلل » و « جلنار » معرب « گلنار » را در ماده « جلنر » و « دولاب » را در مادهء « دلب » و هم‌چنين هركلمه‌اى را در ماده‌اى كه شبيه يا نزديك به آن است بايد جست‌وجو كرد . و همين امر سبب شده كه گاهى چند كلمهء مختلف كه از لحاظ معنى هيچ‌گونه تناسبى با هم ندارند ذيل يك ماده ذكر شوند ، چنان‌كه در معربات از فارسى مثلا در ذيل مادهء « رزب » ، هم كلمهء « مرزبان » ذكر شده و هم كلمهء « مرزاب » كه آن هم تحريف شده « ميزاب » فارسى است .\r\nاين امر از نظر تحقيق در معرّبات از فارسى اثر نامساعدى دارد كه نبايد از نظر دور داشت ، و آن اينكه وقتى كلمه‌اى در ذيل يك مادهء اصلى عربى ذكر شد آنچه در وهلهء اول به نظر مىرسد اينست كه اين كلمه از آن ماده مشتق شده باشد مگر آنكه خلاف آن ثابت شود . در مثالهايى كه در بالا ذكر كرديم ، براى اين‌كه مقصود ما به خوبى روشن گردد كلماتى را برگزيديم كه فارسى بودن آنها روشن و آشكار است و تغيير زيادى در آنها حاصل نشده كه شك و ترديدى در اصل آنها دست دهد ، ولى همهء كلمات فارسى كه در عربى به كار رفته‌اند چنين نيستند ، بسيارند كلماتى كه چون ذيل يك ماده‌اى ذكر شوند ، به زحمت مىتوان آن‌ها را از مشتقات آن ندانست ، خاصه اگر اين امر با دستورالعملى كه در بالا بدان اشاره شد مبنى بر اينكه « يك كلمه‌اى را تا وقتى بتوان به يك اصل عربى برگرداند نبايد آن را از كلمات دخيل شمرد » توأم گردد ، يا در اثر بىدقتى لغت‌نويسان براى آن ماده معنايى هم كه متناسب يا نزديك آن كلمه باشد ذكر شود كه بيشتر موجب\r\n\r\n\r\n","description":"","footnote":"\r\n- كرده و كلمات را براساس ترتيب حروف خودشان مرتب كرده‌اند ، مانند لغت‌نامهء « المرجع » تأليف دانشمند لبنانى شيخ عبد اللّه العلايلى .\r\n","page_name":" 205 ","page_number":207},
  {"content":"\r\n\r\nاشتباه مىگردد . و اين اشتباه وقتى قوىتر خواهد شد كه كلمهء فارسى با يكى از اوزان معروف عربى منطبق باشد كه در آن صورت حتى علماى معروف لغت هم از لغزش مصون نمىمانند . و براى اين‌كه اين مطالب بر خواننده روشن باشد به ذكر چند مثال از كتب معتبر عربى مىپردازيم .\r\nانبار در فارسى معروف است ، ريشهء دوم يا اصل امرى از فعل انباشتن و همچنين محل انباشتن غلّه و چيزهاى ديگر است . اين كلمه در حال حاضر در عربى به صورت عنبر و جمع آن عنابر به همان معنى فارسى آن به كار مىرود كه در اينجا مورد گفت‌وگوى ما نيست . شاهد مثال ما در اين‌جا ورود اين كلمه در زبان عربى در دوران قديم و ذكر آن در كتب لغت و ادب عربى و معانى است كه ارباب لغت عرب براى آن ذكر كرده‌اند .\r\nدر دورهء ساسانى شهر فيروز شاپور را كه در كنار فرات و به گفتهء ياقوت در فاصلهء ده فرسخى مغرب بغداد قرار داشته به نام انبار مىخوانده‌اند . علت اين نام‌گذارى اين بوده كه اين شهر ، انبار آذوقه و اسلحه و مهمّات جنگى دولت ايران بوده كه در جنگهاى با روم از آنها استفاده مىشده . در مرزهاى شرقى دولت ساسانى نيز براى جنگ با تركان شهر ديگرى در جوزجان در نزديكى مرورود براى ذخيره كردن آذوقه و اسلحه اختصاص داده شده بود كه آن هم به انبار معروف گرديده و در كتابهاى جغرافيايى قديم هم به اين نام ياد شده است . « 1 » غير از اسم خاص اين دو شهر ، كلمهء انبار در معنى لغوى خود هم كه عبارت از محل انباشتن كالا و خواربار باشد در عربى راه يافته و در آن زبان استعمال شده ولى به همان عللى كه در بالا ذكر آن رفت بيان اشتقاق و معنى آن در كتابهاى لغت عربى خالى از خطا و اشتباه نيست . در لسان العرب در اين‌باره چنين آمده است :\r\n« انبار : محل ذخيره كردن و توده كردن خواربار است ، مفرد آن نبر است\r\n\r\n\r\n","description":"","footnote":"\r\n( 1 ) . رجوع شود : معجم البلدان ، ج 1 ، ص 317 .\r\n","page_name":" 206 ","page_number":208},
  {"content":"\r\n\r\nو به انابير جمع بسته مىشود كه جمع الجمع است . هرى را نبر خوانده‌اند زيراكه وقتى غلّه را در آن بريزند بالا مىگيرد و ورم مىكند .\r\nو انبار غلّه : توده‌هاى غله است كه مفرد آن نبر است مانند نقس و انقاس .\r\nو انبار : حجرهء بازرگان است كه كالاى خود را در آن مىچيند .\r\nو انبار : شهرى است ، و در كلام عرب هيچ مفردى نيست كه به صورت جمع باشد مگر انبار ، و ابواء ، و ابلاء .\r\nدر اين نوشته چندين اشتباه بزرگ هست كه بايد به آنها اشاره شود . اشتباه اصلى در اينست كه صاحب لسان ، انبار را عربى و مشتق از ماده نبر گرفته و از اين ، چند اشتباه ناشى شده ، يكى اين‌كه انبارى را كه محل ذخيره كردن خواربار است جمع نبر بفتح نون و آن را كه به معنى توده‌هاى غله است جمع نبر بكسر نون دانسته و آنها را جدا از هم پنداشته است . و ديگر اينكه انبار كه نام شهر است چون مفردى براى آن نشناخته ، آن را يكى از الفاظ مفرد نادر در زبان عرب شمرده كه به صورت جمع است ، يعنى اين را هم لفظ ديگرى فرض كرده ، و اشتباه ديگر آنكه چون انبار به معنى « اهراء » عربى معنى شده ناچار مفرد فرضى آن را هم كه نبر باشد در مقابل مفرد اهراء كه « هرى » باشد نهاده ، در صورتىكه در هيچ‌جا نبر به معنى انبار كه همان هرى عربى باشد استعمال نشده « 1 » همين اشتباه را در تعريف انبار از ازهرى عالم لغوى معروف مىبينيم . وى به نقل ياقوت از او در معجم البلدان چنين گفته است :\r\n« انبار محل انباشتن خواربار است . مفرد آن نبر است و جمع آن انابير ( جمع الجمع ) و محل انباشتن آذوقه را از آن جهت انبار گفتند كه وقتى آن را روى هم بريزند ورم مىكند و بالا مىگيرد ، و به همين جهت منبر را هم منبر گفته‌اند به\r\n\r\n\r\n","description":"","footnote":"\r\n( 1 ) . انبار فارسى محض و به عربى ( هرى ) است و اصل معناى آن « انباشته » است و كلمهء آرامى آن و همچنين كلمهء انبار يا عنبار تركى و كردى هم از همين كلمه است . اما هرى يا از كلمهء رومى  Horreum  يا از كلمه‌اى يونانى با همين هيأت معرب شده و هردو يك معنى دارند « الالفاظ الفارسية المعربة » ، ص 150 .\r\n","page_name":" 207 ","page_number":209},
  {"content":"\r\n\r\nسبب بالا گرفتنش » ، و از همين‌جا است كه برخى از لغت‌نويسان خارجى نيز انبار را دو كلمه دانسته‌اند ، يكى را فارسى به همان معنى مشهور و ديگرى مشتق از نبر به همين معانى كه در لسان ذكر شده ، و عجيب‌تر آنكه نام شهرى را كه در شرق خراسان در بلخ به نام انبار خوانده شده نيز از همان كلمهء عربى نبر دانسته‌اند . « 1 » چنان كه ملاحظه مىشود اين خلط و اشتباهها همه ناشى از دو امر است يكى اينكه كلمهء انبار ذيل ماده نبر ذكر شده و به صورت جمع « افعال » هم هست كه خواه ناخواه ذهن را متوجه آن ماده مىكند ، و ديگر گرايشى است كه ارباب لغت عرب به ارجاع كلمات تا حد امكان به يك اصل عربى دارند ، و در نتيجه به اصول كلمات و مصادر اصلى آنها توجه لازم نمىشود . و چون يك عالم لغوى از اصل يك كلمه و تحوّلاتى كه در معناى آن حاصل شده غافل بماند و بخواهد مثلا كلمهء انبار را كه از انباشتن فارسى است به كلمه نبر كه به معنى ورم كردن است بپيوندد ناچار به چنين اشتباهاتى دچار مىشود ، و سرانجام براى معنى انبار كه اسم شهر است هيچگونه تعليل منطقى نمىيابد . و براى اينكه مرجع اشتباه اهل لغت روشن‌تر گردد همان عبارتى را كه ياقوت از ازهرى عالم لغوى دربارهء كلمهء انبار ذكر كرده و در بالا نقل كرديم با عبارتىكه همو از نظر جغرافيايى دربارهء اين كلمه آورده و اشاره به معنى آن نيز هست و صحيح هم هست مىسنجيم .\r\nياقوت در اين‌باره چنين گويد :\r\n« ابو القاسم گفت كه انبار در مرز بابل است و از آنرو آنجا را انبار ناميدند كه انبارهاى گندم و جو و يونجه و كاه را در آنجا قرار داده بودند و پادشاهان ساسانى جيرهء مردان ( سپاهيان ) خود را از آنجا مىدادند . اين شهر را « اهراء » هم گفته‌اند و چون عرب به آنجا دست يافت اين كلمه را معرّب ساخته و آنها هم انبار گفتند . » « 2 »\r\n\r\n\r\n","description":"","footnote":"\r\n( 1 ) . رجوع شود به فرهنگ فارسى - انگليسى  ( Esteingass )  .\r\n( 2 ) . معجم البلدان ، ذيل كلمهء انبار .\r\n","page_name":" 208 ","page_number":210},
  {"content":"\r\n\r\nاين گرايش به ارجاع هركلمه‌اى به يك اصل عربى گاهى و در برخى از موارد به حدّى است كه حتى دربارهء كلمه‌اى هم كه خود به فارسى بودن آن تصريح مىكنند باز از ارجاع آن به اصلى كه كلمه را زير آن آورده‌اند خوددارى نمىتوانند كرد . صاحب لسان العرب زير همين مادهء « نبر » كلمهء ديگرى را هم به صورت « نبير » آورده و آن را جنبه يعنى پنير معنى كرده است ، اين واضح است كه نبير معرّب و محرّف همان پنير فارسى است . خود صاحب لسان هم پس از ذكر اين معنى تصريح كرده كه فارسى است ولى بازنوشته است شايد آن را به تناسب ضخامت و ارتفاع آن ( يعنى معنائى كه براى نبر عربى ذكر كرده ) نبير گفته‌اند .\r\nگاهى از اوقات اشتباه و خطائى كه دربارهء معرّبات از فارسى در كتب لغت عربى راه يافته همچنان به فرهنگهاى فارسى نيز منتقل شده و فرهنگ‌نويسان فارسى با آنكه خود اهل زبان بوده‌اند به آن اشتباهات توجه نداشته‌اند ، اينك مثال : ابزار كلمه‌اى است فارسى كه از اين زبان به عربى راه يافته است ، اين كلمه كه در پهلوى اوزار  Awzar  و افزار  Afzar  استعمال شده به معنى آلت و وسيله و آنچه طعام را بدان خوشبو كنند به كار رفته ، و مركبات از اين كلمه به معنى آلت و وسيله در زبان فارسى كم نيست ، مانند دست‌افزار ، پاافزار ، كارافزار و نيز در مركبات جديد نوشت‌افزار و غيره . و از جمله مركبات اين كلمه يكى ديگ‌افزار و ديگرى بوافزار است كه به معنى ادويه خوشبو و چيزهائى است كه به طعام مىافزايند . و اين تركيب اخير ( بوافزار ) در زبان فارسى به بوزار مخفّف شده كه در برهان چنين معنى گرديده « ادويهء حاره يعنى داروى گرمى كه در طعامها ريزند همچو فلفل و قرنفل و دارچين و امثال آن » اين كلمه در همين معنى اخير خود به عربى هم نقل شده و به همين‌جهت در آن زبان « ابزار » به معنى « توابل » كه همان ادويه خوشبوى طعام است معنى گرديده ، و به صورت « ابازير » جمع بسته شده و از آن فعل « بزر » نيز اشتقاق يافته و بزرالقدر نيز گفته‌اند ، يعنى ادويه خوشبو كه در ديگر افكند .\r\n\r\n","description":"","footnote":"","page_name":" 209 ","page_number":211},
  {"content":"\r\n\r\nاز آنجا كه كلمهء ابزار در كتابهاى لغت عربى در مادهء بزر ذكر شده و ظاهر آن هم به صورت جمع عربى است و از آن فعلى هم به صورت بزر مشتق شده ، در فرهنگهاى عربى آن را جمع عربى پنداشته و مفرد آن را بزر يا بزر نوشته‌اند . « 1 » و تنها بعضى از لغت‌نويسان كه به معرّب بودن اين كلمه آشنا بوده و اصل فارسى آن را مىشناخته‌اند از اين اشتباه مصون مانده‌اند ، مانند جواليقى كه در كتاب المعرّب ( ص 19 ) و هم در كتاب « تكملة اصلاح ما تغلط فيه العامة » ( ص 24 ) تصريح نموده كه ابزار فارسى - معرّب است و جمع بزر نيست .\r\nاستاد سعيد نفيسى در فرهنگنامهء پارسى پس از اشاره به اين امر كه فرهنگ‌نويسان فارسى اين كلمه را مأخوذ از تازى و جمع بزر دانسته‌اند با اينكه به اين امر توجه نموده‌اند كه ابزارى كه در زبان فارسى در اين مورد به كار مىرود همان كلمه‌اى است كه مرادف افزار و اوزار است ، باز از اين نكته غافل مانده‌اند كه ابزارى كه در عربى در اين مورد به كار مىرود همان كلمه فارسى افزار و اوزار است نه كلمه‌اى ديگر ، و به اين جهت نوشته‌اند كه « اين تصادف در استعمال كلمهء مفرد فارسى درين معنى و كلمه جمع تازى در همين معنى باعث شده است كه فرهنگ‌نويسان ابزار به اين معنى را مأخوذ از تازى دانسته‌اند » .\r\nمطلب ديگرى كه دربارهء معرّبات فارسى پيوسته بايد مورد توجه باشد مسأله اشتقاق در زبان عربى و لغزشهائى است كه ممكن است از اين راه براى محققان پيش آيد . زبان عربى به سبب خاصيتى كه دارد خيلى به آسانى كلمات خارجى را نه تنها به هيأت عربى بلكه به صورت يك ماده اشتقاق عربى درمىآورد . اين خاصيت از آنجا سرچشمه مىگيرد كه عربى يك زبان اشتقاقى است . در زبان فارسى و زبانهاى هم‌گروه آن كه زبانهاى تركيبى شناخته شده‌اند ايجاد كلمه‌هاى جديد يا شكلهاى مختلف از يك كلمه با افزايش و تركيب\r\n\r\n\r\n","description":"","footnote":"\r\n( 1 ) . « البزر و البزر و التابل . قال يعقوب : و لا يقوله الفصحاء الا بالكسر و جمعه ابزار و ابازير جمع الجمع ، و بزر القدر : رمى فيها البزر » « لسان العرب » در قاموس هم ذيل مادهء بزر به معنى تابل آن را مفرد ابزار دانسته .\r\n","page_name":" 210 ","page_number":212},
  {"content":"\r\n\r\nكلمه‌ها صورت مىگيرد و در اصل ريشه تغييرى حاصل نمىگردد و كلمات عربى هم كه در ساختن افعال فارسى به كار مىروند همچنان صورت اصلى خود را حفظ مىكنند و حتى در موارد بسيار كمى هم كه خود كلمه عربى تبديل به فعل فارسى مىشود مانند فهميدن و طلبيدن باز اصل ماده فعل يعنى فهم و طلب در همه صيغه‌هاى آن هم‌چنان دست‌نخورده باقى مىماند ، ولى در عربى اصل ماده تغيير شكل مىدهد و تغيير شكل هم تنها به يك صورت نيست ؛ در بعضى موارد با تغيير حركات و سكنات و در بعضى موارد با افزودن اضافاتى بر اول يا آخر و يا واسط كلمه است ، به‌طوريكه اصل كلمه سالم نمىماند . و اين امر در كلمات خارجى وقتى با دگرگونىهايى كه معمولا اين‌گونه كلمات در زبان عربى بدان دچار مىشوند توأم گردد ، آنها را به چنان صورتى درمىآورد كه بازشناختن آنها بسيار دشوار است ، به‌خصوص اگر اصول آنها هم متروك يا نامعروف شده باشد .\r\nشايد براى درك اين خاصيت بهتر باشد كه به جاى مراجعه به كلمات قديم ، كه در طى استعمال هم شكل عربى و هم شكل اصلى آنها تغيير زياد يافته و ارجاع آنها به اصلشان احتياج به شرح و تحقيق دارد ، به معربات جديد كه هنوز از زمان تعريب آنها چيزى نگذشته و اصول آنها هم شناخته و معروف است مراجعه كنيم . مثلا در روى شيشه‌هاى شير يا ماست بعضى از كارخانه‌هاى لبنيات‌سازى در لبنان جزء اوصاف آن يكى هم كلمه « مبستر » را مىنويسند . اين كلمه داراى هيأتى است كاملا عربى و به صورت اسم مفعول از فعل بستر يبستر ، ولى اصل آن عربى نيست . اين فعل از كلمه پاستور  ( Pasteur )  گرفته شده و مبستر يعنى پاستوريزه شده . نرفزة مصدر ديگرى است كه از كلمهء  ( Nerveux )  به معنى عصبانى شدن گرفته شده و از آن صيغه‌هاى چندى اشتقاق يافته و همچنين است تلفزة « 1 » مصدر اشتقاقى از تلويزيون به معنى پخش چيزى از تلويزيون . و دبلجة\r\n\r\n\r\n","description":"","footnote":"\r\n( 1 ) . تلفزة : الترئية من بعد ، و ذلك باحالة المنظر الى نبضات كهرطيسية « كهربائية مغنطيسية » -\r\n","page_name":" 211 ","page_number":213},
  {"content":"\r\n\r\nمصدر اشتقاقى از  ( Doublage )  براى دوبلاژ فيلم و غيره . و اكسدة « 1 » و تأكسد مصدر اشتقاقى از  ( Accidation )  . و فبركة از كلمهء فابريك ( كارخانه  ( Fabrique  به معنى ساختن . و تلفنة « 2 » از كلمهء تلفن . و نظاير بسيار ديگرى كه اگر كسى درصدد برآيد كه افعال و مصادرى را كه بدين‌ترتيب مادهء اصلى آنها از زبانهاى خارجى كنونى گرفته شده فهرست كند صورت مفصلى از آنها بدست خواهد آورد كه پيوسته رو بتزايد است ، و اين البته براى كلماتى است كه به تدريج در زبان فصيح راه يافته و كم‌كم در كتابهاى لغت عربى هم وارد شده‌اند ، و گرنه افعال و كلماتى كه از اين قبيل در زبانهاى محلى ، يعنى زبان محاوره و گفت‌وگوى عربى به سائقهء طبيعت آزاد زبان وارد شده و مىشود خيلى بيش از اينها است .\r\nاين عملى كه اكنون با ساختن افعال و مشتقات ديگر از كلمات خارجى عصر حاضر صورت مىگيرد هميشه و در همهء عصرها كم‌وبيش صورت گرفته ، ولى در ميان همهء دوره‌هاى تاريخى زبان عربى ، دو دورهء آن از لحاظ گسترش و كثرت واردات خارجى بارز است : يكى دورهء كنونى كه عصر نهضت زبان و ادبيات عربى و دورهء نقل و ترجمهء آثار خارجى است كه سرچشمهء اقتباس و اخذ كلمات و تعابير جديد از زبانهاى علمى و فرهنگى عصر حاضر و معمولا زبانهاى فرانسه و انگليسى است ، و ديگر دورهء عبّاسى بوده كه آن هم دورهء نهضت زبان و فرهنگ عربى و عصر نقل و ترجمهء آثار خارجى شمرده شده است ، كه در آن دوره يكى از منابع مهم اخذ و اقتباس كلمات و تعابير براى رفع نيازمنديهاى جديد عربى زبان فارسى بوده است .\r\nكلماتى كه بدين‌طريق وارد زبان عربى مىشوند هرقدر مدت درازترى بر آنها بگذرد و در اذهان اهل زبان استقرار بيشترى يابند ، به تدريج بر تعداد مشتقات و انواع صيغه‌هاى آنها افزوده مىگردد و با افزايش هيأت‌هاى جديد\r\n\r\n\r\n","description":"","footnote":"\r\n- يبديها الناثر « قرص التقسيم و مثله » نقطا ضوئية متضامة على شاشة جهاز الاستقبال ( المرجع ، صفحهء 627 ) .\r\n( 1 ) . اكسدة : المزج بالاكسيجين ( المرجع ، صفحهء 242 ) .\r\n( 2 ) . تلفنة : المكالمة من بعد بالجهاز الناقل للصوت ( المرجع ، صفحهء 627 ) .\r\n","page_name":" 212 ","page_number":214},
  {"content":"\r\n\r\nرفته‌رفته از اصل خود دور تر خواهند افتاد . و چون اين‌گونه كلمات در اثر مرور زمان و كثرت استعمال دستخوش تغييرات زياد گردند و زبانى هم كه مصدر اخذ و اقتباس بوده وضع خود را نسبت به زبان اقتباس‌كننده از دست بدهد ، در اين صورت تشخيص اصول كلمات و روشن ساختن پيوند آنها مشكلتر خواهد شد .\r\nبه همين‌جهت است كه در حال حاضر تشخيص افعال و مشتقاتى كه در اين عصر از زبانهاى خارجى وارد مىشود چون هنوز بازار آن زبانها گرم و باب دادوستد گشاده و اصول آنها شايع و رايج است آسان است ، ولى ريشه‌هاى فارسى بسيارى از مشتقات عربى را كه غالبا بيش از هزار سال از زمان تعريب آنها گذشته و در طى قرنهاى مختلف به چندين‌گونه تحول يافته‌اند به آسانى نمىتوان يافت ، به‌خصوص وقتىكه بىدقتى و بىمبالاتى يا سهو و اشتباه لغت‌نويسان نيز با آن همراه گردد . و براى اينكه از اين‌گونه بىدقتيها يا سهو و اشتباه‌ها نيز نمونه‌اى در دست باشد ، به ذكر مثالى مىپردازيم :\r\nميزاب كلمه‌اى است فارسى كه اصل معناى آن ناودان است ، و چنان كه در برخى فرهنگهاى فارسى آمده « 1 » به معنى آبريز و آب‌گذر و آب‌راهه نيز به كار رفته است . اين كلمه از دو قسمت ميز ( - بول ) و آب تركيب يافته و وجه تسميهء ناودان به اين نام از راه تشبيه واضح است . اين كلمه از قديم در عربى هم راه يافته و معرّب شده ، « 2 » و در آن زبان به چندين شكل ديگر هم درآمده ، يكى همين « ميزاب » « 3 » و ديگرى « مئزاب » به همزه « 4 » و سوم به صورت « مرزاب » به تقديم راء بىنقطه برزاء نقطه‌دار و ديگر به شكل مزراب به تقديم زاء نقطه‌دار بر راء بىنقطه . « 5 » هرچند در برخى از كتب لغت عربى به اصل فارسى آن تصريح شده ولى در برخى ديگر و بخصوص در مؤلفات جديدتر از ذكر آن اصل غفلت شده\r\n\r\n\r\n","description":"","footnote":"\r\n( 1 ) . فرهنگ نفيسى ( فرنود سار ) كلمهء ميزاب .\r\n( 2 ) . رجوع كنيد به المعرب للجواليقى و الالفاظ الفارسية المعربة .\r\n( 3 ) . رجوع كنيد به قاموس و لسان ذيل ماده وزب .\r\n( 4 ) . رجوع كنيد به قاموس و لسان ذيل ماده ازب ، و المعرب ص 26 .\r\n( 5 ) . رجوع كنيد به فرهنگهاى عربى ذيل مادهء زرب و رزب .\r\n","page_name":" 213 ","page_number":215},
  {"content":"\r\n\r\nو مانند يك كلمه عربى ذكر گرديده ، و اين سهو در بعضى فرهنگهاى فارسى نيز ديده مىشود ، و حتى در كتاب « نصاب الصبيان » هم ميزاب همانند يك كلمهء عربى به ناودان تعريف شده « 1 » ، و شايد علت آن باشد كه در عربى براى ناودان كلمهء ديگرى جز ميزاب يا تحريف‌هاى ديگر آن استعمال نشده ؛ و هرچند در لغت به « مثعب » معنى شده « 2 » ، ولى آن كلمه هرگز جاى اين را نگرفته و بدين‌جهت كلمه‌اى كه در زبان عربى مقابل كلمهء « ناودان » قرار مىگرفته همان « ميزاب » بوده است . از اين كلمه در هيأت‌هاى مختلف آن افعالى هم در همين معنى مشتق شده :\r\nاز « ميزاب » و « زب » به معنى روان شدن آب يا هرچيز ديگر « 3 » ، از مئزاب به همزه « ازب » آن‌هم به معنى روان شدن آب « 4 » و از مزراب « زرب » به معنى آبگذر و « زرب » از باب سمع يعنى روان شد آب « 5 » ، ولى هيچ‌يك از ارباب لغت عرب به اين اشتقاق توجه ننموده‌اند و حتى بعضى از آنها كه تشابه و وحدتى بين اين ماده و كلمهء ميزاب يا تحريفهاى آن يافته‌اند احتمال عكس آن را داده‌اند ، يعنى اينكه آن كلمات از اين اصول اشتقاق يافته باشند ، ولى چون معرب بودن آن كلمات هم معروف بوده احتمال تعريب آنها را هم يادآورى نموده‌اند .\r\nيكى ديگر از امورى كه لازم است در زمينهء اين‌گونه تحقيقات لغوى مورد توجه قرار گيرد اينست كه چون غالب نويسندگان لغت‌نامه‌هاى عربى و يا محققان اين گونه كتب نسبت به زبان فارسى و اصول آن ناآشنا بوده‌اند از اينجهت آراء و نظرياتى كه دربارهء لغات معرب از فارسى اظهار داشته يا مىدارند غالبا خالى از سهو و خطا نيست ، و از اين‌رو لازم است كه در پذيرفتن هرنظرى هر چند آن نظر از مرد عالم و معروفى باشد شتاب ننمود و در هرحال از تحقيق و\r\n\r\n\r\n","description":"","footnote":"\r\n( 1 ) .\r\n ميزاب ناودان و ندى نم شجر درخت * چون ملتجا پناه و ملك شه سرير تخت \r\n( آغاز قطعهء 29 )\r\n( 2 ) . « الميزاب المثعب فارسى معرب » ( لسان ) .\r\n( 3 ) . « وزب الشى يزب و زوبا اذا سال . الجواهرى » .\r\n( 4 ) . ازب الماء از باب ضرب يعنى روان شد آب ، شرح قاموس ، ذيل مادهء ازب و ازب الماء جرى .\r\n( 5 ) . شرح قاموس ذيل ماده زرب ، و فى اللسان الزرب مسيل الماء ( لسان العرب ) .\r\n","page_name":" 214 ","page_number":216},
  {"content":"\r\n\r\nتتبع بازنايستاد . براى نمونهء اين قبيل اشتباهات يكى دو مورد از تعليقات آقاى احمد شاكر به كتاب « المعرب » جواليقى كه به تحقيق و تصحيح و تعليقات وى به صورتى شايسته و پسنديده به چاپ رسيده است اشاره مىكنيم . آقاى احمد شاكر يكى از فضلاى معروف و چنان كه از حواشى و تعليقات وى بر اين كتاب برمىآيد مردى وارد و در لغت عربى اهل علم و اطلاع و بصيرت است ، ولى با وجود اين در تعليقات وى لغزشهائى ديده مىشود كه بيشتر ناشى از ناآشنايى وى به زبان فارسى و تا حدى هم نتيجهء عدم توجه به مطالبى است كه در بالا ذكر كرديم . مثلا كلمهء « نافه » در فارسى معروف است . اين كلمه از ناف گرفته شده كه چنان كه در لغت‌نامه‌ها آمده سوراخ وسط شكم باشد و وسط و ميان هرچيز را گويند ، مانند ناف زمين و ناف خاك و مانند آن ، و نافه كيسه‌اى مشكين است به اندازهء تخم‌مرغى كه در زير پوست شكم آهوى ( نر ) ختا قرار دارد و در آن مشك وجود دارد . اين كلمه در پهلوى نافك  ( Nafak )  و در لهجه‌هاى ديگر فارسى با تغيير مختصرى به همين معنى استعمال شده ، و حتى در ارمنى هم  ( Napak )  به معنى كيسهء مشك است . استعمال اين كلمه چه در معناى حقيقى و چه در استعاره و كنايه كه مطلق بوى خوش باشد ، يا به قول صاحب برهان قاطع « كنايه از موى خوشبوى باشد كه زلف و كاكل معشوق است » در ادبيات و بخصوص در شعر فارسى بسيار است :\r\n بسى نافهء مشك و ديباى نغز * كز ايشان فزوده شود هوش و مغز \r\n« نظامى » اين كلمه از زبان فارسى به عربى هم راه يافته و در آن زبان به صورت نافجه درآمده و در تعريف آن نوشته‌اند نافجه ظرف مشك و معرّب نافه است ( قاموس ) و در « الالفاظ الفارسية المعربة » آمده : آن پوششى است كه مشك در آن جمع شود ، معرب نافه است . به تقدير آف « 1 » يعنى ناف آهوى مشك ، زيراكه\r\n\r\n\r\n","description":"","footnote":"\r\n( 1 ) . اين مطلب از برهان قاطع گرفته شده كه در آن چنين آمده : « نافه آف به معنى نافه آهوى مشك است ، چه آف به معنى آهوى مشك باشد » .\r\n","page_name":" 215 ","page_number":217},
  {"content":"\r\n\r\nمشك در پيرامون ناف اين حيوان جمع شود . در عربى اين كلمه بيشتر به گونهء جمع و به صورت « نوافج المسك » استعمال شده . چون اصل آن در فارسى معروف بوده ، لغت‌نويسان عربى غالبا به فارسى بودن آن اشاره كرده‌اند ، مانند جواليقى در المعرب ( ص 34 ) و ابن منظور در لسان العرب ، و همچنين در قاموس و معيار نيز اصل فارسى آن نافه ذكر گرديده و در بسيارى از كتابهاى لغت عربى گفتهء آنان تكرار شده . تا اينجا مطلب سرراست است ، ولى از آنجا كه كلمهء نافجه و نوافج در لغتنامه‌هاى عربى ذيل مادهء نفج ذكر شده و براى نفج هم در اين لغت‌نامه‌ها چندين معنى ذكر شده كه معروفترين و شايد اصل همهء آنها برخاستن و جهيدن و برانگيختن باشد ، آقاى احمد شاكر مصحّح كتاب المعرب در حاشيهء آن كتاب و در ذيل كلمهء « نافجة المسك » كه جواليقى نوشته ، نافجه كلمهء اعجمى و معرب است ، پس از نقل سخنانى كه از لغت‌نامه‌هاى عربى دربارهء اصل فارسى آن نقل كرده ، گويد : همه اينها دعوىهايى است بىدليل ، زيرا مادهء ( ن ف ج ) عربى است كه اصل آن برخاستن است و در معانى بسيار به كار رفته كه همه به اين اصل بازمىگردند و « نافجه » هم از اين امر مستثنى نيست .\r\nنمونهء ديگر : كلمهء ديبا در فارسى معروف است ، چنان‌كه در برهان آمده « قماشى باشد از حرير الوان » . تاريخ استعمال آن در فارسى قديم زياد روشن نيست و در پهلوى به صورت دپاك  ( Depak )  است . اين كلمه از فارسى به عربى رفته و به صورت ديباج درآمده . « 1 » ديباج عبارت بوده از پارچه‌هاى نفيس ابريشمى كه پرنقش و نگار بوده‌اند .\r\n و لا ثياب من الديباج تلبسها * هى الجياد و ما فى النفس من دبب \r\nو به مناسبت نقش و نگار آن در عربى از آن ماده الدبج گرفته شده كه به معنى نقش و نگار است . « 2 » و از همين ماده كلمات بسيارى مشتق شده كه در همهء آنها\r\n\r\n\r\n","description":"","footnote":"\r\n( 1 ) . المعرب ، صفحهء 140 .\r\n( 2 ) . المعرب ، ص 143 ( الدبج : النقش ماخوذ من الديباج ) .\r\n","page_name":" 216 ","page_number":218},
  {"content":"\r\n\r\nاين معنى نقش و نگار ملحوظ است ، مانند « دبج المطر الارض دبجا » يعنى باران زمين را پرنقش و نگار كرد ، و كنايه از روييدن گل و گياه است . يا « طيلسان مدبج » يعنى جبه‌اى كه اطراف آن را به ديبا آراسته باشند . و شايد مقدمهء كتابها را هم از آن جهت ديباچه گفته‌اند و در عربى هم ديباجه شده كه معمولا آغاز كتاب را با عباراتى رنگين و پرصنعت و درواقع پرنقش و نگار زينت مىداده‌اند . در هر حال در اين‌كه ديباج عربى از ديباى فارسى گرفته شده شكى نيست و در كتب لغت عرب و مؤلفات مربوط به معربات هم به آن اشاره شده ، ولى با وجود اين باز آقاى احمد شاكر محقق كتاب المعرّب در تعليقات خود بر اين كلمه پس از نقل اقوال لغت‌نويسان گويد « بعد از همهء اين‌ها من ترجيح مىدهم كه اين ماده اصلش عربى باشد نه معرب » « 1 » و مسلم است كه اين‌گونه خطاهاى فاحش از آنجا براى اين محقق فاضل پيدا شده كه هم بيش از آنچه بايد ، بر اشتقاق كلمه اعتماد كرده تا حدى كه هرماده‌اى را كه از آن فعل يا مشتقات ديگر مشتق شده عربى پنداشته ، و هم اين‌كه نسبت به زبان فارسى و طرز ساختمان اين زبان بيگانه بوده است ، و گرنه كلماتى كه در بالا ذكر شد از كلماتى نيستند كه تشخيص تعريب آنها از فارسى دشوار باشد .\r\nبه مناسبت ذكر اشتباهاتى كه به سبب ناآشنا بودن علماى لغت عربى با زبان فارسى براى ايشان پيش مىآيد ذكر يك مطلب ديگر در پايان اين يادداشتها لازم به نظر مىرسد و آن اين‌كه اين اشتباهات تنها منحصر به ارباب لغت و يا كتابهاى لغت نيست بلكه حتى در تصحيح متون ادبى و تاريخى عربى نيز گاهى از اين گونه سهوها ديده مىشود كه درخور شأن محققانى كه به تصحيح آنها پرداخته‌اند نمىباشد . مثلا كسانىكه با كتابهاى عربى سروكار دارند مىدانند كه كتاب التاج فى اخلاق الملوك منسوب به جاحظ را مرحوم احمد زكى پاشا يكى از محققان مصرى در چندين سال قبل با تحقيقى شايسته و خيلى دقيق به صورتى عالمانه و خوب و دلپذير تصحيح و چاپ نمود . از مشاهدهء تعليقات و تحقيقات\r\n\r\n\r\n","description":"","footnote":"\r\n( 1 ) . المعرب ، ذيل صفحه 143 .\r\n","page_name":" 217 ","page_number":219},
  {"content":"\r\n\r\nوى بر اين كتاب به خوبى ميزان سعهء معلومات و دقت و كنجكاوى و علاقهء وى به بحث و تحقيق مطالب به خوبى ديده مىشود ، ولى در آنچه مربوط به تفسير يا تحقيق بعضى كلمات فارسى مستعمل در اين كتاب مىگردد ، سطح تحقيقات مؤلف فرو مىافتد و خواه‌ناخواه اشتباهاتى در آن راه مىيابد .\r\nمثلا در صفحهء 77 همين كتاب برخى كلمات فارسى الاصل مانند اساوره ( جمع سوار ) ، و دبيربد ، و موبدان موبد ذكر شده است . محقق كتاب در ذيل همين صفحه در توضيح كلمه دبيربد عبارتى را از مسعودى نقل مىكند و در تفسير همان عبارت دچار اشتباهاتى چند مىشود . مسعودى دبيربد را « حافظ الكتاب » معنى كرده . عبارت مسعودى صحيح است چون در عربى كلمهء ( بد ) را غالبا رئيس يا رأس يا حافظ كه همان معنى رئيس را مىدهد معنى كرده‌اند . كتّاب هم جمع كاتب است يعنى دبير ؛ بنابراين مسعودى دبيربد را رئيس دبيران معنى كرده و اين درست است . ولى محقق كتاب التاج اين عبارت را حافظ الكتاب بكسر كاف خوانده و دبيربد را حافظ كتاب معنى كرده . مقصود از كتاب را هم كتاب دينى زردشتى پنداشته ؛ بنابراين دبيربد به معنى حافظ كتاب اوستا مىشود ، و چون اين محقق در فرهنگهاى فارسى معنائى كه متناسب با گفتهء مسعودى باشد نيافته ، در عبارت كتاب التاج تصحيحى را پيشنهاد مىكند كه دست كمى از تفسير وى از عبارت مسعودى ندارد . وى نظر مىدهد كه شايد صحيح اين كلمه دبيريد باشد ، يعنى مركب از دبير فارسى به معنى كاتب و يد عربى به معنى دست ، بنابراين معنى آن در عربى كاتب اليد مىشود ، يعنى نويسندهء دست يا نويسنده با دست .\r\nاز اين قبيل اشتباهات در اين زمينه‌ها كم‌وبيش در اين كتاب ديده مىشود كه چنان‌كه گفتيم ، نه در سطح تحقيقات ديگر مؤلف در اين كتاب است و نه در خور شأن علمى وى . « 1 »\r\n\r\n\r\n","description":"","footnote":"\r\n( 1 ) . براى اطلاع بيشتر دربارهء اين اشتباهات رجوع كنيد به مقالهء نگارنده به عنوان « كتاب التاج و علاقته بكتب تاجنامه » در شمارهء اول مجلهء الدراسات الادبية ، ص 59 به بعد ، استدراكات و تعليقات .\r\n","page_name":" 218 ","page_number":220},
  {"content":"\r\n\r\nغرض از آنچه ذكر شد بيان اين مطلب است كه جويندگان لغت و كسانى كه بخواهند درصدد تحقيق دربارهء معربات از فارسى و جمع و تدوين آنها برآيند بايد گذشته از آمادگى علمى و ممارست كافى در اين زمينه از دشواريهاى اين كار و لغزشگاههايى كه در اين راه وجود دارد كه نه تنها جويندگان تازه‌كار بلكه مردان آزموده و ارباب علم و اطلاع را هم بدام خود كشيده ، به خوبى آگاه باشند و اين را بدانند كه هرچه در كتب لغت در اين‌باره يافتند بىتحقيق و پىجويى كامل آن را حجت نشمرند . البته منظور اين نيست كه هركس به خود حق دهد كه در گفتهء بزرگان ادب و لغت به ديدهء شك و ريب بنگرد . روى سخن در اين‌جا با كسانى است كه با سرمايهء كافى و با داشتن خصائلى كه براى اين‌گونه تحقيقات ضرورى است ، همچون دقت‌نظر و حسن تشخيص و ممارست لازم و صبر و شكيبايى به تحقيق و تتبع مىپردازند . اين دسته از ارباب علم و تحقيق هستند كه نه تنها حق دارند بلكه وظيفه دارند كه در نوشته‌ها و گفته‌هاى علما و محققان چه علماى گذشته و چه محققان حاضر با نظرى نكته‌بين نگاه كنند و آنها را به محك نقد آشنا سازند و با ترازوى خرد و دانش خود بسنجند و سهو و اشتباهاتى كه در آنها هست بازيابند ؛ و اين را بدانند كه نه تنها باب علم در اين زمينه‌ها هيچوقت مسدود نيست ، بلكه در حال حاضر در اثر پيشرفت رشته‌هاى مختلف علوم باب علم بازتر از هروقت است ، و وسايلى كه براى تحقيقات در اختيار علما و محققان است قابل مقايسه با گذشته نيست ، و اگر محققان جوان ادبيات فارسى بتوانند آن روح دانش‌دوستى و همّت و اخلاصى هم كه در بزرگان علم و ادب گذشته بود با وسايل علمى عصر حاضر توأم كنند ، زبان و فرهنگ فارسى چهرهء روشن‌ترى خواهد يافت .\r\n\r\n","description":"","footnote":"","page_name":" 219 ","page_number":221},
  {"content":"\r\n . \r\n","description":"","footnote":"","page_name":" 220 ","page_number":222},
  {"content":"\r\n\r\nبه مناسبت تشكيل كنگرهء ايران‌شناسان در تهران به منظور پىريزى طرحى جامع براى تدوين تاريخ ايران\r\n\r\nاز منابع تحقيق دربارهء ادبيات ساسانى\r\nبا آن‌كه در تاريخ ايران از دورهء ساسانى بيش از دوره‌هاى ديگر قبل از اسلام اطلاعات تاريخى در دست هست ، ولى با وجود اين از آثار فرهنگى و علمى و ادبى آن دوره نه چيز قابلى كه شايستهء چنان دوره‌اى باشد به ما رسيده و نه اطلاعات صحيحى دربارهء خصوصيات ادبى و علمى آن دوره - خارج از حدود كليات - در دست پژوهندگان است . اين بىخبرى را معمولا به اين علت مىدانند كه در حملهء اعراب آثار فرهنگى و علمى ايران از ميان رفت ، و در اين مورد غالبا به رواياتى كه دربارهء نابود ساختن كتابخانه‌هاى ايران و مصر وارد شده اشاره مىنمايند . اين علت البته آسانترين علتى است كه مىتوان براى اين امر ذكر كرد ولى مسلما صحيح‌ترين يا لااقل تنها علت نيست ، چون هرقدر دامنهء تحقيق در منابع فرهنگى اسلام و ادبيات زبان عربى توسعه مىيابد بيشتر معلوم مىشود كه حوادث قرن اول اسلام ، هرچند اثر بسيار نامساعدى بر آثار فرهنگى و ادبى ايران داشته و قسمتى از آن آثار هم به سبب جنگها و آشفتگيهاى ناشى از آن از ميان رفته ، ولى موجب نابودى همهء آثار فرهنگى ايران به آن اندازه كه باعث چنين بىخبرى باشد نگرديده ، زيرا قسمت زيادى از آن آثار و مؤلفات پس از آن حوادث هم در خاندانها و برخى مراكز علمى و مذهبى ايران باقى ماند\r\n\r\n","description":"","footnote":"","page_name":" 221 ","page_number":223},
  {"content":"\r\n\r\nو تا دو سه قرن ديگر هم كم‌وبيش در دسترس اهل علم و ادب و مورد استفادهء آنان بود ، و بسيارى از آن آثار و مؤلفات در قرنهاى نخستين اسلامى به زبان عربى هم ترجمه شد و در فرهنگ اسلامى راه يافت ، و همان آثار علمى و فرهنگى ايران بود كه يكى از عوامل تحول سريع و عظيم فرهنگى عربى و اسلامى در دورهء خلافت عباسى گرديد . بنابراين مطلبى كه در اين مورد نزديكتر به حقيقت مىنمايد اين است كه با ظهور و انتشار اسلام قسمت عمدهء آثار فكرى و فرهنگى ايران تحول يافت ، يعنى از صورت ايرانى و زردشتى به زىّ عربى و اسلامى درآمد و به سبب همين تحول چهرهء اصلى آن آثار دگرگون شد ، و براى كسانىكه انتظار داشتند آثار ايرانى را در همان زىّ ايرانى و ساسانى آن بيابند ناشناخته ماند و در حكم معدوم درآمد و يكى از علل عمده بىخبرى يا كم‌خبرى ما هم از آثار ادبى آن دوره همين امر است .\r\nاين را مىدانيم كه در نيمهء اول قرن دوم اسلامى هنگامىكه خلافت اسلامى در عهد عباسيان در عراق يعنى مركز دولت ساسانى مستقر گرديد از نو در اين منطقه فرهنگ و تمدنى بوجود آمد كه هرچند در ظاهر به صورت عربى و اسلامى جلوه نمود ، ولى اهل نظر و تحقيق آن را از بسيارى جهات - چه از نظر علمى و هنرى و چه از نظر ادارى و تشكيلات - دنبالهء همان تمدن و فرهنگى مىدانند كه قبلا در اين منطقه حكمفرما بوده ، يعنى تمدن و فرهنگ ساسانى . و اين نشان مىدهد كه آن فرهنگ و تمدن همچنان در اين منطقه پايدار و سرزنده باقى مانده بود تا پس از گذشتن دوران آشفتگى و رسيدن دوران آرامش و استقرار دوباره رسالت تاريخى خود را - ولى اين‌بار به شكل ديگرى - از سر گيرد .\r\nو اين را هم مىدانيم كه در اين دوره از تاريخ خلافت عباسى كه در تاريخ ادبيات عرب به عصر نقل و ترجمه معروف شده در بين دانشمندانى كه كار آنها ترجمهء كتاب از زبانهاى ديگر به زبان عربى بود كسانىكه به ترجمهء كتابهاى پهلوى به زبان عربى اشتغال داشتند كم نبودند ، و اگر به فهرستى كه ابن النديم از\r\n\r\n","description":"","footnote":"","page_name":" 222 ","page_number":224},
  {"content":"\r\n\r\nاين اشخاص داده مراجعه كنيم و نام مترجمان ديگرى را هم كه از منابع ديگر بدست مىآيد بر آن بيفزائيم صورتى از مترجمان پهلوى در دست خواهيم داشت كه در حدود سى نام را شامل خواهد بود كه بعضى از آنها را مىتوان مترجمان حرفه‌اى ناميد ، يعنى كسانى كه شغل شاغلشان ترجمه بوده و كتابهاى متعددى از اين زبان به عربى ترجمه كرده‌اند . و اگر نام تمام كتابها و رساله‌هائى كه در هررشته از رشته‌هاى علمى و ادبى از زبان پهلوى به عربى ترجمه شده و نامى يا خبرى از آنها به ما رسيده در يك‌جا جمع كنيم شايد شمارهء آنها از صد كتاب و رساله متجاوز باشد و اين تنها شمارهء كتابها يا مترجمانى هستند كه از آنها اثر يا خبرى به ما رسيده ، و گرنه بوده‌اند مترجمان يا كتابهاى ديگرى كه هيچ‌گونه اثر و خبرى از آنها در دست نيست ، چنان كه مثلا ياقوت در شرح حال محمد بن خلف بن مرزبان مىنويسد كه او يكى از مترجمان كتابهاى فارسى به عربى بوده و بيش از پنجاه ترجمه داشته ، در صورتىكه از تمام اين پنجاه ترجمه جز نام يك كتاب را بيشتر نمىدانيم ، آن هم اگر حدس بروكلمن ( ج 2 ، ص 104 ترجمه عربى ) دربارهء اين‌كه تاريخ اسكندر را همين محمد بن خلف بن مرزبان از فارسى به عربى ترجمه كرده است صحيح باشد . كتابهائى هم كه از پهلوى به عربى ترجمه شده تا آنجا كه از نام آنها پيدا است انحصار به يك يا دو فن نداشته ، بلكه شامل بيشتر علوم و فنونى بوده كه در آن عصر رواج داشته از طب و منطق و گياه‌شناسى و هيأت و نجوم و خواص البلدان گرفته تا تاريخ و داستان و قصه و ادبيات اخلاقى و رسائل ادبى و آيين‌هاى مختلف . « 1 »\r\nاز اين مقدمه مىخواهيم به اين نتيجه برسيم كه هرگاه پژوهش‌كنندگان تاريخ دورهء ساسانى براى تحقيق دربارهء ادبيات اين دوره منابع تحقيق خود را به همان آثار معدود و محدودى كه به زبان پهلوى از آن دوره يا از دوره‌هاى\r\n\r\n\r\n","description":"","footnote":"\r\n( 1 ) . براى تفصيل اين مختصر مراجعه شود به مقالهء نگارنده با عنوان « المترجمون و النقلة عن الفارسية الى العربية فى القرون الاسلامية الاولى » در همين مجله ، سال هفتم ، شمارهء 3 و 4 ، ص 193 - 243 .\r\n","page_name":" 223 ","page_number":225},
  {"content":"\r\n\r\nنزديك به آن در دست است منحصر كنند ، و از يكى از منابع مهم تحقيق در اين زمينه يعنى ادبيات عربى عصر عباسى كه قسمتى از آن تحول‌يافتهء همان ادبيات دوره ساسانى است غفلت ورزند هرگز توفيق نخواهند يافت كه چهرهء واقعى ادبيات دورهء ساسانى را چنان كه بايد ترسيم كنند ، و آن را چنان كه بوده بشناسند و بشناسانند ، زيرا بدون ترديد يكى از مهمترين منابع براى جست‌وجو و تحقيق در ادبيات دورهء ساسانى همين ادبيات عربى دورهء عباسى است كه از خلال آن نه تنها مىتوان تا حدى به كيفيت و انواع و رشته‌هاى مختلف ادبيات دورهء ساسانى آشنا گرديد ، بلكه همچنين مىتوان با دقت و موشكافى بيشتر و با صرف وقت و شكيبايى آثار ارزنده‌اى از ادبيات آن دوره را هم لااقل در ترجمهء عربى آنها بدست آورد . ادبيات عصر اول عباسى نه تنها از نظر تحقيق در فرهنگ ايران ، بلكه از نظر تحقيق در تحول فرهنگ عربى نيز اهميت فراوان دارد ، زيرا به همان‌گونه كه پژوهندگان فرهنگ ايرانى ناچارند براى دست يافتن به قسمتى از آثار ادبى و فرهنگى دورهء ساسانى از خلال همين ادبيات و آثار فرهنگى عربى عصر عباسى راهى به آن دوران باز كنند ، محققان زبان و ادبيات عربى هم براى درك صحيح تحولات ادبى اين زبان در عصر عباسى ناچارند كه قسمتى از علل و عوامل آن تحولات را در ادبيات دورهء ساسانى و فرهنگ و تمدن ايران جست‌وجو كنند .\r\nالبته اين را هم بايد در نظر داشت كه اين‌گونه تحقيقات گذشته از دقت زياد و صبر و حوصلهء فراوان احتياج به ممارست ممتد در فرهنگ و ادبيات و تاريخ هردو زبان دارد و به همين جهت لازم است كه اين موضوع در چهارچوب تحقيقات مشترك عربى و فارسى و ادبيات تطبيقى اين‌دو زبان قرار گيرد . البته اين امر بر دشوارى كار مىافزايد ولى در هرحال ضرورت دارد ، چون در چنين مسأله‌اى كه به ادبيات و تاريخ هردو زبان پيوسته است بايد با احتياط كامل قدم برداشت و همواره مراقب بود تا تحت تأثير آرا و عقايد كسانىكه اين مسأله را تنها از يك‌سوى آن ديده و نظرى ابراز داشته‌اند قرار نگرفت ، و از\r\n\r\n","description":"","footnote":"","page_name":" 224 ","page_number":226},
  {"content":"\r\n\r\nتحقيق و پژوهش ، حتى در كوچك‌ترين مسايل باز نايستاد ، زيرا كمترين غفلت در بحث و تحقيق حتى نسبت به مسايل كوچك ممكن است كه پژوهنده را از جادهء صواب منحرف سازد و به نتايجى خلاف آنچه در واقع بوده است برساند .\r\nدر اينجا منظور ما از ذكر اين مطالب يكى جلب نظر ارباب مطالعه و تحقيق است به اين موضوعى كه تصور مىرود تاكنون چنان كه درخور اهميت آن بوده مورد توجه قرار نگرفته است ، و ديگر ذكر بعضى از امورى است كه شايد اطلاع از آنها براى محققان جوان از آنجا كه ممكن است پرتوى بر راه بحث و تحقيقشان بيفكند سودمند باشد و ما در اين‌جا اجمالا بدانها اشاره مىكنيم .\r\nيكى اينكه تحولى كه از اوائل دورهء عباسى در زبان و ادبيات عربى بوجود آمد و باعث پيدايش فنون تازه و گسترش بىمانند آن شد نتيجهء تحول طبيعى و داخلى زبان عربى نبود ، چون تا اواخر دوره اموى و قبل از اينكه آثار خارجى به اين زبان راه يابد نمونه‌اى از اين فنون بدان‌صورت كه در عصر عباسى خودنمائى كرد در آن ديده نمىشد . همهء آنها كه دربارهء ادبيات عصر عباسى و تحول آن تحقيق نموده‌اند چه محققان عرب و چه غير عرب در اين امر همداستان هستند كه اين تحول نتيجهء برخورد زبان عربى با آثار علمى و ادبى ملتهاى ديگر بوده ، و وقتى هم سخن از ملتهاى ديگر به ميان مىآيد معمولا از ايرانيان و يونانيان و هنديان نام مىبرند .\r\nاين مطلب صحيح است كه مجموعهء فرهنگ عربى و اسلامى در دوره‌هاى مختلف آن و در رشته‌هاى مختلف علمى و ادبى و فلسفى از هرسه فرهنگ ايران و يونان و هند نه تنها بهرهء وافى برده بلكه زبان عربى به تدريج قسمت عمده‌اى از آنها را دربر گرفته است ، ولى اين را بايد در نظر داشت كه تأثير هريك از اين فرهنگها در زمينهء خاصى از فرهنگ عربى بيشتر نمودار است و همه از اين لحاظ يكسان نيستند ؛ مثلا وقتى صحبت از ادبيات زبان عربى و تحول آن در عصر اول عباسى است ، اين مطلب را نبايد فراموش كنيم كه در اين دوره از\r\n\r\n","description":"","footnote":"","page_name":" 225 ","page_number":227},
  {"content":"\r\n\r\nميان همهء عوامل غير عربى ، آثار فرهنگى و ادبى ايران مهمترين عاملى بوده كه در ادبيات عرب اثر نافذ و مستقيم داشته است . آثار يونان در هيچ عصرى به محيط ادبيات عرب به آن صورت كه در آن تحولى ايجاد كند كشيده نشد ، و از آثار ادبى معروف منسوب به هند هم در اين عصر اول فقط آنهائى به عربى ترجمه شد كه مدتها قبل در دورهء ساسانيان به زبان پهلوى ترجمه گرديده و با فرهنگ ايرانى آميخته شده و در ايران تحول يافته بودند ، و آنها هم از زبان پهلوى به عربى ترجمه شدند نه از زبان هندى . بنابراين تنها عامل مهم خارجى كه در دورهء اول عصر عباسى و از اواخر دورهء اموى در تحول ادبيات عربى مؤثر افتاد آثار ادبى دوره ساسانى بود . و نخستين دريچه‌اى هم كه بر روى ادبيات عربى از يك فرهنگ غير عربى گشوده شد به وسيلهء زبان پهلوى بود . و گذشته از ادبيات حتى برخى از علوم هم كه بعدها با ترجمهء آثار يونانى و هندى تكميل شد و توسعه يافت ، مانند طب و منطق و نجوم و هندسه ، نخست از زبان پهلوى به عربى ترجمه گرديد . و آنچه اين اثر را ريشه‌دارتر و نافذتر مىساخت اين بود كه اين خود ايرانيان بودند كه زبان عربى را به عنوان زبان علم و ادب برگزيده بودند ، هم آثار گذشته خود را به اين زبان درآوردند و هم آن را در اين دوره وسيله بيان افكار و انديشه‌هاى خود قرار دادند .\r\nديگر اينكه تحول و پيشرفت زبان و ادبيات عرب در محيطى صورت گرفت كه چنان‌كه بعضى از نويسندگان شتاب‌زده تصور كرده‌اند يك محيط عربى خالص نبوده ، بلكه محيطى بوده است متشكل از عناصر مختلف كه دو عنصر اصلى آن را اعراب و ايرانيان تشكيل مىداده‌اند ، و همين دو عنصر بوده‌اند كه بيش از همه زندگى فكرى و سياسى و اجتماعى آن عصر را تحت تأثير قرار داده‌اند . تحول ادبى و فرهنگى زبان عربى از هنگامى شروع شد كه مركز خلافت به سرزمين عراق يعنى مركز دولت ساسانى منتقل شده بود . بغداد كه در زمان منصور وسعت يافت و پايتخت دولت عباسى گرديد در دورهء ساسانيان هم بىنام و آوازه نبود . اين محل با همين نام يكى از تفرجگاه‌هاى حومهء تيسفون پايتخت\r\n\r\n","description":"","footnote":"","page_name":" 226 ","page_number":228},
  {"content":"\r\n\r\nدولت ساسانى بود و برخى از پادشاهان و بزرگان آن دولت هم در آنجا كاخها و باغهاى زيبا داشتند . اين محل را با پايتخت دولت ساسانى در آن روز تقريبا همان فاصله و نسبت بود كه امروز شهرستان كرج با تهران پايتخت كنونى ايران دارد .\r\nبغداد را در دورهء ساسانيان اين خصوصيت هم بود كه هرساله در فصلى معين يك بازار بزرگ تجارتى به مدت يك ماه در آنجا تشكيل مىشد و از بسيارى از شهرهاى دور و نزديك شاهنشاهى ايران بازرگانان با كاروانهاى بزرگ و پر از كالا براى دادوستد به آنجا روى مىآوردند . اين بازار را در تاريخ آن روزگار صيت و شهرتى به‌سزا بود و تا اواخر قرن اول اسلامى هم گاهگاه نشانى از آن در تواريخ اسلامى ديده مىشود . « 1 » بنابراين بغداد از قديم يكى از مراكز اجتماعات و آداب و رسوم و فرهنگ ايرانى بود و وقتى كه در زمان عباسيان مركز خلافت اسلامى گرديد نه تنها اين خاصيت خود را از دست نداد بلكه به همانگونه كه مصالح ساختمانى قصور آن از كاخهاى شاهى تيسفون تأمين مىگرديد قسمت عمده‌اى از جمعيت اين شهر را هم ساكنان قديم تيسفون تشكيل مىدادند كه براى كار و شغل يا استفاده از مزاياى اين مركز جديد كه در همسايگى شهرى كه رو به ويرانى مىرفت قد مىافراشت به آنجا منتقل مىشدند ، و در بين آنها بايد صنعتگران و پيشه‌وران و هنرمندان را هم كه در زندگى عمومى مردم اثرى عظيم داشتند به حساب آورد ، و طبيعى است كه اين مردم آداب و رسوم و زبان و سنتهاى ديرين خود را هم با خود به محل جديد منتقل مىساختند . در چنين محيط و در تحت حمايت وزراى ايرانى و نويسندگان و مؤلفان و مترجمانى كه غالبا يا ايرانى و يا تربيت‌شدهء دست آنان بودند ادبيات جديد زبان عربى - كه در واقع تركيبى بود از ادب و فرهنگ هردو ملت - تكوين يافت .\r\nديگر اينكه زبان عربى همان خاصيتى را كه در هضم و تحليل كلمات\r\n\r\n\r\n","description":"","footnote":"\r\n( 1 ) . براى تفصيل بيشتر در اين موضوع رجوع شود به « دليل خارطة بغداد قديما و حديثا » تأليف الدكتور مصطفى جواد و الدكتور احمد سوسة ، بغداد 1958 ( فصل اول و دوم ) .\r\n","page_name":" 227 ","page_number":229},
  {"content":"\r\n\r\nخارجى دارد يعنى اينكه آن كلمات را به طورى تغيير شكل مىدهد و به ريخت و قالب زبان عربى درمىآورد كه تشخيص اصل آنها نه تنها براى خوانندهء عادى ، بلكه حتى براى علماى لغت و متخصصان امر هم دشوار است ، در هضم و تحليل آثار ادبى و فرهنگى خارجى نيز كه به اين زبان درآمده همان خاصيت را داشته است . زيرا بيشتر آثار خارجى به خصوص در زمينه ادب و هنر كه به زبان عربى ترجمه و در مؤلفات عربى گنجانده شده‌اند به صورتى عرضه گشته‌اند كه هم‌چون يك اثر اصيل عربى جلوه مىكنند و بدون تحقيق و پژوهش و پىجويىهاى مفصل تاريخى اصول يا سرمشق خارجى آنها را نمىتوان تشخيص داد . اين وضع چنان كه گفتيم بيشتر در ادبيات و فنون وابسته به آن روى داده است ، زيرا در رشته‌هاى علمى و علوم عقلى هم‌چون طب و فلسفه و نجوم و غيره چون از قديم آنها را در عربى علوم غريبه و دخيله خوانده‌اند در همين نام تصريح به اصول خارجى آنها هست ، ولى در ادبيات و فنونى كه مستقيما با زبان عربى سروكار داشته و معمولا عربى الاصل شمرده مىشوند و در خود آن فنون هم امارات كمى بر اصول خارجى آنها مىتوان يافت تشخيص آن اصول كارى بس دشوار و دقيق است .\r\nبا آنچه گذشت شايد اين امر تا اندازه‌اى روشن شده باشد كه يكى از مقدمات ضرورى كار براى پژوهندگانى كه بخواهند از خلال ادبيات عربى دورهء عباسى راهى به ادبيات ساسانى باز كنند اين است كه از سرگذشت ادبيات ساسانى و مراحلى كه پس از اسلام گذرانده است آگاه باشند . مقصود در اينجا مراحلى است كه آثار ادبى ساسانى پس از ترجمه از پهلوى به زبان عربى تا هنگامىكه در ادبيات عربى تحليل رفته و به صورت عربى خالص نمودار شده پيموده است ، زيرا اين امر كمك بسيارى در روشن كردن راه تحقيق و در تخفيف مشكلات آن خواهد نمود .\r\nالبته نمىتوان اين مراحل را با قيد زمان و مكان و با تفصيل جزئيات مشخص و معرفى نمود ، ولى مىتوان با پژوهش و پىجويى در آثار ادبى عصر\r\n\r\n","description":"","footnote":"","page_name":" 228 ","page_number":230},
  {"content":"\r\n\r\nعباسى و سنجش و مقايسهء آن با ادبيات عربى قبل از اين دوره و اطلاعات عمومى كه از ادبيات و فرهنگ ايران در آن دوره و قبل از آن دوره داريم به طور كلى چند مرحله را در مسير ادبيات ساسانى در خلال ادبيات عربى تشخيص داد و براى هرمرحله دلائل و اماراتى يافت كه شايد اشاره به آنها در اينجا بىفايده نباشد .\r\nنخستين مرحله‌اى كه قسمتى از آثار ادبى ساسانى در دورهء اسلامى طى نمود اين بود كه به صورت مؤلفات مستقلى به عربى ترجمه و به همان صورت يعنى به صورت كتب و مؤلفات مستقل عرضه گرديد . اين ترجمه‌ها تا چند قرن بعد هم همچنان به صورت مستقل در زبان عربى وجود داشته و مورد استفاده دبيران و نويسندگان عربى زبان بوده‌اند . از اين ترجمه‌ها آثار بسيار كمى به همان صورت اصلى يعنى به صورت كتاب مستقل تا امروز باقى مانده كه از آن جمله بايد كتاب كليله و دمنه و كتاب الآداب الكبير و كتاب الادب الصغير را كه هرسه به وسيلهء ابن مقفع به عربى ترجمه شده است نام برد .\r\nبرخى از اين كتابها پس از ترجمه به عربى يا در حين ترجمه به وسيله يك يا چند تن از مترجمان يا مؤلفان به صورت تهذيب يا تلخيص يا اقتباس مورد تصرف قرار گرفتند و بدين‌ترتيب در اصول اصلى آنها تغييرى روى داد و در نتيجه نسخه‌هاى متعددى از آنها بوجود آمد كه با هم اختلاف‌هايى هم داشتند .\r\nنمونهء بارز اين دسته ، كتاب خداىنامه يعنى تاريخ بزرگ ايران در دورهء ساسانى است كه مأخذ اصلى يا اصل كتاب شاهنامهء فردوسى است . از اين كتاب كه ترجمهء عربى آن به نامهائى از قبيل « سير الملوك » يا « سير ملوك الفرس » و مانند اينها ناميده شده تا زمان حمزهء اصفهانى در قرن چهارم هجرى هفت نسخهء مختلف به همين نام سير الملوك وجود داشته كه در تأليف كتاب « سنى ملوك الارض و الانبياء » مورد استفاده وى قرار گرفته است .\r\nظاهرا اين‌گونه تصرف در ترجمه به صورت تهذيب و تلخيص يا اقتباس بيشتر در كتابهاى مفصل صورت گرفته كه ترجمهء همه آنها با تمام تفاصيل آن\r\n\r\n","description":"","footnote":"","page_name":" 229 ","page_number":231},
  {"content":"\r\n\r\nمورد علاقه همه مترجمان نبوده و شايد « آيين‌نامه بزرگ » هم كه مسعودى از آن ياد كرده و گفته است كه در هزاران برگ است و نسخهء كامل آن را جز در نزد موبدان نمىتوان يافت همين سرنوشت را داشته است . از اين‌گونه ترجمه‌ها كه نمايندهء مرحلهء ديگرى از تحولات آثار ايرانى پس از ترجمه به عربى است نمونه‌هاى كاملى در دست نداريم ، زيرا با تأليف تاريخهاى عربى مستقل مطالب اين ترجمه‌ها هم در آنها گنجانده شده و اصل آنها به صورت اصلى از ميان رفته است .\r\nبرخى ديگر از اين ترجمه‌ها بعدها به وسيله مؤلفان اسلامى در كتابهائى گنجانده شد كه علاوه‌بر آن ترجمه‌ها شامل آثار ديگرى هم از همان نوع مىبود كه از منابع ايرانى يا غير ايرانى گرفته شده بود . در برخى از اين مؤلفات كه بيشتر به صورت مجموعه‌هائى از آثار مختلف بود هنوز آثار ترجمه شدهء فارسى به‌طور مستقل باقى است و در آثار عربى حل نشده . بهترين نمونه‌اى كه از اين مرحله تا امروز باقى مانده و در دست است كتاب « ادب العرب و الفرس » ابن مسكويه است كه مجموعه‌اى است از ادب و اخلاق و براساس كتاب « جاودان خرد » يكى از كتابهاى اخلاقى دورهء ساسانى تنظيم يافته ، و در آن ، هم اين رساله و هم ترجمه‌هاى ديگرى از آثار اخلاقى و اندرزنامه‌هاى ساسانى به‌طور جداگانه در جنب آثار ادبى و اخلاقى عربى و اسلامى قرار گرفته‌اند ، و به همين‌جهت اين تأليف ابن مسكويه را گاهى به همان نام نخستين دفتر آن « جاودان خرد » خوانده‌اند كه اخيرا آن را در عربى به « الحكمة الخالدة » ترجمه و چاپ كرده‌اند « 1 » و گاهى نيز به تناسب مطالب آن به نام « ادب العرب و الفرس » خوانده شده است .\r\nگاهى مطالبى كه از اين نوع آثار ايرانى گرفته شده به صورتى با مطالب مشابه عربى آميخته شده كه تشخيص آنها از يكديگر ميسر نيست ، هرچند به ايرانى بودن قسمتى از آن تصريح شده است ، نمونه‌اى كه از اين مرحله مىتوان ذكر كرد فصلى است كه در كتاب « العقد الفريد » تأليف ابن عبد ربه ديده مىشود\r\n\r\n\r\n","description":"","footnote":"\r\n( 1 ) . الحكمة الخالدة به تحقيق دكتر عبد الرحمن بدوى ، چاپ قاهره .\r\n","page_name":" 230 ","page_number":232},
  {"content":"\r\n\r\nكه تحت عنوان « سخنان حكمت‌آميز اكثم بن صيفى و بزرجمهر » سخنان بسيارى از اين دو شخص كه يكى عربى و ديگرى ايرانى است نقل شده « 1 » ، ولى بدون اينكه سخنان هريك از ديگرى مشخص شده باشد .\r\nمرحلهء ديگرى كه در تحول آثار ايرانى و عربى ديده مىشود اين است كه گاهى مؤلف عربى كتابى از كتب ايرانى را با افزودن مطالبى عربى و اسلامى از نوع مطالب اصل كتاب موضوع تأليف جداگانه‌اى قرار مىدهد ، و بىآنكه به اصل ايرانى آن اشاره نمايد آن را به صورت يك تأليف اصيل عربى عرضه مىدارد كه جز با تحقيق و پژوهش نمىتوان به اصل آن راه يافت . شايد بهترين نمونه‌اى كه از اين مرحله مىتوان معرفى نمود و در دست است كتاب « التاج فى اخلاق الملوك » منسوب به جاحظ باشد كه اصل آن چنان كه در جاى خود تحقيق شده « 2 » ترجمه يكى از تاجنامه‌هاى ساسانى است كه مطالب آن دربارهء آيين مجلس پادشاهان و شامل نمونه‌ها و مثالهائى از شاهان ساسانى بوده و مؤلف عربى با تصرف در آن و افزودن مثالهائى از خلفاى اسلامى آن را به صورت يك تأليف عربى درآورده است . و از همين قبيل است كارى كه نخستين مؤلفان تواريخ عربى و اسلامى با ترجمهء كتابهاى تاريخى و داستانهاى ايرانى كرده‌اند ، زيرا آنها هم همان ترجمه‌ها يا مطالب آنها را بدون ذكر مأخذ در صدر تواريخ خود در ذكر حوادث قبل از اسلام قرار داده و سپس روىداده‌هاى دوران اسلامى و ايام خلفا را بر آن افزوده‌اند و بدين‌ترتيب آن ترجمه‌ها خود به خود ضميمهء يك تأليف عربى شده‌اند .\r\nدر مرحلهء ديگر آثار منتخب و برگزيده از كتابهاى فارسى با آثار برگزيدهء عربى در ضمن مؤلفات ادبى و اخلاقى عربى ، كه در قرنهاى سوم و چهارم طبق مفهوم ادب در آن دوران « هو الاخذ من كل شىء به طرف » بيشتر كتابهاى گلچينى\r\n\r\n\r\n","description":"","footnote":"\r\n( 1 ) . العقد الفريد ، ج 1 ، ص 331 .\r\n( 2 ) . رجوع شود به كتاب نويسندهء اين مقال « كتب التاج و الايين » ، ص 209 - 228 ، بيروت ، 1944 ، منشورات قسم اللغة الفارسية و آدابها فى الجامعة اللبنانية .\r\n","page_name":" 231 ","page_number":233},
  {"content":"\r\n\r\nو التقاطى بودند ، درهم آميخته و يك نوع هماهنگى و انسجامى بين آنها حاصل گرديده است . و از آنجا كه در اين‌گونه كتابها بيشتر نظر بر اصل مطالب ادبى و اخلاقى است نه گوينده يا نويسندهء آنها ، بدين‌جهت غالبا ذكرى از مآخذ آن مطالب نيست مگر بعضى از مؤلفان كه تا حدى به ذكر مآخذ خود مقيد بوده‌اند كه شايد بتوان ابن قتيبه را در مواردى از كتاب عيون الاخبار و ابو الحسن بن ابى ذر عامرى نيشابورى را در كتاب « السعادة و الاسعاد » از اين دسته دانست .\r\nپس از اين مرحله آثار ايرانى در مؤلفات عربى اسلامى به صورتى درمىآيند كه نه تنها اسمى از مآخذ ايرانى آنها نيست ، بلكه تمام امارات و نشانه‌هايى هم كه ممكن بوده اصل آنها را نشان دهند به هيأتى تغيير يافته‌اند كه جز به عربى و اسلامى بودن آنها دليل نتوانند بود . در اين گونه موارد فقط بر حسب تصادف يا با پژوهش زياد ممكن است به اصل بعضى از آنها راه يافت .\r\nنمونه‌اى كه براى اين مرحله مىتوان ذكر كرد مطلبى است كه در كتاب « التاج فى اخلاق الملوك » و كتاب « محاسن الملوك » نقل شده است . در كتاب « التاج فى اخلاق الملوك » كه گفتيم يكى از كتب اسلامى است كه براساس يكى از تاجنامه‌هاى ساسانى تأليف شده مطلبى است دربارهء آيين به داورى نشستن پادشاهان ايران كه بدون شك از مأخذ اصلى آن در آن منعكس شده است .\r\nخلاصهء آن مطلب اين است كه پادشاهان ايران را رسم بر اين بود كه در روزى كه به داورى مىنشستند و مردم براى دادخواهى حاضر مىشدند نخست جست‌وجو مىكردند كه آيا كسى از دست خود شاه شكايتى دارد يا خير و اگر چنين كسى مىبود پيش از آنكه شاه به داورى بنشيند آن شخص را مىخواستند و شاه با او مانند دو طرف دعوى در نزد موبدان موبد و ايران دبيربد و هيربدان هيربد مىنشستند تا آنها به آن شكايت رسيدگى و بين آن‌دو داورى كنند ، و پس از فيصلهء اين امر شاه به دعاوى مردم رسيدگى مىكرد . ولى همين مطلب در كتاب محاسن الملوك كه چند قرن پس از كتاب « التاج فى اخلاق الملوك » تأليف شده به صورتى تصرف و نقل گرديده كه كوچكترين نشانه‌اى از\r\n\r\n","description":"","footnote":"","page_name":" 232 ","page_number":234},
  {"content":"\r\n\r\nآثار ايرانى در آن نيست و يك مطلب اسلامى صرف جلوه مىكند . در كتاب محاسن الملوك هيچ اسمى از آيين پادشاهان ايران نيست و اين مطلب را به عنوان رسم ملوك پيشين ذكر كرده و در آن موبدان موبد و ايران دبيربد و هيربدان هيربد كه در روايت « التاج » ذكر شده به كلمهء « قاضى » مبدل گرديده و بدين‌ترتيب به صورت يك اثر اسلامى تمام عيار درآمده است . « 1 »\r\nنظير همين مطلب حكايتى است كه در نصيحة الملوك غزّالى و عقد العلى و تاريخ ابن عساكر نقل شده است . غزّالى در نصيحة الملوك حكايتى از انوشروان و طرز داورى او بين دونفر فروشنده و خريدار زمينى كه در آنجا گنجى پيدا شده بود نقل كرده است . در كتاب عقد العلى نيز به همان مضمون نقل شده ولى در كتاب تاريخ ابن عساكر كه خيلى پس از نصيحة الملوك غزّالى تأليف شده نام انوشروان به ذى القرنين تبديل شده و محل وقوع حكايت هم « بعض المدائن » ذكر گرديده است . و نظاير اين امر در كتبى كه معمولا در حكايات و نوادر و قصص و مواعظ اخلاقى تأليف شده و اسامى پادشاهان يا حكماى ايرانى كه به مناسبتى از آنها حكايات يا سخنان حكمت‌آميز نقل شده به « بعض الملوك » يا « بعض الحكماء » يعنى يكى از پادشاهان يا يكى از حكما تبديل گرديده فراوان است ، و شايد يكى از علل عمده اين امر هم اين است كه غالب مؤلفان چنين كتابهائى به اصل مطالب و حكايات بيشتر از مأخذ و اصل آنها اهميت مىداده‌اند .\r\nبدين‌ترتيب بود كه آثار ادبى ايران پس از ترجمه به عربى رفته‌رفته رنگ و روى اصلى خود را از دست داد و با آثار عربى درهم آميخت و به مرور زمان شكل عربى و اسلامى به خود گرفت و به تدريج به خورد زبان و ادبيات عربى رفت و در آن حل گرديد و جز مقدارى خيلى كم اثرى از اصل آنها باقى نماند .\r\nمراحلى كه ذكر شد البته به ترتيب زمانى نيست و ضرورتى هم ندارد كه حتما آنها را از اين لحاظ در طول هم قرار دهيم . آنچه ذكر شد نمونه‌هايى است\r\n\r\n\r\n","description":"","footnote":"\r\n( 1 ) . صفحهء 161 و 162 التاج و ص 39 - 40 محاسن الملوك .\r\n","page_name":" 233 ","page_number":235},
  {"content":"\r\n\r\nاز تغييرات و تحولاتى كه آثار ادبى دورهء ساسانى پس از ترجمه به عربى تا وقتى كه به خورد ادبيات عربى رفته به خود ديده و به هيچ‌وجه محدود به زمان يا مكان معينى نيست ، و شايد با تحقيق بيشتر بتوان در هردوره‌اى نظاير متعددى از آنچه ذكر شد بدست آورد ، چنان‌كه در عصر حاضر هم با وجود آنكه عصر چاپ انتشار كتب و مطبوعات است و معمولا در چنين عصرى انتظار نمىرود كه آثار علمى و ادبى قديم يا جديد دستخوش تغيير يا تصرفات بى جا شود باز هم نظاير آن را مىبينيم كه شايد بىمناسبت نباشد براى تكميل نمونه‌هائى كه آورديم يك نمونه هم از اين عصر حاضر ذكر كنيم .\r\nداستانى را كه چند سال پيش به كوشش آقاى دكتر صفا استاد دانشمند دانشگاه تهران به نام « داراب‌نامه » چاپ و منتشر گرديد همه كم‌وبيش مىشناسيم . اين داستان هرچند از روى نسخه‌اى چاپ شده كه پرداختهء دست داستان‌گزارى است كه در قرن هشتم و نهم هجرى مىزيسته ، ولى اصلى قديمتر از اين تاريخ دارد ، و در هرحال مبتنى بر روايات كهن ايرانى است . اين داستان يك تحرير عربى هم دارد كه مفصلتر از اصل فارسى است و در چهار جلد به نام « قصة فيروز شاه » چاپ شده ، و از آنجا كه برداشت مطالب و داستان كتاب دربارهء سرگذشت و شرح جنگها و كشورستانىهاى فيروز شاه پسر داراب شاه است همچنان‌كه آقاى دكتر صفا هم اظهارنظر كرده‌اند نامى كه در تحرير عربى بدان خوانده شده شايسته‌تر از نام فارسى آن يعنى « داراب‌نامه » است ، به‌هرحال در تحرير عربى آثار كهنگى قصه بيشتر از تحرير فارسى آن نمودار است ، حتى سرآغاز قصه كه از يكى از داستانهاى خيلى كهن ايرانى مايه گرفته و در تحرير فارسى اين كتاب موجود نيست در تحرير عربى آن همچنان وجود دارد .\r\nدر اينكه اين قصه از زبان فارسى به زبان عربى درآمده هيچ‌شكى نيست ، ولى در چه زمان و به چه صورت ، احتياج به تحقيق دارد . و در اين هم كه اين تحرير عربى از نسخه‌اى قديمتر از اين نسخهء موجود فارسى گرفته شده شايد ترديدى نباشد . تحرير عربى اين قصه هم مانند فارسى آن ، ولى خيلى زودتر از آن\r\n\r\n","description":"","footnote":"","page_name":" 234 ","page_number":236},
  {"content":"\r\n\r\nبه چاپ رسيده و چندين مرتبه هم به چاپ رسيده است . هرچند در نسخه‌هايى كه تاريخ چاپ دارند اين تاريخ به كمتر از نيم قرن مىرسد ولى بدون شك نخستين چاپ آن خيلى قديم‌تر از اين تاريخ است ، زيرا قصهء فيروز شاه از قصه‌هايى است كه در بين طبقهء عامه عرب بسيار شايع و مطلوب و مانند قصه‌هاى رستم‌نامه و حسين كرد و امير ارسلان در زبان فارسى است كه پيوسته از طرف ناشران و كتابفروشان با چاپهاى بازارى و ارزان و غالبا بدون ذكر تاريخ منتشر مىشوند ، و معمولا اين گونه كتابها كه طالبان زيادى در طبقهء عامه داشته‌اند از خيلى قديم به زيور طبع آراسته مىشده‌اند . من خود در بيروت از مردانى كه عمر آنها نزديك به هفتاد مىرسد شنيدم كه در دوران كودكى آنها كتاب قصهء فيروز شاه از كتابهاى خيلى رايج و از قصه‌هاى معروف بوده است .\r\nغرض از ذكر اين مطالب دربارهء اين قصه بيان اين نكته است كه همين كتاب عربى « قصهء فيروز شاه » در چند سال پيش به وسيلهء سه تن از نويسندگان مصرى مورد تصرف قرار گرفته و با خلاصه كردن قصه و حذف بسيارى از مطالب آن با همين نام و به صورت يك داستان نوپرداخته‌اى عرضه شده و در دو جلد كوچك به چاپ رسيده ، بىآن‌كه كمترين اشاره‌اى به سابقهء وجودى اين داستان شده باشد . از اين جمله تصرفات ناپسندى كه در آن شده حذف و تبديل نام كشورهاست بدين‌صورت كه مثلا به جاى ايران ، شهر سفيد و به جاى مصر شهر سبز گذارده و آثار قدمت آن را كور كرده و رنگ ايرانى آن را زدوده‌اند . و در پشت جلد كتاب نيز فيروز شاه به صورت عربى با كلاه خود و عقال و جبه‌اى بر تن و خنجرى به كمر در واحه‌اى از واحات عربستان تصوير شده و عنوان كتاب نيز چنين آمده است : « فيروز شاه نوشتهء حسن جوهر - محمد احمد برانق - امين احمد عطار . از انتشارات دار المعارف مصر ، سال 1958 » . كه از آن جز اين فهميده نمىشود كه اين كتاب داستانى است نو كه به وسيله اين سه نفر نويسنده معاصر پرداخته شده و نخستين‌بار در سال 1958 به چاپ رسيده است .\r\nاين هم نمونه‌اى بود از طرز رفتار برخى از نويسندگان بىامانت و بىپروا با\r\n\r\n","description":"","footnote":"","page_name":" 235 ","page_number":237},
  {"content":"\r\n\r\nآثار كهن در دورانى كه هم چاپ وجود دارد و هم اين‌كه آن آثار كهن به چاپ رسيده و منتشر شده‌اند و از اين‌جا مىتوان سنجيد كه در دورانى كه صنعت چاپ ناشناخته بوده و نسخهء كتابها از معدودى تجاوز نمىكرده و شمارهء كسانى هم كه از وجود آنها اطلاع داشته‌اند به واسطهء تغيير خط و زبان بسيار محدود بوده سرنوشت آن دسته از آثار علمى و ادبى دورهء ساسانى كه به دست مؤلفانى از نوع مؤلفان قصهء فيروز شاه مىافتاده چه بوده و به چه صورت درمىآمده‌اند . و به اين جهت است كه در تاريخ علوم و فرهنگ عربى و اسلامى بايد قدر آن عده از مؤلفان با دقت و با امانت و اهل علم و تقوى را كه مراجع مطالبى را كه نقل كرده‌اند با دقت ذكر نموده و آثار قديم را به خود نسبت نداده‌اند بسيار دانست ، زيرا امروز از بركت وجود همين علما است كه ما نمونه‌هايى از آثار ادبى عصر ساسانى را مىتوانيم به دست آوريم و در پرتو آنها تحقيقات خود را در اين زمينه توسعه دهيم .\r\nاز آنچه ذكر شد شايد اين مطلب به خوبى روشن شده باشد كه براى تحقيق دربارهء آثار ادبى دوره ساسانى و دست‌يافتن به بعضى از بقاياى آن از خلال ادبيات عربى ما نبايد حتما به دنبال روايات نقلى برويم ، و اگر در كتاب يا رساله يا فنى از فنون تصريحى بر اصل آن نيافتيم رشتهء تحقيق را از دست بنهيم . چه بسا با مطالعه دقيق در بعضى از مؤلفات و مآخذ قديم عربى به دلايل و اماراتى دست يابيم كه ما را در تحقيق به راه‌هاى روشن‌ترى راهنمايى كنند . اگر محققانى همچون نلدكه و بارون روزن و دانشمندان ديگرى كه دربارهء كتاب خداينامه تحقيقات گرانبهائى كرده و اين اثر ساسانى را شناسانده‌اند ، مثلا در تاريخ طبرى به دنبال چنين نقل يا تصريحى مىگشتند هرگز نمىتوانستند روايات آن كتاب را در قسمت اول تاريخ طبرى يعنى قسمت قبل از اسلام آن بازيابند و آن‌همه اطلاعات سودمند دربارهء آن كتاب گم شده به دست آورند . خوشبختانه در اين راه كه ما گام برمىداريم روشهاى عالمانه‌اى به وسيله عده‌اى از اين‌گونه محققان با بصيرت پىريزى شده كه از آنها مىتوان در رشته‌هاى ناشناختهء ديگرى نيز به\r\n\r\n","description":"","footnote":"","page_name":" 236 ","page_number":238},
  {"content":"\r\n\r\nخوبى بهره‌مند شد ، و شكى نيست كه آشنا شدن با سير ادبيات ساسانى در ادبيات عربى كه اجمالا بدان اشاره رفت پرتوى بر راههاى تحقيق در اين زمينه خواهد افكند كه با راهنمايى آن مىتوان به نتايج بسيار نيكى رسيد .\r\nتاكنون سخن ما به‌طور كلى دربارهء ادبيات عربى عصر عباسى و اهميت آن از لحاظ تحقيق دربارهء آثار ادبى دوره ساسانى بود ، اكنون براى توضيح بيشتر بايد اين مطلب را هم اضافه كنيم كه در مجموعهء ادبيات و فرهنگ عصر عباسى همهء اقسام و همهء دوره‌هاى آن از اين نظر يكسان نيستند ، بلكه بعضى قسمتهاى آن اهميت بيشتر و بعضى اهميت كمترى دارند و به اين جهت ضرورت دارد كه اين مسأله نيز در نظر باشد تا بتوان موارد صحيح تحقيق و راههاى را كه بهتر به مقصود مىرسانند مشخص ساخت . مثلا همان‌طور كه در سير ادبيات ساسانى در ادبيات عرب ديديم كه هرقدر زمان جلوتر آمده و از دوران ترجمه دور تر شده به‌تدريج آثار ايرانى آنها كمرنگ‌تر و شكل عربى در آنها نمايان‌تر شده ، و به همين‌جهت هرقدر منابع ادبى قديمتر و به دوران ترجمه نزديكتر باشند براى كار ما مهمتر و باارزش‌ترند ، به همين‌گونه هم بعضى رشته‌هاى ادبى و بعضى از مظاهر فرهنگ و تمدن عصر عباسى نيز براى اين كار ما اهميت بيشترى دارند و شايد بهتر باشد كه اين موضوع را هم با ذكر چند مثال روشن‌تر سازيم .\r\nدر ادبيات عصر عباسى گاهى به رشته‌هايى برمىخوريم كه در ادبيات قديم عرب به هيچ‌وجه سابقه نداشته و براى نخستين‌بار در ادبيات اين زبان جلوه مىكند . تحقيق در اين رشته‌ها و به‌خصوص اگر به نخستين اثرى كه در عربى بوجود آمده دست يابيم غالبا ما را به ادبيات پهلوى و دورهء ساسانى مىكشاند .\r\nروشى كه اينوسترانزف خاورشناس دانشمند روسى در كتاب خود « نفوذ ايران در ادبيات اسلامى » در تحقيق درباره كتاب « المحاسن » منسوب به عمر بن فرخان از منجمان و مترجمان قرن دوم هجرى به كار برده و كوشيده است كه رابطهء اين كتاب را كه به نظر وى سرآغاز يك سلسله كتب اخلاقى عربى به نامهاى « المحاسن و الاضداد » يا « المحاسين و المساوى » و مانند اينها گرديده با كتابهايى\r\n\r\n","description":"","footnote":"","page_name":" 237 ","page_number":239},
  {"content":"\r\n\r\nكه در همين زمينه در ادبيات پهلوى وجود داشته و به نام « شايست نشايست » معروف شد روشن سازد ممكن است در رشته‌هاى نوظهور ديگرى در ادبيات اين عصر نيز بىآنكه جانب حزم و احتياط رها شود آزمايش گردد .\r\nاز همين قبيل است تحقيق و پژوهش دربارهء شرح حال و آثار كسانىكه در ادبيات عربى اين دوره به عنوان پيشرو يك فن يا بوجود آورندهء مكتبى جديد شناخته شده‌اند . زيرا بسيار احتمال مىرود كه آن فن يا مكتبى كه در زبان عربى تازه و نوظهور جلوه مىكند در ادبيات دورهء ساسانى سابقه داشته و از آن دوره به زبان عربى راه يافته باشد ، و در اين صورت بعيد نيست كه از تحقيق در شرح حال و پژوهش آثار ايشان راههاى تازه‌اى براى تحقيق در زمينه‌هاى جديدى از ادبيات دوره ساسانى به روى پژوهنده گشوده شود . شايد بهترين مثالى كه براى اين مطلب بتوان ذكر كرد عبد الحميد بن يحيى دبير و نويسندهء معروف اواخر عصر اموى است . عبد الحميد در تاريخ ادبيات عربى به عنوان مخترع فن نويسندگى و به وجود آورنده نثر فنى در زبان عربى شناخته شده . هنر نويسندگى بدانگونه كه در ديوان رسائل معمول بود تا آن زمان در زبان عربى سابقه نداشت ، و كار استادانهء عبد الحميد ، هم در نظر معاصران و هم در نظر متأخران تازه و نوظهور مىنمود ، تا جايىكه گفتند « بدأت الكتابة بعبد الحميد » يعنى نويسندگى با عبد الحميد آغاز شد ، و اين گفته در عربى حكم مثل سائر را پيدا كرد . ولى همين هنر كه در زبان عربى تازه مىنمود در زبان پهلوى و ادبيات دوره ساسانى نه تنها با سابقه بود بلكه شيوع و رواج كامل داشت . و هيچ شكى نيست كه عبد الحميد همانطور كه ابو هلال عسكرى گفته است از رسائل فارسى ( پهلوى ) سرمشق گرفته و آنچه در زبان عربى بوجود آورده از لحاظ هنر و شيوهء نگارش نمودار آثارى است كه از دوره ساسانى در دست داشته و شايد بسيارى از آنها را هم خود وى به عربى ترجمه كرده باشد . و با اين ترتيب مسلم است كه هرقدر تحقيقات ما درباره عبد الحميد و هنر وى پيشتر رود و مطالعات تطبيقى دربارهء آثار بازماندهء وى گسترش يابد و معلومات ما درباره نثر فنى عربى و تحولات آن بيشتر گردد از\r\n\r\n","description":"","footnote":"","page_name":" 238 ","page_number":240},
  {"content":"\r\n\r\nخلال آن به معلومات گرانبهاترى دربارهء فن نويسندگى در دورهء ساسانى و آيين بلاغت و سخن‌پردازى آن عهد و به نمونه‌هاى ذىقيمتى از ترجمه‌هاى رسائل و نامه‌هاى ادبى آن عصر دست خواهيم يافت .\r\nتحقيق در برخى مؤسسات يا سازمانهائى هم كه براى نخستين‌بار در دورهء اول عصر عباسى بوجود آمده و قبل از آن در عالم عرب سابقه نداشته نيز ممكن است در اين زمين ، يعنى پىجويى آثار فرهنگى دورهء ساسانى نتايج ارزنده‌اى داشته باشد ، مانند اهميتى كه مثلا تحقيق دربارهء نخستين بيمارستانى كه در زمان هارون الرشيد در بغداد تأسيس گرديد براى كسب اطلاعات دقيقتر و وسيعترى دربارهء مدرسه و بيمارستان جندىشاپور در دورهء ساسانيان دارد . البته اين مثال زياد با مسأله ادبيات كه موضوع ما است ارتباط ندارد ولى با موضوع كلى علوم و فرهنگ دورهء ساسانى كمال ارتباط را دارد . چنان كه مىدانيم نخستين بيمارستانى كه در اسلام براى درمان بيماران تأسيس گرديد همين بيمارستانى بود كه در زمان هارون الرشيد در بغداد تأسيس شد . اين بيمارستان به وسيلهء يكى از پزشكان بيمارستان جندىشاپور و به تقليد از همان بيمارستان تأسيس يافت . روش كار هم در آنجا همان بود كه در بيمارستان جندىشاپور بود . آموزشگاه و بيمارستان جندىشاپور كه محققى همچون سارتن در كتاب نفيس خود به نام \" مقدمهء تاريخ علم \" آن را به نام دانشگاه مىخواند ، هم در دورهء ساسانى و هم پس از آن دوران تا قرن سوم و چهارم هجرى همچنان مركز پزشكى و علوم وابسته به آن در ايران و اسلام بود و جندىشاپوريان تا چند قرن همچنان سيطرهء علمى خود را در عالم اسلام حفظ كردند . نخستين كتابهاى طبى كه به زبان عربى برگردانده شد به وسيلهء همين جندىشاپوريان بود و مهمترين كتابهائى كه چه در طب و چه در داروسازى قرنها مرجع اطباى اسلام بود به وسيلهء همانها تأليف شده بود . بنابراين شكى نيست كه تحقيق دربارهء نخستين مؤسسات پزشكى اسلامى و نخستين كتابهايى كه در اين رشته به زبان عربى ترجمه يا تأليف گرديده و همچنين شرح حال و آثار نخستين پزشكانى كه در اسلام و دولت خلفا به اين كار پرداختند\r\n\r\n","description":"","footnote":"","page_name":" 239 ","page_number":241},
  {"content":"\r\n\r\nكمك بسيار گرانبهايى در روشن شدن تاريخ علمى آن مؤسسهء طبى ساسانى خواهد نمود . و از راه مطالعه در مؤسسات مشابه اسلامى مىتوان بسيارى از نقاطى را كه در تاريخ آن مدرسه و بيمارستان هنوز تاريك و مبهم است واضح و آشكار ساخت ؛ چنان كه استاد كريستن سن در تحقيق سازمان ادارى دولت ساسانى از اطلاعاتى كه مورخان اسلامى دربارهء سازمان ادارى و ديوانى دستگاه خلافت عباسى كه اساس آن نمونه و تقليدى از همان تشكيلات دولت ساسانى بوده ذكر كرده‌اند استفاده نموده و از اين راه به نتايج بسيار ارزنده و عالمانه‌اى رسيده است .\r\nاگر بيمارستان رشيد با ادبيات رابطه مستقيم ندارد ولى مؤسسه‌اى كه فرزند وى مأمون در همين بغداد به نام بيت الحكمة يا خزانة الحكمة تأسيس كرد و نخستين مؤسسه‌اى از اين نوع در اسلام بود با موضوع ما يعنى ادبيات رابطهء بسيار نزديك دارد . بيت الحكمة كه كانون فعاليت نقل و ترجمهء آثار خارجى به زبان عربى بود يكى از مراكز تجمع علما و فضلاى ايرانى به شمار مىرفت . متصديان امور آن غالبا از ايرانيان و چند نفر از آنها و از آن جمله سلم يا سالم رئيس اين مؤسسه ( الفهرست ، ص 120 ) از مترجمان به نام زبان پهلوى بودند . و قسمتى از آثار علمى و ادبى ايرانى در همين خزانة الحكمة نگاهدارى مىشده و در همانجا هم به وسيلهء فضلاى ايرانى به عربى ترجمه شده است .\r\nاينها نمونه‌هايى است از اين قبيل مؤسسات نوظهور عصر عباسى كه هر قدر دامنهء اطلاعات ما دربارهء آنها و متصديان امور و نوع كارهايى كه در آنجاها مىشده است گسترش يابد نه تنها از تحقيقات خود دربارهء ادب و فرهنگ دورهء ساسانى به نتايج بهترى خواهيم رسيد ، بلكه از فعاليتهاى فكرى و علمى دانشمندان ايرانى در اين دورهء تحول كه خود موضوع جالب و شايستهء تحقيق است نيز اطلاعات گرانبهايى به دست خواهيم آورد .\r\nپيش از ختم اين مقال شايد مناسب باشد كه به موضوع ديگرى هم كه توجه به آن از لحاظ تحقيق در ادبيات و به‌خصوص زبان دورهء ساسانى لازم به\r\n\r\n","description":"","footnote":"","page_name":" 240 ","page_number":242},
  {"content":"\r\n\r\nنظر مىرسد اشاره‌اى بشود ، و آن موضوع كلمات فارسى است كه از قديم و به خصوص در دوره‌هاى نخستين اسلامى به زبان عربى راه يافته و به تدريج جزء آن زبان شده است . كلمات خارجى در زبان عربى كه به عنوان معرّب خوانده مىشوند پيوسته مورد توجه علماى متقدم و متأخر بوده و در اين موضوع تأليفات سودمندى هم به وجود آمده ، و دربارهء معرّبات از فارسى هم كم‌وبيش تحقيقات ارزنده‌اى به وسيلهء چند تن از محققان شده است . ولى در اين زمينه هنوز كار ناكرده بسيار است ، و بايد گفت كه هنوز اين مسأله از نظر اهميت و فايده‌اى كه براى تحقيق در زبان دورهء ساسانى و تحولات لغوى آن دارد تاكنون چنان كه بايد و شايد مورد توجه و استفاده قرار نگرفته ، در صورتىكه جست‌وجوى اين‌گونه كلمات در زبان عربى و تحقيق لغوى و تاريخى دربارهء آنها براى علماى لغت كه به تحقيق دربارهء زبان دوره ساسانى علاقه‌مندند كمال اهميت را دارد و بدون‌شك به آنها در اين راه كمكهاى شايان خواهد نمود . زيرا از خلال همين پژوهش‌ها گذشته از اين‌كه مىتوان دربارهء تحول تاريخى بسيارى از كلمات فارسى و مفاهيم آنها معلومات ذىقيمتى به دست آورد مىتوان بر قسمتى از كلمات فارسى فراموش شده نيز دست يافت كه خود براى زبان فارسى غنيمتى گرانبها است .\r\nدر اينجا لازم است به دو مطلب مهم كه توجه به آنها در اين زمينه ضرورت دارد توجه شود :\r\nمطلب اول اينكه كلمات فارسى در زبان عربى خيلى بيش از آن است كه معمولا در كتابهائى كه براى تعريف معرّبات تأليف شده ذكر گرديده و يا در لغت‌نامه‌ها به اصل فارسى آنها تصريح شده است ، زيرا بسيارى از كلمات فارسى در اثر دگرگونيهاى فراوانى كه در زبان عربى در آنها راه يافته به اندازه‌اى از حيث لفظ و معنى از اصل فارسى خود دور افتاده و هيأت عربى به خود گرفته‌اند كه اصل بعضى از آنها بر گردآورندگان لغات عربى هم مجهول مانده و غالبا آنها را از اصل عربى پنداشته‌اند و بدين‌جهت بسيارند كلمات فارسى كه در زبان عربى به\r\n\r\n","description":"","footnote":"","page_name":" 241 ","page_number":243},
  {"content":"\r\n\r\nكار رفته و نه در كتب معرّبات و نه در لغتنامه‌هاى عربى ذكرى از آنها نيست .\r\nاز اين يادآورى مىخواهيم اين نتيجه را بگيريم كه جست‌وجوى كلمات فارسى در زبان عربى نبايد تنها به كلماتى كه در مآخذ عربى يا غير عربى به اصل فارسى آنها تصريح شده منحصر گردد ، بلكه بايد دامنهء تحقيق در اين زمينه خيلى وسيعتر از اين باشد و بايد اين را در نظر داشت كه معرّبات فارسى كه از نظر ارباب لغت دور مانده يا براى آنها ناشناخته مانده‌اند فراوان است و در اين مورد هم باب علم و تحقيق مسدود نيست .\r\nمطلب ديگر اينكه كلمات فارسى در زبان عربى از لحاظ تاريخى و از نظر موضوع مورد بحث ما به چند دسته تقسيم مىشوند ؛ يك دسته كلماتى هستند كه در دوره‌هاى قبل از اسلام در زبان عربى راه يافته‌اند كه نمونهء آنها را در اشعار بعضى از شعراى عصر جاهليت عربى و همچنين در قرآن مجيد مىيابيم ، دسته ديگر كلماتى هستند كه در قرنهاى نخستين اسلامى از زبان فارسى گرفته شده‌اند كه شمارهء آنها بسيار و غالب كلماتى كه در مآخذ قديم عربى به كار رفته از اين دسته‌اند . دستهء ديگر كلماتى هستند كه در قرنهاى متأخر اسلامى يا در اثر مجاورت و يا رفت‌وآمد و يا به وسيلهء زبان تركى در قلمرو عربى خلافت عثمانى وارد شده و بيشتر در زبانهاى محلى اين مناطق رواج يافته‌اند . البته جست‌وجو و تحقيق دربارهء همهء اين كلمات كه خود مستلزم كار و كوشش فراوان است براى زبان فارسى نتايج بسيار ارزنده‌اى خواهد داشت . ولى آنچه از نظر تحقيق در ادبيات دورهء ساسانى كه مورد گفت‌وگوى ما در اين مقال است اهميت خاص دارد كلمات دستهء اول و دوم هستند ، يعنى كلماتى كه در دوره‌هاى قبل از اسلام و در قرنهاى نخستين اسلامى وارد اين زبان شده‌اند . چون اين كلمات يا از زبان دورهء ساسانى است و يا از زبان نزديك به همان عصر كه فرق زيادى با زبان آن دوره نداشته و در هرحال نمودارى از زبان همان دوره است .\r\nاينها مطالبى بود كه فهرست‌وار براى معرفى يكى از منابع تحقيق در ادبيات دورهء ساسانى ذكر شد و شايد احتياج به يادآورى نباشد كه براى تحقيق در\r\n\r\n","description":"","footnote":"","page_name":" 242 ","page_number":244},
  {"content":"\r\n\r\nادب و فرهنگ ايران در دوره‌هاى مختلف تاريخى منابع خارجى بسيارى بايد مورد بحث و تحقيق قرار گيرد ، زيرا فرهنگ ايران در هيچ‌يك از دوره‌هاى تاريخى خود در داخلهء مرزهاى ايران محصور نمانده و همواره قلمرو تأثير آن وسيعتر از مرزهاى جغرافيايى و ملى آن بوده ، و از اين‌رو است كه يكى از مطالب مهم در پژوهش تاريخى فرهنگ ايران تحقيق دربارهء آثار آن در زبانهايى غير از زبان فارسى و در سرزمينهايى خارج از مرز و بوم ايران زمين است .\r\nبيروت ، دانشگاه لبنان\r\n\r\n","description":"","footnote":"","page_name":" 243 ","page_number":245},
  {"content":"\r\n . \r\n","description":"","footnote":"","page_name":" 244 ","page_number":246},
  {"content":"\r\n\r\n\r\nچند مورد كه در زبان عربى كلمهء فارسى و در زبان فارسى كلمهء عربى به كار مىرود\r\nتأثير زبانها در يكديگر امرى طبيعى و عادى است . هيچ زبانى نيست كه از زبان ديگرى كلمات يا تعابيرى را به عاريت نگرفته باشد و به نوبهء خود كلمات يا تعابيرى را به همان زبان يا به زبان ديگر نداده باشد . و چنان‌كه برخى از صاحب‌نظران گفته‌اند زبان خالص نيز مانند نژاد خالص وهم و گمانى بيش نيست و وجود خارجى ندارد . بين دو زبان فارسى و عربى نيز از ديرباز چنين وضعى حكمفرما بوده است . اين‌دو زبان از خيلى قديم ، چه پيش از اسلام و چه پس از آن با هم رابطهء نزديك داشته‌اند و در طى اين مدت دراز هريك از آنها آنچه را كه براى پيشرفت و تكميل خود شايسته يا لازم مىديده بىپروا از ديگرى گرفته و از اين راه نقص خود را جبران كرده است . كلمات عربى كه هم‌اكنون در زبان فارسى به كار مىرود بىشمار و كلمات فارسى هم كه در زبان عربى راه يافته بسيار است . با اين فرق كه كلمات عربى در زبان فارسى به خوبى شناخته مىشوند ، چون در اين زبان اصل آنها همچنان محفوظ مانده و تغيير زيادى در آنها حاصل نشده است ، ولى همهء كلمات فارسى در زبان عربى شناخته نيستند . چون اين زبان بيشتر آنها را به صورتى درآورده كه تشخيص آنها دشوار است ، و به همين جهت در لغتنامه‌هاى عربى و كتابهاى ديگرى كه براى شرح كلمات بيگانه در زبان عربى تأليف شده به ريشهء فارسى بسيارى از اين كلمات اشاره نشده و آنها را از اصل عربى دانسته‌اند . اين امر را علتها است كه شايد در فرصت ديگرى در\r\n\r\n","description":"","footnote":"","page_name":" 245 ","page_number":247},
  {"content":"\r\n\r\nهمين مجله مورد گفت‌وگو قرار گيرد .\r\nيكى از خصوصياتى كه در روابط بين فارسى و عربى ديده مىشود و شايد در بين هيچ دو زبان ديگرى نظير نداشته باشد اين است كه گاهى براى بيان يك معنى در زبان عربى كلمهء فارسى و در زبان فارسى كلمهء عربى به كار مىرود و اين امرى است شگفت و از نظر تحقيق دربارهء روابط تاريخى اين دو زبان بسيار قابل توجه مىباشد .\r\nدر اين مقال از چند نمونه از اين گونه كلمات سخن رفته و تا آنجا كه وقت و فرصت اجازه مىداده و دسترس به كتاب و مآخذ لغوى بوده دربارهء تحولات تاريخى هريك نيز شرح مختصرى افزوده شده است ، شايد براى كسانىكه در پى معرفت اين‌گونه مسايل هستند سودمند افتد .\r\n\r\nبخشيش ، بخشش - انعام\r\nدر زبان عربى پول اندكى را كه معمولا به مزدوران كوچك علاوه‌بر مزد آنها ، يا به مردم تهيدست و بىچيز يا به پيشخدمت كافه و رستوران و مهمانخانه مىدهند ، يعنى همان چيزى را كه در فارسى انعام مىگويند بخشيش يا بخشش مىخوانند . بخشش در فارسى اسم مصدر بخشيدن است كه به معنى دادن چيزى است به كسى بلاعوض و بىآنكه در مقابل كارى باشد ، اعم از اين‌كه آن چيز كم يا زياد يا مقام شخص بخشنده بالاتر يا پايين‌تر از گيرنده باشد ، ولى در معنى عربى آن چنان كه گفتيم فرق مختصرى با اين معنى فارسى پيدا شده است ، زيرا اين كلمه در اين زبان در مطلق معنى بخشيدن به كار نمىرود و تنها استعمال آن در اين معنى است كه ذكر كرديم . بخشش در زبان عربى مانند همه يا بيشتر كلماتى كه از زبانهاى ديگر در آن وارد شده هيأت فارسى خود را از دست داده است . با آن مانند يك ماده عربى رفتار كرده‌اند . از آن فعل بخشش بر وزن فعلل به معنى انعام دادن ساخته و آن را بر وزن فعاليل ( بخاشيش ) جمع بسته‌اند .\r\nورود اين كلمه به زبان عربى ظاهرا خيلى قديم نيست و شايد در دورهء\r\n\r\n","description":"","footnote":"","page_name":" 246 ","page_number":248},
  {"content":"\r\n\r\nتركان عثمانى از راه زبان تركى در عربى راه يافته باشد . اين كلمه در لغتنامه‌هاى قديم عربى ديده نمىشود . در « المنجد » كه لغتنامه‌اى جديد است آمده كه « بخشش ، عربى آن راشن و حلوان است » . ولى اين دو كلمهء عربى فعلا در اين معنى مستعمل نيستند . حلوان بيشتر در جائى به كار مىرود كه در فارسى « شيرينى » مىگويند نه انعام . شايد هم بخشش از قديم در عربى راه يافته باشد ، ولى چون جزء كلمات فصيح و كتابى درنيامده بوده در لغت‌نامه‌ها ذكر نشده است .\r\nدر زبان فارسى ، چنان‌كه گفتيم براى اين معنى كلمهء عربى انعام را به كار مىبرند . اين كلمه كه فارسىزبانان معمولا آن را انعام به فتح همزه مىخوانند اصل آن در عربى انعام به كسر همزه و مصدر باب افعال است كه در دو معنى به كار مىرود ، يكى به معنى بخشيدن و نعمت دادن ، و ديگرى به معنى آن چيزى كه مورد بخشش قرار مىگيرد ، و در استعمال فارسى آن در اين مورد اين معنى دوم قصد شده است نه معنى مصدرى آن .\r\n\r\nخرضوات ، خرده - خرّازى ، خرزة\r\nبه جاى آنچه كه در فارسى امروز اجناس خرّازى گفته مىشود ، در زبان عربى كلمهء خرضوات استعمال مىشود . خرضوات همان كلمهء خردهء فارسى است كه دال آن به ضاد تبديل شده و به صورت خرضوات جمع بسته شده است . دال و ضاد چون در تلفظ عربى نزديك به يكديگرند از اين جهت در كلماتى كه از اصل عربى نيستند زياد به يكديگر تبديل مىشوند . كلمهء خرده از ديرباز در زبان عربى داخل شده و به صورتهاى گوناگون درآمده و در معانى مختلف به كار رفته است ؛ يكى خورده از فعل خوردن كه در عربى به صورت خردق درآمده و به معنى نوعى شوربا ، يا چنان‌كه نوشته‌اند « اشكنه » است . « 1 » مؤلف شرح قاموس اصل اين كلمه را خرديق نوشته و از گفتهء ابن اثير در نهايه آورده است كه « اين كلمه فارسى معرّب است و اصل آن خورديگ است » بنابراين كلمهء خرديق از دو جزء\r\n\r\n\r\n","description":"","footnote":"\r\n( 1 ) . « الخردق : المرقة ، معرب » - قاموس ؛ « خردق : شوربا معرب از خورديگ » ، - منتهى الارب .\r\n","page_name":" 247 ","page_number":249},
  {"content":"\r\n\r\nمركب است ، يكى « خور » از فعل خوردن و ديگرى « ديگ » كه معروف و عربى آن « قدر » است ، يعنى خوراك ديگى ، كه ظاهرا اشكنه به اين نام خوانده مىشده ، و باز در شرح قاموس از گفتهء فرّاء اين شعر در همين معنى نقل شده است :\r\n قالت سليمى اشتر لنا دقيقا * و اشتر شحيما نتخذ خرديقا « 1 » \r\nو باز در همين كتاب از گفتهء صاحب مهذّب اين‌طور نقل شده :\r\n« خرديق و خورديگ پيه گرم معرب آن ، و مراد اشكنه است ، و معنى آن خوراك از ديگست ، يعنى آنچه خورده مىشود از ديگ ؛ معربست » « 2 » .\r\nديگر از موارد استعمال آن در عربى در همان معنى خرده است كه پاره‌هاى كوچك و ريز از هرچيز باشد . در اين معنى هم خرده به دو صورت آمده ، يكى به صورت « خردق » كه هاء آخر آن به قاف تبديل شده و به معنى گلوله‌هاى كوچك سربى و ساچمه‌هاى شكارى است . « 3 » در لغت‌نامه‌هاى عربى كه متعرض آن شده‌اند به عربى نبودن اين كلمه تصريح شده ، ولى به اصل آن كه همان كلمهء خردهء فارسى است توجه نداشته‌اند « 4 » ؛ و ديگر به صورت « خرده » است كه همان صورت فارسى آن مىباشد . در اين شكل كلمهء خرده در عربى به چند معنى استعمال شده ، يكى در معنايى كه معمولا در فارسى براى بيان آن « قراضه » و « مستعمل » به كار مىبرند . براى تجديد مورد استعمال آن در اين معنى اين عبارت از يك مأخذ عربى نقل مىشود : « وصلت الباخرة و عليها 5527 طنا من البضائع من اسمنت و جلود تنجيد و كيماويات و حديد خرده و حلقات من النحاس الخرده » « 5 » ؛ ديگر معنايى است كه در آغاز بدان اشاره كرديم ، يعنى همان معنايى كه در فارسى براى آن كلمهء خرّازى را به كار مىبرند . در اين معنى به چندين صورت استعمال شده ، مثل خرضوات و خرده و خردجى كه مركب از\r\n\r\n\r\n","description":"","footnote":"\r\n( 1 ) . يعنى سليمى گفت كه براى ما آرد و دنبه بخر تا از آن اشكنه درست كنيم .\r\n( 2 ) . نگاه كنيد به كتاب ترجمة اللغة مسمى به شرح قاموس ، ذيل كلمهء خردق .\r\n( 3 ) . « خردق :  « Menu Plomb , chevrotine  ، الفرائد الدرية .\r\n( 4 ) . « الخردق : قطع كروية صغيرة من الرصاص ، و الكلمة من الدخيل » - المنجد .\r\n( 5 ) . روزنامهء « الحياة » ، چاپ بيروت ، تاريخ 6 ژوئن 1959 .\r\n","page_name":" 248 ","page_number":250},
  {"content":"\r\n\r\n« خرده » و « چى » به معنى خرده‌فروش و خرّازىفروش است و جمع آن را به صورة خردجية استعمال كرده‌اند .\r\nاما كلمهء خرازى كه در فارسى براى بيان همين معنى به كار مىرود از كلمهء خرزه عربى گرفته شده . خرزه چنان كه گفته‌اند گوهر يا مهره‌اى است كه پكانده مىشود و به ريسمان مىكشند . « 1 » در همين معنى در عربى « خرزات الملك » استعمال كرده‌اند ، و آن بدانگونه كه در لغتنامه‌ها نوشته‌اند عبارت از گوهرها يا مهره‌هائى بوده است كه پادشاهان به عدّه سالهاى پادشاهى خود بر تاج خويش مىنشانده‌اند ، و هرگوهر نشانهء يك سال بوده . و در همين معنى بيتى هم از لبيد شاعر معروف عرب در وصف يكى از اميران عرب ( الحرث بن ابى شمر ) بدين مضمون نقل شده است :\r\n رعى خرزات الملك عشرين حجّة * و عشرين حتى فاد و الشيب شامل \r\nو باز به همين معنى خرز الظهر استعمال كرده‌اند كه به معنى مهرهء پشت است .\r\nاز اين ماده « خرز » بضم خاء هم استعمال شده ولى به معنى ديگر و آن جمع خرزه است كه در عربى به معنى درز موزه و مشك آمده ، و خرّاز هم در عربى در همين معنى استعمال شده و به معنى كسى است كه موزه و كفش و مشك و چيزهاى چرمى مىدوزد ؛ و « مخرز » هم كه به معنى سوزن درفش است از همين مادهء خرز است . « 2 »\r\nدر لغتنامه‌هاى فارسى خرز را به معنى اسباب خرده‌فروشى از مهره و آيينه و شانه ، و فروشندهء آن را خرزى يعنى خرده‌فروش نوشته‌اند « 3 » ، و ظاهرا همين كلمهء خرزى است كه كم‌كم تغيير شكل داده و به فارسى به صورت خرّازى درآمده است . لغت فارسى خرز « مورش » است كه آن را چنين تعريف كرده‌اند : « مورش\r\n\r\n\r\n","description":"","footnote":"\r\n( 1 ) . نگاه كنيد به قاموس : « الخرزة : محركة ، الجوهر و ما ينظم ، و نبات من النخيل منظوم من اعلاه الى اسفله حبا مدوّرا . . . و خرزات الملك جواهر تاجه ؛ كان الملك اذا ملك عاما زيدت فى تاجه خرزة لتعلم سنو ملكه » .\r\n( 2 ) . نگاه كنيد به منتهى الارب .\r\n( 3 ) . نگاه كنيد به برهان قاطع ، برهان جامع ، آنندراج و همچنين  VULLERS  .\r\n","page_name":" 249 ","page_number":251},
  {"content":"\r\n\r\nچو شورش مهره‌هاى كوچك كه زنان به رشته كشيده به پا و دست و گردن بندند و عرب خرز گويد » « 1 » ، ولى اين كلمه در فارسى امروز مستعمل نيست .\r\n\r\nدستور - قانون اساسى دستورىّ ، دستوريّة - مشروطه\r\nاز اوايل قرن حاضر نام نوعى حكومت از غرب به شرق راه يافت كه سابقا در اين منطقه شناخته نبود ، و آن حكومتى است كه در آن قدرت نامحدود فرمانروايان بايد در چهارچوب قوانينى كه از طرف نمايندگان مردم وضع مىشود محدود گردد و دولت زاييدهء ارادهء مردم و رأى مجلس نمايندگان باشد .\r\nمجموعهء قوانينى را كه اساس و پايهء چنين حكومتى است در غرب  Constitution  ، و حكومتى را كه براساس و به موجب چنين قوانينى بوجود آمده باشد  Gouv . Constitutionnel  خوانده‌اند . در زبانهاى فارسى و عربى هم براى بيان اين مفهوم تازه ناچار تعابير تازه‌اى استعمال كردند . در زبان عربى براى بيان آن يك كلمهء فارسى كه از قديم در اين زبان راه يافته و مأنوس شده بود به كار بردند و آن كلمهء « دستور » است . دستور در اين زبان هم براى مجموع قوانينى كه پايه و اساس چنين حكومتى است استعمال مىشود مثل « الدستور اللبنانى » يا « الدستور الايرانى » و هم براى حكومتى كه از آن ناشى مىشود مانند « الحكومة الدستورية » .\r\nاين كلمه كه در زبان عربى به ضم دال ( دستور ) هم مىخوانند در زبان فارسى در معانى مختلف به كار رفته ، و از آن جمله است « وزير و منشى ، رخصت و اجازت ، صاحب دست و مسند ، و آنكه در تمشيت مهمات به او اعتماد كنند ، وفا به عهد و وعده ، چوب گنده و درازى كه به عرض بر بالاى كشتى اندازند و ميزان كشتى را بدان نگاه دارند ، چوبى كه در پس دراندازند تا در گشوده نگردد ،\r\n\r\n\r\n","description":"","footnote":"\r\n( 1 ) . برهان جامع ، فرهنگ تازى به پارسى ، فروزانفر .\r\n","page_name":" 250 ","page_number":252},
  {"content":"\r\n\r\nطرز و روش و قاعده و قانون ، پيشواى امّتان زردشت همچو هيربد و مؤبد كه دانشمند و خادم بزرگ آتشكده است » « 1 » .\r\nدستور در پهلوى ( فارسى ميانه ) به صورت  dastwar  و  dastvar  و  dastevar  و به معنى قاضى و حكم به كار رفته ، و چنان كه كريستن سن نوشته دستور يا دستور ظاهرا در دورهء ساسانيان بر موبدى اطلاق مىشده است كه بيشتر در امور دينى و قضايى مطالعه مىكرده و هرگاه در اين‌گونه امور اشكالى روى مىداده است به او مراجعه مىكرده‌اند . « 2 »\r\nاين كلمه چنان كه گفتيم از خيلى پيش از فارسى به زبان عربى راه يافته و در اين زبان شناخته شده ، و نه تنها خود اين كلمه بلكه جزء اول آن نيز كه « دست » باشد از قديم در زبان عربى وارد شده و به معانى مختلف به كار رفته است . دست در عربى معرّب از دو كلمهء مختلف فارسى است كه در عربى در اثر تغيير هردو به يك صورت درآمده ، يكى كلمهء « دشت » فارسى است ( با شين ) كه به معنى صحرا است و در عربى شين آن به سين بىنقطه تبديل شده و دست گرديده ، و ديگر كلمهء « دست » فارسى است كه معانى مختلف دارد و معنى مشهور آن همين اندام معروف است كه در عربى آن را « يد » خوانند . دست فارسى غير از همين معنى مشهور آن معانى ديگرى هم دارد كه آنها هم كم‌وبيش معروفند ؛ از آن جمله :\r\n« فتح و فيروزى ، صدر و مسند ملوك و سلاطين و اكابر ، قدرت و توانائى ، يك چيز تمام مانند يك دست رخت و يك دست سلاح و يك دست خانه ، قاعده و قانون و طرز و روش ، نوبت و مرتبه مانند ( يك دست شطرنج بازى كرد ) يا ( يك دست نرد باخت ) ، و همچنين به معنى دستور يعنى وزير هم آمده است » « 3 » . و اما در عربى غير از آنچه تعريب شدهء دشت و به معنى صحرا است ، دست - يعنى همين‌كه از دست فارسى گرفته شده - در چندين معنى از همانها كه در فارسى\r\n\r\n\r\n","description":"","footnote":"\r\n( 1 ) . از برهان قاطع .\r\n( 2 ) . نقل از حاشيهء برهان قاطع ، تحقيق م . معين ، ذيل كلمهء دستور .\r\n( 3 ) . از برهان قاطع .\r\n","page_name":" 251 ","page_number":253},
  {"content":"\r\n\r\nبرشمرديم به كار رفته ، يكى به معنى مسند ملوك و اكابر است كه به همين معنى در فارسى كلمهء دستگاه از آن گرفته شده و از خيلى قديم در عربى استعمال شده است . در اشعار مهيار ديلمى مىخوانيم :\r\n و لا خلا دستك من مركب * غاش و من راج و من هائب « 1 » \r\nو همچنين :\r\n و هالة البدر دست انت راكبه * و تارة هو غاب الضيغم الاشب « 2 » \r\nدر اين دو بيت كلمهء دست به معنى دستگاه و مسند فرمانروائى استعمال شده است .\r\nدر صبح الاعشى آمده كه در دولت فاطمى در سرزمين مصر دبير ديوان رسائل را « كاتب الدست » مىناميدند . « 3 » از معانى ديگرى كه در عربى دست در آن استعمال شده همان معنى كرّت و نوبت و مرتبه است كه در لغتنامه‌هاى فارسى براى آن نوشته‌اند و استعمال آن در زبان فارسى شايع است . در عربى در هنگام بازى گويند : « الدّست لى » يعنى اين دست را من برده‌ام ، يا « الدست علىّ » يعنى اين دست را من باخته‌ام . و همچنين دست از اصطلاحات بازى مخصوصى است كه در عربى آن را « برجيس » مىخوانند و از اصطلاحات ديگر اين بازى « بنج » - معرّب پنج - و « شكّه » و « باره » است . ديگر از معانى كه در عربى در آن به كار رفته همان معنائى است كه در فارسى از معناى دسته در عباراتى مانند دستهء گل ، دستهء كاغذ و امثال آن فهميده مىشود يا به معنى مجموعهء كامل كه معادل كلمهء  Set  در انگليسى است ، مثل يك دست لباس و مانند آن ، به اين معنى در عربى در عباراتى مانند « دستة كتب ، دستة دفاتر » « 4 » به كار مىرود ، و همچنين در اصطلاح بازرگانى به\r\n\r\n\r\n","description":"","footnote":"\r\n( 1 ) . ديوان مهيار ، ج 1 ، ص 127 ، چاپ دار الكتب .\r\n( 2 ) . ديوان مهيار ، ج 1 ، ص 131 ، چاپ دار الكتب .\r\n( 3 ) . صبح الاعشى ، ج 1 ، ص 103 .\r\n( 4 ) . در نقل اين معنى در المنجد مسامحه‌اى رويداده : عبارت المنجد چنين است : « الدست :\r\nالحيلة و الخديعة ، صدر البيت ، المجلس ، الوسادة ، الورق ، اللباس » ، و از آن چنين فهميده -\r\n","page_name":" 252 ","page_number":254},
  {"content":"\r\n\r\nمعنى  grosse  كه در ايران قراسه مىخوانند ، و در مصر به جاى كلمهء  Douzaine  كه در فارسى دوجين مىگويند دسته استعمال مىكنند . در المنجد در ضمن معانى دست ، نيرنگ و فريب هم شمرده شده است . شايد اينهم يكى از معانى مجازى اين كلمه باشد ، مانند آنچه كه در فارسى از كلمهء « تردستى » فهميده مىشود .\r\nديگهاى بزرگ دسته‌دار را هم در عربى « دست » مىگويند ، و گمان مىرود كه اين كلمه از همان « دسته‌دار » فارسى گرفته شده است .\r\nو اما دستور ، اين كلمه هم از ديرباز در زبان عربى وارد شده ، و چون جزء اصطلاحات ديوانى هم بوده از اين جهت مىتوان گفت كه حداقل در همان قرن اول اسلامى در عربى راه يافته است . خوارزمى آن را يكى از دفاتر ديوان نوشته و گويد : « الدستور نسخة الجماعة المنقولة من السواد » « 1 » ولى دستور در عربى در اين معنى محصور نمانده و در معنيهاى ديگر هم به كار رفته است . در قاموس دربارهء معانى آن گويد : « دستور كتابى است كه در آن ما يحتاج چيزها نوشته شده باشد ، و نسخهء جامع كل حساب كه نسخه‌هاى ديگر از آن بردارند ، و آنكه در تمشيت امور بر او اعتماد كنند ، معرّب دستور بفتح است و جمع آن دساتير بر وزن مصابيح است » « 2 » . در معانى اين كلمه به تدريج با پيشرفت زمان تغييراتى روى داده است . در لغتنامهء المنجد معانى كنونى آن چنين آمده است : « دستور قاعده‌ايست كه به مقتضاى آن رفتار شود ، اجازه ، وزير بنابر تشبيه آن به قاعده ، دفترى كه در آن قوانين و نظامنامه‌هاى كشور جمع مىشود ، يا نام سپاهيان و ماهيانهء آنان در آن درج مىگردد » « 3 » و از همين‌جا است كه اين كلمه در عربى براى بيان مفهوم\r\n\r\n\r\n","description":"","footnote":"\r\n- مىشود كه دست به معنى كاغذ و لباس است ، در صورتى كه دست به معنى مجموعه است و ذكر ورق يا لباس براى مثال است . ظاهرا اين مسامحه در نقل اين معنى از لغتنامه‌هاى ديگر در المنجد روى داده . در قاموس چنين است : « الدست : الدشت ، و من الثياب و الورق » و اين صحيح است ، يعنى دست من الثياب و دست من الورق .\r\n( 1 ) . مفاتيح العلوم ، ص 58 .\r\n( 2 ) . اين ترجمه از شرح قاموس فارسى معروف به « ترجمة اللغة » نقل گرديد .\r\n( 3 ) . نگاه كنيد به « المنجد » ، ذيل كلمهء دستور .\r\n","page_name":" 253 ","page_number":255},
  {"content":"\r\n\r\n Constitution \r\nو  Code  انتخاب شده است . « 1 »\r\nو اما در فارسى براى بيان اين مفهوم از كلمات عربى استفاده شده . براى قانونى كه پايه و اساس چنين حكومتى است اسم قانون اساسى ، و براى خود حكومت اسم مشروطه را انتخاب كرده‌اند . هرچند قانون از ريشهء عربى نيست ولى مانند بسيارى از اين گونه كلمات در اين زبان اصل خود را از دست داده و به صورت عربى درآمده است ، زبان فارسى هم آن را از اين زبان و به هيأت و صورت عربى گرفته است . اساس هم كه از ريشه و هيأت عربى و به معنى پايه و بنيان است . كلمهء مشروطه چنان كه از ظاهر آن پيدا است اسم مفعول از شرط عربى است . در همان هنگامى هم كه براى نخستين بار اين كلمه در اوائل همين قرن در جنبش مشروطه‌خواهى ايران در اين معنى به كار رفت از آن جز همين اشتقاق فهميده نمىشد ، يعنى آن را مشتق از شرط عربى مىدانستند كه در اصطلاحات فقهى و حقوقى معروفست و معنى لغوى آن عبارت است از لازم كردن چيزى بر خود يا ديگران ، و ملتزم شدن آن در ضمن عقد و پيمانى ، يا تعليق كردن چيزى به چيز ديگر ، يا مطلق عهد و پيمان ؛ و برطبق اين معنى حكومت مشروطه را آنچنان حكومتى مىدانستند كه در آن ادارهء امور برطبق شرط و پيمان يعنى قوانينى كه قدرت فرمانروايان را مشروط مىسازد جريان يابد ، ولى بعضى را عقيده بر اين است كه كلمهء مشروطه هرچند اسم مفعول عربى از شرط است ولى اين شرط آن كلمهء عربى الاصل كه قبلا ذكر كرديم نيست ، بلكه معرّب كلمهء اروپائى  Chart  يا  Charter  است كه به معنى عهد و ميثاق است ، و چون نخستين سندى كه براى محدود ساختن قدرت پادشاهى از طرف نمايندگان مردم نوشته شد در غرب به اين نام معروف و مشهور شده ، از اين جهت اين كلمه كه در تلفظ و املا نزديك به كلمهء شرط عربى بوده به اين صورت درآمده و در ايران هم در مورد مشابه به كار رفته و معروف گرديده است . در هرحال اصل كلمه شرط هر چه بوده زبان فارسى آن را از عربى و با هيأت عربى آن گرفته است . اين نكته را\r\n\r\n\r\n","description":"","footnote":"\r\n( 1 ) . نگاه كنيد به لغتنامه عربى - فرانسه « الفرائد الدرية » .\r\n","page_name":" 254 ","page_number":256},
  {"content":"\r\n\r\nهم بايد در پايان افزود كه كلمهء مشروطه به اين معنى كه در فارسى معروف است در زبان عربى مستعمل نيست .\r\n\r\nروزنامه - تقويم\r\nدفتر يا كتابى كه براى شناختن تاريخ و تعيين ساعات روز و شب و ماه و سال و اوقات طلوع و غروب خورشيد و گردش ماه و سال و احكام مربوط به اين امور تدوين مىشود در عربى به نام فارسى « روزنامه » مىخوانند . اين كلمه هم كه از دو جزء ، يكى « روز » در مقابل شب ، و ديگر « نامه » به معنى كتاب تركيب شده است ، از زمان بسيار قديم در عربى راه يافته ليكن در معنى ديگرى غير از آنچه امروز دارد به كار مىرفته است .\r\nروزنامه از اصطلاحات ديوانى فارسى بوده كه مانند بسيارى از اصطلاحات فارسى در قرنهاى اول اسلامى از راه ديوانهاى دولت ساسانى كه پس از آن دولت هم همچنان ادامه يافت در زبان عربى وارد گرديده است . خوارزمى در كتاب مفاتيح العلوم در جايىكه نام و نوع دفترها را كه در ديوان مورد عمل بوده ذكر كرده است « 1 » اين كلمة را هم كه به نام الروزنامج نوشته آورده و گويد كه آن دفترى است كه در آن تمام كارهاى روزانه را اعم از استخراج و نفقه و جز اينها ثبت مىكرده‌اند « 2 » و ظاهرا اين كلمه در همين معنى يا معنى نزديك به آن در همهء دوره‌هاى اسلامى در ديوانها به كار مىرفته . در تاريخ قم به صورت « روزنامجه » درآمده ، ولى در معنى آن تغييرى روى نداده ، يعنى دفترى است از دفترهاى ديوان خراج . « 3 » روزنامجه غير از ديوان خراج در ديوانهاى ديگر و همچنين در غير ديوان هم براى دفتر يادداشت و ثبت وقايع به كار مىرفته . در الجماهر از قول\r\n\r\n\r\n","description":"","footnote":"\r\n( 1 ) . « فى اسماء الذكور و الدفاتر و الاعمال » .\r\n( 2 ) . « الروزنامج تفسيره كتاب اليوم ، لانه يكتب فيه ما يجرى كل يوم من استخراج او نفقة او غير ذلك » - مفاتيح العلوم ، ص 54 .\r\n( 3 ) . « و يجب فيه من الكسور الى ما يرفع به كاتب الروزنامجات الى الديوان من مال الاستخراج و يدفع به البراءة الى المؤديّن له » - تاريخ قم ، ص 15 .\r\n","page_name":" 255 ","page_number":257},
  {"content":"\r\n\r\nناخداى كشتى از روزنامج سخن رفته و در يتيمة الدهر ثعالبى از روزنامجهء صاحب بن عباد كه معلوم مىشود دفتر يادداشت روزانهء او و كتابى برگ و شامل مطالب مختلف ادبى و علمى هم بوده سخن به ميان آمده ، و همچنين ياقوت حموى هم در معجم الادباء شرحى از كتاب « الروزنامجه » اسماعيل بن عباد آورده است « 1 » ؛ و از همين‌جا است كه كم‌كم اين كلمه در عربى به جاى  Calendrier  كه شامل تاريخ و يادداشت روزانه است به كار رفته ، و امروز در اين زبان از اين كلمه جز اين معنى فهميده نمىشود .\r\nو اما در فارسى براى چنين كتاب و دفترى كلمهء عربى تقويم به كار مىرود ، و گويا در هيچ زمانى هم روزنامه در فارسى براى اين معنى به كار نرفته است . تقويم را چنان‌كه در لغت‌نامه‌هاى فارسى معنى كرده‌اند ، « به اصطلاح اهل تنجيم راست كردن احوال سال از روى زيج است و آن شمسى بود و قمرى » . « 2 » ولى بايد دانست كه تقويم اصطلاح نجومى عربى است و در كتب متقدمين عرب بسيار به كار رفته است ، ولى در حال حاضر مستعمل نيست و چنان كه گفتيم براى آن كلمهء « روزنامه » استعمال مىشود ، يعنى همان كلمه‌اى كه در زبان فارسى كنونى به جاى  Journal  در زبان فرانسه و « جريده » در زبان عربى انتخاب شده است .\r\n\r\nشرشف ، چادر شب - ملافه ، ملحفه\r\nپوششى را كه براى جلوگيرى از چركين شدن رخت‌خواب بر روى دوشك و لحاف كشند در عربى در زبان گفت‌وگو شرشف خوانند . اين كلمه اصلا فارسى و تحريف‌شدهء « چادر شب » است كه در طى مسافرتى كه از ايران از راه تركيه به كشورهاى عربى كرده است نخست در زبان تركى به صورت چارشف و سپس در عربى به شكل شرشف درآمده است . « 3 »\r\n\r\n\r\n","description":"","footnote":"\r\n( 1 ) . « الجماهر : ص 260 ؛ يتيمة الدهر ، چاپ دمشق : ج 2 ، ص 10 - 11 ؛ معجم الادباء ، چاپ مارگوليوث : ج 5 ، ص 440 » - نقل از حاشيهء برهان قاطع .\r\n( 2 ) . لغت‌نامهء آنندراج .\r\n( 3 ) . براى معانى مختلف آن نگاه كنيد به لغت‌نامهء :\r\n","page_name":" 256 ","page_number":258},
  {"content":"\r\n\r\nچادر شب از دو جزء مركب است ، يكى « چادر » كه به معنى پوشش است ، و ديگرى « شب » كه معروف است در مقابل روز كه به عربى « ليل » گويند . گذشته از كلمهء مركب چادر شب جزء اول آن يعنى « چادر » نيز به تنهائى از قديم در عربى راه يافته و در بعضى از معانى فارسى آن استعمال شده است .\r\nچادر كه در لهجه‌هاى مختلف فارسى به صورتهاى گوناگون درآمده و در بعضى لهجه‌ها با تبديل « چ » به « ش » گفته مىشود در اصل به فتح دال ( چادر ) يا كسر آن ( چادر ) بوده ولى در لهجهء تهران و بعضى از شهرستانها آن را به ضم دال چادر مىخوانند . اين كلمه در فارسى در چندين معنى استعمال شده ، از آن جمله خيمه ، سايبان ، - بالاپوش زنان ، ردا و مانند اينها است و ظاهرا با كلمهء چتر كه آن هم نوعى سايبان است بستگى دارد .\r\nاين كلمهء فارسى به دوگونه در زبان عربى ديده مىشود كه هريك براى يك معنى به كار رفته است ، يكى به گونهء شوذر بر وزن جعفر و ديگرى بر وزن شادر كه جمع آن شوادر است ، ظاهرا كلمهء نخستين يعنى شوذر از ديرباز و شايد از همان قرنهاى اول اسلام يا پيش از آن مستقيما از زبان فارسى به زبان عربى راه يافته ، ولى كلمهء دوم - شادر - گويا از راه زبان تركى در دورهء عثمانى وارد زبان عربى شده است . شوذر در زبان عربى دو معنى دارد ، يكى همين چادر شب و ديگرى پيراهن آستين كوتاه . در قاموس در تعريف آن چنين آمده : « شوذر بر وزن جوهر به معنى ملحفه است كه چادر شب باشد و معرّبست و به معنى پيراهن به غير آستين است كه زنها مىپوشند » « 1 » .\r\nو اما شادر كه ظاهرا از راه زبان تركى در زبان محاورهء عربى راه يافته و هنوز در عداد الفاظ فصيح و قاموسى درنيامده ، ولى در زبان عادى بسيار مستعمل و رايج است به معنى خيمه و سايبان استعمال مىشود كه در زبان فارسى\r\n\r\n\r\n","description":"","footnote":"\r\n-\r\n I . A . VULIERS , Lexicon persicolatinum etymologecum , Bonnae ad . Rhenum , 1855 - 1860 . \r\n( 1 ) . اين ترجمه از شرح فارسى قاموس نقل شده .\r\n","page_name":" 257 ","page_number":259},
  {"content":"\r\n\r\nهم در اين معنى زياد به كار مىرود . كلمهء مركب شرشف هم چنان كه گفتيم از راه زبان تركى در عربى راه يافته « 1 » و از اين جهت در زبان عاميانهء عربى بسيار رايج است ، ولى در آن دسته از لغت‌نامه‌هاى عربى كه معمولا فقط كلماتى را كه در زبان فصيح از قديم پذيرفته شده است مىنويسند ديده نمىشود . چادر شب در فارسى در معانى مختلف كه همهء آنها نوعى از پوششند استعمال شده ، و از جملهء معنىهايى كه براى آن در لغت‌نامه‌ها نوشته‌اند همان چيزى است كه امروز در فارسى ملافه خوانده مىشود ، و ظاهرا به همين معنى هم به صورت چارشف به زبان تركى رفته « 2 » و از آن زبان به صورت شرشف به عربى درآمده و در زبان محاورهء عربى فقط در همين معنى استعمال گرديده است . « 3 »\r\nگفتيم كه در زبان فارسى آنچه را كه در عربى شرشف مىخوانند « ملافه » مىگويند . ملافه شكل فارسى شدهء كلمهء « ملحفه » عربى است ، و ملحفه و ملحف در عربى به معنى مطلق چادر و روپوش است كه بر بالاى پوششهاى ديگر بر سر كشند و جمع آن ملاحف بر وزن مفاعل استعمال شده و در عربى فصيح نيز گاهى در همين معنى استعمال مىشود كه از كلمهء « ملافه » فهميده مىشود . ولى ظاهرا كلمه ملافه را در فارسى از ملحفه به فتح ميم گرفته‌اند كه اسم مكان و به معنى جاى لحاف باشد ، هرچند ملحفه به فتح ميم در عربى نيامده است .\r\n\r\nكنار - حاشيه\r\nبه جاى آنچه كه در فارسى حاشيه مىخوانند - مانند حاشيهء پارچه و مانند آن - در زبان محاورهء عربى غالبا لفظ كنار را ( به فتح كاف ) به كار مىبرند . اين كلمه همان « كنار » فارسى است كه امروز معمولا به كسر كاف مىخوانند ، ولى ظاهرا در اصل فارسى هم به فتح كاف و به معنى طرف و كنارهء هرچيز است . اين\r\n\r\n\r\n","description":"","footnote":"\r\n( 1 ) . كتاب تفسير الالفاظ الدخيلة فى اللغة العربية ، للقس طوبيا العنيسى ط 2 ، مصر 1932 ، ص 40 .\r\n( 2 ) .  VULLERS  ذيل كلمهء چادر .\r\n( 3 ) . به لغتنامهء عربى - فرانسه ( الفرائد الدرية ) ذيل كلمهء شرشف نگاه كنيد .\r\n","page_name":" 258 ","page_number":260},
  {"content":"\r\n\r\nكلمه به دو صورت و در دو معنى مختلف در فارسى استعمال شده : يكى كنار به ضم كاف كه چنان كه نوشته‌اند ، « ميوه‌اى باشد سرخ رنگ شبيه به عناب ، ليكن از عناب بزرگتر است ، و در هندوستان بسيار مىباشد و شيرين و نازك مىشود ، و به عربى آن را سدر مىگويند و به هندى ببر مىخوانند » « 1 » ، و در گياه‌شناسى درخت آن به نام  Ziziphus Spina Christi  معروف است ، و آن « درختى است از تيرهء عنابها كه برگهاى آن را به نام سدر به جاى صابون به كار مىبرند » « 2 » ؛ و ديگر كنار به فتح كاف كه معنى آن گذشت ، و معروف است . اين كلمه به هردو صورت از زبان فارسى در عربى راه يافته : كنار ( به ضم كاف ) در عربى در همان معنى فارسى آن يعنى درخت سدر يا ميوهء درخت سدر به كار رفته « 3 » ، و در فارسى كنونى به جاى آن كلمهء عربى سدر معروفتر است .\r\nو اما كنار ( به فتح كاف ) كه از ريشهء اوستايى  Karana  و پهلوى  Kanar  مىباشد ظاهرا از خيلى قديم در قرنهاى اول اسلام كه كتب پهلوى به زبان عربى ترجمه شده ، شايد نخست ضمن اصطلاحات نجومى ايرانى در زبان عربى وارد شده است . خوارزمى در كتاب مفاتيح العلوم دو ستاره را به نامهاى « الكنار روزى » و « الكنار شبى » ياد كرده ، و گويد هردو فارسى هستند . بنا به تعريف او كنار روزى نام ستاره‌اى است كه در سرشب ، و كنار شبى نام ستاره‌اى است كه در بامداد ديده مىشود . « 4 » در اين‌دو عبارت لفظ كنار درست به معنى كرانه استعمال شده ؛ يعنى ستاره‌اى كه در كرانهء روز ( سرشب ) يا آنكه در كرانهء شب ( دم صبح ) ظاهر گردد . ولى در عصر حاضر اين كلمه در زبان محاورهء عربى به معنى حدّ و\r\n\r\n\r\n","description":"","footnote":"\r\n( 1 ) . برهان قاطع .\r\n( 2 ) . ذيل همين كلمه در حاشيهء برهان قاطع ، به نقل از گل گلاب ، ص 230 .\r\n( 3 ) . « الكنار : النبق ، و الكلمة من الدخيل » - المنجد ؛ « كنار كغراب به ضم اول بار درخت سدره ، فارسى است » - منتهى الارب ؛ « كنار : فارسى . . . و هو النبق اى حمل شجر السدر » - طوبيا العنيسى ؛ « كنار :  « Fruit de lotus  - الفرائد الدرية .\r\n( 4 ) . « الكنار روزى الذى يرى بالعشاء ، و الكنار شبى الذى يرى صباحا ، و الكلمتان فارسيتان » - مفاتيح العلوم : ص 133 .\r\n","page_name":" 259 ","page_number":261},
  {"content":"\r\n\r\nمنتها اليه هرچيز ، و به معنى قاب عكس ، « 1 » و همچنين در معنائى به كار مىرود كه در زبان فارسى براى آن كلمهء حاشيه « 2 » را استعمال مىكنند .\r\nاما « حاشيه » كه در زبان فارسى براى بيان اين معنى به كار مىرود كلمه‌اى است عربى . اين كلمه در عربى از دو ماده آمده ، يكى از مادهء « حشو » ( ناقص واوى ) كه آن را در اين ماده دسته‌اى از كودكان يا گله‌اى از بچه‌شتران معنى كرده‌اند ، و ديگرى از ماده « حشى » ( ناقص يائى ) كه از اين ماده معنى آن در عربى فصيح همان است كه در فارسى استعمال مىشود ، يعنى كنارهء پارچه يا كتاب و مانند آن ؛ ولى چنان كه گفتيم اين كلمه در زبان محاوره مستعمل نيست ، و به جاى آن كنار مىگويند .\r\n\r\nكهربا - برق\r\nبراى نيروى الكتريسيته در زبان عربى كلمهء كهربا را برگزيده‌اند . كهربا نيز كلمه‌اى است فارسى مركب از دو جزء : « كاه » كه معروف است و در عربى آن را « تبن » خوانند و « ربا » اسم فاعل از فعل ربودن . بنابراين معنى لغوى آن ربايندهء كاه است . اين كلمه كه در پهلوى به صورت  Kahrupat  يا  Kahrupat  آمده نام جسمى است زرد رنگ كه بيشتر از آن تسبيح يا گردن‌بند و دستبند زنانه مىسازند و معروف است . در انگليسى آن را  amber  و در فرانسه  ambre jaune  مىخوانند ، و در برهان در تعريف آن چنين آمده : « صمغ درختى است خاص كه همچو كبريت سوزد و آن را سيد الكباريت خوانند و كاه را به جانب خود كشد ، و بعضى گويند سنگى است زرد همچنانكه شبه‌سنگى است سياه » . از اين كلمه تركيبات ديگرى هم در زبان فارسى به كار رفته مانند « كهربا رنگ » و « كهربا خاصيت » و جز اينها .\r\nكهربا به همين معنى ولى با فتح راء به زبان عربى هم راه يافته و در آن زبان گاهى هم به صورت كهرمان درآمده است ، و آن را در لغتنامه‌هاى عربى\r\n\r\n\r\n","description":"","footnote":"\r\n( 1 ) . قاموس العوام ، حليم دموس ، 1923 .\r\n( 2 ) .  « Lisiere , Brodure »  - الفرائد الدرية .\r\n","page_name":" 260 ","page_number":262},
  {"content":"\r\n\r\nچنين تعريف كرده‌اند : « صمغ درختى است كه چون آن را مالش دهند كاه و مانند آن را به خود كشد » ؛ و به سبب همين خاصيت مغناطيسى كه در آن ديده‌اند نيروى الكتريسيته را هم در اين زبان به همين نام خوانده‌اند و آن را در اين معنى تازه چنين تعريف كرده‌اند : « كهربا نيرويى است كه در اثر مالش يا گرما يا تأثيرات شيميايى در برخى از اجسام ايجاد مىشود و از خواص آن كشش و ايجاد نور و تحريك اعصاب جانوران و تجزيهء آب و املاح و جز اينها است « 1 » » . در اين معنى جديد ، كهربا از دگرگونىهايى كه معمولا كلمات بيگانه در زبان عربى بدان دچار مىشوند در امان نماند ، زيرا مادهء كهرب چون يك ريشهء اشتقاق عربى گرفته شد و كلمات بسيارى ، براى بيان تمام معانى مختلف علمى از آن جدا ساختند ؛ از اين قبيل است فعل « كهرب » بر وزن فعلل براى  electrify , electrize  و « تكهرب » بر وزن تفعلل براى  electrification  ، « و كهربىّ » يا « كهربية » و همچنين « كهربائى » يا « كهربائية » براى صفت ؛ « كهرطيس » ( از دو كلمهء كهربا و مغناطيس تركيب و تراشيده شده ) به جاى كهربا مغنطيسية  elecrro - magnet  و « كهرطيسى » در صفت آن به جاى  electro - magnetic  و « امواج كهرطيسية » به جاى  electro waves - magnetic  و « الكهرطيسية » به جاى  electro - magnetism  ؛ و از همين‌گونه است اشتقاق « كهرقس » ( كه از دو كلمهء كهربا و مقياس تركيب و تراشيده شده ) به جاى  electrometer  و اشتقاق « كهيرب » ( مصغر كهربا ) براى  electron  و « كهيربى » براى  electronic  و ديگر اشتقاقات .\r\nولى در زبان فارسى براى الكتريسيته كلمهء عربى برق را به كار برده‌اند . برق در عربى به معنى آن چيزى است كه در فارسى آن را درخش مىگويند و از ابر برمىجهد و گاهى نيز تبديل به صاعقه مىگردد ، و به همين معنى هم در زبان فارسى بسيار استعمال شده و مىشود ؛ از خواجهء شيراز است :\r\n\r\n\r\n","description":"","footnote":"\r\n( 1 ) . الكهرباء و الكهربا صمغ شجرة اذا حكّ صار يحذب التبن نحوه ( و الكلمة من الدخيل ) . و الكهرباء ايضا قوة تتولد فى بعض الاجسام بواسطة الحكّ او الحرارة او الانفعالات الكيماوية ، و من مفاعيلها الجذب و بعث النور و هز اعصاب الحيوان و تحليل الماء و الاملاح و غير ذلك » - المنجد .\r\n","page_name":" 261 ","page_number":263},
  {"content":"\r\n\r\n برقى از منزل ليلى بدرخشيد سحر * وه كه با خرمن مجنون دل افكار چه كرد \r\nو به معنى مطلق درخشيدن نيز آمده است و در اين معانى با عربى يكسان است . ولى معنى تازهء آن در زبان عربى ناشناخته است ، زيرا همانطور كه در ايران الكتريسيته از نظر خاصيت روشنائى آن و شباهتى كه با درخش ابر دارد كلمهء برق را انتخاب كرده‌اند ، در زبان عربى هم چنان كه گفتيم از نظر خاصيت مغناطيسى آن كلمهء كهربا را برگزيده‌اند نه برق را .\r\nبرق در عصر حاضر معنى ديگرى هم در عربى به خود گرفته كه در آن معروف و در كتابت مستعمل است ، و آن معنى تلگراف است . وزارة البرق و البريد يعنى وزارت پست و تلگراف . در زبان عامهء بيروت در معنى سومى نيز استعمال مىشود و آن اسب‌دوانى است .\r\n\r\nنارجيله ، ارگيله ، شيشه - غليان\r\nكلمهء نارجيله كه معمولا در عربى با « ج » نوشته مىشود ولى آن را در همه جا نارگيله و گاهى هم ارگيله مىخوانند « 1 » ، در عربى اسم افزارى است كه با آن تنباكو مىكشند و از چهار قسمت تشكيل مىشود : كوزه ، تنه يا ميانه ، نى ، سره .\r\nاين افزار را در حال حاضر در ايران غليان و در هندوستان حقه مىنامند .\r\nاين كلمه از نارگيل فارسى گرفته شده . نارگيل در فارسى اسم ميوهء درختى است معروف كه نام ديگر آن گوز هندوك بوده و در عربى به صورت الجوز الهندى درآمده است . درخت آن « از نوع نخلها  ( Palmiers )  است كه گلهاى نر و مادهء آن بر روى يك درخت است و ميوهء درشت آن پوشيده از قسمتى سخت و چوبى است » « 2 » و به لاتينى آن را  nux magna indica  « 3 » خوانند .\r\nاستعمال اين كلمه در زبان فارسى خيلى قديم است . در نامه‌هاى پهلوى انارگيل ياد شده ، بيشتر لغت‌نويسان آن را فارسى دانسته‌اند ، ولى از اصل\r\n\r\n\r\n","description":"","footnote":"\r\n( 1 ) . اين توضيح بايد افزوده شود كه در كشور مصر حرف « ج » هميشه « گ » تلفظ مىشود .\r\n( 2 ) . گل گلاب ، نقل از حاشيهء برهان قاطع .\r\n( 3 ) . لغتنامه فارسى - لاتينى  VULLERS  .\r\n","page_name":" 262 ","page_number":264},
  {"content":"\r\n\r\nسانسكريت است . در يك فقره از نامهء پهلوى « خسرو كواتان و ريتك » آمده « 1 » :\r\n« انارگيل كه اپاك شكر خورند به هندوك انارگيل خوانند و پارسيك گوز هندوك خوانند » ( به نقل از كتاب هرمزدنامه ، ص 208 ) . در سانسكريت اين كلمه به صورت  Narikera  و  Narikela  « 2 » آمده و ظاهرا نارگيل تلفظ فارسى آن است . در هرحال اصل آن هرچه باشد اين كلمه از قديم در همين معنى از زبان فارسى به زبان عربى راه يافته و در لغتنامه‌هاى عربى همه‌جا آن را به همان معنى فارسى آن الجوز الهندى - گوز هندوك معنى كرده‌اند و به همين‌جهت غالب لغت‌نويسانى هم كه متعرض اصل آن شده به فارسى بودن آن تصريح يا اشاره كرده‌اند « 3 » و بايد يادآورى شود كه نارگيل به اين معنى هرچند از قديم در زبان عربى وارد شده و در لغتنامه‌هاى عربى ضبط گرديده ولى در حال حاضر معروف نيست و به آن « جوز هند » مىگويند . معنى مشهور آن در عربى همان است كه در آغاز اين مقال گفته شد ، يعنى غليان .\r\nو اما علت شهرت اين افزار به نارگيل آن است كه در آغاز شيوع تنباكو در ايران از پوست ميان‌تهى دانه‌هاى بزرگ اين ميوه به جاى ظرف آب آن استفاده مىكرده‌اند و ازين‌رو كم‌كم اين افزار در ايران به نام نارگيل معروف گرديد و از ايران به جاهاى ديگر رفت و در همه‌جا به عنوان « غليان ايرانى » معروف شد . « 4 »\r\nتنباكو براى نخستين‌بار در سدهء شانزدهم مسيحى به ايران رسيد . « 5 » يكى از\r\n\r\n\r\n","description":"","footnote":"\r\n( 1 ) .\r\n The Pahlavi ( King kusrav and his boy ) by J . M . UNVALA , Paris P . 25 . \r\n( 2 ) . ذيل برهان .\r\n-\r\n( 3 ) .\r\n Co mot est proprement d'origine persane , signifie noix de Coco ) \r\nنارجيل\r\n ( Narghilei : LAMMENCE , Les mots francais derives de I'arabe , P . 179 . \r\n« نارجيل : فى الفارسية « نارگيل » ، و هو الجوز الهندى و منه النارگيلة لتدخين التنبك الفارسى » - طوبيا العنيسى ، ص 72 ؛ « و فى الاستدراك للزبيدى : النارجيل جوز الهند اعجمى على غير ابنية العرب و احسبه من كلمتين » - المزهر للسيوطى : ج 1 ، ص 278 ، ط 3 .\r\n( 4 ) .  « pipe a la persane »  - الفرائد الدرية .\r\n VULLERS . \r\nو\r\n \" the persian pipe for smoking through water \" - JHONSON \r\n( 5 ) . دربارهء تاريخچهء تنباكو - توتون نگاه كنيد به هرمزدنامه نگارش آقاى پورداود ،\r\n","page_name":" 263 ","page_number":265},
  {"content":"\r\n\r\nنويسندگان اروپايى به نام آدام الئاريوس  ( Adam Olearius )  كه جزء هيأتى از سوى فردريك دوك  Herzog - Dug  كشورهاى آلمانى هل اشتاين  Holstein  به دربار شاه صفى ( 1038 - 1052 ه . ق ) جانشين شاه عباس بزرگ فرستاده شد ، سفرنامه‌اى دربارهء سفر اين هيأت به روسيه و ايران نوشت كه در سال 1656 انتشار يافت . در اين سفرنامه از آن جمله دربارهء استعمال توتون و تنباكو در ايران مىنويسد : « چندين‌گونه ظرف قليان در ايران مىسازند ، شيشه‌اى ، كوزه‌اى ، از جوز هندى ( نارگيله ) و از كدو ، و آن پوست سخت يك گونه كدو است . در اين ظرف تا نيمه آب ريزند و گاهى آن را با عطرى درآميخته خوش‌بو سازند . در آن آب يك نى جاى دهند ( چوب ) ، ميانهء قليان به تاجى ( سر قليان ) آراسته است كه در آن تنباكو ريزند و به روى آن ذغال افروخته ( اخگر ) گذارند و چوبى ( نى قليان ) بر بلندى يك يا دو ارش به آن پيوندند . از اين لوله هوا به سوى بالا گرايد و مادهء چرب و سياه خود را در آب فروگذارد . » « 1 » .\r\nچنان‌كه گفتيم اين افزار دودكشى را كه در ايران به نام نارگيله خوانده مىشده در هندوستان حقه مىگفته و مىگويند . نارگيله ظاهرا به وسيلهء تركان عثمانى و از راه زبان تركى در اين معنى به زبان عربى راه يافته است . امروز در عربى اين افزار را دو اسم فارسى است ، در بعضى كشورها مانند سوريه و لبنان آن را نارجيله و در بعضى ديگر چون مصر آن را « شيشه » مىخوانند . گويا در آغاز ، آن را كه كوزهء آن از نارگيل بوده نارجيله و آن را كه شيشه‌اى بوده « شيشه » خوانده‌اند ، ولى رفته‌رفته آن خصوصيت را از دست داده و هريك از اين‌دو كلمه در منطقه‌اى به معنى مطلق غليان به كار رفته است .\r\nولى در زبان فارسى در حال حاضر اين افزار را اسمى عربى است . كلمهء غليان كه امروز در ايران براى آن به كار مىرود هرچند غالبا به قاف نوشته مىشود و آن را معمولا قليان يا قليان به سكون لام مىخوانند ، ولى در اصل غليان مصدر فعل عربى غلى يغلى به معنى جوشش است . دربارهء اين كلمه در آنندراج\r\n\r\n\r\n","description":"","footnote":"\r\n- ص 190 - 219 ، تهران 1331 .\r\n( 1 ) . نقل از هرمزدنامه ، ص 201 .\r\n","page_name":" 264 ","page_number":266},
  {"content":"\r\n\r\nچنين آمده است « 1 » : « غليان : بالفتح و حرف سوم ياى تحتانى ، عربى به معنى جوشيدن و جوش . و نيز غليان به معنى حقه « 2 » مستعمل ، چراكه آب حقه به سبب كشيدن به جوش مىآيد ؛ و بعضى غين را به قاف بدل كرده و قليان به كسر قاف خوانند . و بعضى گويند غليان به فتحات لفظ عربى است به معنى جوش ، در اين صورت به فتح اول بايد و فارسيان به جهت تخفيف لام را ساكن كنند » . آقاى پورداود در اين‌باره مىنويسند : « اين كلمه چه با قاف و چه با غين عربى و به معنى جوشش است ناگزير به مناسبت جنبش و جوشش آب است در هنگام كشيدن » « 3 » :\r\nو باز در حاشيهء همان صفحه مىنويسند : « از براى يافتن وجه اشتقاق ديگرى قليان كه نام يكى از آباديهاى شهرستان سنندج بوده و فرهنگستان ايران آن را به گلخيز تبديل داده دشوارى آسان نمىشود ، اما ذكر آن بىفايده نيست . نگاه كنيد به واژه‌هاى نو فرهنگستان ايران ، ص 83 » .\r\nغليان كه يك بار در فارسى به غليان يا قليان تغيير يافته بود ، بار ديگر در زبان محاوره و مخصوصا در زبان گفت‌وگوى تهران كه در آن غالب الف‌ها ، در مثل تهران ، نان ، دانه ، خانه و مانند اين‌ها به واو تبديل مىشود به غليون تغيير شكل داد « 4 » و به همين شكل دوباره راه ديار اصلى خود را در پيش گرفت و باز در زبان عربى به صورت كلمهء تازه‌اى به كار رفت ، ولى نه براى غليان كه در عربى نارجيله مىخوانند بلكه براى افزار ديگرى از همين نوع كه در فارسى به نام چپق معروف است  pipe de terre , galion  « 5 » . غليون در عربى بر وزن غلايين و غلاوين جمع بسته شده است .\r\nنظير اين كلمه ، كلمهء ديگرى است كه هم‌اكنون در زبان عاميانهء لبنان به كار\r\n\r\n\r\n","description":"","footnote":"\r\n( 1 ) . از لغتنامهء آنندراج نقل مىشود .\r\n( 2 ) . گفتيم كه قليان را در هند حقه مىگويند و چون اين لغتنامه در هند نوشته شده به لغت معروف آنجا معنى شده است .\r\n( 3 ) . هرمزدنامه ، ص 298 ؛ و همچنين براى تحقيق در معنى و اصل اين كلمه نگاه كنيد به  JHONSON  و  VULLERS  .\r\n( 4 ) . هرمزدنامه ، ص 211 .\r\n( 5 ) . الفرائد الدرية .\r\n","page_name":" 265 ","page_number":267},
  {"content":"\r\n\r\nمىرود ، چنان كه مىدانيم پسوند « آنه » در فارسى در چندين معنى آمده كه يكى از آنها براى نسبت است ، و در مثل ، صبحانه و عصرانه براى غذايى است كه در صبح يا عصر خورده مىشود ، و به جاى ناشتايى « و چاشت » به كار مىرود ، عصرانه را در تهران عصرونه مىخوانند ، و همين كلمه است كه امروز در بيروت به صورت « عصرونية » و براى همين معنى استعمال مىشود و در آن بين حرف نسبت عربى و فارسى جمع شده است . « 1 »\r\nبيروت ، تيرماه 1339\r\nتموز 1960\r\n\r\n\r\n","description":"","footnote":"\r\n( 1 ) . « عصرونية :  gouter , repas entre le diner et le souper  - الفرائد الدرية ؛ « عصرونية : تلمّج ، تعدّف ، التلمّق عند العصر ، التعصير \" ، قاموس العوام .\r\n","page_name":" 266 ","page_number":268},
  {"content":"\r\n\r\n\r\nسير انديشه و علم در جهان اسلام تا زمان ابو ريحان و پس از او\r\nغرض از انتخاب اين عنوان براى موضوع سخنرانى در اين مجلس « 1 » اين است كه هم دربارهء فراز و نشيب‌هايى كه علم و انديشه در فرهنگ اسلامى پيموده و تصور مىرود توجه بدان خالى از فايده نباشد اندكى گفت‌وگو شود و هم جاى واقعى ابو ريحان در اين فراز و نشيب‌ها معلوم گردد و شخصيت علمى و فكرى او بهتر شناخته شود . زيرا ابو ريحان در دورانى از تاريخ مىزيسته كه عصر شكوفايى علم و انديشه در جهان اسلام شناخته شده و وى يكى از چهره‌هاى برجسته و نامدار آن دوران است .\r\nاين توضيح شايد لازم باشد كه مراد از فرهنگ اسلامى در اين‌جا تنها آن دسته از معارف اسلامى كه مستقيما از اسلام سرچشمه گرفته‌اند و معمولا به نام علوم شرعى خوانده مىشوند نيست ، بلكه مراد تمام آثارى است كه در هررشته از رشته‌هاى دانش بشرى به وسيلهء علمايى از هرقوم و نژاد در جامعهء اسلامى به وجود آمده و يا ترجمه و تفسير شده و به زبان مشترك علمى مسلمانان يعنى زبان عربى تدوين شده و امروز جزء مواريث مشترك همهء مسلمانان است .\r\n\r\n\r\n","description":"","footnote":"\r\n( 1 ) . اين سخنرانى در كنگرهء جهانى ابو ريحان بيرونى كه در سال 1352 زيرنظر دبيرخانهء شوراى عالى فرهنگ و هنر در تهران تشكيل گرديد ايراد شده و در كتاب « يادنامهء بيرونى » كه مجموعهء سخنرانىهاى فارسى است كه در آن كنگره ايراد شده و به وسيلهء شوراى عالى فرهنگ و هنر ، مركز مطالعات و هماهنگى فرهنگى به شمارهء 21 چاپ و منتشر شده از صفحه 1 تا 25 به چاپ رسيده است .\r\n","page_name":" 267 ","page_number":269},
  {"content":"\r\n\r\nبراى اين‌كه بررسى چنين موضوعى مهم و تاريخى براساسى ثابت و مطمئن استوار باشد بهترين راه مراجعه به آثار مكتوبى است كه از علما و انديشمندان گذشتهء اسلامى به صورت كتاب يا رساله در مجموعهء فرهنگ اسلامى برجاى مانده است ، ولى اين را هم بايد در نظر داشت كه براى بررسى كلى اين موضوع مراجعه به تمام اين آثار ضرورت ندارد ، زيرا چنين امرى نه ميسر است و نه مفيد ؛ ميسر نيست از آن‌رو كه آثار مكتوب در رشته‌هاى مختلف علوم و معارف اسلامى به اندازه‌اى است كه حتى فهرست كردن كامل همهء آنها هم عمرى مىخواهد ، و مفيد نيست زيرا همهء اين آثار از لحاظ اشتمال بر مطالب ناگفته و يا نمودن راه‌هاى نارفته يا غنى ساختن فرهنگ جهانى داراى ارزش مساوى نيستند . در مجموعهء فرهنگ اسلامى چه بسيارند كتابها و رساله‌هايى كه يا رونويسى از نوشتهء ديگران و يا جمع و تلفيق آراى گذشتگان و يا تقليدى ناقص و نارسا از آثار ايشان است ، و به همين‌جهت دانشمندانى كه در هرعصر و زمان به دانش و بينش معروف گرديده و آثارشان به صحت و اصالت شناخته شده معدود بوده‌اند . و مجموعهء همين آثار است كه به عنوان كتب مهم و اساسى معارف اسلامى شناخته شده ، و براى درك سير انديشه و علم در جهان اسلام هم كافى است همين كتب مهم و اساسى مورد مراجعه قرار گيرند .\r\nالبته ميزان اهميت و اعتبار يك كتاب و همچنين تعداد كتبى كه مىتوان آنها را با اين عنوان معرفى كرد بسته به كيفيت ضوابط و معيارهايى است كه براى تشخيص اين امر در دست باشد ؛ اگر ضوابط و معيارها سخت و دشوار باشند عدهء كمترى از كتب را مىتوان مشمول اين عنوان ساخت ، و اگر قدرى مسامحه و آسان‌گيرى در كار باشد عدهء بيشترى را . خود من وقتى برحسب ضرورتى درصدد برآمدم فهرستى از اين نوع كتب در همهء رشته‌هاى علوم و معارف متداول بين مسلمانان تهيه كنم ، ضوابطى كه در دست داشتم بيش از يكصد و پنجاه كتاب را شامل نگرديد ، ولى در اين بررسى فعلى ملاك عمل نه آن فهرست بلكه فهرست ديگرى است كه آن را يكى از هم‌كاران سابق با ضوابطى ساده‌تر\r\n\r\n","description":"","footnote":"","page_name":" 268 ","page_number":270},
  {"content":"\r\n\r\nتهيه نموده و شامل سىصد كتاب است . انتخاب اين فهرست يكى بدين‌جهت است كه چنين بررسى اگر براساس عدهء بيشترى از كتب صورت گيرد به‌دقت و صحت نزديكتر خواهد بود و ديگر بدان‌جهت كه اين فهرست چاپ شده ( كتاب العيد ، دانشگاه امريكايى بيروت ، 1967 ، مقاله دكتر كمال اليازجى ) و در دسترس است ، ولى فهرست نخست هنوز به چاپ نرسيده است . و آنچه از اين فهرست مورد استفاده ما خواهد بود آمارها و اطلاعاتى است دربارهء نوع و كيفيت و موضوع و زمان تأليف اين كتب كه در قسمت اول اين مقال ذكر خواهد شد ، و قسمت دوم آن اختصاص به بررسىهاى ديگرى دارد دربارهء مسايلى كه گمان مىرود توجه به آنها براى تحقيق در علل و عوامل ترقى و انحطاط علم و انديشه در جهان اسلام مفيد باشد .\r\n\r\n- 1 - [ فهرست تعداد كتب در دوره‌هاى مختلف 
  ]\r\nاگر اين فهرست را براساس كمى يعنى تعداد كتب تقسيم بر دوره‌هاى مختلفى كه در آنها تأليف شده‌اند و بدون در نظر گرفتن رشته‌هاى مختلف علوم بسنجيم چنين آمارى در دست خواهيم داشت :\r\nسدهء اول هجرى / تعداد كتاب / 3\r\nسدهء دوم / تعداد كتاب / 15\r\nسدهء سوم / تعداد كتاب / 37\r\nسدهء چهارم / تعداد كتاب / 51\r\nسدهء پنجم / تعداد كتاب / 49\r\nسدهء ششم / تعداد كتاب / 40\r\nسدهء هفتم / تعداد كتاب / 44\r\nسدهء هشتم / تعداد كتاب / 22\r\nسدهء نهم / تعداد كتاب / 17\r\n\r\n","description":"","footnote":"","page_name":" 269 ","page_number":271},
  {"content":"\r\n\r\nسدهء دهم / تعداد كتاب / 6\r\nسدهء يازدهم / تعداد كتاب / 13\r\nسدهء دوازدهم / تعداد كتاب / 3\r\nجمع 300 كتاب\r\nعلت اين‌كه در اين فهرست اين يكى دو قرن اخير به حساب نيامده آن است كه از اوايل قرن سيزدهم هجرى به بعد دورهء برخورد فرهنگ اسلامى با فرهنگ و تمدن جديد است كه خود دوره‌اى است جداگانه و داستانى جداگانه دارد .\r\nچنان‌كه از اين آمار برمىآيد ، در طى اين 12 قرن بزرگترين رقم را از لحاظ عدد قرنهاى چهارم و پنجم هجرى دارا هستند كه در اولى 51 و در دومى 49 كتاب از اين سىصد كتاب تأليف شده و كمترين رقم را قرنهاى اول و دوازدهم داشته‌اند كه هركدام داراى 3 كتاب از اين رقم هستند ، با توجه به اين توضيح كه سه كتابى كه تأليف آنها به قرن اول اسلامى نسبت داده شده در واقع مواد اصلى و مطالب آنها مربوط به اين قرن است ولى جمع‌آورى و تأليف آنها به صورت كتاب در قرنهاى بعد صورت گرفته است .\r\nو اگر اين فهرست را باز هم از لحاظ كمى ، ولى برحسب موضوعهاى مختلف علوم و بدون درنظر گرفتن دوره‌هاى تاريخى بسنجيم چنين نسبتى در دست خواهيم داشت :\r\nادبيات ، اعم از شعر و نثر و لغت و غيره 33 درصد\r\nعلوم شرعى و دينى 11 درصد\r\nرجال و شرح احوال و تراجم 11 درصد\r\nتاريخ 10 درصد\r\nفلسفه 7 درصد\r\n\r\n","description":"","footnote":"","page_name":" 270 ","page_number":272},
  {"content":"\r\n\r\nرياضيات و علوم عقلى 7 درصد\r\nپزشكى و علوم وابسته 7 درصد\r\nجغرافيا 6 درصد\r\nمتفرقه 8 درصد\r\nجمع 100 درصد\r\nاز اين نسبت‌ها چنين نتيجه مىشود كه مهم‌ترين موضوع‌هايى كه مورد توجه و عنايت علماى اسلامى بوده در درجهء اول ادبيات و زبان عربى و علوم شرعى و تاريخ و سرگذشت بوده كه مجموعا 65 درصد از مؤلفات اسلامى را به خود اختصاص داده ، و پس از آن علوم فلسفى و عقلى و طبيعى قرار گرفته كه جمعا 21 درصد را شامل است و كمترين رقم مربوط به جغرافيا است كه فقط 6 درصد از اين مجموع را دارا است .\r\nو اگر اين فهرست را از لحاظ موضوع و زمان با هم بسنجيم به اين نتيجه مىرسيم كه شروع تأليف در رشته‌هايى از معارف كه در بين اعراب زمينه محلى يا لغوى داشته خيلى زودتر از رشته‌هايى شروع شده كه چنين زمينه‌اى نداشته و جزء علوم دخيله به شمار مىرفته‌اند . مثلا زمينهء تأليف كتابهايى در شعر و خطابه كه در بين اعراب سابقه داشته از اواخر قرن اول شروع مىشود ، ولى تأليف كتابهايى مستقل در فلسفه و رياضيات و علوم طبيعى و جغرافيا و نظاير اينها كه چنين سابقه‌اى نداشته‌اند به قرن سوم هجرى برمىگردد . همين اختلافى كه در آغاز شروع تأليف هست در ادامه و استمرار آن نيز به چشم مىخورد ، بدين معنى كه علوم دستهء اول دوران ترقى آنها طولانىتر و ادامهء آنها بيشتر و دوران انحطاط آنها كندتر بوده ولى علوم دستهء دوم يعنى آنها كه زمينهء محلى يا لغوى نداشته‌اند غالبا دوران شكوفايى آنها كوتاه‌تر و ادامهء آنها كمتر و سير نزولى آنها سريعتر بوده است .\r\n\r\n","description":"","footnote":"","page_name":" 271 ","page_number":273},
  {"content":"\r\n\r\nو اگر اين فهرست را از لحاظ مؤلفين و اصل و تبار آنها بسنجيم به اين نتيجه مىرسيم كه در رشته‌هاى علوم ادبى و لغت و علوم شرعى ، هم دانشمندان غير عرب زياد هستند و هم علما و دانشمندانى كه از اصل عربى بوده‌اند و از ميان همين گروه اخير هم مؤلفين و علماى بزرگ برخاسته‌اند ، ولى در رشته‌هاى علوم فلسفى و عقلى و طبيعى و مانند اينها وضع بدين‌منوال نيست زيرا بيشتر علما و دانشمندان معروف در اين علوم از غير اعراب و بيشتر ايرانيان و يا كسانى هستند كه با تمدن و فرهنگهاى ديگر بيشتر سروكار داشته‌اند ، چنان‌كه در فلسفه تنها فيلسوف بزرگ و معروف عربى الكندى است و بقيهء فلاسفهء بزرگ غالبا ايرانى بوده‌اند و در رياضيات هم بزرگان اين علم از قرن سوم تا هفتم كسانى مانند :\r\nخوارزمى و بتانى و بيرونى و خيام و خواجه نصير الدين طوسى و شيرازى و غياث الدين كاشانى و كسانى از اين قبيل هستند كه هيچ‌كدام از اعراب نيستند .\r\nعلوم پزشكى و متعلقات آن نيز كم‌وبيش همين حال را داشته‌اند .\r\nو اگر اين فهرست را از لحاظ كيفى ، يعنى از لحاظ اشتمال بر فكر و انديشهء مستقل و مطالب تازه و ناگفته بسنجيم به اين نتيجه مىرسيم كه از قرن دوم به بعد كه كار تأليف و تدوين كتاب در فرهنگ اسلامى آغاز شد ، چون چنين كارى در زبان عربى بىسابقه بود ، غالب آنچه نوشته مىشد يا ترجمه مىگرديد در اين زبان تازه و بديع مىنمود ، و اين سير صعودى تا قرنهاى چهارم و پنجم هجرى كه غالب معارف متداول بين مسلمانان در شكل نهايى خود تثبيت شد همچنان ادامه يافت ، ولى از قرن ششم به بعد به تدريج جنبهء ابداع و ابتكار در مؤلفات اسلامى ضعيف گرديد و جنبهء تقليد از گذشتگان و جمع و تلفيق نوشته‌هاى ايشان و شرح و تفسير يا رد و تأييد عقايد آنها در اين مؤلفات قوت گرفت و موضوع‌هايى كه انديشهء انديشمندان را به خود مشغول مىداشت محدودتر و ناچيزتر شد تا جايى كه رفته‌رفته علم و انديشه در جهان اسلام دچار ركود و انحطاطى عام و شامل گرديد و سپس سير نزولى آن شروع شد و همچنان ادامه يافت تا آغاز عصر جديد كه چنان‌كه گفتيم خود داستانى جداگانه دارد . البته اين استنتاج از قبيل\r\n\r\n","description":"","footnote":"","page_name":" 272 ","page_number":274},
  {"content":"\r\n\r\nحكم بر اعم و اغلب است و در هردوره‌اى خالى از موارد استثنايى نبوده ، ولى مواردى كه در سير كلى علم و انديشه و فراز و نشيب آن اثرى چندان نداشته‌اند .\r\nو اگر با توجه به آنچه از بررسى كمى و كيفى اين آثار نتيجه مىشود براى سير علم و انديشه در فرهنگ اسلامى يك منحنى رسم كنيم كه اين فراز و نشيب را ، هم از جنبهء كمى و هم از جنبهء كيفى آن در قرنهاى مختلف اسلامى نشان دهد ، اين منحنى از اواخر قرن اول با سير صعودى ولى ملايم شروع مىشود و در قرنهاى دوم و سوم همچنان ادامه مىيابد و در قرنهاى چهارم و پنجم با فرازى تندتر به اوج خود مىرسد و از آن به بعد به تدريج حركت صعودى آن كند مىشود و پس از مدت زمانى سير نزولى آن شروع مىگردد با اين تفاوت كه اين سير نزولى از لحاظ كيفى سريعتر و از لحاظ كمى كندتر است و تا آغاز عصر جديد همچنان ادامه مىيابد . در اين‌جا هم باز توجه به اين امر لازم است كه اين استنتاج هم مانند همهء موارد مشابه براساس حكم بر اعم و اغلب است و مىتوان بعضى از رشته‌هاى معارف اسلامى را كه سير صعودى و نزولى آنها از لحاظ زمان يا مكان كمى جلوتر يا عقب‌تر از اين تاريخها قرار مىگيرد مستثنى ساخت ، ولى اين امر هم در سير كلى علم و انديشه در جهان اسلام اثرى قابل ملاحظه نداشته است .\r\nحال اگر بخواهيم جاى واقعى ابو ريحان را در اين سير فكرى نشان دهيم بايد او را در اوج ارتفاع اين منحنى جست‌وجو كنيم . ابو ريحان انديشمندى است كه پيشرفت‌هاى فكرى چند قرن گذشته در وجود او خلاصه شده و او را به حق مىتوان نمايندهء انديشهء علمى جهان اسلام در اوج ترقى آن دانست ، زيرا پس از او هم هرچند علماى نامدارى در عالم اسلام به وجود آمدند ولى در اين زمينه نه تنها كسى از ابو ريحان پيشى نگرفت و در بعضى رشته‌ها به پاى او نرسيد بلكه ابو ريحان از لحاظ روش علمى و برد و برش انديشه در تمام دوره‌هاى فرهنگ اسلامى كم‌نظير ماند .\r\n\r\n","description":"","footnote":"","page_name":" 273 ","page_number":275},
  {"content":"\r\n\r\n\r\n- 2 - [ بررسى عوامل پيشرفت و انحطاط علم و انديشه 
  ]\r\nپس از اين بررسى و نتايجى كه از آن به دست آمد بلافاصله اين سؤال در خاطر مىگذرد كه آيا علت يا علل اين فراز و نشيبى كه در تاريخ علم و انديشهء اسلامى روى داده چه بوده است ؟ چه عواملى در قرنهاى نخست باعث پيشرفت علم و بارورى انديشه گرديده و چه عواملى در قرنهاى بعد انحطاط تدريجى و مستمر علم و انديشه را در جهان اسلام حتى بر خلاف اصل تكامل و ناموس خلقت باعث گرديده است ؟ البته بحث و بررسى صحيح و منطقى در اين موضوع يكى از كارهاى بسيار مهم و اساسى است كه بايد در تاريخ اسلام صورت گيرد ، زيرا نتيجهء چنين بررسى نه تنها به روشن ساختن بسيارى از گوشه‌هاى ناشناخته اين تاريخ بلكه به شناخت ريشه‌هاى تاريخى بسيارى از مسايل روز عالم اسلامى و مهم‌ترين مسأله آن‌كه عقب‌ماندگى مادى و معنوى آن است كمك فراوان مىكند . امروز ديگر در اين امر ترديدى نيست كه پيشرفت يا عقب‌ماندگى ملتها نتيجهء مستقيم پيشرفت يا عقب‌ماندگى فكرى آنها است ، و مظاهر گوناگون پيشرفت و ترقى انسان كه آن را به انواع مختلف فرهنگى و اقتصادى و صنعتى علمى و مانند اينها تقسيم كرده‌اند همه جلوه‌هاى مختلف از يك چيز يعنى انديشهء انسان است و هرآنچه هم ساخته و پرداختهء دست آدمى است آن هم جلوه‌اى از انديشهء او است ، بنابراين بررسى در سير انديشهء يك جامعه و فراز و نشيبهاى آن يعنى بررسى در سير ترقى و انحطاط آن جامعه در همهء زمينه‌هاى مادى و معنوى .\r\nولى اين‌جا نه جاى چنين بحث و بررسى است و نه امكان آن هست . اين چيزى است كه بايد محققان و صاحب‌نظران در هررشته با كمال صبر و شكيبايى به بحث و تحقيق و كشف علل و عوامل شناخته و ناشناختهء آن بپردازند . در اينجا فقط به چند مطلب كلى كه در اين زمينه قابل بحث و تأمل است اشاره مىشود ، شايد براى كسانىكه بخواهند در اين زمينه به جست‌وجو پژوهش بپردازند\r\n\r\n","description":"","footnote":"","page_name":" 274 ","page_number":276},
  {"content":"\r\n\r\nراهنمايى مفيد باشد .\r\nيكى از آن مطالب اين است كه از نظر جغرافيايى نهضت علمى اسلام نه در حجاز مركز اصلى اين دين ، و نه در سوريه كه آنجا را از مراكز مهم فرهنگ روم و يونان شمرده‌اند شروع شد ، بلكه در عراق يعنى سرزمينى كه تا كمى قبل از اين تاريخ مركز دولت ايران و يكى از كانونهاى مهم فرهنگ و تمدن ايرانى بود و تا اين تاريخ هم هنوز از لحاظ علمى و فرهنگى بيشتر خصوصيات خود را حفظ كرده بود آغاز گرديد . و از نظر سياسى و اجتماعى هم اين نهضت نه با رهبرى سازمان‌نيافتهء نخستين خلفا و نه با حكومت عربى امويان بلكه با خلافت اسلامى عباسيان مقارن بود . منظور از قيد اسلامى در خلافت عباسيان بيان خصوصيت اين خلافت است كه بر خلاف دورهء امويان كه مسلمانان غيرعرب در حكم ملل مغلوب به شمار مىرفتند و اثرى در پيشرفت جامعهء اسلامى نداشتند ، در اين دوره مسلمانان غير عرب و به‌خصوص ايرانيان نيز حقى و اثرى در حكومت و مسير جامعهء اسلامى داشتند ، اثرى كه در بعضى از رشته‌ها و از آن جمله در علم و ادب اگر بيشتر از خلافت نبود كمتر از آن هم نبود ، به همين جهت خلافت عباسيان به هدفهاى اسلام نزديك‌تر بود و بيشتر از خلافت عربى امويان جنبهء اسلامى داشت .\r\nسؤالى كه در بررسى علل و عوامل اين نهضت در اين مورد به ذهن مىگذرد اين است كه آيا تقارن اين نهضت با اين‌دو رويداد بزرگ تاريخى ، يعنى انتقال جغرافيايى مركز خلافت و تحول عميق و درونى خود خلافت كه نتيجهء آن شركت همه‌جانبه و مؤثر ايرانيان در ادارهء امور آن گرديد ، صرفا يك تصادف تاريخى و زمانى بوده يا اين‌كه واقعا اينها خود از علل و عوامل اين نهضت بوده‌اند ؟ ظاهرا در شق دوم يعنى اين‌كه اين‌دو رويداد از علل و عوامل اين نهضت بوده‌اند هيچگونه شك و ترديدى براى محققان وجود ندارد و اين گفتهء جورج سارتن كه : « تمدن اسلامى نتيجهء پيوند جوانهء نيرومند عرب بر روى پايهء برومند تمدن ايرانى بوده و راز نيرومندى عجيب و تحول ملكات و فضائل\r\n\r\n","description":"","footnote":"","page_name":" 275 ","page_number":277},
  {"content":"\r\n\r\nآن در همين مطلب نهفته است » ، به‌طور كلى مورد اتفاق اهل نظر و همه كسانى است كه با دقت و درايت به تحقيق در تاريخ علوم در اسلام پرداخته‌اند . اين امر مورد قبول است و همچنين مورد قبول است كه اعراب نخستين‌بار در ايران علم و فرهنگى را كه در خارج از جزيرة العرب وجود داشت شناختند و حتى با علومى هم كه معمولا آنها را يونانى الاصل مىدانند در ايران آشنا شدند ، ليكن در جزئيات و تفاصيل اين امر هنوز براى بعضى از محققان برخى نكات مبهم و نامعلوم وجود دارد كه خود دليلى است بر اين‌كه هنوز در اين زمينه موضوعهاى بسيارى هست كه احتياج به پژوهش و بررسى دارد .\r\nمثلا دانشمند خاورشناس روسى كراچكوفسكى  ( krachkovski )  كه دربارهء آغاز پيدايش جغرافياى رياضى در نزد اعراب تحقيقى عالمانه كرده است در توضيح اين عقيدهء خود كه جغرافياى علمى در زبان عربى به علم هيأت يونانى برمىگردد به چند سؤال برمىخورد كه براى آنها جوابى نمىيابد . يكى اين‌كه چرا تأثير يونانى در جغرافياى عربى خيلى ديرتر از تأثير ايرانى و هندى صورت گرفته ، بدين‌معنى كه روشهاى يونانى از نيمه‌هاى قرن سوم هجرى به تدريج در عالم اسلام و آثار عربى رواج يافته در صورتىكه روش ايرانى و هندى متجاوز از يك قرن قبل از اين تاريخ در تمام قلمرو اسلام حتى در دورترين نقاط آن مثل اندلس داراى شهرت و اعتبار بوده و بعضى از نظريات علمى ايرانى و هندى در اين زمينه تا مدتها پس از اين تاريخ هم همچنان جزء علم جغرافياى عربى باقى ماند ؟ يا اين‌كه چرا جغرافياى علمى عربى و اسلامى كه بر هيأت و نجوم يونانى استوار است در دورهء امويان كه مركز خلافت آنها در شام بوده و به مركز قديم تمدن هلنيستى در انطاكيه و اسكندريه كه غالبا در آنجاها سريانيها نقش واسطه در نقل علوم يونانى را داشته‌اند نزديكتر بوده‌اند شناخته نشد ، بلكه اين علم در دورهء عباسى و آن هم در بغداد مركز تمدن ايرانى شناخته شد ؟ و چرا در آغاز كار نقل و ترجمه در اين علم در ابتدا بيشتر از آثار ايرانى صورت گرفته است نه مستقيما از آثار يونانى ؟ و چرا در عصر اموى هيچ نامى از منجمى برده نشده و\r\n\r\n","description":"","footnote":"","page_name":" 276 ","page_number":278},
  {"content":"\r\n\r\nحتى كلمهء منجم هم تا قبل از سال 132 هجرى ناشناخته است ، با اين‌كه دربار ايران در دورهء ساسانيان شامل طبقهء منجمان هم بوده است ؟\r\nهمين ابهامى كه براى اين محقق در اين رشته وجود دارد در نوشته‌هاى برخى از محققان ديگر در رشته‌هاى ديگر به صورتهاى ديگرى منعكس شده است . ماكس ميرهوف محقق آلمانى در بحثى تحقيقى و كم‌نظير براى انتقال علم طب يونانى به مسلمانان دو راه فرض كرده است : يكى راه مستقيم از غرب به شرق كه عبارت از انتقال از مدارس يونانى مآب اسكندريه و انطاكيه و سوريه است به عراق ، و ديگر راه غير مستقيم يعنى از شرق به غرب است كه عبارت از راه ايران يا به تعبير دقيق‌تر راه جنوب ايران و خوزستان باشد . و با اين‌كه طبق اين نظر راه اصلى انتقال طب يونانى مىبايستى همان راه مستقيم يعنى مدارس يونانى مآب آسياى صغير و اسكندريه باشد ، معذلك در قرنهاى نخستين اسلامى اثر قابل ذكرى از اين راه در تاريخ طب عربى و اسلامى مشاهده نمىشود و آنچه آثار اصلى و اساسى است چه از نظر تعليم طب و چه از نظر تربيت اطبا و معلمين و چه از لحاظ تأليف و ترجمهء كتب و چه از لحاظ درمان بيمارستانى همه از طريق ايران يا به تعبير دقيق‌تر از جندى شاپور به بغداد و عالم اسلام راه يافته است .\r\nنظير همين ابهام كه اين‌دو دانشمند در زمينهء تحقيقات خود با آن روبرو شده‌اند ، اوليرى محقق ديگرى كه دربارهء انتقال علوم يونانى تحقيقى جامع و شامل نموده و آن را به صورت كتابى پرمايه و مفيد منتشر ساخته است به صورت ديگرى با آن روبه‌رو است . اين محقق پس از دريافت اين مسأله كه نخستين دانشمندان اسلامى در رشته‌هايى از علوم مانند رياضى و طب چيزهايى مىدانستند كه يونانيان قديم از آن آگاه نبودند و ربط اين‌دو بدون يك واسطه نامعقول است ، به اين نتيجه رسيده كه « در رشتهء انتقال علوم يونانى به اعراب حلقه‌هايى مفقود است كه پركردن جاى خالى آنها دشوار است » .\r\nشكى نيست كه علت وجود چنين مجهولاتى در تاريخ انتقال علوم يونانى به اعراب و مسلمانان كه گاهى به صورت پرسش‌هايى بدون پاسخ و گاهى به\r\n\r\n","description":"","footnote":"","page_name":" 277 ","page_number":279},
  {"content":"\r\n\r\nصورت فرضيه‌اى ناروشن و گاهى با فرض حلقه‌هاى مفقود در آراى محققان منعكس مىشود نقص اطلاعات و نارسايى تحقيقات در اين زمينه است . به نظر مىرسد كه اين نقص و نارسايى هم بيشتر ناشى از آن است كه دربارهء مراكز علمى كه در اواخر عصر ساسانى و قرنهاى نخستين اسلامى در ايران وجود داشته تاكنون تحقيق كافى نشده و نظريه‌هاى محققان غالبا مبتنى بر همان اصل كلى است كه منشأ علوم را يونان شمرده‌اند ، بدون توجه به تحولاتى كه همين علوم در مراكز ديگرى به جز يونان يافته‌اند . مثلا وقتى در تاريخ علوم سخن از مراكز علمى يونانى در همين دوره‌هاى نزديك به اسلام مىرود مدرسه و بيمارستان جندى شاپور هم در رديف مدارسى مانند اسكندريه و انطاكيه و نصيبين و حران ذكر مىشود و به يكى دو فرق اصلى و اساسى كه بين مدرسهء جندى شاپور و ساير مدارس هم‌رديف وجود داشته و همانها هم باعث تفاوت سطح علمى آنها بوده توجه كافى نشده است . يكى از آن فرقها اين است كه مدرسهء جندى شاپور مانند ساير مدارس آسياى صغير يا مصر صرفا يكى از مراكز علوم يونانى نبوده بلكه مركزى بوده است كه در آنجا علوم يونانى هم در رديف علوم غير يونانى مانند ايرانى و هندى تدريس مىشده ، و ديگر اين‌كه مدارس آسياى صغير و اسكندريه در دوران اسلامى و مدتها قبل از آن جنبهء علمى خالص خود را از دست داده و تبديل به مراكز دينى مسيحى شده بودند و تعليمات در آنها زير نظر علماى لاهوت مسيحى قرار داشت ، ولى مدرسهء جندى شاپور با آنكه در قلمرو مذهب زردشتى و تحت ادارهء دولت ساسانى بود و با آنكه مسيحيان سريانى و احتمالا علمايى از ساير مذاهب هم در آنجا به كار طبابت و تدريس اشتغال داشتند ولى آثار منسوب بدانجا نشان نمىدهد كه تعليمات آنجا تحت تأثير هيچ‌يك از مذاهب قرار داشته ، بلكه برعكس نشان مىدهد كه آنجا فقط يك مركز علمى و درمانى بوده ، و بديهى است كه در چنين مركزى كه در آن زمينه براى آميزش فكرى و علمى دانشمندانى از فرهنگهاى مختلف به آزادى فراهم بوده و دانشمندان در آنجا مقيد به پيروى از نظر خاصى نبوده‌اند پيشرفت علم و دانش\r\n\r\n","description":"","footnote":"","page_name":" 278 ","page_number":280},
  {"content":"\r\n\r\nبهتر و سريعتر از مراكزى انجام مىگرفته كه ضميمهء ديرها و كليساها بوده و مقيد به پيروى از تعليمات راهبان بوده‌اند ، و به همين علت هم بوده كه وقتى نخستين خلفاى عباسى به طبيبى حاذق نيازمند شدند و به دنبال بهترين طبيب از بهترين مركز طبى عصر خود مىگشتند به جندى شاپور روى آوردند ، و هنگامىكه خواستند بيمارستانى در بغداد پايتخت نوبنياد خود برپا دارند باز هم به پزشكان جندى شاپور متوسل شدند ، و نخستين بيمارستانى هم كه در عالم اسلام تأسيس شد به تقليد از روى نمونهء مدرسهء جندى شاپور بود . و معنى اين واقعيات و اين‌كه بيش از دو قرن مدرسهء جندى شاپور بر طب اسلامى سيطره داشت اين است كه لااقل در اين دوران هيچ‌يك از مدارسى كه نام آنها برده شد در طب علمى و درمانى به پاى مدرسهء جندى شاپور نمىرسيده‌اند ، زيرا همين خلفا به آسانى به ساير مراكزى هم كه ذكر شد دسترسى داشتند و اگر آنها هم در همين رديف يا نزديك به آن بودند مىبايستى در همين دوره‌هاى نخستين از آنها هم در طب اسلامى اثرى بدانگونه كه از جندى شاپور ديده مىشود منعكس مىگرديد .\r\nدر زمان مأمون خليفهء عباسى ، بغداد مركزى براى ترجمهء آثار خارجى و به‌خصوص ايرانى و يونانى به زبان عربى گرديد . از ميان عوامل مؤثرى كه زمينه را براى چنين جنبشى آماده كرده بودند دو عامل را مهمتر از همه شناخته‌اند :\r\nيكى مدرسهء جندى شاپور در جنوب ايران ، و ديگرى دانشمندان مرو و خراسان كه در اين دوره با مأمون يا بعد از او به بغداد آمده بودند . دربارهء مراكز علمى مرو و خراسان كه در همين قرنهاى نخستين مرجع اهل علم بوده‌اند اطلاعات ما زياد نيست ، فقط مىدانيم كه در اين قرنها علما و دانشمندانى در عالم اسلام شهرت يافته‌اند كه دانش و بينش خود را از همين مراكز كسب كرده بوده‌اند . فضل بن سهل وزير مأمون و يكى از منجمان نامى زمان او اهل سرخس بود و علم نجوم را در همان خراسان در دورانى آموخته بود كه هنوز اين علم در نزد اعراب مسلمان تازه شناخته شده بود و هنوز رونقى نداشت . عمر بن فرخان هم كه يكى از مهندسان و منجمان معروف زمان خود به شمار مىرفت اهل طبرستان در شمال\r\n\r\n","description":"","footnote":"","page_name":" 279 ","page_number":281},
  {"content":"\r\n\r\nايران بود . به روايتى يحيى برمكى وزير هارون و به روايتى همين فضل بن سهل وزير مأمون او را از طبرستان به بغداد خواسته و به كار ترجمه و تأليف در علم نجوم گماشته بودند . قبل از اينها هم منجمان بزرگى كه در مركز خلافت بودند مانند نوبخت منجم بزرگ خاندان نوبختى و ما شاء اللّه يكى ديگر از منجمان همين عصر كه در هنگام بناى بغداد مورد مشورت منصور خليفهء عباسى قرار گرفته بودند و ابو سهل پسر نوبخت كه او نيز از منجمان معروف عصر منصور بوده ، و رسالات او در علم نجوم نخستين نوشته‌هاى اين علم در زبان عربى و غالبا ترجمه از فارسى بوده‌اند و بسيارى افراد ديگرى كه نام بعضى از آنها در تواريخ برده شده همه در دورانى از علماى هيأت و نجوم و شايد هم هندسه به شمار مىرفتند كه در اسلام هنوز آشنايى به اين علوم بسيار اندك بود ، و همين‌ها بودند كه پايه‌گذاران اين علوم در اسلام به شمار رفته‌اند و اينها در هيچ‌يك از مدارس يونانى يا يونانى مآب آسياى صغير هم تحصيل نكرده بودند ، بلكه منبع علم و اطلاع آنها همين مراكز ايرانى در مرو و خراسان و طبرستان و جندى شاپور و تيسفون و ساير مراكزى بوده كه شايد هنوز نام بعضى آنها را هم نمىدانيم .\r\nبنابراين اگر به قول بعضى محققان « نخستين رياضىدانان اسلامى همچون خوارزمى چيزهايى مىدانستند كه يونانيان قديم از آن آگاه نبودند . » ، آيا به اين علت نبوده كه نخستين دانشمندان اسلامى در علوم يونانى وارث بلافصل يونان نبودند ، بلكه وارث مراكز علمى ايران بودند كه در آنجاها بعضى از علوم يونانى هم مانند علوم ايرانى و هندى در دست دانشمندان ايرانى و غير ايرانى و در نتيجهء آميزش با دانش و بينش ايشان مراحلى از تكامل را پيموده بود ؟ بنابراين دور از حقيقت نخواهد بود اگر بگوييم كه جواب سؤال‌هاى بىجواب ماندهء برخى از محققان و همچنين حلقه‌هاى مفقودهء بعضى ديگر را مىتوان با تحصيل اطلاعات بيشترى دربارهء مراكز علمى ايران - و از روى آثار آنها در فرهنگ اسلامى - به دست آورد .\r\nمطلب ديگرى كه در موضوع سير انديشه و علم در جهان اسلام درخور\r\n\r\n","description":"","footnote":"","page_name":" 280 ","page_number":282},
  {"content":"\r\n\r\nتأمل است اين است كه هرچند نهضت علمى و ادبى اسلام در بغداد مركز خلافت عباسى شروع شده ولى دورهء نضج و كمال و گسترش و شكوفايى آن مقارن بوده با دوره‌هايى كه خلافت بغداد رو به ضعف و سستى نهاده و عامل مؤثر در ادارهء سرزمينهاى شرقى خلافت كه مركز اين نهضت بوده حكومتهاى محلى ايرانى بوده‌اند ، و علاوه‌بر بغداد كه خود در اين دوره‌ها نيز عملا تابع يكى از اين حكومتها بوده ، مراكز علمى ديگرى هم در مناطقى از ايران مانند فارس و رى و طوس و نيشابور و خراسان و جاهاى ديگر به وجود آمده بود كه در اشاعهء علم و ادب اثر بسيار داشتند . در اين‌جا هم اين سؤال مطرح مىشود كه آيا اين تقارن زمانى صرفا يك تصادف و اتفاق بوده ، يا اين‌كه واقعا اين ضعف خلافت مركزى و به وجود آمدن قدرتهاى ديگرى در ايران خود از عوامل اين گسترش و شكفتگى علم و ادب بوده است .\r\nمينورسكى اين ضعف خلافت و تعدد مراكز قدرت را در داخلهء ايران نه تنها يكى از عوامل ، بلكه مهم‌ترين عامل اين شكفتگى علمى مىدانست . به نظر وى مدت زمانى را كه از يك طرف ضعف و سستى خلافت مركزى بغداد آن را از لحاظ سياسى و ادارى تا سرحد انحلال كشانده بود و از طرف ديگر هنوز قبايل ترك هم از مرزهاى شرقى به داخلهء ايران راه نيافته بودند ، يعنى در فاصلهء 150 سال يا بيشتر كه قدرت سياسى و ادارى و تا حدى هم علمى در دست دولتهاى كوچك محلى بوده زمينه براى پيشرفت علم و دانش از هرزمان ديگر در تاريخ اسلام آماده‌تر بوده است . به عقيدهء اين محقق خصوصيات اين دوره از نظر فكرى و روحى ، يكى تعدد مراكز علمى و ديگرى آزادى عقل بود در اعمال حقوق خود خارج از يوغ مذهب . مينورسكى اين دوره را دورهء نهضت ايرانى مىخواند و نمايندهء اين دوره را در بهترين صفات و مزايايش دو شخصيت عظيم و هم‌روزگار يعنى بيرونى و ابن سينا مىداند كه هرچند از لحاظ صفات و طرز فكر با هم تفاوت داشتند ولى در داشتن روح علمى كه آنها را به بحث و تحقيق و احترام به تمدنهاى گذشته وامىداشت قرين بودند .\r\n\r\n","description":"","footnote":"","page_name":" 281 ","page_number":283},
  {"content":"\r\n\r\nبا اين ترتيب موضوعى كه در نظر بعضى از نويسندگان اسلامى غيرطبيعى و تا حدى شگفت‌انگيز جلوه مىكند ، يعنى اين‌كه در دورانى كه قدرت مركزى خلافت رو به ضعف و سستى نهاده و تا حدى تجزيه شده است پيشرفت علمى و فكرى عالم اسلام با گامهاى بلندترى ادامه يافته است ، در نظر اين محقق و بسيارى از محققان ديگر نه تنها شگفت‌انگيز نيست بلكه تا حدى نتيجهء طبيعى چنين وضعى بوده است . به نظر اين دسته از محققان وجود مراكز متعدد علمى مستقل كه نتيجهء آن آزادى نسبى انديشمندان در اظهار آراى خود باشد براى پيشرفت علم و انديشه مناسب‌تر از يك مركز واحد و بىرقيب است كه نوعى خاص از فكر و انديشه را تقويت يا تحميل نمايد .\r\nچيزىكه در گفتهء مينورسكى احتياج به توضيح دارد اين مطلب است كه وى دورهء شكوفايى علم و انديشه در جهان اسلام را چنان‌كه ديديم دورهء نهضت ايرانى خوانده است . اين نامگذارى بدان جهت است كه در همين دوره بود كه انديشهء استقلال در خراسان مايه گرفت و به تدريج در همهء ايران گسترش يافت و تا آذربايجان و بين النهرين هم پيش آمد و در اثر آن در اين مناطق دولتهاى محلى ايرانى زياد شدند و يكى از نتايج آن رستاخيز زبان فارسى و به وجود آمدن حماسهء بزرگ ملى ايران يعنى شاهنامه به دست فردوسى بود . و اما آنچه احتياج به توضيح دارد اين است كه اين نهضت ايرانى را كه نتيجهء زنده شدن روح مليت در ايران بوده است با ضوابط و معيارهايى كه امروز براى مليت يا « ناسيوناليسم » تصور مىرود نمىتوان و نبايد توجيه و تفسير نمود ، زيرا مليت ايرانى خاصه در اين دوران خود ضوابط و معيارهايى مخصوص به خود دارد كه بايد بدان توجه شود . در ناسيوناليسم عصر حاضر لااقل به آن صورت كه در بعضى مناطق و در بعضى از ملتها جلوه‌گر شده و نتايجى كه از آن در همين قرن مشاهده شده و مىشود جنبهء انسانى و هم‌بستگى اجتماعى آن تحت الشعاع جنبه‌هاى افراطى نژادپرستى و ستيزه‌جويى با ملتها و فرهنگهاى ديگر شده ، و ما اگر بخواهيم زنده شدن روح ملى را در ايران با اين ديد بسنجيم بايد چنين فرض\r\n\r\n","description":"","footnote":"","page_name":" 282 ","page_number":284},
  {"content":"\r\n\r\nكنيم كه چون استقلال ايران با حملهء اعراب و انتشار اسلام نابود شده بود و زبان فارسى هم به سبب غلبهء زبان عربى در طى دو سه قرن از ميدان علم و ادب به كنار رفته بود پس احياء مليت ايرانى و زبان فارسى مىبايستى با دشمنى با اسلام و مبارزه با زبان عربى آغاز شده باشد ، در صورتىكه وقايع تاريخى درست عكس اين را نشان مىدهند بدين‌معنى كه نهضت ايرانى در تمام دوره‌هاى تاريخى خود ، هم نگهبان و پرچمدار اسلام بوده و هم حافظ و حامى زبان عربى . اين مطلب قابل تأمل است كه آخرين خليفهء بغداد كه نامى از او در قصائد شعراى عرب به عنوان ممدوح برده شده خليفه الراضى باللّه است كه در سال 322 هجرى به خلافت نشست . يعنى از اين پس ديگر دربار خلافت بغداد مركز مؤثرى براى زبان و فرهنگ عربى و حمايت از علما و شعراى عرب نبوده و اين دولتهاى محلى ايران و كارگزاران آنها يا به عبارت ديگر همين نهضت ايرانى بود كه از يك طرف باعث رستاخيز زبان فارسى گرديد و از طرف ديگر زبان و فرهنگ عربى را هم به عنوان زبان و فرهنگ دينى خود لااقل در شرق عالم اسلامى در كنف حمايت خود گرفت و آن را رونق بخشيد و بر سرمايهء علمى و ادبى آن بسى افزود . و اين برحسب تصادف و اتفاق نبوده است كه بزرگترين نمايندهء رستاخيز زبان فارسى يعنى فردوسى در همان دوره و در همان منطقه به ظهور مىرسد كه بزرگترين انديشمندان عالم اسلام امثال ابن سينا و بيرونى شاهكارهاى فكرى خود را به زبان عربى تدوين مىكنند .\r\nنه تنها در اين دوران نهضت ايرانى بلكه از مدتها قبل از اين تاريخ نيز اثر بعضى از خلفاى بغداد در تشويق و حمايت از شعرا و نويسندگان عرب بيشتر از وزرا و كارگزاران ايرانى خلافت نبوده است ، چنان‌كه مثلا در ديوان بحترى و ابن رومى دو تن از بزرگان شعر عربى در عصر عباسى قصائدى كه در مدح بزرگان ايرانى ديده مىشود از مدائحى كه دربارهء خليفه يا امراى ديگر در آنها هست به مراتب بيشتر است و اين بدان معنى است كه حمايت و تشويقى كه از اينان مىديده‌اند بيش از آن بوده كه از ديگران مىديده‌اند .\r\n\r\n","description":"","footnote":"","page_name":" 283 ","page_number":285},
  {"content":"\r\n\r\nاين توضيح براى بيان اين نكته است كه كسانىكه بخواهند دربارهء رويدادهاى ايران در قرنهاى نخستين اسلامى داورى كنند بايد آن را با معيارهاى تاريخى و فرهنگى همان دوران كه مسلما غير از معيارهايى است كه امروز شناخته مىشود بسنجند ، و گرنه به نتايجى خلاف واقع مىرسند ، و اين معيارها را هم بايد از فرهنگ ايران و تاريخ تحولات تاريخى آن به دست آورند . در فرهنگ ايران نه تنها در اين دوره بلكه در دوره‌هاى ديگر هم اين‌گونه تعصبات كه هدف آن از ميان بردن فرهنگها و مليتهاى ديگر باشد به‌ندرت ديده مىشود و شايد هم ديده نشود ، و با استناد به اين امر مىتوان گفت كه جنبهء انسانى و جهان‌بينى از قديم جزء خصوصيات فرهنگ ايران بوده ، و اين همان خصوصيتى است كه قبل از اسلام در مدرسهء جندى شاپور تجلى مىكند و بعد از اسلام هم در بغداد و ساير مراكز علمى ايران .\r\nسومين مطلبى كه در اين زمينه قابل مطالعه و تأمل است تقارن دوران وقفه در پيشرفت علم و انديشه و سپس انحطاط آن با چند رويداد تاريخى است .\r\nاز نظر سياسى اين دوران مقارن است با پيشرفت دولت سلجوقى و تشكيل يك دولت واحد متمركز كه نتيجهء آن از ميان رفتن حكومتهاى محلى ايرانى بود .\r\nو از نظر دينى مقارن است با تقويت يك مذهب خاص رسمى و حمايت بىدريغ از آن به وسيلهء خواجه نظام الملك وزير مقتدر اين دولت كه نتيجهء آن شدت و حدت مجادلات مذهبى و اشتغال بىاندازهء افكار به اين موضوع بود .\r\nو از نظر فكرى مقارن بود با مبارزهء بسيار شديد امام محمد غزّالى با فلسفه و تشكيك او در قدرت عقل و انديشه دريافتن راه صواب .\r\nاين‌كه تشكيل حكومت مقتدر و متمركز سلجوقى و از ميان رفتن استقلال مراكز علمى و فكرى ايران و گزيدن يك مذهب رسمى و تقويت بىدريغ از آن كه نتيجهء آن خواه ناخواه تحميل يك روش فكرى خاص بوده است اثر نامساعد و بازدارنده‌اى بر سير انديشه داشته - همچنان‌كه بسيارى از محققان گفته‌اند - مطلبى است پذيرفتنى ، ولى دربارهء اين‌كه مبارزهء امام محمد غزّالى در اين امر تا\r\n\r\n","description":"","footnote":"","page_name":" 284 ","page_number":286},
  {"content":"\r\n\r\nچه حد مؤثر بوده است بايد تأمل و تحقيق بيشترى شود . ميرهوف بدون ترديد معتقد است كه انحطاط فلسفه در بغداد از قرن پنجم به بعد نتيجهء مبارزهء غزّالى با فلسفه و فلاسفه بود . مينورسكى هم در اين‌باره نظرى مشابه ميرهوف دارد . وى نظر خود را بدين‌عبارت بيان مىكند : « چيزى از درگذشت ابن سينا و بيرونى نگذشته بود كه حملهء جديدى شروع شد و موجب گرديد كه دوباره در اين منطقه وحدت حكومت ضمن يك نظام عام شامل به ضميمهء مذهب رسمى سنى باز گردد . هيچ‌كس صفات برجستهء نظام الملك را در ادارهء مملكت و نيروى انديشهء غزّالى را منكر نمىتواند شد ، ليكن آنچه در اين مورد مهم است آن فرق فاحشى است كه بين نوع تفكر علمى و دليرانهء ابن سينا و بيرونى از يك طرف و بين نظريهء تقليدى و سنت‌گرايى غزّالى وجود دارد . فراموش نكنيم كه چگونه كار غزّالى به رد آراى فلاسفه و تسليم به روش آرامىبخش و وارستگى صوفيانه كشيد . » اين دوگونگى در طرز فكر به نظر مينورسكى نمايندهء دو عصر مختلف بود ؛ عصر قدرت‌نمايى فكر و انديشه كه با ابن سينا و بيرونى مىرفت كه پايان يابد و عصر سنت‌گرايى كه با غزّالى آغاز مىشد .\r\nاشاره به آراى ميرهوف و مينورسكى نه به منظور تأييد يا رد آنها ، بلكه بدين‌منظور است كه معلوم شود چرا براى بيان علت يا علل سير نزولى انديشه در جهان اسلام پاى امام محمد غزّالى هم به ميان كشيده شده است . امام محمد غزّالى بدون‌شك يكى از انديشمندان بزرگ عالم اسلامى است . برداشت فكرى او در آغاز سير و سلوك معنويش بسيار نيرومند و قوى است و اين‌كه سير انديشهء او با همان قدرت كه شروع شده ادامه و خاتمه نمىيابد ، مطلبى است بسيار قابل تأمل كه شايد بتوان ريشه‌هاى آن را در مجادلات مذهبى اين دوره كه به تدريج همه زمينه‌هاى فكرى را تحت الشعاع قرار داده بود و هم‌چنين در عوامل ديگرى كه در اين دوران بر عالم اسلامى حكمفرما بود جست‌وجو كرد و در هرحال اهميت اين موضوع به اندازه‌اى است كه بايد از جهات مختلف مورد بحث و بررسى دقيق قرار گيرد بىآنكه سخت‌گيريهاى متعصبانهء محمود غزنوى و اثر\r\n\r\n","description":"","footnote":"","page_name":" 285 ","page_number":287},
  {"content":"\r\n\r\nنامساعد آن بر دوره‌هاى بعد نيز ناديده گرفته شود . و اين بحثى است كه نمىتوان در چنين فرصت كوتاهى به آن پرداخت .\r\nاينها رؤوس مطالبى بود كه در اين مختصر اشارهء اجمالى بدانها ميسر گرديد ، بدين‌اميد كه شايد براى كسانىكه علاقه‌اى به تحقيق در اين موضوع دارند مفيد باشد .\r\nچون در اين مقاله از برخى محققان و آراى ايشان مطالبى نقل شده ، لذا در اين‌جا فهرستى از مقالات يا كتابهايى از ايشان كه در اين زمينه مورد مراجعه بوده ذكر مىشود .\r\nجورج سارتن : آنچه از وى در اين‌جا نقل شده از كتابى است كه اصل آن با اين عنوان است  J . Sarton , The life of Science  و آقاى احمد بيرشك آن را به فارسى برگردانده و با عنوان « سرگذشت علم » در سال 1333 در تهران به چاپ رسانيده‌اند .\r\nاوليرى : كتاب وى به اين عنوان است :\r\n De Lacy O'leary , How Greek Science Passed to the Arabs \r\nاين كتاب در سال 1948 ميلادى در انگلستان در مؤسسه\r\n Routledge Kegan Paul , Ltd . \r\n Broadwy House , 68 - 74 Carter Lane , London , E . C . 4 \r\nبه چاپ رسيده و آقاى احمد آرام آن را از روى همين چاپ به فارسى برگردانده‌اند و در سال 1341 به نام « انتقال علوم يونانى به عالم اسلام » جزء انتشارات دانشگاه تهران به شمارهء 860 و از محل هديهء دكتر يحيى مهدوى به دانشگاه به شمارهء 15 چاپ و منتشر گرديده .\r\nكراچكوفسكى : اصل اين كتاب كه دربارهء « ادبيات جغرافيايى عربى » است به اين عنوان است :  Ignati Iulianovich Krachkovski , \r\n Istoria Arabskoi Geograficheskoi Literatury . \r\n Moskova - Leningrad , 1957 . \r\nاين كتاب به عربى هم ترجمه شده و در سال 1963 ميلادى در قاهره به چاپ رسيده .\r\nمترجم آن آقاى صلاح الدين عثمان هاشم و عنوان كتاب در عربى « تاريخ الادب الجغرافى العربى » و ناشر آن « لجنة التأليف و الترجمة و النشر » است .\r\nماكس ميرهوف : اين بحث نخست در سپتامبر 1930 در ضمن صورت جلسات\r\n\r\n","description":"","footnote":"","page_name":" 286 ","page_number":288},
  {"content":"\r\n\r\nفرهنگستان علوم پروس ، « بخش پژوهشهاى تاريخى فلسفى » در جلد 23 با اين عنوان انتشار يافت :\r\n M . Meyerhof , von Alexandrien Baghdad , in Sitzung sberichte d . Preuss AK . d . Wissenseh . , Phil - hist , Klasse , 1930 XXXIII , P . P . 387 - 129 . \r\nو آقاى دكتر عبد الرحمن بدوى آن را از آلمانى با اين عنوان به عربى ترجمه كرده « من الاسكندرية الى بغداد ، بحث فى تاريخ التعليم الفلسفى و الطبى عند العرب ، للدكتور ماكس مايرهوف » و در كتاب « التراث اليونانى فى الحضارة الاسلامية » چاپ و منتشر ساخته است ، ( رجوع شود به چاپ دوم اين كتاب ، قاهره ، 1946 از صفحه 37 به بعد ) .\r\nمينورسكى : آنچه از وى در اين‌جا نقل شده از بحث عالمانه‌اى است كه وى براى دايرة المعارف عربى كه در بيروت زير نظر آقاى فؤاد افرام البستانى رئيس دانشگاه لبنان منتشر مىگردد دربارهء زندگى ابن سينا نوشته بود . اين بحث به عربى ترجمه گرديد و در آن دايرة المعارف ذيل كلمهء ابن سينا به چاپ رسيد ؛ ج 3 ، ص 218 ، بيروت ، 1960 م . و به زبان فارسى هم ترجمه شد و در مجلهء « الدراسات الادبية » نشريهء كرسى فارسى دانشگاه لبنان با عنوان « ابن سينا ، چند نكته دربارهء زندگى و اصل و تبار او » منتشر گرديد . سال دوم ، شمارهء سوم ، بيروت . پائيز 1339 ه . ش . / 1960 ميلادى .\r\n\r\n","description":"","footnote":"","page_name":" 287 ","page_number":289},
  {"content":"\r\n . \r\n","description":"","footnote":"","page_name":" 288 ","page_number":290},
  {"content":"\r\n\r\n\r\nگفت‌وگو دربارهء زبان و ادبيات فارسى در تلويزيون لبنان\r\nتاكنون هروقت سخن از روابط فارسى و عربى به ميان مىآمد آنچه در وهلهء اول به ذهن مىرسيد موضوع وجود كلمات عربى در زبان فارسى و لزوم آموختن عربى براى درك صحيح زبان و ادبيات فارسى بود و كمتر به اين نكته توجه مىشد كه مسألهء روابط ادبى و لغوى بين دو زبان فارسى و عربى يك‌جانبه نبوده بلكه دو جنبه داشته است ، و تا وقتىكه اين موضوع از هردو طرف آن مورد مطالعه و توجه قرار نگيرد نه حق مطلب در اين زمينه به خوبى ادا شده و نه نتيجه‌اى كه معمولا از وجود روابط فرهنگى بين دو زبان انتظار مىرود به دست خواهد آمد . از هنگامىكه در كرسى زبان و ادبيات فارسى دانشگاه لبنان چه در اين مجله و چه در انتشارات ديگر آن موضوع روابط ادبى و فرهنگى اين‌دو زبان از هردو طرف آن مورد توجه و تحقيق قرار گرفت ، و به‌خصوص راجع به تأثير ادب و فرهنگ ايران در ادبيات و زبان عربى ، تحقيقات تازه‌ترى انتشار يافت ، اين مسأله از طرف ديگر آن هم يعنى لزوم آموختن زبان و ادب فارسى براى درك بهتر زبان و ادبيات عربى مطرح گرديد ؛ و چون ما همان‌طور كه در آغاز هفتمين سال اين مجله نوشتيم معتقديم كه در مسايل اساسى علمى آنچه داراى اهميت و اعتبار است اقناع اهل فكر و راى و معتقد شدن صاحبنظران به آن مسايل است ، به اين جهت از طرح اين مسأله در محافل علمى و بين استادان و دانشمندان استقبال كرديم ، و كوشيديم تا علل طرح اين مسأله و دلايلى كه توجه\r\n\r\n","description":"","footnote":"","page_name":" 289 ","page_number":291},
  {"content":"\r\n\r\nبه آن را از نظر علمى و ادبى ضرورى مىسازد شرح دهيم ، و خوشوقتيم كه اين كار به نتيجه‌هاى نيكى هم رسيد . از جملهء اقداماتى كه در اين زمينه صورت گرفت يكى هم تشكيل دو جلسهء مصاحبهء تلويزيونى به وسيلهء چند تن از استادان و ادباى معروف بود كه از مدير اين مجله هم براى شركت در آن دعوت شد تا در آن جلسات فعاليت‌هاى علمى اين كرسى و روابط ادبى و فرهنگى دو زبان فارسى و عربى و هم‌چنين نظريهء ضرورت تعليم زبان و ادب فارسى در رشته‌هاى ادبى دانشگاههاى عربى مورد گفت‌وگو قرار گيرد . اين دو مصاحبه يكى در تاريخ 28 - 12 - 64 م . و ديگرى در تاريخ 24 - 3 - 66 م . در برنامهء مخصوص تلويزيون لبنان به عنوان « با متفكران » كه به وسيلهء چند تن از استادان و اهل ادب اداره مىشود تشكيل گرديد ، و چون متضمن مطالبى اساسى دربارهء مسايل مورد گفت‌وگو و همچنين اصولى است كه در زمينهء روابط ادبى دو زبان بايد مورد توجه قرار گيرد ، خلاصهء هردو مصاحبه را در اين‌جا درج مىنماييم .\r\n\r\nمقدمهء استاد فؤاد البوبو دانشيار دانشگاه لبنان و مدير برنامه :\r\nخانم‌ها و آقايان ! ادبيات عربى و هرادبيات ديگرى در واقع آميخته‌اى است از آداب مختلفى كه همه در يك قالب ريخته شده و آن قالب زبانى است كه وسيلهء تعبير و بيان آن قرار مىگيرد . آشنايى با سرچشمه‌ها و همچنين عوامل خارجى كه در ادبيات يك زبان تأثير كرده براى كسانىكه بخواهند در آن ادبيات تحقيق كنند و متون آن را بفهمند و انديشه‌ها و نمونه‌هايى را كه در آن وارد شده به خوبى دريابند كمال ضرورت را دارد . اين مطلب در كتابهايى هم كه از ادباى قديم به جاى مانده مانند كتاب ابن النديم يا كتاب الحيوان جاحظ و ديگران نيز ذكر گرديده است . جاحظ در كتاب الحيوان گويد : « كتابهاى هند به عربى ترجمه شد و حكمت يونان نيز به اين زبان نقل گرديد و ادبيات ايرانيان نيز به آن برگردانده شد » . در اين‌جا اجازه مىخواهم كه قدرى در اين عبارت اخير\r\n\r\n","description":"","footnote":"","page_name":" 290 ","page_number":292},
  {"content":"\r\n\r\nجاحظ دقت بيشترى كنم . جاحظ درباره ادبيات ايران نه كلمهء ترجمه را به كار مىبرد و نه كلمهء نقل را ، بلكه در اين مورد كلمهء تحول يعنى برگرداندن را استعمال كرده ، و اين بدان جهت است كه خواسته با اين عبارت اثر بسيار نافذ و قاطعى را كه ادبيات فارسى در زبان عربى به جاى گذارده نشان دهد ؛ و ما مىدانيم كه بسيارى از كتب علمى عربى را نويسندگان و دانشمندان ايرانى الاصل تأليف كرده‌اند ، و در اين مورد كافى است كه كتاب سيبويه را كه نخستين كتاب علمى در دستور زبان عربى است ذكر كنيم .\r\nزبان عربى و تمدن عربى از هرلحاظ تحت تأثير ادبيات و تمدن ايران قرار گرفته ، همچنان‌كه زبان عربى هم به نوبهء خود در زبان و ادبيات ايران اثر گذاشته ، يعنى اين‌كه اين تأثير يك عمل متقابل و دادوستد دوجانبه بوده است . امشب آقاى دكتر محمدى استاد ادبيات عرب در دانشگاه تهران كه اكنون هم استاد و رئيس كرسىزبان و ادبيات فارسى دانشگاه لبنان مىباشند قبول زحمت فرموده و دعوت ما را اجابت نموده‌اند كه درباره اين تأثير متقابل براى ما بياناتى ايراد نمايند .\r\nيكى از فعاليتهاى كرسى زبان و ادبيات فارسى دانشگاه لبنان مجلهء « الدراسات الادبية » است كه به وسيلهء اين كرسى انتشار مىيابد . اين مجله بيشتر به مطالعات و تحقيقات علمى و ادبى وزين مىپردازد ، و به همين‌جهت از آغاز انتشارش چه در لبنان و چه در خارج و چه در محافل خاورشناسان داراى موقعيت ممتاز و جالب توجهى است ، و فعلا براى اين‌كه وقت بيشترى از شما نگيرم و به اصل مطلب بپردازيم سؤالات خود را شروع مىكنيم :\r\nس - آيا ممكن است دربارهء مركز زبان و تحقيقات فارسى دانشگاه لبنان اطلاعاتى در اختيار ما بگذاريد ؟\r\nج - كرسىزبان و ادبيات فارسى دانشگاه لبنان نزديك هشت سال است كه تأسيس شده ، و تأسيس آن جزيى از برنامهء همكارى علمى بين دانشگاه تهران و اين دانشگاه است . در دانشگاه لبنان درس زبان و ادبيات فارسى براى\r\n\r\n","description":"","footnote":"","page_name":" 291 ","page_number":293},
  {"content":"\r\n\r\nدانشجويان رشته‌هاى ادبيات عرب و تاريخ عربى و اسلامى تدريس مىشود ، و اين بدين‌منظور است كه آنان در موضوعاتى كه قصد تخصص دارند معلومات بيشترى كسب كنند ، يا به عبارت بهتر معلومات خود را در اين كرسى تكميل كنند . اين‌كه مىگويم تكميل كنند براى اين است كه دو ادبيات فارسى و عربى به واسطه پيوند استوار و تأثير متقابلى كه در گذشته بين آنها وجود داشته و به خصوص در عصر عباسى كه اين پيوند به حد آميزش رسيده هريك از آن‌دو در سطح علمى و تحقيقاتى مكمل يكديگر شده‌اند ، و به همين‌جهت محققان و دانشمندان هردو زبان را عقيده بر آن است كه آموختن هريك از آن‌دو براى كسانىكه بخواهند در ادبيات زبان ديگر تحقيق و مطالعه كنند ضرورى است .\r\nس - كرسى زبان و ادبيات فارسى مجله‌اى به نام « الدراسات الادبية » منتشر مىكند ، آيا ممكن است اطلاعاتى هم دربارهء اين مجله در اختيار ما بگذاريد كه چگونه تأسيس شده و چه موضوعاتى بيشتر در آن مورد بحث و تحقيق قرار مىگيرد ؟\r\nج - فعاليتهاى علمى اين كرسى تنها منحصر به جنبهء آموزشى آن نيست ، بلكه در زمينهء تحقيقات و مطالعات علمى نيز فعاليت‌هايى دارد . مسايلى كه مورد توجه اين كرسى است بيشتر در زمينه‌هاى سنجش ادبى است ، يعنى بحث و تحقيق درباره موضوعات مشترك بين ادبيات فارسى و عربى و حدود همكارى آن‌دو در دوره‌هاى قديم و آثارى كه از اين همكارى در هريك از آن‌دو به ظهور رسيده است . و چون اين‌گونه تحقيقات در ادبيات هردو زبان تازه است ، ما از همان‌روز اول كه به اين كار دست زديم دريافتيم كه به يك نشريهء علمى و دانشگاهى احتياج داريم ، تا از يك طرف نتيجهء مطالعات و تحقيقات اين كرسى را در اين زمينه‌ها در اختيار استادان و محققان در ساير دانشگاهها بگذارد ، و از طرف ديگر وسيلهء ارتباط و آشنايى و واسطهء تبادل معلومات بين علماى هردو زبان باشد ، و به همين جهت است كه اين مجله به دو زبان منتشر مىشود ، بدين ترتيب كه تحقيقات مربوط به زبان و ادبيات و تاريخ و فرهنگ ايران براى اطلاع\r\n\r\n","description":"","footnote":"","page_name":" 292 ","page_number":294},
  {"content":"\r\n\r\nعلما و دانشمندان عربى زبان غالبا به زبان عربى و آنچه مربوط به ادبيات و فرهنگ عربى باشد براى اطلاعات فارسىزبانان به زبان فارسى منتشر مىگردد ، تا هردو دسته از علماى هردو زبان از گنجينه‌هاى ادبى و فرهنگى زبان ديگر مطلع گردند . اين مجله اكنون ششمين سال انتشار خود را طى مىكند . « 1 »\r\nس - چنان‌كه اطلاع داريم شما تاكنون كتابهاى متعددى در همين زمينه‌ها تأليف كرده‌ايد كه قسمتى از آنها به زبان فارسى و بيشتر به زبان عربى است ؛ از جملهء آنها كه شخصا ديده‌ام يك كتاب به فارسى دربارهء تأثير فرهنگ ايران در تمدن اسلام و عرب است ، و ديگر كتابى به عربى دربارهء تاريخ ادبيات قديم عرب ، و دو جلد ديگر هم باز به عربى دربارهء نثر و شعر معاصر عربى است ، كه همه جزء انتشارات دانشگاه تهران به چاپ رسيده و از كتابهاى درسى آن دانشگاه است . ولى در اين‌جا مىخواهيم دربارهء كتاب ديگرى غير از آنچه ذكر شد از شما اطلاعاتى كسب كنيم ، و آن كتابى است كه در موضوع « ترجمه و نقل از زبان فارسى به عربى در قرنهاى نخستين اسلامى » تأليف كرده‌ايد و اخيرا جزء انتشارات كرسىزبان و ادبيات فارسى دانشگاه لبنان به چاپ رسيده و منتشر شده است . اين كتاب چنان‌كه از عنوان آن پيدا است جلد اول از سلسله‌اى است كه به نام « سرچشمه‌هاى ايرانى ادبيات عرب » خوانده مىشود . آيا ممكن است دربارهء اين سرچشمه‌ها و جويبارهاى فرهنگى ايران كه در ادبيات عربى جريان يافته نيز اطلاعاتى به ما بدهيد ؟ البته زبان عربى هم در زبان و ادبيات فارسى تأثير داشته ، چنان‌كه اثر آن در خط و روشهاى ادبى فارسى ظاهر است ، ولى موضوع امروز ما اين است كه دربارهء ترجمه و نقل از زبان فارسى به عربى گفت‌وگو كنيم .\r\nج - اين كتاب نيز يك حلقه از سلسله تحقيقاتى است كه در اين كرسى بدان مىپردازيم ، و همانطور كه بيان نموديد موضوع آن ترجمه و نقل از فارسى در قرنهاى نخستين اسلامى است . شما به خوبى اطلاع داريد كه تحول و پيشرفتى كه در دورهء عباسى در ادبيات عربى حاصل گرديد ، همچنان‌كه همهء محققان\r\n\r\n\r\n","description":"","footnote":"\r\n( 1 ) . اين مصاحبه در سال ششم مجله به عمل آمد .\r\n","page_name":" 293 ","page_number":295},
  {"content":"\r\n\r\nمعتقد هستند نتيجهء برخورد زبان عربى با فرهنگ ملتهاى ديگرى بود كه در ادبيات و هنر سابقهء طولانى داشتند ، و يك چنين تحول و پيشرفتى براى هرزبانى كه از حدود جغرافيايى و ملى خود تجاوز كند و بخواهد ميراث فرهنگى و مدنى انسانى را دربر گيرد امرى طبيعى است ، و به همين‌جهت براى درك ادبيات عرب در اين دوره ضرورت دارد كه عناصر خارجى هم كه در آن اثر گذارده و از عوامل تحول و پيشرفت آن بوده‌اند نيز شناخته شوند ، و از آنجا كه مهم‌ترين عناصر خارجى يا به عبارت بهتر بزرگترين سرچشمه‌هاى ادبيات عرب در اين دوره سرچشمه‌هاى ايرانى بوده ، از اين جهت بحث و تحقيق در سرچشمه‌ها هم جزيى از تحقيقات دربارهء ادبيات دورهء عباسى است ؛ و شكى نيست كه نخستين گامى كه در زمينهء اين‌گونه تحقيقات بايد برداشته شود اين است كه راه‌هاى اصلى و مستقيمى كه اين‌دو ادبيات را در گذشته به هم مىپيوسته روشن شود ، و اين راه اساسى و مستقيم همان راه ترجمه و نقل مستقيم است ، و به همين‌جهت ما به اين موضوع پرداختيم تا معلوم شود كه در چه رشته‌هايى از رشته‌هاى ادبى كتابهايى از زبان پهلوى به عربى ترجمه شده ، آن كتابها از چه دسته‌اى ، و نوع مطالب آنها چگونه بوده ، و چه نوع كتابها يا آثارى در عربى تحت تأثير آنها بوجود آمده ، و امثال اين گونه مسايل كه البته احتياج به پىجويى و پژوهش دارد . ليكن در اين جلد اول دامنهء بحث ما از دو دسته از اين كتابهاى ترجمه شده تجاوز نكرده ، و آنها يكى دسته كتابهايى است كه دربارهء پادشاهان و امور مملكت‌دارى و ادارهء دولت و امثال اينها تأليف مىگرديده و معمولا به نام « تاجنامه » خوانده مىشده ، و دسته ديگر كتابهايى است كه دربارهء قواعد و رسوم و آداب و بعضى موضوعهاى علمى يا فنى يا هنرى تأليف مىشود و به نام « آيين‌نامه » خوانده مىشده‌اند .\r\nغير از آنچه ذكر شد موضوعهاى دامنه‌دارتر ديگرى هم در اين زمينه براى بحث و تحقيق هست ، مانند رشته رسائل ادبى و عهدنامه‌ها و رشته تاريخ و قصه و داستان و ادبيات اخلاقى و بسيارى موضوعات ديگر كه همه احتياج به\r\n\r\n","description":"","footnote":"","page_name":" 294 ","page_number":296},
  {"content":"\r\n\r\nتحقيق و پژوهش دارند .\r\nس - شما چه در سخنرانيها و چه در نوشته‌هاى خود پيوسته بر اين نكته تكيه مىنماييد كه آموختن زبان و ادبيات فارسى براى درك بهتر زبان و ادبيات عرب لازم و براى تحقيق در فرهنگ و ادب اين زبان ضرورى است و به همين جهت هم در دانشگاه لبنان زبان و ادبيات فارسى در رشتهء ادبيات عرب جزء دروس اساسى و اجبارى شده است . چون اين مطلبى است تازه و احتياج به توضيح بيشترى دارد ممكن است بفرمائيد كه شما براى تأييد اين نظر خود چه دلايلى داريد ؟\r\nج - اين مطلب صحيح است كه من در نوشته‌ها و گفته‌هاى خود بر اين مطلب تكيه مىكنم ، ولى اين نظريه‌اى نيست كه من آن را به وجود آورده باشم ، بلكه مطلبى است كه تحقيقات و پژوهشهاى لغوى و تاريخى و ادبى آن را بر ما تحميل مىكند و من يقين دارم كه هرقدر دامنهء تحقيقات تاريخى و علمى در اين دو زبان و به‌خصوص در زبان عربى گسترش يابد و پيوستگى تاريخى آن با زبان و ادب فارسى آشكارتر گردد اين مطلب مسلم‌تر خواهد گرديد . دلايلى كه ما را به لزوم تحصيل فارسى براى دانشجويان رشتهء ادبيات عرب در دانشگاه‌هاى عربى وادار مىكند همان دلايلى است كه براى لزوم تحصيل عربى براى دانشجويان رشتهء ادبيات فارسى در دانشگاههاى ايران و ساير كشورهاى فارسىزبان مىتوان اقامه كرد ، و آن هم پيوستگى فرهنگى و تاريخى و آميزش لغوى اين دو زبان و آثار بسيارى است كه از هريك در ديگرى وجود دارد ، زيرا چنان‌كه گفتيم اين دو زبان از لحاظ فرهنگ و ادب به اندازه‌اى به هم پيوسته‌اند كه تفكيك آنها در زمينهء تحقيقاتى مشكل به نظر مىرسد و در همه مؤسسات علمى و خاورشناسى هم فارسى و عربى تقريبا يك زمينهء تحقيقاتى را تشكيل مىدهند . مثلا از نظر لغوى كسى كه بخواهد در رشتهء زبان و ادبيات عربى تخصص حاصل نمايد و اصول كلمات و تحولات آنها را تشخيص دهد همان احتياج را به دانستن زبان فارسى دارد كه داوطلب تخصص در زبان و ادبيات فارسى به آموختن زبان عربى\r\n\r\n","description":"","footnote":"","page_name":" 295 ","page_number":297},
  {"content":"\r\n\r\nدارد . صحيح است كه اثر زبان عربى در فارسى هم نمايان‌تر و هم بيشتر است ، ولى اين امر در اصل موضوع تغييرى نمىدهد ، زيرا اين ضرورتى را كه ما براى آموختن زبان فارسى جهت دانشجويان عربى زبان معتقديم همانطور كه ذكر كرديم در حد تخصص است نه در سطح عادى . دربارهء لزوم تعليم زبان عربى هم براى فارسىزبانان نيز همين عقيده را داريم ، چون يك نويسنده يا خواننده عادى يا كسىكه در رشته‌هاى علمى و فنى كار مىكند و كارش مطالعات لغوى و ادبى نيست همين‌قدر كه معنى مصطلح كلمه‌اى را به خوبى فهميد براى او كافى است ، ديگر ضرورتى ندارد كه اصل و ريشه و كيفيت اشتقاق و تحولات تاريخى آن را هم بداند ، البته اگر اين را هم دانست اين فضيلتى است ولى ضرورت نيست ، ولى براى دانشجوى رشتهء ادبيات ، يعنى كسىكه چه در دورهء تحصيل و چه پس از آن سروكارش با زبان و ادبيات و تحقيق و مطالعه در اين رشته است ، مسأله صورت ديگرى به خود مىگيرد . در آنجا ضرورت دارد كه هم دانشجوى عربى زبان مهم‌ترين زبانى را كه در عربى ، هم از لحاظ لغت و هم از لحاظ ادب تأثير گذاشته ، يعنى زبان فارسى را كه از آن صدها و هزارها كلمات شناخته و ناشناخته در عربى راه يافته خوب بشناسد ، و هم بر دانشجوى ادبيات فارسى فرض است كه زبان و ادبيات عربى را تا آن اندازه كه آنها را بر درك صحيح زبان و ادبيات فارسى و تحولات آن يارى كند بياموزد .\r\nديگر از مواردى كه آشنايى با زبان و ادبيات فارسى براى محققان عرب ضرورت مىيابد در موضوع تاريخ و به‌خصوص تاريخ فرهنگ و تمدن اين منطقهء عربى و اسلامى است . در اين‌جا تكرار اين نكته البته ضرورتى ندارد كه دورهء عباسيان تمدن و فرهنگ عربى و اسلامى به‌طورى با تمدن و فرهنگ ايرانى آميخته شد كه تفكيك آنها غير ميسر است ، و در دوران اسلامى هم پيوسته فرهنگ ايران يكى از منابع فياض فرهنگ و تمدن عربى به شمار مىرفته است . بنابراين طبيعى است كه هرگاه محقق و مورخ عربى بخواهد دربارهء تاريخ و تاريخ فرهنگ عربى تحقيق كند ، اگر از تاريخ و فرهنگ ايران در بهترين مظاهر\r\n\r\n","description":"","footnote":"","page_name":" 296 ","page_number":298},
  {"content":"\r\n\r\nآن‌كه زبان و ادبيات فارسى باشد بىاطلاع بماند يكى از منابع اصلى و اساسى كار خود را از دست داده است . دربارهء تاريخ عمومى عرب و تحقيق در آن كه در هر حال از تاريخ اسلام جدا نيست اين مطلب را هم بايد يادآور بود كه گذشته از دوران پيش از مغول كه در زبان فارسى هم مؤلفات تاريخى چندى به وجود آمده ، از بعد از مغول تواريخ قسمت بزرگى از عالم اسلامى به زبان فارسى تأليف شده كه در آن زمينه‌ها در زبان عربى مؤلفاتى به آن اهميت وجود ندارد ، و هرگونه تحقيق تاريخى در آن دوره‌ها بدون مراجعه به آن مصادر تاريخى ناقص و نارسا خواهد بود . به اين دلايل و دلايل ديگرى كه در اين‌جا جاى تفصيل آنها نيست به نظر ما در سطح علمى و تحقيقاتى زبان و ادبيات فارسى و عربى هريك مكمل يكديگرند و هردو به يك اندازه به يكديگر احتياج دارند و هيچ‌يك از ديگرى بىنياز نخواهد بود .\r\nس - گذشته از زمينهء تاريخى و تحقيق در ادبيات كلاسيك عربى آيا به نظر شما آموختن زبان و ادبيات فارسى در حال حاضر چه نفعى براى دانشجويان عرب خواهد داشت ؟\r\nج - براى اين‌كه از گفته‌هاى سابق اين نتيجه گرفته نشود كه زبان فارسى تنها به درد محققانى خواهد خورد كه بخواهند در لغت يا فرهنگ و تاريخ گذشته عرب تحقيق نمايند و زبانى نيست كه در عصر حاضر هم رسالتى داشته باشد تا بتواند خواننده‌اى را راضى و خرسند سازد ، شايد طرح اين مطلب ضرورت داشته باشد . در اين مورد لازم مىدانم به اين مطلب به‌طور اجمال اشاره كنم كه چون ادبيات زبان فارسى و به‌خصوص ادبيات منظوم آن بيشتر جنبهء انسانى و جهانى دارد تا جنبهء محلى ، از اين‌جهت هميشه براى خوانندگان غير ايرانى هم همان فوائد روحى و معنوى را دربر دارد كه براى خوانندهء ايرانى . از اين‌جا است كه زبانهاى كمى را مىتوان نشان داد كه آثار ادبى و فكرى آنها به اين كثرت و به اين كيفيت كه آثار فارسى را بوده است به زبانهاى ديگر ترجمه شده باشد ، و اين بدان جهت است كه ادبيات منظوم زبان فارسى و به‌خصوص\r\n\r\n","description":"","footnote":"","page_name":" 297 ","page_number":299},
  {"content":"\r\n\r\nآنها كه از عرفان ايرانى هم مايه‌اى گرفته باشند بازگوى افكار و انديشه‌ها و آرزوهاى درونى و روح زياده‌طلب و سركوفتهء انسان در همه‌وقت و در همه‌جا است ، و اختصاص به زمان و مكان معينى ندارد و به هرزبان كه ترجمه شود اهل آن زبان در خلال سطور آن تعبيرى از مكنونات درونى خويش را خواهد يافت و به همين جهت دانشجويان عربىزبان هم از تحصيل اين ادبيات فوائد و منافع بىشمار خواهند برد كه شايد مهمتر از همهء سعه افق ديد آنها در جهت انسانى و جهانى است ، و شايد بتوان گفت كه در دنياى كنونى كه خواه ناخواه بايد در جهت وحدت انسانى و جهانى سير كند ادبياتى كه چون ادبيات فارسى انباشته از زبده افكار و تجارب دانايان و حكيمان و اهل نظر و انديشه باشد رسالتى بس ارجمند خواهد داشت ، و آن گسترش روح انسان‌دوستى و جهان‌بينى و شكستن حلقه‌هاى تنگى است كه بشر را در حال حاضر هم مانند دوره‌هاى تاريك گذشته در بند خود نگه داشته است ، كه اگر با همين نظر و به همين قصد مورد مطالعه قرار گيرد شايد پاسخ بسيارى از مشكلات روحى عصر حاضر را بتوان در آن يافت .\r\n\r\n","description":"","footnote":"","page_name":" 298 ","page_number":300},
  {"content":"\r\n\r\n\r\nدربارهء شيوهء رسم الخط فارسى\r\nدوستى فاضل و ارجمند نسخه‌اى از دفترچه شيوهء رسم الخط فارسى را كه به تصويب شوراى عالى فرهنگ رسيده و به وسيله اداره كل مطالعات و برنامه‌هاى وزارت فرهنگ به چاپ رسيده و بنا شده كه در همهء كتابهاى درسى به كار رود و شيوهء عمومى خط فارسى باشد به ما ارزانى داشته و خواسته‌اند نظر خود را دربارهء آن بنويسيم .\r\nآقاى مصطفى مقربى هديه‌كننده و نويسندهء دانشمند اين دفترچه دربارهء تاريخچهء آن نوشته‌اند : « آنچه را در اين جزوه ملاحظه مىفرماييد نخست در سال 1339 در مجلهء سخن پيشنهاد كردم ، سپس در جلسه‌اى كه در ارديبهشت سال 42 براى بحث دربارهء تدريس فارسى در مدارس تشكيل شد همين پيشنهادها در كميسيون رسم الخط آن مورد بحث قرار گرفت و عينا تصويب شد ، بعدا مجلهء آموزش و پرورش آنها را براى اطلاع و انتقاد ارباب نظر چاپ كرد و كمى بعد آن‌ها را شوراى عالى فرهنگ از تصويب گذرانيد . » ، و دربارهء اصل شيوه نيز اين توضيحات را اضافه كرده‌اند : « البته من از خود چيزى نياورده‌ام ، فقط به دلايل منطقى و دستورى و تعليمى از ميان آنچه در اين هزار و سىصد سال معمول بوده يكى را برگزيده‌ام تا كار اين‌همه كسانىكه در اين روزگار بايد باسواد شوند آسانتر گردد و كلمهء واحد در همه‌جاى كشور به صورت واحد نوشته شود و توليد تشتت و هرج‌ومرج نكند ، زيرا هيچ زبانى حتى زبان عربى كه\r\n\r\n","description":"","footnote":"","page_name":" 299 ","page_number":301},
  {"content":"\r\n\r\nبا ما در شكل خط اشتراك دارد نيست كه در آن يك كلمهء واحد به صور مختلف نوشته شود ، و مثلا خانه‌اى را بعضى خانه‌يى و گروهى ديگر خانهء بنويسند . البته سه بدعت - اگر بتوان آنها را بدعت خواند - در آن هست ، يكى اين كه كرسى « ى » را براى همزهء آخر كلمه برگزيدم ، و يكى دو نكتهء ديگر در باب همزه مانند مسئول به جاى مسؤول و قرائت به جاى قراءت . دوم افزودن الف « ا » در حال الف مقصور « ى » در كلمات عربى مستعمل در فارسى ، تا شكل مكتوب حكايت از صورت ملفوظ كند ، مانند مبتلا ، تقوا ، فتوا ، قوا ، اعلا . سوم مسئلهء تنوين است كه پيشنهاد كرده‌ام در كلمات عربى مستعمل در فارسى پس از آخرين كلمه ( اين حرف آخر هرچه باشد ) روى الف گذاشته شود ، مثلا كاملا ، جزئا ، حقيقتا ، و از اين‌جهت از تنوين در « ة » زائد به صورت حقيقة عدول كرده‌ام كه شكل « ت » براى فارسى زبان همه‌جا تلفظ « ت » را القا كند ، و ديگر فارسىزبان ( خاصه گروه بىشمارى كه پس از سال ششم ابتدايى يا حداكثر سال نهم ترك تحصيل مىكنند و به دنبال تأمين معاش مىروند ) توجه به اصل عربى اين « ت » كه زائد است يا اصلى ندارد و نمىتواند داشته باشد ننمايد . . . » .\r\nاين خلاصه‌اى بود از آن قسمت از مطالب اين دفترچه كه به گفتهء آقاى مقربى ممكن است بدعتى در شيوهء خط شمرده شود ، و در اين جزوه با ذكر موارد جزيى و مثال‌هايى روشن شده است .\r\nدر اين‌كه خط فارسى هم بايد شيوهء واحدى داشته باشد كه هركس نتواند هرقدر هم اهل علم و سواد باشد از آن تخطى كند كوچكترين ترديدى نيست ، زيرا اين از ضروريات هرزبان است كه راه و رسم آن روشن باشد ؛ و در اين‌كه آقاى مقربى هم با سرمايهء علمى و ممارست ممتد و حسن تشخيص خود براى اظهارنظر در اين امر از هرلحاظ شايستگى دارند و در اين دفترچه هم كوشيده‌اند تا جايىكه مقدور بوده و از حد عرف و عادت خارج نباشد از دلايل منطقى و دستورى و تعليمى پيروى كنند نيز ترديدى نداريم ، ولى در اين‌كه اين شيوه با همهء مقدمات منطقى آن و با اين‌كه به تصويب شوراى عالى فرهنگ هم رسيده -\r\n\r\n","description":"","footnote":"","page_name":" 300 ","page_number":302},
  {"content":"\r\n\r\nگرچه اين‌گونه كارها در شأن فرهنگستان است - شيوهء واحدى گردد كه همهء فارسىنويسان و اهل راى و نظر خود را به پيروى از آن ملزم دانند و دست از اعمال ذوق و سليقه شخصى خود بردارند شك و ترديد بسيار هست .\r\nاين شك و ترديد نه در صحت اين روش و نه به علت آن چيزهايى است كه آقاى مقربى آنها را بدعت خوانده‌اند ، بلكه به اين علت است كه بيشتر اختلاف سليقه‌هاى موجود دربارهء زبان فارسى كه خط و شيوهء خط هم جزيى از آن مىباشد ناشى از آن است كه هنوز دربارهء يك مسألهء اساسى كه منشأ بسيارى از مسايل و مشكلات خط و زبان فارسى است يعنى مسألهء طرز معامله و رفتار با كلمات عربى كه در زبان فارسى وارد شده‌اند يك اصل كلى و اساسى كه بايد پايهء احكام و قواعد خط يا دستور زبان باشد مورد اتفاق اهل نظر و ارباب راى قرار نگرفته و تا وقتى هم كه اين مسأله حل نشود حل مسايل ديگر اين زبان اگرچه ناشى از امور ديگر هم باشد امكان‌پذير نيست ؛ و علت اين هم كه هيچ‌يك از تلاشهايى كه در گذشته براى حل مشكلات اين زبان شده به نتيجه نرسيده همين امر است ، زيرا هنوز تكليف فارسىنويسان دربارهء اين كلمات روشن نيست . آيا اين‌گونه كلمات هم مانند هركلمهء خارجى كه در زبانى ديگر وارد مىشود و جزء آن مىگردد هميشه و در همه‌جا - چه در نوشتن و چه در اجراى قواعد دستورى بر آنان - بايد تابع دستور زبان فارسى و تلفظ فارسىزبانان باشند بدانگونه كه مثلا كلمات فارسى كه در زبان عربى وارد شده‌اند از هرلحاظ تابع آن زبان شده و جزيى از آن گرديده‌اند ، يا اين‌كه به تقليد نويسندگان بعضى از دوره‌هاى گذشته كه هنوز هم برخى از فضلاى عصر كم‌وبيش به شيوهء آنان گرايشى دارند اين كلمات را بايد از اين قاعدهء كلى خارج ساخت و آنها را چه در اشتقاق و تصريف و چه در امور ديگر همچنان تابع قواعد زبان عربى دانست ؟ در اين مسألهء اساسى و اصولى هنوز وحدت نظرى وجود ندارد ، زيرا گروهى اين ، گروهى آن پسندند .\r\nمثلا بعضى مايلند كلمات عربى را در فارسى به قاعدهء فارسى جمع ببندند و معلمين و محصلين و مانند اينها را معلمان و محصلان بنويسند . برخى ديگر\r\n\r\n","description":"","footnote":"","page_name":" 301 ","page_number":303},
  {"content":"\r\n\r\nخوش دارند كه حتى كلمات فارسى را هم در لباس جمع عربى ببينند و استادان و دهقانان را هم اساتيد و دهاقين بگويند . بعضى از فضلا اصرار دارند كه صفت و موصوف عربى در زبان فارسى هم همچنان در تذكير و تأنيث مطابقت كنند . و گروه ديگر نه تنها چنين كارى را لازم نمىدانند بلكه اصولا تحميل كردن چنين مبحثى را بر دستور زبان فارسى كه جايى در آن براى تذكير و تأنيث نيست يك نوع تعدى بر نواميس زبان مىشمارند . در همين شيوهء خط ، گروهى مثلا رعايت همه قواعد تنوين را كه يكى از مختصات زبان عربى است به همان‌گونه كه در كتابهاى مفصل عربى شرح داده شده در كلمات عربى فارسى شده هم ضرورى مىدانند و در دستور زبان فارسى باب مفصلى براى آن بوجود آورده‌اند و گروه ديگر اين باب را هم در دستور زبان فارسى زائد مىشمرند ، و مىخواهند كه لطفا و حقيقة را هم همانطور كه تلفظ مىكنند لطفن و حقيقتن بنويسند ، يا دربارهء الف‌هايى كه در عربى به مقتضاى طرز تلفظ و مخرج صوتى آنها به الف مقصوره و ممدوده يعنى الف كوتاه و بلند تقسيم شده و براى تشخيص نوع تلفظ آنها اولى را با \" ى \" و دومى را با \" اء \" مىنويسند ، عده‌اى مايلند كه اين دو الف در تمام كلماتى كه از عربى گرفته شده در فارسى هم همان صورت عربى خود را حفظ كنند ؛ و با اين حساب نوشتن \" شورا \" و \" اعلا \" و \" فتوا \" را غلط مىدانند . و عده‌اى ديگر به دليل اين‌كه در تلفظ فارسى جز يك‌گونه مخرج الف وجود ندارد كه آن هم شبيه هيچ‌يك از الف‌هاى كوتاه و بلند عربى نيست و هيچ‌گونه فرقى بين تلفظ الف شيدا و صحرا و موسى نمىيابند دليلى نمىبينند كه اين الف را به دو يا سه‌گونه بنويسند و برخى ديگر مانند مؤلف فاضل همين دفترچه ، در اين‌گونه مسايل حد وسطى ( لابد براى جمع بين طرفين ) قائل شده‌اند . از اين‌گونه مثال‌ها كه با خط و زبان سروكار دارد بسيار است كه ذكر آنها موجبى ندارد ، مشكل در اين است كه چون در اين باب يك اصل كلى و اساسى كه هم مطابق با اصول زبان فارسى باشد و هم موافق با طبع و سليقهء فضلا ، وجود ندارد ، يا مورد اتفاق نيست كه بتوان آن را معيارى قرار داد تا محك صحيح و ناصحيح باشد از\r\n\r\n","description":"","footnote":"","page_name":" 302 ","page_number":304},
  {"content":"\r\n\r\nاين‌رو هيچ دسته يا فردى را نمىتوان به‌طور صريح و قاطع درست‌گوى و درست‌نويس خواند يا خطاكار و غلطنويس شمرد ، زيرا هردسته‌اى براى خود سنجه و معيارى خاص دارد . عده‌اى به لغت‌نامه‌ها و كتابهاى صرف و نحو عربى متوسل مىشوند ، و عده‌اى به دستور طبيعى زبان فارسى ( نه دستور مدون ) و استعمال و تلفظ اهل زبان كه خود مصدر و منبع هرقاعده دستورى است استناد مىجويند ، و چون زبان فارسى در وضع فعلى هيچ‌يك از اين دو طريقه را به طور كامل و جامع روى برنمىتابد ناچار دامنهء ذوق و سليقهء شخصى خيلى بيش از حد متعارف و مجاز در آن گسترش يافته و بسيارى از امورى كه در هيچ زبان معتبرى ، ذوق و سليقهء شخصى در آن دخالت ندارد ، مانند همين شيوهء نوشتن يا اعمال قواعد دستورى در زبان فارسى غالبا تابع ميل و ذوق نويسنده شده است .\r\nاز اين‌جا است كه مرز لغوى و دستورى زبان فارسى درهم شكسته و حد فاصل ميان صحيح و ناصحيح و خودى و بيگانه از ميان رفته و اين خود بر بىباكى نويسندگان و كسانىكه به هرعنوان قلمى به دست مىگيرند افزوده است كه يكى از مظاهر بسيار زيان‌بخش آن همين بىپروايى است كه از بسيارى از نويسندگان ناآزموده اين عصر در استعمال كلمات و تعبيرات بيگانه ديده مىشود ، كه اگر همچنان با نظر اهمال به آن بنگرند بيم آن مىرود كه زبان فارسى هنوز از ورطه‌اى خلاص نشده دچار ورطهء ديگرى گردد . در اين حال بديهى است كه مهم‌ترين و ضرورىترين گامى كه مىتوان براى اصلاح وضع زبان و حل مسايل آن برداشت اين است كه نخست اصول اساسى كه بايد منشأ استخراج احكام و قواعد باشد و همه امور مربوط به زبان را شامل گردد مورد توافق اهل علم و بصيرت قرار گيرد ، و براى اين كار ضرورت دارد كه همهء مسايل مربوط به زبان فارسى با كمال صراحت و بدون اين‌كه سعى شود مشكلات را ناديده بگيرند بين علماى فارسىنويس فارسىشناس و همهء كسانىكه در نتيجهء علم و تجربه در اين مسأله صاحب‌نظرند مورد بحث و گفت‌وگو قرار گيرد ، ولى بحث و گفت‌وگويى كه از علماى لغت و دستور شايسته است نه آنچه به كار سرگرمى خوانندگان\r\n\r\n","description":"","footnote":"","page_name":" 303 ","page_number":305},
  {"content":"\r\n\r\nبعضى انتشارات تفريحى بخورد ، و در هريك از اين‌گونه مسايل و مشكلات زبان - چه كوچك و چه بزرگ - قواعدى صريح و قاطع مبتنى بر اصولى مسلم به وجود آيد كه عدول از آن براى هيچ‌كس جايز نباشد ، تا بدين‌ترتيب نخست مرزهاى زبان و حدود تأثير قواعد آن مشخص گردد و آنگاه با استناد به آن اصول مورد اتفاق به استخراج احكام جزيى بپردازند .\r\nبنابر آنچه گذشت به نظر ما مهم‌ترين قسمت اين دفترچه ، پيش‌گفتار آن است كه در آن چند اصل به عنوان مبانى روش واحد در شيوهء خط فارسى ذكر شده و اين وصول هرچند قاطع و صريح نيست و براى رعايت عرف و عادت به قيودى همچون « تا حد ممكن » و « هرجا كه مىتوان » و مانند اينها مقيد شده‌اند كه معمولا در قواعد زبان جايى براى چنين قيودى نيست ، ولى باز قدمى است كه در اين راه برداشته شده است . منطبق بودن شيوهء خط با قواعد و موازين دستور فارسى و آسان بودن قرائت و تعليم و تعلم ، و كليت و شمول قاعده ، و يكسان بودن مكتوب با ملفوظ ، كه ضمن اين مبانى شمرده شده ، همه صحيح است ، هر چند اعمال همهء آنها براى رعايت عرف در همين دفترچه هم تا حدى به مسامحه گذشته است . و آنچه هم در ضمن همين مبانى آمده كه « كلمات عربى مستعمل در فارسى عموما تابع قواعد و مختصات زبان فارسى و استعمال فارسىزبانان است و هرجا كه مىتوان كار نوشتن اين كلمات را بر عامهء فارسىزبانان آسانتر و صورت مكتوب كلمه‌اى را با تلفظ آن سازگارتر و نزديكتر ساخت عدول از سنت رسم الخط عربى را گناه نابخشودنى نبايد شمرد » نيز هرچند ظاهرا فقط ناظر به شيوهء خط است ، ولى مىتوان آن را مبدأ و اساسى قرار داد كه نه تنها مسايل مربوط به خط بلكه به‌طور كلى همه مسايلى را كه از آميخته شدن كلمات عربى با زبان فارسى ناشى شده براساس آن به بحث و مطالعه گذاشت و با تدبير و دورانديشى رويه‌اى اتخاذ نمود كه به تدريج و به ترتيبى كه با تحول طبيعى زبان هماهنگ باشد ميدان عمل قواعد زبان فارسى در همهء اجزاى كلام - چه آنها كه از ريشه و اصل فارسى هستند يا آنها كه از زبانهاى ديگر در آن پذيرفته شده‌اند -\r\n\r\n","description":"","footnote":"","page_name":" 304 ","page_number":306},
  {"content":"\r\n\r\nگسترش يابد ، تا رفته‌رفته ذوق و سليقهء نويسندگان هم در چهارچوب قواعد محدود گردد و در زبان فارسى هم - چه در خط و چه در امور ديگر آن - قواعدى صريح و قاطع و خلل‌ناپذير بوجود آيد ، و براى حصول اين مقصود ضرورت دارد كه از علم و تجربهء مردان فاضلى كه همچون آقاى مقربى با عشق و دلسوزى به مطالعاتى براى آسان‌تر كردن تعليم فارسى مىپردازند و در اين زمينه از صاحب‌نظران به شمار مىآيند استفادهء كامل شود ، تا اين تلاشهاى صادقانه به هدر نرود و از مجموع اين مطالعات سودمند نتيجهء مطلوب به دست آيد .\r\n\r\n","description":"","footnote":"","page_name":" 305 ","page_number":307},
  {"content":"\r\n . \r\n","description":"","footnote":"","page_name":" 306 ","page_number":308},
  {"content":"\r\n\r\n\r\nزردشت و اصول دين زردشتى\r\nغرض « 1 » از گفت‌وگوى امروز ما بحث و تحقيق دربارهء مذهب زردشت نيست . اين كار فرصتى بيش از اين و مناسبتى غير از اين مناسبت لازم دارد ، بلكه مقصود بيان كلياتى است دربارهء بعضى از اصول و مبادى اين مذهب و فلسفهء عملى و تاريخچهء آن . از آن جهت كه اين دين نمودار يك جنبش فكرى بزرگ بوده كه از خاورزمين سرچشمه گرفته و در بخش ديگرى از جهان در طىّ مدتى بس دراز حكم‌فرمايى كرده و اثر بسيار زيادى از خود در تاريخ فكرى و روحى تمام اين منطقه برجاى گذاشته ، و هم بدين‌جهت است كه شناختن آن براى دانشجويان فلسفه و تاريخ اين دانشگاه داراى اهميت مخصوص مىباشد ، تا بدين‌وسيله برطرز افكار و انديشه‌هايى كه در محيطى غير از محيط خودشان ، و در ميان مردمى بوجود آمده كه از لحاظ راه و رسم زندگى و انديشه و آيين و سنتهاى خود با ايشان فرق بسيار داشته و در عصرى مىزيسته‌اند كه نزديك به سه هزار سال با عصر ما فاصلهء زمانى دارد نيز آشنا شوند .\r\nدين زردشتى منسوب به زرتشت ، يا چنان‌كه در اوستا وارد شده زراتشترا  Zarathushtra  است . زردشت پيغمبرى ايرانى بوده كه چندين قرن پيش از مسيح به جهان آمده و آيينى آورده است كه بيش از هزار سال كيش مردم ايران و\r\n\r\n\r\n","description":"","footnote":"\r\n( 1 ) . متن عربى اين خطابه در همين شماره ( الدراسات الادبية ) از ص 117 تا 138 چاپ شده است .\r\n","page_name":" 307 ","page_number":309},
  {"content":"\r\n\r\nبعضى از سرزمينهاى پيوسته به آن بوده است . پيروان كيش زردشتى در زبان عربى و در قرآن مجيد به نام مجوس خوانده شده‌اند . مجوس شكل عربىشدهء كلمه‌اى است كه در زبان پهلوى مگوسيا  ( Magocia )  و در پارسى باستان مگوش  ( MAGUSH )  و در زبان اوستايى مگاو  ( Magav )  خوانده مىشده و در فارسى كنونى مغ گفته مىشود . مغ نامى بوده است كه روحانيان دين باستانى ايران را پيش از زردشت به آن نام مىخوانده‌اند و از آن دين عقايد بسيارى به دين زردشتى راه يافته كه از آن جمله مقدس شمردن عناصر چهارگانهء آتش و خاك و آب و باد بوده . مغان از قديم به سحر و جادو شهرت داشته‌اند و همين شهرت سبب شده كه در زبان يونانى كلمهء مغ با سحر و شعبده مترادف گرديده و در زبانهاى زندهء اروپايى هم از همان ريشه كلمهء  Magic  و  Magicien  كه به معنى جادو و جادوگر است اشتقاق يافته است .\r\nزردشت پوروشسب سپيتمان در آذربايجان كه يكى از استان‌هاى شمال غربى ايران است در شهرى نزديك به شهر اروميه يا در همان شهر اروميه به دنيا آمده . اروميه شهرى است كه بر كنارهء درياچه‌اى به همين نام بنا شده و امروز هر دو ، هم شهر و هم درياچه ، به نام رضائيه خوانده مىشوند . بعضى نوشته‌اند كه وى در رى ديده بر جهان گشوده ، و بنا به گفتهء شهرستانى پدرش از آذربايجان و مادرش از رى بوده ، ولى در هرحال كيش زردشتى نخستين‌بار در سرزمينهاى خاورى ايران در حدود بلخ گسترش يافته ، نه در آذربايجان و سرزمينهاى باخترى ايران كه زادگان زردشت بوده ، زيرا زردشت از همان آغاز كار از زادگاه خود به بلخ هجرت كرده و در آنجا گشتاسب شاه ، كه در نوشته‌هاى يونانى او را « هيستاسپ » ناميده‌اند ، مقدم او را گرامى شمرده و كيش او را گردن نهاده و به انتشار آن همت گماشته و با پشتيبانى او اين كيش نو نيرو گرفته و به زودى در سرتاسر ايران توسعه يافته است . زردشت در يكى از حمله‌هايى كه زردپوستان آسياى ميانه بر مرزهاى خاورى ايران بردند كشته شد . نوشته‌اند كه تركى از تورانيان او را در آتشكده‌اى به قتل رسانيد .\r\n\r\n","description":"","footnote":"","page_name":" 308 ","page_number":310},
  {"content":"\r\n\r\nتاريخ ولادت زردشت درست روشن نيست . اين امر ناشى از ابهامى است كه شخصيت گشتاسب را كه پشتيبان دين و هواخواه او بوده است دربر گرفته است . آيا اين همان گشتاسب است كه پدر داريوش بزرگ بوده يا پادشاه ديگرى بوده كه خيلى پيش از وى مىزيسته ؟ طبق روايات مختلف تاريخ زندگى زردشت بين قرن ششم و يازدهم پيش از ميلاد مسيح قرار مىگيرد ، ليكن بعضى محققان را عقيده برآنست كه تاريخ ولادت زردشت از قرن هفتم پيش از ميلاد قديم‌تر نيست . زردشتيان هند كه « پارسى » خوانده مىشوند ، عيد تولد زردشت را در نهم خرداد - موافق با 30 ايار ( مه فرنگى ) - مىگيرند و معتقدند كه ولادت او در سال 589 پيش از مسيح بوده است . « 1 »\r\nكتاب دينى زردشت را اوستا  ( AVESTA )  مىخوانند . اوستا مجموعه‌اى است مركب از پنج بخش مستقل يا پنج كتاب كه در زمانهاى مختلف تدوين شده و قديمترين بخش آن به زمان خود زردشت مىرسد . اين بخش مشتمل بر گفته‌ها و دستورهاى آن پيغمبر است كه پس از وى نخستين شاگردان و پيروانش گرد آورده‌اند ، و سپس احكام و سنتهايى هم كه فقهاى پيشين زردشتى وضع كرده‌اند به تدريج بر آن افزوده شده و بدين‌ترتيب بخشهاى پنج‌گانهء آن تكميل گرديده و به صورت يك كتاب دينى واحد درآمده و مرجع پيروان اين كيش و مأخذ احكام و عبادت آنان شده است .\r\nدرست معلوم نيست كه اوستا در چه تاريخ به صورت كتاب واحدى درآمده ، ليكن معلوم است كه در دورهء هخامنشى كه شاهنشاهى آنان به دست كورش بزرگ در سدهء ششم پيش از ميلاد بنيادگذارى شد و تا ميانه‌هاى سدهء چهارم پيش از ميلاد ادامه يافت به صورت نوشته موجود بوده . در آن تاريخ از كتاب اوستا دو نسخهء بزرگ وجود داشته ، يكى در گنجينهء پادشاهى در استخر پايتخت هخامنشيان كه اكنون ويرانه‌هاى آن در جنوب ايران موجود است . و\r\n\r\n\r\n","description":"","footnote":"\r\n( 1 ) . به نقل استاد على اصغر حكمت در كتاب « نه گفتار در تاريخ اديان » ، ج 1 ، ص 43 ، شيراز 1339 ه . ش .\r\n","page_name":" 309 ","page_number":311},
  {"content":"\r\n\r\nديگر در آتشكدهء بزرگ در شهر شيز در سرزمين آذربايجان زادگاه زردشت .\r\nاز روايتهاى زردشتى چنين برمىآيد كه كتاب اوستا در آن دوره مشتمل بر هزار فصل بوده كه به بيست و يك نسك تقسيم مىشده ، و در دورهء ساسانى هم كه بار ديگر به گردآورى اوراق پراكندهء اين كتاب كه پس از حملهء اسكندر متفرق شده بود پرداختند و به بيش از سىصد و چهل و هشت فصل دست نيافتند همان را نيز بيست و يك نسك تقسيم كردند . بنابراين روايت اوستاى دورهء ساسانى نزديك به يك‌سوم اوستاى قديم بوده . وست خاورشناس معروف كه بررسيهايى دربارهء كتاب اوستا كرده معتقد است كه اوستاى ساسانى مشتمل بر سىصد و چهل و پنج و هزار و هفتصد كلمه بوده ولى آنچه از اين كتاب تا دورهء ما رسيده و اينك وجود دارد نزديك به يك‌چهارم كتابى است كه در دورهء ساسانيان وجود داشته و داراى 83 هزار كلمه است .\r\nو اما روش انشايى اوستا - اگر آن بخش آن را كه در ذكر احكام و مناسك دينى است جدا كنيم - روش شاعرانه و دل‌آويزى است ، به‌خصوص در كتاب يشت‌ها كه پر از تخيلات عالى شاعرانه است . برخى از محققان را عقيده بر آن است كه بخشهايى از كتاب اوستا و به‌خصوص آن بخش كه معروف به گات‌ها است در اصل منظوم بوده است . « گات » در زبان اوستايى به معنى سرود است ، و ظاهرا اين سرودها به صداى بلند شبيه به آواز خوانده مىشده و علت آنكه در حال حاضر وزن شعرى آن محسوس نيست يكى آنست كه شعر در ايران پيش از اسلام هجايى بوده نه عروضى ، چنان‌كه در فارسى كنونى است ، و ديگر آنكه شرح و تفسيرهايى كه در دوره‌هاى بعد براى بعضى از قطعات اوستا نوشته شده و معمولا آنها را در وسط كلمات يا زير آنها مىنوشته‌اند كم‌كم وارد متن شده و آن را از وزن شعرى خارج كرده ، ولى با وجود اين باز براى محققان و كسانى كه در فهم سخن اوستا ورزيده هستند دشوار نيست كه قطعه‌هاى شعرى آن را با همان سنجهء شعر هجايى تشخيص دهند .\r\nدو كتاب ديگر هست كه معمولا نام آنها با اوستا ذكر مىشود و آن‌دو\r\n\r\n","description":"","footnote":"","page_name":" 310 ","page_number":312},
  {"content":"\r\n\r\nيكى زند  ( Zand )  و ديگرى پازند  ( Pazand )  است . كلمهء زند به معنى تفسير يا گزارش است ، و مراد در اين‌جا كتابى است كه در شرح و تفسير كتاب اوستا نوشته شده است . كتابى كه اكنون به اين نام وجود دارد به دورهء ساسانيان بازمىگردد و از اين كتاب در حال حاضر مقدارى كه نزديك به 141000 كلمه است باقى مانده ، ليكن خود زردشتيان معتقدند كه كتاب زند هم مانند اوستا كتاب آسمانى است و بر زردشت نازل شده و به اين‌جهت آنها را معمولا باهم ذكر مىكنند و زند اوستا مىگويند . كتاب پازند تفسير كتاب زند به زبان فارسى يا به عبارت ديگر به لهجه‌اى بين زبان پهلوى و فارسى و نمودار يك مرحله از مراحل تحول اين زبان است .\r\nدين زردشتى از آغاز پيدايش تا ظهور اسلام در ايران ، يعنى در تمام دورانى كه دين رسمى و ملى ايران بود مراحل مختلفى پيموده و نشيب و فرازها به خود ديده است . مهم‌ترين دوره‌ها و وضع كلى اين دين در هردوره ، از اين قرار است :\r\nدورهء نخستين آن ، يعنى عصر پادشاهان هخامنشى كه چنان‌كه گذشت از قرن ششم پيش از ميلاد آغاز مىشود و به حملهء اسكندر پايان مىپذيرد ، دوران برومندى و بنياد يافتن و گسترش آن است .\r\nزيرا در اين دوره اوستا براى نخستين‌بار جمع‌آورى شد و به صورت كتابى مدون درآمد و كيش زردشتى نيز رفته‌رفته نيرومند شد و گسترش يافت تا اين‌كه سرانجام تمام سرزمين ايران را فراگرفت .\r\nدورهء دوم كه عصر اسكندر و جانشينان اوست و نزديك به يك قرن از تاريخ ايران را شامل مىشود ، دورهء زبونى و ناتوانى و بىرونقى اين كيش است .\r\nاسكندر و جانشينانش كه مىخواستند ايران را به زير فرمان داشته باشند ناچار مىبايستى مشخصات قومى و فرهنگ ايرانيان را نابود و حسّ ملى آنان را ضعيف سازند ، و چون دين زردشتى يكى از بزرگترين مشخصات ملى و اساس فرهنگ ايرانيان بوده طبيعى است كه براى نابود ساختن تمام مظاهر و شعائر آن و\r\n\r\n","description":"","footnote":"","page_name":" 311 ","page_number":313},
  {"content":"\r\n\r\nويران ساختن آتشكده‌ها و از ميان بردن موبدان و هيربدان از هيچ كوششى دريغ نمىداشته‌اند ، و چنان‌كه گذشت اسكندر نسخهء مكتوب اوستا را هم كه در گنجينهء استخر بود به آتش كشيد . بدين‌ترتيب دين زردشتى پايگاه رسمى خود را از دست داد ، ولى ظاهرا تأثير و نفوذ اين دين در ميان عامهء مردم به كلى هم از ميان نرفت ، به دليل آنكه در دورهء پادشاهان اشكانى دوباره آثار اين دين ظاهر گرديد و برخى از پادشاهان اين سلسله درصدد جمع و تدوين اوستا برآمدند و اين نشان مىدهد كه اين كيش با تمام فشارهايى كه در طى صد سال يا بيشتر بر آن وارد شده بود هنوز در ميان مردم پايگاهى داشته و هنوز كتاب و احكام آن مورد عمل بوده است .\r\nو اما دورهء سوم يعنى دورهء پادشاهان پارتى و اشكانى كه تقريبا پنج قرن طول كشيد و آن را دورهء تحول يا به عبارت ديگر دورهء استحالهء عناصر يونانى در فرهنگ و تمدن ايرانى خوانده‌اند ، براى دين زردشتى هم دورهء تحول و انتقال بود ، يعنى انتقال از يك دورهء ضعف و ناتوانى به دوران قدرت و توانايى در اين دوره هرچند يكى از پادشاهان به پشتيبانى اين دين برخاسته و فرمان داد كه پاره‌هاى پراكندهء اوستا را از نو جمع و تدوين كنند ولى هنوز تا دورهء تجديد حيات كامل و قدرت و توسعهء آن وقت بيشتر و محيط مساعدترى لازم بود كه در دورهء ساسانى به دست آمد . نوشته‌اند كه اين پادشاه اشكانى ولخش ( 51 تا 78 م . ) معاصر نرون امپراتور معروف و ستمكار روم بوده ، بنابراين جمع و تدوين دوبارهء اوستا همزمان يا نزديك به زمان جمع و تدوين انجيل‌هاى چهارگانهء ديانت مسيح مىشود .\r\nبا آغاز دورهء ساسانى كه از نيمهء اول قرن سوم مسيحى شروع گرديد دورهء تازه‌اى در تاريخ كيش زردشتى آغاز مىشود كه آن را دوران تجديد حيات و پيشرفت و عصر طلايى اين دين بايد شمرد . زيرا اردشير بنيادگذار اين دولت كيش زردشتى را آيين رسمى دولت خود ساخت و عنايت و اهتمام بسيارى به امر اين دين نمود ، و موبد بزرگ عصر خود « تنسر » را به جمع‌آورى اوستا و تنظيم امور\r\n\r\n","description":"","footnote":"","page_name":" 312 ","page_number":314},
  {"content":"\r\n\r\nاين دين واداشت و آن را تنها دين رسمى كشور خود نمود و پايهء سياست و تدبير مملكت را بر اين اصل قرار داد ، و اين سخن وى كه اساس سياست او را نشان مىدهد در عربى هم حكم مثل سائر را يافته كه گفت : دين و پادشاهى دو همزادند كه هيچ‌يك بىديگرى پايدار نتواند بود . دين پايهء شاهى و شاهى نگهبان دين است ؛ آنچه را كه پايه نباشد ويران و آنچه بىنگهبان باشد تباه است . و فردوسى نيز اين معنى را چنين به نظم آورده :\r\n چنان دين و شاهى به يكديگرند * تو گويى كه فرزند يك مادرند\r\nنه بىتخت شاهى بود دين به پاى * نه بىدين بود شهريارى به جاى \r\nدر تمام دوران ساسانى كه بيش از چهار قرن طول كشيد پيوسته كيش زردشتى با گسترش بىمانندى كه در اين دوره يافته بود ركن اصلى و ستون شاهنشاهى ايران بود ، و هم در اين دوره بود كه از هرلحاظ به اوج قدرت و انتشار رسيد .\r\nبا ظهور ديانت اسلامى و انتشار آن در ايران به تدريج كيش زردشتى از ايران برافتاد ، و هنوز قرن اول اسلامى به پايان نرسيده بود كه دين رسمى سابق مبدل به دين اقليت كوچكى گرديد كه اثر زيادى در زندگى اجتماعى و روحى ايرانيان نداشت ، و از همان قرن اول اسلامى دسته‌هايى از زردشتيان كه كيش خود را از دست نداده بودند نخست به سرزمينهاى شرقى ايران و سپس به خارج از ايران هجرت كردند ، گروهى به چين و گروه ديگرى به هندوستان . و هم‌اكنون بازماندگان دستهء اخير كه در هندوستان به \" پارسى \" معروف شده‌اند جمعيتى را تشكيل مىدهند كه عدهء آنها نزديك به 000 ، 180 نفر است و در وضع اقتصادى آن كشور اثر بسيارى دارند . در خود ايران هم زردشتيان يكى از اقليتهاى مذهبى رسمى هستند كه در كرمان و تهران و بعضى از شهرهاى ديگر پراكنده‌اند و مانند ساير ايرانيان از همهء حقوق ملى و اجتماعى برخوردارند .\r\nاين فشرده‌اى بود از تاريخ كيش زردشتى در مدتى نزديك به سى قرن كه به عنوان تمهيد مقدمه در چند سطر خلاصه شد .\r\n\r\n","description":"","footnote":"","page_name":" 313 ","page_number":315},
  {"content":"\r\n\r\nحال ببينيم كه اصول عقائد زردشتى و فلسفهء اين دين و نظر آن نسبت به آفريدگار و جهان آفرينش و زندگى چيست ، و چه تحولى در زندگى روحى و اجتماعى مردمى كه در ميان آنها بوجود آمد پديد آورده و اهميت آن از لحاظ تاريخ فكرى و روحى شرق تا چه اندازه است ؟ هرگاه مسير عقايد دينى را در ايران پيش از زردشت دنبال كنيم ، و سپس آن را با تعليمات روحى و اجتماعى زردشت بسنجيم ، و نتايجى را كه از آن تعليمات در جامعهء ايرانى پديدار گشته در نظر بگيريم ، به اين نتيجه مىرسيم كه ظهور دين زردشت آخرين مرحله از يك تحول پيوسته و تدريجى بوده كه طى قرنها هم در عقايد روحى و دينى ايرانيان و هم در زندگى اجتماعى و اقتصادى آنان حاصل شده بود و ظهور اين دين نتيجه و جوابگوى طبيعى احتياجات جامعه‌اى بوده است كه بدين‌ترتيب تحول يافته بود . و اگر بخواهيم اين معنى را در چند كلمه خلاصه كنيم بايد بگوييم كه دين زردشتى در زندگى معنوى و روحى ايران نمودار انتقال از دورهء اعتقاد به چندخدايى  ( Polytheism )  به دورهء توحيد و از لحاظ زندگى مادى و اجتماعى نمايندهء انتقال از دورهء گله‌دارى و صحرانشينى به دورهء كشاورزى پيشرفته و زندگى تكامل‌يافتهء شهرنشينى و تمدن است . و براى توضيح اين مطلب ناچار بايد كمى به عقب برگرديم و نظرى به عقايد آريايىها پيش از زردشت بيفكنيم .\r\nمردم آريايىنژاد كه از چند هزار سال پيش از يك طرف به جزيره‌نماى هندوستان و از طرفى به پشتهء ايران كوچ كرده‌اند پيش از اين مهاجرت در سرزمينهايى مىزيسته‌اند كه ميان شمال ماوراء النهر و شرق درياى مازندران قرار داشته و همانجايى است كه آن را \" ايران بالا \" خوانده‌اند . امروز هرگاه در معتقدات دينى اين‌دو گروه دقت كنيم در آن عقايد ابتدايى و سادهء مشتركى مىيابيم كه نشان مىدهد كه اين عقايد از زمانهاى بسيار قديم در آنها برجاى مانده و مربوط به دوره‌اى است كه هنوز اين دو گروه از يكديگر جدا نشده بوده‌اند . تنها اثرى كه از آن زمانها باقى مانده و نشانه‌هايى از آن دوره‌ها مىتوان در آن يافت كتاب\r\n\r\n","description":"","footnote":"","page_name":" 314 ","page_number":316},
  {"content":"\r\n\r\nدينى هندى به نام ريگ ودا  ( Reg Veda )  است كه عبارت از مجموعه‌اى از سرودهاى دينى و نشان‌دهندهء دوره‌اى است كه مردم آريايىنژاد در حال تحول از زندگى بدوى و بيابان‌گردى به زندگى كشاورزى و آبادانى زمين بوده‌اند .\r\nدر اين دوره و شايد هم در دوره‌هاى بعد از آن عقايد آريايى مبتنى بر تقديس عناصر طبيعى سودمند بوده كه آنها را به جاى خدايان مىپرستيده‌اند .\r\nآسمان صاف ، نور درخشان ، آتش فروزان و گرمابخش ، آفتاب تابناك ، و زمين كه مردم را همچون مادرى مهربان دربر گرفته ، و آب كه مايهء زندگى هرجاندارى است ، بادها و رعدها كه زمين را با باران ابرها سرسبز و خرم مىدارند ، همهء اينها از وجودهاى پاك و مقدس شمرده مىشده‌اند ، و در برابر آنها عناصر ديگر يا پديده‌هاى طبيعى ديگرى را كه زيانمند و ويران‌كن شناخته شده‌اند مانند تاريكى و خشك‌سالى و سرما و بيمارى و مانند اينها از موجودات اهريمنى و ملعون مىشمرده‌اند . بنابراين نيروهاى كارگر در اين جهان به عقيدهء آنان دو دسته بوده‌اند ، يكى خدايان نيكى و آباديخواه و ديگر خدايان بدى و ويرانكار . ليكن هرقدر زمان پيشتر آمده خدايان نيكى بزرگى و قدرت بيشترى كسب كرده و پايگاه آنها بالاتر از خدايان شر و تباهى قرار گرفته است . با ظهور دين مهرپرستى كه پيش از زردشت نه تنها در سرتاسر ايران بلكه حتى تا سرزمين روم نيز گسترش يافته بود در عقايد دينى آريايىها تحول ديگرى به سوى يگانه‌پرستى حاصل شد . هرچند هنوز به يگانه‌پرستى مطلق نرسيده بود ، زيرا ايزدمهر در ميان ساير خدايان مقام والاتر و بلندترى را احراز كرده و بزرگترين خدايان شده بود ، ولى نه خداى يگانه .\r\nاين تحول بزرگ با ظهور دين زردشت حاصل گرديد . زيرا اهورامزدا خداى زردشت بزرگترين و نيرومندترين خدايان نيست ، بلكه خداى يگانهء توانا و كامل مىباشد . زردشت مردم را به خدايان متعدد نخواند بلكه براى از ميان بردن عقيدهء چند \" خدايى برپا خاست \" . وى خدايان سابق را كه آرياييان مىپرستيدند از پايگاه خدايى به زير آورد و آنها را گمراه و گمراه‌كننده خواند و پيروان آنها را\r\n\r\n","description":"","footnote":"","page_name":" 315 ","page_number":317},
  {"content":"\r\n\r\nهم ديوپرست ناميد و به همين‌جهت است كه كلمهء ديو كه عنوان خدايان قديم بود و هنوز هم در زبان هندى همين معنى را مىدهد و كلمه  Dieu  فرانسوى نيز از آن مشتق شده در زبان فارسى به معنى شيطان و وجود اهريمنى شده است ، زيرا همين خدايان در كيش زردشتى جايگزين شيطان شدند ، زردشتيان خود را مزديسنان يعنى پرستندگان اهورامزدا مىخواندند و پيروان خدايان قديم را كه به كيش زردشتى گردن ننهاده و در گمراهى باقى مانده بودند ديويسنان يعنى پرستندگان ديو لقب دادند . بنابراين اهورامزدا در كيش زردشتى همان مقام را دارد كه يهود در دين يهود .\r\nولى با وجود اين ، كيش زردشتى به دوگانه‌پرستى معروف شده ، و در مآخذ اسلامى نيز داشتن عقيدهء به دو خدا ، يكى خداى نيكى و پاكى « اهورامزدا » و ديگرى خداى بدى و پليدى « اهرمن » ، به زردشتيان نسبت داده شده است . در صورتىكه زردشتيان خود را يگانه‌پرست مىدانند و به آن معنى كه در كتب اسلامى به آنها نسبت داده شده خود را دو خدايى نمىشمرند ، هرچند در كيش زردشتى مواردى هست كه اگر حكم به ظاهر شود شايد چنين عقيده‌اى را نشان دهد . و چون در هرحال عقيدهء به دو نيروى خير و شر از اركان آيين زردشتى و از جملهء چيزهايى است كه از ديانتهاى سابق آريايى در اين دين راه يافته و به صورت مخصوصى تكامل يافته ، و اثر مهمى در تاريخ گفت‌وگوهاى مذهبى و كلامى در تمام اديان و از آن جمله در اسلام و به‌خصوص به دست مانويها باقى گذاشته است بنابراين شايد مفيد باشد كه در اين‌جا چند كلمه‌اى هم دربارهء اين عقيده در كيش زردشتى و پيش از آن گفت‌وگو شود .\r\nانسان از نخستين روزى كه در امر جهان آفرينش و هستى به انديشه پرداخت با مشكلى روبرو شد كه پيوسته بزرگترين مشكل فكرى او بوده است . او خود را در جهانى ديد آميخته از نيكيها و بديها . در اين جهان چيزهايى ديد كه براى انسان نيك‌بختى و خوشى و شادى مىآورد ، و در مقابل چيزهايى را هم ديد كه جز رنج و درد و بدبختى نمىزايد . ديد كه ناموس تضاد از نيرومندترين و\r\n\r\n","description":"","footnote":"","page_name":" 316 ","page_number":318},
  {"content":"\r\n\r\nآشكارترين ناموسهاى جهان آفرينش است . تاريكى در برابر روشنايى ، بيمارى در برابر سلامت ، و رنج و درد در برابر لذت ، و خوشى و فراوانى و نعمت در برابر قحطى و گرسنگى ، و مرگ در برابر زندگى است . و به همين‌ترتيب هر پديده‌اى از پديده‌هاى جهان را ضدّى است ، و گذشته از عالم ماده ، اين تضاد حتى در عالم معنى و مجردات هم هست . مشكلى كه انسان با آن برخورد كرد اين بود كه آيا كسى كه تمام اين چيزهاى خوب و سودبخش و فضيلت و نيكى را آفريده همان كسى است كه بديها و پليديها و شر و فساد را هم آفريده ، و اگر چنين است براى چه مقصود ؟ اين مشكل پيچيده كه بر سر راه تمام جنبشهاى فكرى و فلسفه‌هاى معروف همچون علامت استفهامى بزرگ خودنمايى مىكند همهء ديانتهاى معروف را واداشته كه هريك به روش مخصوص خود به آن پاسخ گويند و اين مشكل را بگشايند ، آرياييان قديم اين مشكل را از طريق اعتقاد به دو مبدأ حل مىكردند ، يكى مبدأ خير و ديگرى مبدأ شر . در اين عقيده دوگانه‌پرستى واضح و روشن است . و اين يك عقيدهء طبيعى و ابتدايى است كه كم‌وبيش و به صورتهاى مختلف در معتقدات ملتهاى ديگر هم مىتوان يافت .\r\nليكن در اين مورد فرق بزرگى بين دوگانه‌پرستى ايرانيان قديم و مردم ديگر وجود دارد ، و اين فرق در اين مطلب خلاصه مىشود كه عقيدهء ايرانيان قديم به دو مبدأ خير و شر ، معنى آن اين نيست كه مبدأ شر يا خدايان بدى و پليدى را هم پرستش مىكرده‌اند ، و بدان‌صورت كه در ملتهاى ديگر بوده براى دفع شر و فرونشاندن خشم آنها در مقابلشان به عجز و نياز مىپرداخته‌اند ، تا با پرستش و قربانى و نماز و ادعيه نظر لطف آنها را به خود جلب نمايند . بلكه ايشان برعكس معتقد بودند كه بايد با خدايان شر جنگيد تا بر آنها پيروز شد ، و يكى از وظايف ايزدان يعنى خدايان نيكى كه آنها هم به نوبهء خود با اهريمنان يعنى همين خدايان شر و فساد در جنگ دايم هستند اين است كه انسان را در اين كشمكش يارى كنند . اين جنگ و ستيز بين نيكى و بدى پايه و اساس معتقدات ساده و ابتدايى آنان را تشكيل مىداد .\r\n\r\n","description":"","footnote":"","page_name":" 317 ","page_number":319},
  {"content":"\r\n\r\nهنگامىكه زردشت به دعوت برخاست و مردم را به پرستش خداى يگانه « اهورامزدا » آفرينندهء زمين و آسمان خواند ، اين انديشهء دوگانگى را كه در نفوس و اذهان جايگزين بود به كلى از ميان نبرد ، بلكه آن را در چهارچوبهء يگانه‌پرستى پايهء فلسفه و دستورهاى خود قرار داد ؛ چه در زمينهء حل مشكلات فكرى و كلامى ، يا در استوار ساختن پايه‌هاى تعليمات اخلاقى و اجتماعى و فلسفهء عملى زندگى .\r\nگفتيم كه اين عقيده يعنى عقيده به وجود دو نيروى مختلف در جهان هستى البته به صورتىكه منافاتى با توحيد ندارد در ديگر دينهايى هم كه برپايهء يگانه‌پرستى استوار است نيز منتها به عنوان ملائكه و شيطان موجود است . ولى علت اين‌كه كيش زردشتى به اين امر معروف شده و رنگ دوگانه‌پرستى به خود گرفته ، يكى اين است كه اين عقيده در دين زردشتى بسيار توسعه يافته ، و تمام شؤون روحى و اخلاقى و اجتماعى آن را دربر گرفته ، و بزرگترين پايهء تعليمات و دستورهاى اجتماعى و اخلاقى و حل معضلات كلامى اين دين شده ، و ديگر اين‌كه در بعضى از فرقه‌هاى مذهبى كه از ديانت زردشتى در قرنهاى بعد جدا گرديده ، در اعتقاد به دوگانگى بسيار مبالغه شده ، به‌طورى كه به صورت دوگانه‌پرستى مطلق و دوخدايى درآمده است . و چون اين عقيده از قديم از بزرگترين مظاهر مذاهب ايرانى پيش از زردشت هم بوده از اين‌جهت اين امر بر بيشتر مؤلفين دوره‌هاى بعد مشتبه شده و هرچه را از عقايد ايرانى قديم و جديد روايت مىشده به دين زردشتى يا مجوسى نسبت داده‌اند ، زيرا اين دين بيش از ساير مذاهب ايرانى معروف بوده و شهرت داشته است . نكتهء قابل ملاحظه اين‌كه دربارهء معتقدات زردشتى ، هرچه از لحاظ تاريخى به عصر زردشت نزديكتر مىشويم اين عقيده كم‌رنگتر مىشود ، به‌طورى كه در قديمترين بخش كتاب اوستا كه مشتمل بر تعاليم خود زردشت است ، آن را به آن صورت مبالغه‌آميز كه در دورهء اخير ساسانى ديده مىشود نمىبينيم ، بلكه به عكس در آنجا سخنانى مىشنويم كه يگانه‌پرستى به خوبى از آن هويدا مىشود .\r\n\r\n","description":"","footnote":"","page_name":" 318 ","page_number":320},
  {"content":"\r\n\r\nزردشت در يكى از سرودها خطاب به اهورامزدا چنين مىسرايد : « از تو مىپرسم اى اهورا مزدا ، كيست پدر راستى ؟ كيست نخستين كسى كه راه سير خورشيد و ستاره بنمود ؟ از كيست كه ماه گهى تهى است و گهى پر ؟ كيست نگهدار زمين و سپهر در بالا ؟ كيست آفرينندهء آب و گياه ؟ كيست كه به باد و ابر تندروى آموخت ، كيست آفرينندهء روشنايى سودبخش و تاريكى ؟ كيست كه خواب و بيدارى آورد ؟ كيست كه بامداد و نيمروز و شب قرار داد و دينداران را به اداى فريضه گماشت ؟ كيست آفرينندهء فرشتهء مهر و محبت آرمتى ؟ كيست كه از روى دانش و خرد احترام پدر در دل پسر نهاد ؟ اى مزدا من مىكوشم تو را كه آفريدگار كلّى به توسط خرد مقدس ، به درستى بشناسم . » ( ازگاتها ، ص 71 )\r\nهمين معنى را دكتر هوگ  Dr . Haug  از دانشمندان اوستاشناس و سانسكريت‌دان چنين مىنويسد : « زرتشت پيغمبر پس از اثبات آفرينندهء يگانهء غيرقابل تجزيه اين مسألهء بزرگ را كه از زمان قديم تاكنون دقت جمعى از علما را به خود جلب نموده كه اين‌همه نقايص و بدى و زشتى كه در جهان ديده مىشود چگونه مناسب با عدالت خداوند و شايستهء خلقت او است ، اين سر غامض را با فلسفهء ضدين حل نمود . اين دو قوه كه از آغاز آفرينش وجود دارند ، اگرچه مخالف يكديگرند ولى هم در دنياى مادّى و هم در عالم معنوى با يكديگر توأم مىباشند ، و به همين جهت است كه آنها را دو گوهر همزاد مىنامند . اين دو قوهء متضاد سبب اصلى جنبش و تغييرات در سراسر كائنات است و در همه‌جا حاضر مىباشد . اين دو قوه در اوستا سپنته مينو يعنى قوّهء نيك و انگره مينو يعنى قوّهء بدى ناميده شده است ، و غالبا انگره مينو با اهريمن در معنى يكسان آمده و سپنته مينو را به اهورامزدا نسبت داده‌اند . » ( مزديسنا ، ص 169 ، به نقل از كتاب فلسفهء ايران باستان ، ص 37 ، به نقل از ساموئل لنگ ) .\r\nو يكى از دلايل اين‌كه اين عقيده به دوگونگى قوا در اصل عقيدهء به وحدت خالق در دين زردشتى تأثيرى نداشته و اين دين را از گروه دينهاى توحيد خارج نمىسازد اين است كه مجوس در قرآن جزء مشركين به حساب نيامده‌اند\r\n\r\n","description":"","footnote":"","page_name":" 319 ","page_number":321},
  {"content":"\r\n\r\nو در آيه 17 از سورهء حج دربارهء آنها چنين آمده است : « كسانى كه ايمان آوردند و كسانى كه يهودى شدند و صابيان و ترسايان و مجوس و كسانى كه شرك ورزيدند ، خداوند در روز رستاخيز بين آنان حكم خواهد كرد و خداوند بر همه چيز گواه است . » و در فتوح البلدان بلاذرى نيز از گفتهء پيغمبر اسلام روايت شده كه با آنها ( يعنى با مجوس ) همچون اهل كتاب رفتار كنيد .\r\nدر دين زردشتى خدايانى كه در آفرينش و ابداع با « اهورامزدا » شريك باشند وجود ندارد ، بلكه در اين دين فرشتگانى هستند به درجات و پايگاه‌هاى مختلف كه از طرف اهورامزدا نگهبانى و حمايت قسمتى از آفريدگان به گروهى از آنها واگذار شده . ممكن است كه اين عقيده به فرشتگان نگهبان از بازماندهء دوران اعتقاد به چند خدايى و تحولى از آن عقيده در دورهء توحيد باشد ، حتى فرشتهء مهر كه گفتيم در نزد ايرانيان قديم بزرگ خدايان بوده و پرستش وى چندين قرن در بخش بزرگى از جهان آن روز رواج داشته در دين زردشتى آن مقام را ندارد . بلكه در اين دين وى يكى از بزرگترين فرشتگان آفريدهء اهورامزدا و فرشتهء عهد و پيمان است . و در اوستا سرود مخصوصى در ستايش مهر هست كه در آن مىخوانيم : « مهر را ستايش مىكنيم كه پهنهء زمين تجلىگاه او است .\r\nاهورامزدا گفت من چون مهر را آفريدم آن را مانند خود درخور ستايش و نيايش آفريدم . »\r\nو اما دستگاه علوى آفرينش در دين زردشتى بدين‌ترتيب است كه نخستين گروه از آفريدگان اهورامزدا فرشتگان مقرب هستند كه آنها را امشاسپندان نامند . اين فرشتگان داراى دو سرشتند ، يكى سرشت آسمانى مجرد و ديگرى سرشت زمينى مادّى ، يا چنان‌كه اصطلاح كرده‌اند سرشت لاهوتى و سرشت ناسوتى . هريك از اين فرشتگان از جنبهء لاهوتى نمايندهء يك صفت از صفات ثبوتى خداوند و در عالم ماده نگهبان قسمتى از آفريدگان اهورامزدا مىباشند . هنوز نام اين فرشتگان هفتگانه در نام ماه‌هاى ايرانى ديده مىشود .\r\nفرشتهء اول به نام فره ورتى نيروى آسمانى است كه آن را اهورامزدا براى استوار\r\n\r\n","description":"","footnote":"","page_name":" 320 ","page_number":322},
  {"content":"\r\n\r\nساختن جهان نيكى آفريده و مظهر تكامل رحمت الهى است ، و نخستين ماه ايرانى به اسم اين فرشته ناميده شده كه در فارسى كنونى فروردين خوانده مىشود . فرشتهء دوم به نام ارديبهشت است كه نام دومين ماه ايرانى نيز هست ، اين فرشته در عالم لاهوت مظهر راستى و پاكى و تقدس الهى و در عالم زمينى نگهبان آتش است .\r\nدو تا از اين فرشتگان در روايات زردشتى غالبا باهم ذكر مىشوند . اين‌دو فرشته در زبان اوستايى هرواتات و امرتات ناميده مىشوند . و در قرآن نيز نام آنها به صورت هاروت و ماروت باهم ذكر شده و به جادوگرى معرفى شده‌اند و آن در آيه‌اى است كه چنين ترجمه شده : « و آنچه در بابل بر دو فرشتهء هاروت و ماروت نازل گرديد ، و آنها به هيچ‌كس چيزى نمىآموزند مگر اين‌كه به او مىگويند ما فريفته شده‌ايم تو كافر مشو ، و مردم از آنها چيزها آموزند كه به وسيلهء آن بين مرد و زنش جدايى افكنند و آنها به هيچ‌كس جز به اذن خداوند زيان نرسانند . » ( آيهء 102 ، سورهء بقره ) . اين‌دو كلمه در فارسى كنونى به صورت خرداد و مرداد درآمده است . نخستين آنها در دين زردشتى از جنبهء لاهوتى مظهر كمال خداوندى است و از جنبهء ناسوتى نگهبان آب است ، و نام ماه سوم از ماه‌هاى ايرانى است . دومى از جنبهء لاهوتى رمز جاودانى خداوندى و از جنبهء ناسوتى نگهبان گياهان و رستنيها است و نام ماه پنجم از ماه‌هاى ايرانى است .\r\nاز جملهء اين فرشتگان يكى به نام شهريور است كه نام او بر ماه ششم سال گذاشته شده است . اين فرشته در عالم لاهوت مظهر ملك و قدرت الهى و در عالم ناسوت نگهبان معادن زمين است . و ديگر از جملهء اين فرشتگان بهمن است كه در زبان اوستايى « وهومنه » خوانده مىشود . وى در عالم لاهوت مظهر منش نيك و در عالم مادى نگهبان چهارپايان و نام ماه يازدهم سال است . فرشتهء هفتم به نام سپندارمذ است كه در فارسى كنونى اسفند خوانده مىشود و نام آخرين ماه فارسى است . اين فرشته در عالم لاهوت مظهر رحمت و شكيبايى و در عالم ناسوت نگهبان خاك است .\r\n\r\n","description":"","footnote":"","page_name":" 321 ","page_number":323},
  {"content":"\r\n\r\nپس از اين فرشتگان مقرب كه چنان‌كه گفتيم به نام امشاسپندان خوانده مىشوند ، فرشتگانى قرار دارند كه پايگاه آنها از امشاسپندان پايين‌تر و شمارهء آنان از ايشان پيشتر است . اين فرشتگان كه به نام ايزدان خوانده مىشوند فراوان و بيرون از شمار و نگهبان مخلوقات خداوند مىباشند . نه تنها عناصر مادى بلكه هريك از مفاهيم معنوى و فضائل اخلاقى مانند پيروزى و راستى و درستى و وفادارى و آشتى و نيرو و غيره نيز داراى فرشتگانى هستند . و همچنان‌كه ايزدان فراوانند ديوان نيز فراوانند ، و آنها ويژهء آفتها و پليديها مانند مرگ و بدبختى و تاريكى و خيانت و غدر هستند . در كتابهاى فلسفى اسلامى و خصوصا فلسفهء اشراق آرا و اصطلاحات بسيارى مىيابيم كه از اصطلاحات فلسفى زردشتى در آنها راه يافته و برخى از آنها پايهء بعضى از مبادى فلسفى دانشمندانى همچون شهاب الدين سهروردى گرديده است .\r\nيكى از شعائر دين زردشتى كه نمىتوان آن را در اين‌جا ناگفته گذارد ، ستايش و نيايش آنان نسبت به آتش و مقدس شمردن آن است ، به‌طورىكه آتش يكى از اركان اصلى پرستشگاههاى زردشتى گرديده و به همين‌سبب آنها را به نام آتشكده مىخوانند ، و زردشتيان را نيز آتش‌پرست دانسته‌اند ، چنان‌كه ابو نواس در شعرى كه ترجمهء آن چنين است گفته :\r\n نه مجوسان كه آتش خداى آنها است * و نه يهود و نه آنكس كه صليب مىپرستد \r\nدر حقيقت نظر تقديس و احترامى كه زردشتيان نسبت به آتش دارند نه از اين جهت است كه آن را خدا يا معبود خويش مىشمرند ، بلكه از آن‌جهت است كه اخگر فروزان را مظهر نور مينوى و شعلهء آن را رمز پاكى و رفعت الهى مىدانند . بنابراين آتش در نزد زردشتيان مانند ساير وسائل و شعائرى است كه در همه اديان توحيد هم ديده مىشود و به عنوان وسيله‌اى براى توجه به مبدأ مورد استفاده قرار مىگيرند ، و گرنه اگر به ظاهرشان حمل شود به هيچوجه با اساس توحيدى و تجريدى آن اديان نيز سازگار نيست .\r\nدر اين‌جا بايد اين نكته را هم گفت كه مقدس شمردن آتش از ابداعات\r\n\r\n","description":"","footnote":"","page_name":" 322 ","page_number":324},
  {"content":"\r\n\r\nزردشت نيست ، اين امر در تاريخ ملتهاى آريايى بسيار قديم است ، ليكن زردشت آن را در دين خود پذيرفته و مقدس شمرده و واسطهء پرستش خداوند قرار داده است .\r\nتاريخ به ما نمىگويد كه مقدس شمردن آتش به وسيلهء آرياييها از چه زمان سرچشمه مىگيرد . شكى نيست كه آن زمان خيلى قديم و شايد هزاران سال قديمتر از خود تاريخ باشد . ليكن شايد بتوان از روى عقائد عامه و شعائر و احكام آن با شهپر خيال به آن زمان رسيد .\r\nدر روايات زردشتى چنين آمده كه آتش موهبتى آسمانى و شعلهء آن رمز نور جاودانى خداوند است . فرشتهء آتش هم در اوستا پسر اهورامزدا خوانده شده است . حال اگر در انديشهء خود به آن دوره‌هاى بسيار دور كه در تاريكيهاى زمان فرورفته برگرديم و در خيال خود آن مردم ساده‌دلى را كه در مناطقى سرماخيز مىزيسته‌اند تصور كنيم كه در شبى از شبهاى تاريك در معرض توفان و بادهاى سرد و سخت قرار گرفته و در چنگال اين‌دو نيروى اهريمنى يعنى تاريكى و سرما زبون و بيچاره شده‌اند ، ناگاه درخشى از آسمان به زمين رسد و درختى را به آتش كشد ، و در پرتو اين موجود حرارت‌بخش روشنايىده كه بدينسان به انسان رخ نموده « 1 » بر آن‌دو دشمن هراس‌انگيز فائق آيند . در اين‌صورت مىتوانيم به راز اين عقيده كه آتش موهبتى آسمانى و از جهان مينوى است پىببريم و بدانيم كه چگونه اين موجود آسمانى شايستهء تقديس و نيايش شده است .\r\nو از آنجا كه - به عقيدهء همان مردم - اهريمن سرما و تاريكى در برابر اين سلاح آسمانى كه براى نبرد با او در اختيار انسان قرار گرفته دست بسته نمىماند و او هم تا آنجا كه بتواند مىكوشد تا اين شعلهء مينوى را خاموش كند و از نو انسان را در درياى تاريكى و سرما غرقه سازد ، پس اين از تكاليف حتمى انسان است كه\r\n\r\n\r\n","description":"","footnote":"\r\n( 1 ) . در شاهنامه براى كشف آتش افسانهء ديگرى ذكر شده رجوع شود . ( شاهنامهء بروخيم ، ج 1 ، ص 18 - 19 ) .\r\n","page_name":" 323 ","page_number":325},
  {"content":"\r\n\r\nاو هم تا آنجا كه مىتواند در حفظ و حراست آن بكوشد . و در اين‌جا است كه وظيفهء روحانى انسان در نگاهبانى از اين عنصر جديد و حفظ آن از كيد اهريمن آشكار مىشود . و مواظبت و پرستارى و جلوگيرى از خاموشى آن از مهم‌ترين وظايف فرد و خانواده و قبيله مىگردد ، و خدمت آتش آيين و سنتى استوار مىشود ، و هنگامىكه اين سنت به رنگ دين درآيد يكى از عبادتهاى برگزيده به شمار مىرود .\r\nگفتيم كه دين زردشتى بسيارى از آداب و سنتهايى را كه در ذهن مردم ريشه دوانيده بود همچنان در خود نگه داشت . در اوستا مطالبى مىيابيم كه انعكاس از همان عقائدى است كه در آن دوران بسيار قديم ، دربارهء اين شعلهء آسمانى و كوشش اهرمن براى نابودى آن داشته‌اند ، و از آن جمله اين عبارات را نقل مىكنيم :\r\n« چون بهرى از شب سپرى گردد ، آذر اهورامزدا ، از خانخدا درخواست كند : اى خانخدا از براى يارى من برخيز ، جامه بر تن كن ، دست و روى خود بشوى ، هيزم برگير و به سوى من آر ، چنان ساز كه ديگرباره زبانه كشم ، آن هيزمى كه تو با دستهاى شسته و از روى آيين فراهم ساختى ، به اين مىماند كه آز ديو آفريده آهنگ ( تباه كردن ) زندگى من كرده و خواسته باشد مرا خاموش كند .\r\nو چون دو بهر از شب بگذرد ، آذر اهورامزدا از كشاورز گلّه‌پرور درخواست كند : اى كشاورز گله‌پرور ، از براى يارى من برخيز ، جامه بر تن كن ، دست و روى خود بشوى ، هيزم برگير و به سوى من آر ، چنان ساز كه ديگرباره زبانه كشم . آن هيزمى كه تو با دستهاى شسته و از روى آيين فراهم ساختى ، به اين مىماند كه آز ديو آفريده آهنگ جان من كرده و خواسته باشد مرا خاموش كند . چون سه بهر از شب سرآيد ، آذر اهورامزدا از سروش پاك درخواست كند از براى يارى من اى سروش پاك زيبا بالا ، يكى از مردمان جهان خاكى را برانگيز كه با دستهاى شسته هيزمى كه از روى آيين فراهم شده پيش آورد ، به اين مىماند كه آز ديو آفريده آهنگ زندگى من كرده و خواسته باشد مرا خاموش كند . آنگاه سروش\r\n\r\n","description":"","footnote":"","page_name":" 324 ","page_number":326},
  {"content":"\r\n\r\nپاك مرغى را كه پرودرش نام دارد - اى سپيتمان زرتشت ، و مردمان بدگفتار آن را كهركنات نامند - بيدار كند ، و اين مرغ در سپيده‌دم توانا آواز برآورد [ و گويد 
  ] :\r\nبرخيزيد اى مردمان ، نماز بهترين راستى بگزاريد و به ديوها نفرين فرستيد ، [ اگر نه 
  ] بوشياستا آن ديو دراز دست به شما چير شود و ديگرباره سراسر گيتى را كه در سپيده‌دم بيدار گشته به خواب فرو برد . . . آنگاه دوستى به دوست ديگر كه به بستر آرميده است گويد : برخيز او ( خروس ) به من فرمان دهد . از اين‌دو تن ( دوست ) كسى كه نخست برخيزد ، بهشت به دو ارزانى گردد . از اين دو تن كسى كه نخست از براى آذر اهورامزدا ، با دست شسته هيزمى كه از روى آيين فراهم شده ، پيش آورد او را [ ايزد 
  ] آذر نيازرده ، خشنود گشايش دهد و كامروا سازد .\r\n[ ونديداد ، فرگرد ( - فصل ) هجدهم ، به نقل استاد پورداود در « فرهنگ ايران باستان » ، ص 318 - 319 
  ] و بدين‌سبب است كه خروس در دين زردشتى گرامى و ارجمند است .\r\nاما عقايد زردشتيان دربارهء دنيا و آخرت و روان و پاداش و كيفر و مانند اينها بدينگونه خلاصه مىشود :\r\nزرتشت معتقد است كه زندگى انسان آميخته‌اى است از دو عنصر ، يكى عنصر خاكى يا زمينى كه آن را قالب مىخوانند و اين همان عنصرى است كه پس از مرگ در همين جهان خاكى باقى مىماند ، و ديگرى روان است كه نابود نمىشود و پس از مرگ صاحبش در جهان جاودانى به سر مىبرد . آدمى پاداش يا كيفر اعمالى را كه در اين جهان از وى سر زده در آن جهان خواهد ديد . اعمال وى در جهان مينوى ثبت مىشود ، و روز واپسين حساب آنها را از او خواهند كشيد . فرشتهء « گوشوروان [ اوستايى  Geuch - urvan  
  ] كه فرشتهء دادگرى و رحمت است با دقت بسيار نامهء اعمال او را خواهد نوشت ، و نيكى و بديهاى او را باهم خواهد سنجيد ، اگر نيكيهايش بر بديها بچربد رستگار خواهد شد ، و گرنه به كيفر كارهاى زشت خود خواهد رسيد . روان آدمى پس از مرگ بايد كه از پلى بگذرد و به مينو شتابد . اين پل را « چينوت » مىنامند و وصف آن شبيه به همان\r\n\r\n","description":"","footnote":"","page_name":" 325 ","page_number":327},
  {"content":"\r\n\r\nاوصافى است كه در اسلام دربارهء « صراط » ذكر كرده‌اند . آدمى حساب اعمال خود را در آنجا پس مىدهد ، اگر نيكوكار باشد ، از پل به آسانى مىگذرد و به بهشت مىرود و در آنجا در جوار پروردگار « اهورامزدا » جاودان مىماند ، و اگر گناهكار باشد در دوزخ مىافتد و در آنجا با ديوان به عذاب جاودانه گرفتار مىشود . و هرگاه نيكيها با بديها برابر بود او را به عالم برزخ كه زردشتيان « هستگان » مىنامند خواهند برد ، و در آنجا تا روز حساب كه به اعمال او در محكمهء عدل الهى « اكا » رسيدگى كنند خواهد ماند .\r\nاينك كه كلياتى از دين زردشتى را از جهات مختلف آن ، و همچنين شمه‌اى از معتقدات زردشتى را دربارهء دو جهان خاكى و مينوى ، مورد گفت‌وگو قرار داديم ، شايسته است كه نگاهى كلى نيز بر فلسفهء اين دين از نظر زندگى مادى دنيوى بيفكنيم ، و هدفهاى اساسى آن را از ماوراء شعائر و مناسك و سنتها كه غالبا حقيقت را مىپوشانند به دست آوريم .\r\nگفتيم كه دين زردشتى ، همچنان‌كه نمايندهء يك تحول اساسى در عقيدهء دينى و زندگى روحى ايران است ، همچنان نشان‌دهندهء يك تحول اقتصادى و اجتماعى جامعهء ايرانى نيز مىباشد . جامعه‌اى كه از مرحله‌اى در زندگى اقتصادى و اجتماعى خود به مرحلهء ديگرى قدم گذاشته و تحول يافته بود .\r\nاين دين در جامعه‌اى بوجود آمد كه از لحاظ اقتصادى براساس كشاورزى استوار بود ، و از لحاظ اجتماعى و سياسى نيز به آن پايه از پيشرفت كه لازمهء تأسيس دولتى بزرگ و نيرومند است رسيده بود . در جامعه‌هاى كشاورزى افراد بيش از قبايل چادرنشين سيار با زمين بستگى پيدا مىكنند ، زيرا آنها ناچارند در يك محل به‌طور دايم اقامت كنند و روزى خود را با تحمل هر سختى و مشقت هم كه شده از آن به دست آورند ، بدين‌جهت براى آنها زمين و تمام عوامل و عناصرى كه براى كشاورزى مفيد و موجب آبادانى زمين مىگردد مورد ستايش و احترام است و آنها را آفريدهء يزدان مىشناسند ، چنان‌كه عناصر زيانكار را ملعون و ديو آفريده مىخوانند . و در هرحال معيار خوبى و بدى چه\r\n\r\n","description":"","footnote":"","page_name":" 326 ","page_number":328},
  {"content":"\r\n\r\nاز نظر مادى و چه از لحاظ اخلاقى و اجتماعى بر محور احتياجات چنين زندگى مىچرخد ، و خواه‌ناخواه رنگى هم از عقايد دينى به خود مىگيرد .\r\nآنچه در دين زردشت در اين زمينه قابل ملاحظه مىباشد اين است كه در اين دين بين جنبهء روحى يا « متافيزيكى » و جنبهء مادى زندگى به آنگونه كه متناسب با جامعه‌اى تحول يافته باشد تعادل مناسبى بوجود آمده و هريك مكمل يكديگر شده ، يا به عبارت ديگر جنبهء روحى آن در خدمت زندگى قرار گرفته است . گذشته از جزئيات و تفاصيل احكام آنچه از مجموع يا به اصطلاح از روح تعاليم اين دين برمىآيد اين است كه هدف آن راهنمايى و تقويت يك جامعهء متشكل كشاورزى و آبادىخواه است ، و در اين زمينه از آن عقيده‌اى كه از قديم در ذهن مردم جايگير بوده يعنى عقيده به دوگانگى نيروى آفرينش ، به طرز مؤثرى استفاده شده ، چون هرفساد و تباهى كه موجب زيان و ويرانى است كار شيطان است . پس كوشش در محو آنها و اقدام به هركار خوب كه موجب اصلاح و آبادانى گردد عمل خدايى و مستوجب پاداش نيك در هردو جهان است . و بدين‌ترتيب اين عقيده در راه تشويق و تحريك جنبشهاى اصلاحى نفسانى و عمرانى كشاورزى به كار رفته است . چون دو نيروى نيك و بد پيوسته در ستيزند ، وظيفهء انسان است كه در اين نبرد تا سرحد امكان در پشتيبانى از نيروهاى نيك كوشا و پايدار ، و با نيروهاى اهريمنى در همه‌جا و در همهء ميدانها در جنگ و ستيز باشد ، و نخستين ميدان مبارزهء او درون خودش و در پندار گفتار و كردار خود او است . شعار معروف زردشتى « پندار نيك ، گفتار نيك ، كردار نيك » از اينجا سرچشمه مىگيرد . در ميدان زندگى نيز كار به همين منوال است ، هرگونه كار و كوششى كه فايده‌اى فردى يا اجتماعى داشته باشد علاوه‌بر فايدهء مادى آن موجب خشنودى خداوند و ثواب اخروى نيز مىباشد ، و بر همين اساس است كه پرورش حيوانات اهلى و مواظبت كردن از آنها ، و همچنين آباد كردن زمين و كشت و زرع آن گذشته از جنبهء مادى آن داراى يك جنبهء روحانى نيز هست و در بعضى موارد نيز رنگ عبادت به خود مىگيرد .\r\n\r\n","description":"","footnote":"","page_name":" 327 ","page_number":329},
  {"content":"\r\n\r\nهمچنان‌كه از ميان بردن عوامل فساد و تباهى و كشتن حشرات و حيوانات زيانكار نيز يك نوع عبادت به شمار مىرود ، و زندگى بىبندوبار و بطالت كه موجب نادارى و ناتوانى است از گناهانى شمرده مىشود كه در دين ناستوده و موجب كيفر است .\r\nدر « صدر در بندهشن » يكى از كتابهاى دينى زردشتى در اين زمينه چنين آمده : « گوسفندان و ديگر جانداران را بايد از سرما و گرما و ديگر آسيبها نگاهدارى كرد و آنها را سير داشت ، چه اندر دين گويد كه هنگام نماز شام سروش « صد در بندهشن » پاك به سركشى همه چارپايان و جانداران و مرغان آيد تا بنگرد كه سيرند يا نه ، اگر سير باشند به آن كدخدا و كدبانو آفرين خواند ، و اگر گرسنه باشند نفرين كند . هيچ كرفه ( - ثواب ) بزرگتر از آن نيست كه چارپايان و مرغان را كه در خانه باشند سير نگهدارند ، به ويژه گوسفندان جوان ماده را نشايد كشتن ، مگر اين‌كه سترون باشند و شير ندهند . آرى از كشتن چارپايان بايد پرهيختن ، به ويژه بره و بزغاله و اسب و گاو ورزاو و خروس ، كشتن هريك از اينها گناه باشد . مرغ كه در خانه دارند بايد به وقت آب و دانه دهند ، و ديگر اين‌كه بايد جانوران خانگى و مرغان را پاك نگاهدارند ، همواره بشويند و پليدى از آنها بزدايند . جانداران را نيكو نگاهداشتن مايهء خشنودى گوشوروان ، امشاسپند پرستار آنها است . و بدنگاهداشتن آنها مايهء ناخشنودى و آزردگى او است . » [ فرهنگ ايران باستان ، ص 322 - 323 ، به نقل از « صد در نثر » و « صد در بندهش » ، چاپ بمبئى ، سال 1909 ، ص 25 ، 26 و 152 
  ]\r\nو همچنين در ونديداد آمده : « اى زرتشت سپيتمان ، كسىكه در روى اين زمين با بازوى چپ و راست و با بازوى راست و چپ كشت و ورز كند ، زمين به دو چنين گويد : تو اى كسىكه در روى من كار كردى ، هماره من در آينده بارور خواهم بود ، هميشه بهره‌بخش خواهم ماند ، از من خرمن برگير و روزى خود بردار . اگر كسى در روى زمين كشت و ورز نكند ، اين زمين به دو گويد : تو اى كسىكه در روى من كشت و كار نكردى ، تو بايد در آينده پشت در ديگران به پا\r\n\r\n","description":"","footnote":"","page_name":" 328 ","page_number":330},
  {"content":"\r\n\r\nايستى و روزى خود را از آنان گدايى كنى ، آرى خورش پسمانده و ريزه‌هايى كه از دهان ديگران افتاده بهرهء تو خواهد شد ، و از خوان كسانىكه به فراوانى و آسايش و خوشى ندارند چنين چيزى به تو خواهد رسيد . » ( همان كتاب ، ص 92 ، به نقل از فقرات 26 - 29 فرگرد سوم ونديداد » و باز در فرگرد چهارم ونديداد در فقرهء 47 گويد : « به درستى به تو گويم ، اى سپيتمان زرتشت ، من ( اهورامزدا ) برترى دهم مرد زن برگزيده را به آن كسى كه زن نگرفته ، برترى دهم كسى را كه فرزند دارد به آن كسىكه بىفرزند است ، برترى دهم توانگر را به بينوا . » ( همان كتاب ، ص 92 ) .\r\nو مانند اين دستورها در كتابهاى دينى زردشتى فراوان و هدف آن هم آشكار است و آن نكوهيدن زندگى با بىبندوبارى و گريز از مسؤوليت و همچنين بطالت است كه بينوايى و ناتوانى نتيجهء آنست .\r\nمطلب ديگرى كه در اين زمينه درخور ذكر مىباشد اين است كه در دين زردشتى گاهى كفارهء گناهان به وسيلهء كارها يا چيزهايى كه براى مردم سودمند است داده مىشود ، و از جمله چيزهايى كه در كفارهء گناهان و رستگارى روانها ياد شده اينها است : به پيشوايان دين بايد چيزهايى بخشيد كه در هنگام ستايش در پرستشگاه به كار آيد . به كشاورزان بايد ابزارهايى داد كه از براى برزيگران به كار آيد ، به رزميان يا سپاهيان بايد ساز و ابزار جنگ بخشيد . از اينها گذشته در اوستا از براى جبران گناه اين دهش‌ها و كارهاى نيك ياد شده است : زمين آلوده را از لاشه و مردار پاك كردن ، و از براى كشت و ورز آماده ساختن ، به سر زمين خشك آب رسانيدن ، و جوى كندن ، و زمين گود و مغاك را هموار كردن ، و آب گنديده را از سرزمين آبگير خشك كردن ، پل ساختن و درخت نشاندن . ( از همان كتاب ، ص 93 ) و در اين‌باره دستورها و آيينهايى دارند كه ذكر آنها در اينجا موجب طول كلام است .\r\nاين بود كلياتى دربارهء زردشت و اصول دين او كه در گذشته و پيش از ظهور دين اسلام در اين منطقه حكمفرما بوده و از خود اثر گذاشته ، و اميد است\r\n\r\n","description":"","footnote":"","page_name":" 329 ","page_number":331},
  {"content":"\r\n\r\nكه اين مختصر چنان‌كه در نظر بوده اطلاعات عمومى و لازم را دربارهء اين دين در اختيار شما گذاشته باشد . « 1 »\r\nبيروت ، دانشگاه لبنان\r\n\r\n\r\n","description":"","footnote":"\r\n( 1 ) . سعى شد متن فارسى اين خطابه با متن عربى آن از هرلحاظ يكسان و درست ترجمهء آن باشد ، ولى در بعضى عبارات آن خواه ناخواه تصرفاتى مختصر صورت گرفت كه بعضى از قسمتهاى آن را از صورت ترجمه خارج كرد . نوشته يا گفتهء خود راز زبانى به زبان ديگر برگرداندن و از تصرف در آن عبارات خوددارى كردن كارى دشوار است ، به‌خصوص كه ضرورتى هم آن را ايجاب نكند . م . م .\r\n","page_name":" 330 ","page_number":332},
  {"content":"\r\n\r\n\r\nيزيدىها و كيش و آيين آن‌ها\r\nدر جهان پهناور غير از اديان بزرگ و معروف ، دين و آيين‌هاى بىشمارى وجود دارد كه پيروان هريك از آن‌ها براى خود راه و رسم خاصى دارند . از اين دينها ، آن‌ها كه از آن مردمى دانا و بافرهنگ بوده داراى مفاهيمى نسبة روشن ، و تعاليمى پيشرفته و اخلاقى گرديده ، و آن‌ها كه در مردمى ساده و كم‌فرهنگ محصور مانده به انواع خرافات و عقايد عاميانه و ابتدايى و نارس آميخته شده است . سرزمين آسيا و به‌خصوص اين بخش از آن‌كه از روزگار باستان محل ظهور تمدنهاى مختلف هم‌چون كلده و آشور و بابل و ايران و ديگر ملتهاى سامى يا آريايىنژاد و جلوه‌گاه دينهاى بزرگ و معروف جهان بوده است از ديرباز براى اختلاط و آميزش افكار و عقايد و اساطير و افسانه‌ها زمينهء مساعدى داشته ، و به همين‌جهت از همان دوره‌هاى باستانى در اين منطقه از تركيب و امتزاج آن عقايد و افكار يا افسانه‌ها و اساطير كيش‌ها و آيين‌هاى مختلف و رنگارنگى به وجود آمده ، و با گذشت زمان صورتهاى عجيب و ناشناخته‌اى به خود گرفته است . استاد مرحوم كريستن سن اين جنبه از خصوصيات روحى و نژادى شرق را بدين‌گونه وصف كرده است :\r\n« اختلاط مردم و نژادهاى آسيا براى آميزش تمدنها و كيشهاى مختلف يك زمينهء مساعدى بود . در اين منطقه در اثر امتزاج فلسفهء يونان با روح مذهبى شرقى طرق مختلف و متراكمى به وجود آمد . افكار ايرانى و سامى از خيلى قديم در محيط « آراميان » بين النهرين باهم آميخته بودند . عبارتهاى اسرارآميز مردم\r\n\r\n","description":"","footnote":"","page_name":" 331 ","page_number":333},
  {"content":"\r\n\r\nآسياى كوچك يك عنصر جديدى به آن افزود و افكار فلسفى يونان نيز در اين معجون كه نظر كيمياگران و افسونگران هم به آن ضميمه شده بود نفوذ نمود ، معنويات و نيروهاى طبيعت كه مورد پرستش اين مردم بودند با نامهاى يونانى خوانده شدند ، اساطير يونانى و بابلى و ايرانى درهم آميخت ، و پهلوانان خرافى شرقى در لباس خدايان يونانى مصور گشتند . جدايى كامل بين يك جهان نيكى و جهان بدى يا عالم نور و ظلمت ، وظيفه مخصوصى كه در اين ميان بايد آدمى انجام دهد ، بهشت و جهنم ، روز حساب و تجديد جهان ، و اعتقاد به پيوند شخصى و عمومى و ارتباط با قواى ملكوتى ، تمام اين عقايد كه از خصايص دين مزدايى ايران بود در مجموعه عقايد مشترك وارد گرديد « 1 » » .\r\nوقتى به آنچه گذشت عقايد مذهبى يهود و نصارى و اسلام و اساطير بنى اسراييل و عرب را هم كه بعدها با همين عقايد رنگارنگ آميخته و ممزوج گرديد و از عقايد خيلى ساده و ابتدايى عاميانه هم مايه گرفت اضافه كنيم بهتر مىتوان به خصوصيات بعضى از معتقدات مذهبى كه در گوشه و كنار اين منطقهء وسيع و پر از ميراث تاريخى يافت مىشود و از آن جمله به كيش يزيدىها پىبرد .\r\nكيش و آيين گروهى كه در دورهء ما به نام يزيدى خوانده مىشوند و آن‌ها را شيطان‌پرست هم مىخوانند يكى از كيشهايى است كه از زمان خيلى قديم سرچشمه مىگيرد ، و آميخته از آداب و رسوم اقوام مختلفى است كه به ترتيب تاريخى در آن اثر گذاشته‌اند و به دين جهت در آن از بسيارى از دينها و افسانه‌هاى كهن ، و هم‌چنين از معتقدات عاميانهء دوره‌هاى مختلف نشانه‌هايى يافت مىشود . در اين‌جا قصد ما تحقيق در اصل و منشأ و سرچشمه يا سرچشمه‌هاى عقايد اين گروه نيست ، بلكه مقصود معرفى اجمالى آن‌ها و وصف آداب و رسوم و عقايدى است كه بدان پاىبندند ، آن‌هم با استناد به آنچه يكى از بزرگان همين فرقه در اين زمينه نوشته و با توجه به نوشته‌اى كه از شيوخ آن‌ها\r\n\r\n\r\n","description":"","footnote":"\r\n( 1 ) .\r\n Christensen , L'Iran Sous Les Sassanides p . 35 - 36 . \r\n","page_name":" 332 ","page_number":334},
  {"content":"\r\n\r\nدربارهء معتقداتشان در دست است .\r\nيزيدىها گروهى از كردها هستند كه در قسمتى از كردستان كه اكنون در كشور عراق واقع است در بخشهاى كوهستانى سنجار نزديك به مرز تركيه ساكن مىباشند ، و شمارهء آن‌ها را بين 27 تا 30 هزار تن نوشته‌اند . هرچند اين گروه چنان‌كه گفتيم به نام يزيدى خوانده مىشوند ، و به گمان خود آن‌ها نيز اين يزيد همان يزيد بن معاويهء معروف است كه وى را موجودى ملكوتى مىشمارند ، ولى محققان را عقيده بر آن است كه ريشهء اصلى كيش و آيين اين طايفه خيلى قديم‌تر از اسلام و يزيد است ، و كلمهء يزيد تحريفى است از نامى قديم‌تر كه اصل آن بر ايشان كاملا روشن نيست . حدس مىزنند كه اين نام در اصل ايزد يا يزدان بوده كه در دورهء اسلامى و در هنگامىكه اين گروه در بين اعراب و سرزمين‌هاى اسلامى محصور مانده و كم‌وبيش تحت تأثير زبان و عقايد عربى و اسلامى قرار گرفته‌اند ، همچنان‌كه نام فرشتگان و خدايان و شعاير مذهبى آنان به عربى تبديل شده ، كلمهء يزدانى يا ايزدى هم كه در عربى نامأنوس بوده كم‌كم به صورت يزيد درآمده و با يزيد بن معاويه آن‌هم با خلط مفاهيم تاريخى تطبيق شده و همان عقايدى كه دربارهء يزيدان يا ايزدان داشته‌اند به‌طور ناقص با اسم جديد منطبق گرديده است . در كتابى كه گفتيم يكى از بزرگان يزيدىها دربارهء تاريخ و عقايد و آداب و رسوم آن‌ها نوشته راجع به اصل و تبار يزيدىها چنين آمده است : « ملت يزيدى به زمان خشايارشا و اردشير پادشاهان ايران مىرسند ، و هنوز هم در ايران شهرى است به نام ازد يا ازدوكان « 1 » و عقايد آن‌ها در آن دوره راجع به ملك شمس الدين و ملك فخر الدين يعنى آفتاب و ماه و هم‌چنين در تناسخ ارواح و غالب عقايدشان مانند مصريان قديم بوده و فرشتهء باد و فرشتهء باران و فرشتهء آتش را نيايش مىكرده‌اند ، و ملت يزيدى را به نام ملت يزدان ( ازدان ) مىناميده‌اند ، و به نام يزدان پاك نورانى آفريننده شب و روز و آفرينندهء خورشيد و ماه سوگند\r\n\r\n\r\n","description":"","footnote":"\r\n( 1 ) . لابد منظور شهر يزد است كه برخى از محققان نيز نام يزيدى را از نام همين شهر مشتق مىدانند . نگاه كنيد به :  A . V . Jackson , Persia , Past and present , p . 11 \r\n","page_name":" 333 ","page_number":335},
  {"content":"\r\n\r\nياد مىكرده‌اند » .\r\nالبته در عصر حاضر عقايد و رسوم و آداب اين مردم را نمىتوان به دين و آيين مخصوص و شناخته‌شده‌اى پيوست ، چون به اندازه‌اى از عناصر و عقايد مختلف و متضاد تركيب شده كه با هيچ‌يك قرابت و تشابهى ندارد ، ولى در اين‌كه اصل دين آن‌ها چه بوده از روى بسيارى از عقايد و آداب آن‌ها حدس مىزنند كه كيش آن‌ها يكى از كيشهاى ايرانى قديم بوده كه پيروان آن يا پيش از اسلام و يا در همان هنگام فتوحات اسلامى در همين محل مىزيسته يا به آنجا پناه برده‌اند ، و به‌سبب سرزمين كوهستانى و دور از دسترس خود توانسته‌اند بسيارى از عقايد و راه و رسم قديم خود را هرچند به صورتى تحريف شده باشد حفظ كنند . ولى چون در اثر محصور ماندن بين مسلمانان و اعراب كم‌كم رشته‌هايى كه آن‌ها را به دين مشخصى مىپيوسته از هم گسيخته و سرچشمه عقايد اصلى آن‌ها خشك شده ، و از طرفى هم از منابع اصلى معارف عصر كه معارف اسلامى بوده دور و بر كنار مانده‌اند ، كم‌كم معتقدات آن‌ها به صورت مجموعه‌اى از عقايد و رسوم مختلف ناسازگار درآمده كه از هردين و آيينى نشانه و آثار مبهم و نامعلومى در آن باقى مانده و چه بسا كه از اين لحاظ جامع متناقضات شده است .\r\nبراى مطالعه در معتقدات واقعى يزيدىها منابع كافى در دسترس نيست ، و علت آن‌هم اين است كه خود آن‌ها هم در اين زمينه كتاب و نوشته‌هاى مدونى ندارند و همه عقايد و سنن آن‌ها مانند همهء معارف و سنن عاميانهء زبانى از نسلى به نسل ديگر منتقل شده ، و به همين‌جهت پيوسته زمينه براى ورود عناصر خارجى و هم‌چنين بروز اختلاف در آن آماده بوده است . يزيدىها دو كتاب اساسى دارند ، يكى به نام « جلوه » و ديگرى به نام « رش » . ولى از اين‌دو كتاب هم كه غالبا شامل مطالبى افسانه‌مانند است چيزى راجع به اصول عقايد و اصل و منشأ معتقدات آن‌ها دستگير نمىشود . بعضى از محققان نص آن‌دو را يافته و منتشر ساخته و حتى به بعضى از زبانهاى زنده نيز ترجمه كرده و تعليقات تاريخى\r\n\r\n","description":"","footnote":"","page_name":" 334 ","page_number":336},
  {"content":"\r\n\r\nو لغوى هم بر آن‌ها نوشته‌اند « 1 » . نصوصى هم كه از اين‌دو كتاب منتشر شده با يك‌ديگر مختلف و تركيب عبارات هم در همهء آن‌ها غالبا آشفته است ، به‌طورىكه استخراج معنى مقصود بسا دشوار مىگردد . اختلافى هم كه در ترجمه‌هاى اين كتابها ديده مىشود نيز ناشى از همين است .\r\nاز جمله اسنادى كه درباره معتقدات دينى اين جماعت مورد توجه و قابل اعتماد شناخته شده ، يكى عريضه‌اى است كه در سال 1211 هجرى قمرى شيوخ و بزرگان اين طايفه به دولت عثمانى نوشته و در آنجا با شرح معتقدات خود و اين‌كه آن معتقدات با خدمت سربازى ناسازگار است تقاضاى معافيت از آن خدمت را نموده‌اند ، و ديگر همين كتابى است كه قسمتى از مطالب آن‌كه مربوط به كيش و آيين و آداب و رسوم اين فرقه است در اين مقال خلاصه مىشود .\r\nاين كتاب را يكى از امراى يزيدىها در سنجار كه مقر امارات آن‌ها است نوشته و آن در سه بخش است و شامل اطلاعاتى مفيد درباره معتقدات مذهبى و آيين و رسوم اجتماعى و بعضى وقايع تاريخى مربوط به آن‌ها و سرگذشت يكى از امراى معاصر آن‌ها است . كتاب به عربى نوشته شده و هرچند خالى از ضعف\r\n\r\n\r\n","description":"","footnote":"\r\n( 1 ) . در اين مورد مراجعه شود به نوشتهء  Isya Joseph  با عنوان  Yezidi Texts  در مجلهء امريكايى زبانها و ادبيات سامى  ‹ ‹ A . J . S . L › ›  ، مجلد 25 ، ص 118 - 133 « نص عربى و ترجمه انگليسى ) . و هم‌چنين به ملحقات  Browne  به كتاب آقاى  Parry  به نام  Six Months in a Syrian Monastery  ، ص 374 - 380 « ترجمهء انگليسى » . و به مقالهء  Nau  در مجلهء شرق مسيحى  ‹ ‹ R , Q , C , › ›  مجلد 20 ص 156 - 162 « ترجمه فرانسوى » . متن كردى اين كتاب را با ترجمهء فرانسوى آن مرحوم انستانس الكرملى در مجلهء  Antropos  ، مجلد 6 ، ص 1 - 39 و هردو متن كردى و عربى آن را آقاى  Bittner  در يادداشتهاى آكادمى علوم وين در  K . A . W . N .  ، مجلد 55 ، جزء 4 ، ص - 12 به بعد ، و ج 5 ، 1913 ، و هم‌چنين قطعاتى از متن عربى كتاب جلوه را آقاى عبد الرزاق الحسنى در كتابى به نام « عبدة الشيطان » « شيطان‌پرستان ) چاپ صيدا ، 1350 هجرى ، ص 46 - 49 منتشر ساخته‌اند . و آقاى فورلانى  Furlani  نيز هر دو كتاب را به زبان ايتاليايى ترجمه كرده و در كتابى به نام  Testi Religiosidei Yezidi  ، ص 71 - 91 درج نموده و ترجمه خود را هم با تعليقات و شرحهاى مهمى همراه ساخته است . قطعاتى از كتاب رش نيز به وسيلهء نويسندهء كرد دكتر بدرخان به فرانسه ترجمه و با تعليقاتى در مجلهء « هاوار » چاپ دمشق ، 1932 - 1933 ، شماره 14 - 16 منتشر شده است .\r\n","page_name":" 335 ","page_number":337},
  {"content":"\r\n\r\nتركيب و انشا هم نيست ولى به همان صورت و بدون تصرف در عبارات در سال 1934 ميلادى با تعليقات آقاى دكتر قسطنطين زريق يكى از استادان تاريخ شرق در دانشگاه امريكايى بيروت در سلسله انتشارات علوم شرقى همان دانشگاه در بيروت به نام « اليزيدية قديما و حديثا » به چاپ رسيده و مطالب زير خلاصه‌اى از آن است :\r\n« يزيديان به هفت فرشته يا آفريدگار معتقدند كه يكى از آن‌ها يعنى بزرگترين آن‌ها ديگران را هريك در يك روز هفته از نور خود آفريده ، همچنان‌كه شمعى را از شمع ديگر برافروزند . نام اين هفت فرشته در نزد آن‌ها به اين‌گونه است : 1 - عزراييل ، 2 - درداييل ، 3 - ميخاييل ، 4 - اسرافيل ، 5 - زرزاييل ، 6 - شهخاييل ، 7 - نوراييل . اين فرشتگان هركدام نام ديگرى هم دارند كه به ترتيب عبارتند از 1 - شمس الدين يا « آفتاب » ، 2 - فخر الدين يا « ماه » ، 3 - امادين ، 4 - طاووس ، 5 - سجادين ، 6 - نصر الدين ، 7 - يزيد » .\r\nافسانهء آفرينش در عقيدهء آن‌ها بدين‌صورت خلاصه مىشود :\r\n« خداى بزرگ براى خود كشتى ساخته بود كه با آن در همه درياها گردش مىكرد ، و او از ذات خود مرواريدى آفريد و چهل هزار سال بر او فرمان راند و سپس بر او خشمناك شد و او را بينداخت ، و شگفتا كه از خشمش كوهها و از دود آن آسمانها آفريده شدند ، پس از اين بر فراز آسمانها شد و آن‌ها را ثابت و سخت نمود و بىستون به‌پا داشت و به زمين آمد و قلمى به دست گرفت و شروع به نوشتن همه آفريدگان كرد . پس از آن به خداى دوم گفت من آسمان را آفريدم و همين مرا بس ، تو هم به آسمان برو و چيزى بيافرين ؛ او نيز به بالا رفت و آفتاب را بيافريد . به سومى نيز گفت تو هم برو و چيزى بيافرين ؛ او هم بر فراز آسمانها شد و ماه را بيافريد ، و به همين‌ترتيب چهارمى فلك را ، و پنجمى برج يعنى ستارهء صبح را ، و ششمى ميوه‌ها و گياهان زمين را بيافريدند ، و هفتمى هم قلم به دست گرفت و تمام آفريدگان زمين و دريا را از مرده و زنده بنوشت .\r\nمعتقدند كه در هر ده‌هزار سال يكى از اين فرشتگان يا خدايان بر جهان آفرينش\r\n\r\n","description":"","footnote":"","page_name":" 336 ","page_number":338},
  {"content":"\r\n\r\nفرمانروايى مىكند و نشانه‌ها آشكار مىسازد و براى امت يزيدى و ديگر مردمان شريعتى مىنهد و پس از گذشتن مدتش به جاى خود در بيت المقدس صعود مىكند ، و اكنون دور فرشتهء طاووس است » .\r\nطاووس را در كيش اين فرقه مقامى خاص و و الا است ، و آنچه در عمل مورد پرستش آن‌ها است هم او است . او را واسطهء آفريدگار در آفرينش جهان مىدانند ، و به همين‌جهت پيكرهء او را كه گويند از در بهشت ساخته شده ، مىپرستند . كارهايى كه به اين فرشته نسبت مىدهند و جاى او در دستگاه آفرينش بدين‌گونه است : « فرشتهء طاووس » از سوى خداى بزرگ فرمان يافته است كه هميشه در باغ بهشت بماند و گوش به دستورها و فرمانهايى بدارد كه از جانب خداوند چه در امور روحى يا مادى يا فلكى صادر مىشود . گويند خداوند همه چيز را به او تسليم كرده و او را در وسط بهشت در جايىكه آن را چشمهء فلك مىخوانند و در داخل آن قدرت الهى قرار دارد جاى داده است . و در هرصبح وظيفهء او اين است كه از آن لوح محفوظ دستور بگيرد . طاووس در يك روز يك‌شنبه لوح محفوظ را باز كرد ديد كه خداوند به او فرمان داده است كه با مژگان خودش آب تمام درياها را پيمانه كند . گفت خدايا من چگونه توانم آب همه اين درياها را پيمانه كنم ؟ خداوند پاسخ داد كه به فرمان من برو كه هرهزار سال به فرمان من يك دقيقه خواهد شد ؛ فرشتهء طاووس خوشحال شد و رفت و آب درياها را پيمانه كرد و برگشت ، و گفت خدايا كشور كشور تو است و تو توانا و سخت‌گيرى و بزرگى تو را حدى نيست . روز دوم براى او در لوح محفوظ كشف شد كه با وجب زمين را بپيمايد . فرشتهء طاووس فرمان برد و رفت و زمين را پيمود و برگشت و در برابر بزرگى آفريدگار و توانايى او نيايش كرد ، و گفت خدايا جهان جهان تو است و تو - و تنها تو - آفريدگارى و بزرگى و توانايى تو را سزاست . روز سه‌شنبه فرشتهء طاووس فرمان يافت كه به گنجينهء ارواح كه مجاور زمين و بهشت است برود . خداوند به او فرمود مىخواهم كه شگفتىهاى انسان را بيافرينم و به تو اجازه دادم كه بر وى و همهء ارواح را آواز دهى . او هم رفت و\r\n\r\n","description":"","footnote":"","page_name":" 337 ","page_number":339},
  {"content":"\r\n\r\nهمهء ارواح را به شكل تپه‌ها و توده‌هاى انبوهى يافت و هرروحى به اندازهء يك كنجد يا تخم توت بود ، و چون آن‌ها را آواز داد ارواح تمام يزيديهايى كه در اين جهان به صورت انسان درخواهند آمد به او روى آوردند و ارواح ديگر نيز به او متوسل شدند و از او پرسيدند پس سرنوشت ما چه خواهد شد ؟ گفت من به فرمان خداى بزرگ براى هرقبيله‌اى از شما پيغمبرى يا راهنما و فرستاده‌اى يا بتى خواهم فرستاد و بايد كه از آن‌ها اطاعت و فرمانبردارى كنيد . از تمام آن ارواح هيچ‌يك ديگرى را نمىديد و هريك گمان مىبرد كه تنها است و هركدام به تنهايى فرشتهء طاووس را مىديدند . طاووس به آن‌ها گفت كه هركس آن پيغمبر را فرمان برد خداوند بزرگ از او خشنود خواهد شد و هرگزندى را از او دور خواهد كرد و او را بركت خواهد داد . روز چهارشنبه لوح محفوظ را گشود ديد كه خداوند به او فرمان داده است كه صورت آدم را از آتش و باد و خاك و آب بسازد . او نيز چنين كرد ، و روز پنجشنبه فرمان يافت كه با سرنا سه بار در گوش آدم بدمد و چون چنين كرد آدم به‌پا خاست . و روز جمعه فرمان يافت كه آدم را در باغ بهشت برد . آدم چهل سال در باغ بهشت ماند و در اين مدت طاووس به فرمان خداوند پير و مرشد و راهنماى او بود ، پس از آن حوا را از زير بغل چپ آدم آفريد و او هم با آدم در بهشت مىبود تا آن‌گاه كه فرشتهء طاووس از خداوند دستور يافت كه آن‌ها را از بهشت بيرون كند ، زيراكه وعدهء آدم سر آمده بود و لازم بود كه از نسل او بشر به وجود آيد . در اين وقت از درخت گندم به او خورانيد و شكمش آماس كرد و او را از بهشت بيرون برد و بر روى زمين افكند ، و مدتى دراز آدم همچنان بر روى زمين در صحرا افتاده بود . روز شنبه طاووس در لوح محفوظ ديد كه خداوند به او فرمان داده كه برود و آدم را بيدار كند تا برخيزد و به كارهاى دنيايى بپردازد و همهء كارهاى دنيايى را هم به او بياموزد ، و هم‌چنين حوّا را . و چون آدم از خواب بيدار شد و طاووس را در برابر خود ديد ، گفت تو كيستى كه اين نيكى را در حق ما كردى تا از تو سپاسگزارى كنيم ؟ گفت اسم من پير راهنما است .\r\n\r\n","description":"","footnote":"","page_name":" 338 ","page_number":340},
  {"content":"\r\n\r\nيزيدىها به عقيدهء خود حتى در اصل آفرينش هم خود را از ديگران جدا مىدانند . آن‌ها خود را تنها از نسل آدم مىدانند و ديگر مردمان را از نسل آدم و حوّا ؛ و داستان خلقت خود را اين‌طور نقل مىكنند : پس از مدت زمانى چون آدم و حوّا ديدند كه تناسل بشر به شركت نر و ماده صورت مىگيرد . آدم مىگفت كه نسل از من است و حوّا هم مىگفت كه نسل از من است و به‌دين ترتيب بين آن‌ها گفت‌وگو درگرفت ، سرانجام بدين‌گونه همداستان شدند كه هريك از آن‌ها نطفه خود را به تنهايى در كوزه‌اى بريزد و به درختى بياويزد تا نتيجه معلوم گردد ، و همين كار را كردند و پس از نه ماه چون آدم كوزهء خود را گشود دو بچه پسر و دختر كه شيث و حوريه باشند در آن ديد و ملت يزيدى از اين‌دو به وجود آمدند ، و چون حوّا كوزهء خود را گشود در آن كرمى پليد و متعفن و حشرات ديگرى يافت ، و خداوند براى آدم دو پستان به وجود آورد تا آن‌دو كودك خود را مدت دو سال شير داد ، و از اين‌جا است كه مردان هم داراى پستان شده‌اند . و پس از آن آدم با زوجهء خود حوّا درآميخت و دو طفل پسر و دختر به نام قاين و قليومه از آن‌ها به وجود آمد كه ساير ملتها مانند يهود و نصارا و اسماعيليان ( مقصود مسلمانان است ) از اين دو تن به وجود آمدند .\r\nيكى از شعاير دينى مهم و بلكه مهمترين آن‌ها در عقيدهء يزيدىها زيارات پيكرهء طاووس است . اين پيكره را با تجليل و احترام فراوان در زيارتگاه بزرگ خود كه به نام « مقام شيخ عادى » معروف است قرار داده‌اند و هرساله چندين بار به زيارت آن مىروند ، و در بعضى جشن‌ها و اعياد مهم نيز پيكره را از آنجا خارج كرده و با تشريفات خاصى در دهات اطراف مىگردانند و آن را زيارت و سجده مىكنند ، زيرا چنان‌كه گفتيم معتقدند كه هريك از خدايان هفتگانه آن‌ها ده هزار سال بر جهان حكمفرمايى مىكند و اكنون دور طاووس است كه از شش‌هزار سال پيش شروع شده . در جشن‌هاى بزرگ كه بيشتر براى زيارت همين پيكره تشكيل مىشود پس از آن‌كه آن را در محل مرتفع و مجللى گذاردند ، خادم و متولى مقام او از زبان او چنين مىگويد : من رييس فرشتگانم . اين پيكرهء\r\n\r\n","description":"","footnote":"","page_name":" 339 ","page_number":341},
  {"content":"\r\n\r\nخود را از در بهشت براى ملت يزيدى ساخته‌ام كه آن را سجده كنند . كسىكه اين پيكره را زيارت كند مرا زيارت كرده ، و من همهء گناهان او را مىبخشم و نماز و روزه و خيرات او را قبول مىكنم . و پس از اين گفته همهء حاضران در برابر او به سجده مىافتند و سپس به دعا برمىخيزند و با دف و دايره به مديحه‌سرايى و ستايش مىپردازند ، و بايد همهء حاضران در سرور و شادى شركت كنند تا عباداتشان قبول شود .\r\nطواف دادن مجسمهء طاووس در دهات يزيدىنشين هميشه با علم و پرچم همراه است . گويند كه هريك از فرشتگان هفتگانه علمى داشته كه نزد سليمان حكيم بوده و پس از او به دست امراى يزيدى سپرده شده ، و در زمان يزيد بن معاويه ، وى براى هريك از اين علمها ادعيه و اوراد مخصوصى وضع كرده كه با زبان كردى قديم و با دف و دايره مىخوانند و هلهله مىكشند . اين علمها هفت عددند و گويند كه همه در نزد امير شيخان است . و هم‌چنين گويند كه در طى مدت چهار هزار سال كه بر امت يزيدى گذشته غالبا در تحت فشار ايرانيان و مغولها و تركها قرار داشته‌اند و به‌دين‌جهت بسيارى از آثار و گنجينه‌هاى آن‌ها نابود شده و آخرين ستمى كه بر آن‌ها رفته در زمان عمر پاشا والى عثمانى بوده كه وى همه علمها را از آن‌ها گرفته است ، ولى بعدا در زمان سليمان نظيف پاشا اين والى دستور داده كه علمها را به آن‌ها برگردانند . و نيز گويند كه در حال حاضر اين علمها و پيكرهء قوچ ابراهيم و چندين پيكرهء مار كه اين‌ها هم نزد يزيدىها مورد تجليل و ستايش هستند نزد امير شيخان است . رسم بر اين است كه در جشن‌ها و موسم زيارات يا عبادات اين علمها را حركت دهند . محل اين علمها در مقام شيخ عادى در جايى است كه آن را طاووس خاتون مىگويند ، نزديك جاى ديگرى كه خزينة الرحمن مىخوانند . نخست آن‌ها را در مقام شيخ عادى با آبى كه مقدس مىپندارند تعميد مىدهند ، آنگاه آن‌ها را براى زيارت مردم به دهات اطراف مىبرند . قوّال‌ها كه چنان‌كه خواهيم ديد دسته‌اى از اين مردم هستند كه كار آن‌ها حركت دادن علمها و پيكرهء طاووس و گردش آن در\r\n\r\n","description":"","footnote":"","page_name":" 340 ","page_number":342},
  {"content":"\r\n\r\nدهات و دف و دايره زدن در هنگام جشن‌ها و زيارات است ، هركدام مقدارى از خاك مقبره شيخ عادى برمىدارند و آن را گل مىكنند و از آن گلوله‌هاى كوچكى به قدر گردو يا فندق مىسازند و آن‌ها را با علمها به دهات اطراف مىبرند و به عنوان تبرك به مردم مىدهند كه براى وقت حاجت نگه دارند . رسم است كه چون به قصد ده يا قصبه‌اى حركت كنند نيم ساعت پيش از آن‌كه به آنجا برسند جارچى روانه كنند كه سه بار در آن ده جار بزند كه \" ايها الناس اكنون صورت فرشتگان بر شما وارد مىشوند ، براى پذيرايى آن‌ها آماده شويد \" .\r\nآنگاه همهء مردم با لباسهاى پاك با سرور و شادى و بخور و عطر و با تسبيح و تهليل از ده خارج مىشوند و زنها هم هلهله‌كنان همگى به استقبال علمها و صورتها مىروند و آن‌ها را با تجليل فراوان به ده وارد مىكنند . شرف و اقبال در اين ده نصيب كسى مىشود كه علمها و صورتها به خانهء او وارد شوند و او هم كسى است كه بيش از ديگران به قوّال كه متولى آن علمها و صورتها است پول بدهد .\r\nآنگاه مجسمهء طاووس را در جاى بلندى مىگذارند و قوّالها در دو طرف آن و پهلوى آن‌ها شيخ وزير و روبروى مجسمهء پيرها و مشايخ و بقيه جماعت و اهل آن ده مىنشينند و سپس قوّالها شروع به دف زدن مىكنند و پس از اتمام اين تشريفات همگى برمىخيزند و با كمال خضوع درحالىكه دستها را به سينه گذارده‌اند هفت بار به دور طاووس طواف مىدهند . آنگاه در محضر آن مجسمه سفره‌اى رنگين مىچينند و پس از خوردن غذا يك‌يك برمىخيزند و طاووس را مىبوسند و هديه‌اى را كه در قلب خود نيت كرده‌اند مىدهند و پس از مردها زنها طاووس و علم را مىبوسند و هداياى خود را تقديم مىكنند . اين هدايا گاهى فرش يا چيز ديگرى است . در عيدها و جشن‌هاى بزرگ هم به همين طور طاووس را با علم در دهات نزديك مىگردانند و در آنجاها هم پس از اين كه به اندازه معين دف و دايره زدند مردم آن را طواف مىكنند و اين تشريفات قريب يك ساعت طول مىكشد و پس از آن دعا مىخوانند و مردم هدايايى كه\r\n\r\n","description":"","footnote":"","page_name":" 341 ","page_number":343},
  {"content":"\r\n\r\nبايد بدهند مىدهند ، كسىكه براى زيارت طاووس پيش مىرود ، چنان‌كه گفتيم بايد با كمال فروتنى با دستهاى بسته و با زانو پيش برود و طاووس را زيارت و هداياى خود را تقديم كند ، در اين هنگام قوّال بر بالاى سر او مىايستد و در حدود چهل كلمه دعا مىخواند و نام همهء فرشتگان را بر زبان مىراند . و پس از انجام تشريفات طاووس را با آب سماق ترش مىشويند و آن را با روغن زيتون چرب مىكنند و آن آب را در مشربهء مخصوص فلزى مىريزند و بر حاضران مىگردانند و هريك كمى از آن را براى تبرك مىخورد و چيزى به عنوان هديه مىدهد . هر مجسمهء طاووس بايد يك علم و يك مشربهء مخصوص داشته باشد كه آن را از آب پر مىكنند و به مردم مىدهند و هركس هم كه از آن آب مىخورد چيزى به عنوان هديه مىپردازد .\r\nگفتيم كه يزيديان را شيطان‌پرست هم مىخوانند و اين بدان‌جهت است كه صفاتى كه براى ملك طاووس ذكر مىكنند و كارهايى كه به دو نسبت مىدهند با آنچه در روايات اسلامى و مسيحى و يهودى دربارهء شيطان ذكر شده تقريبا يكسان است . در آن روايات هم شيطان قبل از عصيان فرشته‌اى مقرب بوده و سپس به سبب نافرمانى او در مسألهء آدم و فريب و اخراج او از بهشت مغضوب و رانده شده ، ولى در نزد اين فرقه ، او يا به اصطلاح خودشان ملك طاووس همهء اين كارها را هم به فرمان خداوند كرده ، بنابراين نه رانده شده و نه مغضوب و به اين‌جهت لعن بر شيطان را هم جايز نمىدانند . در روايات اسلامى در داستان ابو البشر پاى طاووس هم در ميان است . طاووس باعث شد كه شيطان به بهشت راه يابد و آدم را فريب دهد و خروج آدم را از بهشت به او نسبت مىدهند . هم برطبق اين روايات هنگامىكه شيطان از بهشت رانده شد طاووس هم به همراه او رانده گرديد ، و به همين‌جهت است كه طاووس را ناميمون و بدشگون مىشمارند . و به عقيدهء بعضى از محققان « 1 » اين نظريه دربارهء طاووس اصلا از روايات زردشتى سرچشمه گرفته ، زيرا در آن دين هم طاووس از پرندگان ناپاك\r\n\r\n\r\n","description":"","footnote":"\r\n( 1 ) .  Thisdall . The Sources of The Quran , p . 245 . \r\n","page_name":" 342 ","page_number":344},
  {"content":"\r\n\r\nاست و گويند كه او را اهريمن آفريده است . در همهء روايات اسلامى و مسيحى و يهودى نيز شيطان به صورت مار درآمد و نخست حوّا و سپس آدم را بفريفت ، و چنان‌كه ديديم در نزد يهودىها مجسمهء مار هم مقدس و مورد تجليل و ستايش است . زيرا به عقيدهء آن‌ها هم ملك طاووس هروقت مىخواسته از بهشت بيرون رود به صورت ما درمىآمده است .\r\nپس از طاووس در درجهء بعد يزيد قرار مىگيرد . دربارهء يزيد و سمت و عنوان او چنان‌كه گفتيم معتقدات ايشان آشفته و نااستوار است ، زيرا از يك طرف اساس معتقدات آن‌ها به خيلى پيش از اسلام و يزيد برمىگردد و از طرف ديگر سعى شده كه اين اسم تحريف شده با يزيد بن معاويه تطبيق گردد . در اين مورد داستانى دارند كه گرچه خيلى عاميانه و ناپخته و با تاريخ هم ناسازگار است ولى چون منظور معرفى اين فرقه و عقايد آن‌ها است شايد ذكر خلاصهء آن بىمورد نباشد . گويند :\r\n« پيش از يزيد بن معاويه ما را پادشاهى بود به نام يزيد الجعفى كه بين حدود ايران و كردستان مىزيسته و بيشتر كردهاى يزيدى از نسل او و بقيه از نسل آشورى هستند . مدتها پس از او خداوند يزيد را فرستاد . در آن روزگار دو قبيله وجود داشت ، يكى بنى اميه و ديگرى بنى هاشم . بنى اميه تواناتر از بنى هاشم بودند ، ولى با قيام محمد ( ص ) پيغمبر اسماعيلىها ( مسلمانان ) قبيلهء بنى هاشم بر بنى اميه نيرو گرفت و به دين جهت معاويه پدر يزيد براى مصلحت روزگار به عنوان خزانه‌دار در نزد محمد ( ص ) باقى ماند . روزى معاويه مشغول تراشيدن سر پيغمبر شد و چون موضعى از آن را بريد و خون از آن جارى شد از ترس اين‌كه خون بر زمين بريزد آن را با زبان خود پاك كرد ، محمد متوجه شد و به او فرمود كار بدى كردى ، زيرا از نسل تو پس از اين كار كسى به وجود خواهد آمد كه مردمى را به دنبال خود كشد و آن‌ها با امت من به جنگ برخيزند و بر آن‌ها پيروز شوند . معاويه گفت اگر چنين است من هرگز زن نخواهم خواست . پس از مدتى خداوند عقربى را بر او مسلط گردانيد كه او را گزيد ؛ خويشانش جمع شدند\r\n\r\n","description":"","footnote":"","page_name":" 343 ","page_number":345},
  {"content":"\r\n\r\nو پزشكان را براى درمان او آوردند پزشكان گفتند اگر زن نگيرد هلاك خواهد شد ، پس دختر پيرى به سن هشتاد سال كه اسمش مهوسه و خواهر عمر خطاب بود براى او بياوردند و معاويه با او درآميخت . روز بعد آن پير زال به صورت دخترى بيست و پنج ساله درآمد و آبستن شد و ملك يزيد را به دنيا آورد . و اين بدان علت بود كه خداوند به فرشته طاووس وعده كرده بود كه ملك يزيد را بفرستد و اين واسطه را سبب گردانيد كه وى از نور خدا كه به نام يازيد خوانده مىشود آفريده شود . »\r\n* * * پس از يزيد كسى كه در سلسلهء پيشوايان دينى و در عبادات يزيدىها شأن و مقامى دارد و قبر او بزرگترين زيارتگاه و مكان مقدس و محل حج آن‌ها به شمار مىرود شيخ عادى است . هرچند شيخ عادى شخصى تاريخى بوده كه در قرن ششم هجرى از حدود شام و فلسطين به اين منطقه رفته و اين گروه را مريد و پيرو خويش كرده ، ولى مطالبى كه دربارهء او ذكر مىكنند و كرامات و معجزاتى كه به او نسبت مىدهند او را به يك شخص پندارى و افسانه‌اى تبديل ساخته ، نه يك موجود تاريخى . آنچه دربارهء او مىگويند از اين قرار است : شيخ عادى در نزديكى درياى مرده در فلسطين مىزيسته . گويند او در كوه هكاريه ظهور كرد ، اصلش از اطراف حلب و بعلبك بوده ، پس از مهاجرت به اين منطقه در كوه لالش كه نزديكىهاى موصل است مقيم شد ، و بعضى گفته‌اند او از اهل حران بوده و نسبش به مروان حكم مىرسد . سلسلهء نسب او را اين‌گونه ذكر مىكنند : شرف الدين ابو الفضايل عادى بن مسافر بن اسماعيل بن موسى بن مروان بن الحسن بن مروان . وفاتش را در سال 558 هجرى نوشته‌اند و قبر او كه به نام مقام شيخ عادى معروف است در همين منطقهء يزيدىها بزرگترين مقام مقدس آن‌ها است . « 1 » چنان‌كه گفتيم دربارهء شيخ عادى و كرامات و معجزات او عقايد\r\n\r\n\r\n","description":"","footnote":"\r\n( 1 ) . ابن خلكان دربارهء او گويد : « شهرتش در آفاق پيچيد و مردم بسيارى پيروى او كردند و حسن -\r\n","page_name":" 344 ","page_number":346},
  {"content":"\r\n\r\nافسانه مانندى دارند . مثلا معتقدند كه شيخ عادى باد را به زير فرمان داشته و هر وقت فرمان مىداده باد از جريان باز مىايستاده ، و هم‌چنين گويند كه وقتى او در كوه لالى بود وعظ شيخ عبد القادر گيلانى را در بغداد مىشنيد ، و روى زمين با چوب دايره‌اى رسم مىكرد و هركس در آن دايره قدم مىگذاشت او هم وعظ شيخ عبد القادر را مىشنيد . و از اين‌جا اين سنّت در يزيديان راسخ گشته كه هرگاه در مرافعات يا امور ديگر امرى بر آن‌ها مشتبه شود و لازم آيد كه كسى سوگند ياد كند ، شيخ آن‌ها دايره‌اى بر روى زمين مىكشد و شخصى را كه بايد سوگند بخورد وارد آن مىكند ، و در ميان اين دايره به دشوارى ممكن است يك يزيدى به دروغ سوگند ياد كند . معتقدند كه شيخ عادى وزير بزرگ خدا است و همهء امور با فرمان و تدبير او در آسمان و زمين اجرا مىشود . در كتاب جلوه كه از آن اجمالا سخن گفتيم حكايت ذيل درباره شيخ عادى آمده است : يك بار خداى بزرگ شيخ عادى و مريدانش را به آسمان دعوت كرد ، در آنجا براى اسبهاى اين مهمانان كاه يافت نشد . شيخ عادى بعضى از مريدانش را به زمين فرستاد كه بروند و از خرمنهاى او كاه براى اسبها بياورند و آن‌ها هم رفتند و از خرمن گندم او كاه آوردند و مقدارى از كاه‌ها در بين راه ريخت و اثر آن هم در آسمان باقى ماند و اين همان خط كهكشان است كه شبها در آسمان پيدا است . اين‌گونه عقايد در تجليل از شيخ عادى رفته‌رفته بالا گرفته به‌طورىكه جماعتى از آن‌ها معتقدند كه حكم آسمان در دست خدا و حكم زمين در دست شيخ عادى است . از اين قبيل عقايد شرك‌آميز دربارهء شيخ عادى در بين آن‌ها كم نيست .\r\n\r\n\r\n","description":"","footnote":"\r\n- اعتقاد ايشان دربارهء او از اندازه گذشت ، به‌طورىكه او را قبلهء نماز و ذخيرهء آخرت و شفيع خويش قرار دادند . با جماعت بسيارى از مشايخ و صلحاى معروف مصاحب بود ، به كوه هكاريه در موصل رفت و در آنجا صومعه‌اى براى او ساختند و مردم آن نواحى چنان به دو گرويدند كه به هيچ صومعه‌نشينى چنان اقبال معهود نبود . زادگاه وى در دهى از بعلبك به نام \" بيت فار \" بود و آن خانه تاكنون محل زيارت مردم است و در سال 555 و بعضى گويند 557 وفات يافت و در همان صومعه مدفون گرديد و قبر او از مشاهد و مزارات است . . .\r\n( ابن خلكان ، ذيل كلمه : عدى بن مسافر )\r\n","page_name":" 345 ","page_number":347},
  {"content":"\r\n\r\nغير از شيخ عادى به منصور حلّاج و شيخ عبد القادر گيلانى و حسن بصرى نيز اعتقاد دارند و گويند كه يزيدىهاى كنونى بيشتر از نسل شاگردان و پيروان شيخ عادى و بعضى از آن‌ها نيز منسوب به يزيد و بعضى ديگر هم منسوب به حسن بصرى هستند . و اكنون خادم مقام شيخ عادى ، شيخ بزرگ آن‌ها است كه همهء شيوخ در همه كارها رأى و مشورت او را مىخواهند و بسيار محترم و مورد تجليل است .\r\nپيشوايان و متصديان امور دينى يزيدىها بر چند طبقه هستند كه طبقات آن‌ها تقريبا محفوظ است و افراد هيچ طبقه‌اى به طبقهء ديگر منتقل نمىشوند ؛ اوّل طبقهء امير شيخان است كه معتقدند كه از نسل يزيد بن معاويه و منسوب به بنى اميه پيش از اسلام مىباشند . امير شيخان را كه امير همهء يزيدىها است به نام خليفهء عصر و زمان مىخوانند و در جشن‌ها و اعياد بزرگ كه علم طاووس را برمىافرازند ، اين امير را چنين دعا مىكنند : « دولت خليفهء عصر زمان دايم بى ، مذهبى و ان قايم بى » . امير در همهء امور يزيدىها چه امور دينى و چه دنيوى داراى قدرت مطلق مىباشد . ديگر طبقهء فقيران است . فقير در نزد يزيدىها مانند راهب است در نزد مسيحيان . اين‌ها هميشه در خدمت شيخ عادى و به او منسوب هستند و تنها كار آن‌ها اين است كه پيوسته به امور دين بپردازند و در امور دنيوى دخالتى ندارند ، شغل آن‌ها دعا و نماز است و بچه‌ها را هم بايد درس دين بياموزند و هم‌چنين اطفال مردم بىچيز را رقص و دف‌زنى ياد بدهند . گويند شيخ عادى پيش از رحلتش به آن‌ها وصيت كرده كه هميشه مطيع نماينده‌اش يعنى امير شيخان باشند ، و اگر فقيرى مخالف فرايض دينى رفتار كند و يا بر خلاف امر امير شيخان كارى انجام دهد خرقهء او را مىكنند و ريشش را مىتراشند و از ميان خود مىرانند . سوم قوّالان هستند كه كار آن‌ها خواندن مديحه و ادعيه و دف زدن در برابر مجسمهء طاووس و علمها است . اين دسته هم هميشه در نزديكى مقام شيخ عادى سكونت دارند و الان ( مقصود زمان تأليف كتاب است ) مقر آن‌ها در دو ده بعشيقه و باحزانى است . بر هرقوّال بزرگ فرض است كه\r\n\r\n","description":"","footnote":"","page_name":" 346 ","page_number":348},
  {"content":"\r\n\r\nنوخاسته‌هاى اين طبقه را جمع كند و به آن‌ها علم غيب به‌طور حفظى بياموزد و همهء امور دينى را كه بر عهدهء آن‌ها خواهد بود يادشان بدهد ، تا وقتىكه بزرگ شدند پس از امتحان به آن‌ها حق داده شود كه طاووس و علمها را طبق تشريفاتى كه ذكر شد در همه دهات يزيدىنشين بگردانند . چهارم كوچك‌ها هستند .\r\nكوچك‌ها همه در خدمت شيخ بزرگ ( بابا شيخ ) مىباشند . كسىكه به مقام كوچكى منصوب مىشود بايد شيخ بزرگ او را قبلا امتحان كند و با او شروط و پيمانى نهد و اگر او را مناسب يافت زنارى به او مىدهد با دو قطعه فلز زردرنگ ، و اين علامت اين است كه او به اين مقام منصوب شده است . وظيفهء كوچك‌ها بيشتر اقامهء نماز و دعا براى دفع بليات و مراسم تكفين و تدفين و تلقين اموات و تعبير خواب و مكاشفات است . وقتىكه قحطى يا بليه‌اى يا امراض همه‌گيرى نازل شود شيخ بزرگ به همهء كوچك‌ها پيغام مىدهد كه براى رفع بلاها به دعا و نماز بپردازند . مراسم دعاى دسته‌جمعى آن‌ها چنين است كه همه در يك‌جا جمع مىشوند يا در محل شيخ عادى و يا در خانهء شيخ بزرگ و به اندازهء سه ساعت يا بيشتر و حتى گاهى تمام شب سرهايشان را بر زمين مىگذارند و دعا مىخوانند و اين كار ادامه دارد تا وقتىكه بر يك يا چند نفر از آن‌ها مكاشفه شود و به شيخ خبر دهند . و هم‌چنين وقتى يكى از همين دستهء كوچك‌ها بميرد بايد بقيهء آن‌ها در حال مكاشفه روند تا معلوم دارند كه او پس از مرگ به كجا رفته و به چه شكل درآمده و آيا روح او در قالب حيوانى رفته و يا در تن انسانى .\r\nرسم است كه در هرسال شيخ بزرگ ده بار همهء كوچك‌ها را جمع كند و به محل شيخ عادى روند و آن را پاك و آب و جارو كنند و اين در جشن‌ها و اعياد بزرگ است كه بايد كوچك‌ها قبل از جماعت مردم براى اين‌كار به آن محل بروند .\r\nيزيدىها قايل به تناسخ ارواح هستند و معتقدند كسىكه مىميرد روح او در قالب ديگرى دوباره به اين جهان برمىگردد و زندگى از سر مىگيرد . حلول روح يك شخص در تن موجودى ديگر اعم از حيوان يا انسان به نسبت خوبى و\r\n\r\n","description":"","footnote":"","page_name":" 347 ","page_number":349},
  {"content":"\r\n\r\nبدى آن شخص و پاكى يا ناپاكى روح او است . براى اين عقيدهء خود و اين‌كه مثلا روح چگونه شخصى در جسم چه موجودى حلول مىكند شرح و تفصيلى دارند ، مثلا اگر مرده امير يا والى يا شاهى بوده كه با عدالت و راستى فرمان مىرانده پس از مرگ روح او به مقام بالاترى مىرود ، اگر فقير هم بوده ولى سلوك نيك داشته باز هم به مقام بالاتر مىرود ، ولى اگر در زندگى رفتارى ناپسند داشته و شخصى ناپاك و بدخواه و فاسق و يا آدم‌كش و دزد و راهزن باشد پس از مرگ روحش در تن جانورى پست مانند سگ يا خوك و مانند اين‌ها وارد مىشود ، و پيش از آن‌كه دوباره به شكل انسان درآيد بايد هفت بار از حيوانى به حيوانى ديگر منتقل شود تا سرانجام به تن انسانى حلول كند ، آن هم انسانى پست و بىمقدار كه به قوت روزانهء خود محتاج باشد و كسى هم به او صدقه‌اى ندهد . و اگر زن يا مردى ميانه‌حال باشد و نيكى و بدى آن‌ها يكسان باشد ، روحشان به بدن حيواناتى بىآزار و سودمند هم‌چون گوسفند يا بز يا غزال حلول مىكند و پس از يك بار دوباره به صورت انسان درمىآيد ، و اگر بچه‌اى بميرد كه هنوز خوب و بد را تشخيص نداده چهل روز در بهشت شداد بن عاد مىماند و پس از آن دوباره روحش به تن انسان برمىگردد ، اگر پسر باشد به تن پسر و اگر دختر باشد به تن دختر . كسانىكه روحشان به تن حيوانات پست مىرود و چنان‌كه گفتيم بايد هفت بار روحشان از حيوانى به حيوانى ديگر با درجهء بالاترى منتقل شود ، در آخرين بار در مرحلهء حيوانى روحشان به تن اسبى اصيل از آن شاه يا اميرى حلول مىكند . هر گناه يا رفتار ناپسندى نيز به يك نوع از حيوانات بستگى دارد ، مثلا اين گناهكاران روحشان به تن اين حيوانات مىرود : زناكار به تن خوك ، دروغگو به تن گاو ، و خيانتكار به تن روباه . يكى از وظايف طبقهء كوچك‌ها چنان‌كه گفتيم انجام مراسم تكفين و تدفين مردگان و مكاشفهء حال آن‌ها پس از مرگ است . رسم چنين است كه در هنگام مرگ حتما يكى از اصناف متصديان امور مذهبى ، يعنى كوچك يا شيخ يا فقيرى بالاى سر آن‌ها باشد ، و پيش از دفن كمى از خاك مزار شيخ عادى در كف دست و\r\n\r\n","description":"","footnote":"","page_name":" 348 ","page_number":350},
  {"content":"\r\n\r\nصورت مرده بمالند و پس از دفن نيز براى اين‌كه قبر او از دستبرد حيوانات و درندگان مصون باشد آن را با پشگل گوسفند بپوشانند . درست كردن قبر و خواندن نماز و ديگر كارها با كوچك‌ها است . و علاوه‌بر اين آن‌ها پولى هم از صاحبان مرده مىگيرند كه شب را بالاى سر ميت بخوابند و دربارهء او مكاشفه كنند ، يعنى اين‌كه در عالم كشف و شهود از سرنوشت مرده پس از مرگ آگاه شوند و معلوم كنند كه آيا روحش به چه قالبى حلول كرده و بر سر او چه آمده است و معمولا صبح روز بعد هرخبرى را كه از اين راه كسب كرده‌اند به بازماندگان مرده مىدهند .\r\nعقيده به تناسخ در ميان اين جماعت سخت ريشه‌دار و راسخ است ، به‌طورىكه حتى بعضى از ساده‌لوحان ذخيره و پس‌انداز خود را نهانى در زمين يا جايى پنهان مىكنند تا در دورهء ديگرى كه به اين دنيا برمىگردند از آن استفاده كنند . بدون‌شك يكى از عللى كه اين عقيده را اين اندازه در ذهن اين مردم راسخ كرده اين است كه متصديان امور دينى آن‌ها از اين راه ، هم منافع مادى و هم سلطهء خود را بر اين جماعت حفظ مىكنند ؛ شيخ يا ملايى كه بايد شب بر بالاى سر مرده‌اى شب‌زنده‌دارى كند و به مكاشفه پردازد و فردا صبح به بازماندگان آن ميّت سرنوشت او را خبر دهد كه آيا روحش دوباره به چه صورت به اين جهان بازگشته لابد بايد ، هم از ميّت و بازماندگان او خوشنود و راضى باشد و هم از جنبه مادى نظر او به خوبى تأمين شده باشد تا روح ميّت را در قالب سگ و خوك نكند و موجب سرافكندگى بازماندگان و قوم و قبيلهء او نشود .\r\nمتصديان امور دينى آن‌ها براى اين‌كه اين عقيده در ذهن آن مردم هرچه استوارتر گردد به وسايل و فريبكارىهاى عجيبى دست مىزنند ، چنان‌كه وقتى يكى از \" كوچك‌ها \" يعنى از همان كسانىكه متصدى امور اموات و مكاشفه مىباشند در خانهء شخصى به مهمانى دعوت شده بود ، و ميزبان به پاس احترام او غذاهاى گوناگونى تهيه ديده و براى او سفرهء رنگينى گسترده بود ، هنگامىكه غذا را حاضر كردند سگ رنجور و ناتوانى هم سرش را به درون اتاق كرد ، آن شيخ\r\n\r\n","description":"","footnote":"","page_name":" 349 ","page_number":351},
  {"content":"\r\n\r\nچون او را ديد از جا برخاست و آن غذاها را در برابر سگ چيد و همه را به او خورانيد ، صاحب‌خانه و حاضران از اين كار بسيار دلخور و خشمناك شدند ولى به پاس احترام او چيزى نگفتند . خود شيخ پس از اين‌كه غذاها را به سگ داد به صاحب‌خانه گفت مىبينم كه از اين كار من دلتنگ شده‌اى . صاحب‌خانه گفت شايد غذاهاى ما درخور شما نبوده . شيخ گفت برعكس غذاها بسيار خوب و مطبوع بود و منهم از اين مهمانى شما خيلى ممنون هستم ، ولى من وقتى اين سگ را ديدم نتوانستم پيش از سير كردن او چيزى بخورم . اين سگ فلان شخص است كه همه مىشناسيد و در فلان روز در فلان مهمانى ، فلان شيخ بر او خشم گرفت و او را محروم كرد . اين شخص پس از مرگ در اثر ناخشنودى شيخ از او در تن اين سگ ناتوان و رنجور درآمد و امروز چون مرا در اين‌جا ديد آمد و از من درخواست گذشت و اغماض كرد و تقاضا داشت كه او را به همان محلى كه بود برگردانم ، و چون گرسنه بود من هم دلم به حال او سوخت و اين غذاها را به او دادم . حاضران كه اين را شنيدند همگى خوشحال شدند و از اين كرامت شيخ به خود باليدند و دوباره براى او سفرهء رنگين‌ترى چيدند . و به همين علتها است كه يزيديان ساليانه مبالغ زيادى از عايدات خود را به شيوخ و كوچك‌ها و قوّالها مىدهند و اگر پولى هم نداشته باشند بايد از اموال خود بفروشند و يا قرض كنند و مال اللّه را بدهند تا آن‌ها نزد خداوند شفاعتشان كنند و به بهشتشان ببرند ، و اين كار هم براى آن‌ها دشوار نيست زيرا چنان‌كه معتقدند در روز قيامت شيخ عادى همهء امت يزيدى را كه در دنيا به همهء تكاليف خود عمل كرده‌اند ، در طبقى مىگذارد و بر سر مىنهد و بىهيچ حساب و كتابى به بهشت مىبرد .\r\nاين اشخاص علاوه‌بر دعوى علم غيب و قوهء مكاشفه دعاوى عجيب و غريب ديگرى هم مىكنند و تا آنجا كه ساده‌لوحى و خوش‌باورى مريدان اجازه دهد براى خود كرامات و معجزاتى مىشمرند و غالبا اقوالى ضد و نقيض يك‌ديگر مىگويند . وقتى يكى از آن‌ها مىگفت كه او در كشتى يونان ( نوح ) پيغمبر بوده و چهل روز با او در روى آب گردش مىكرده ، ديگرى مىگفت كه\r\n\r\n","description":"","footnote":"","page_name":" 350 ","page_number":352},
  {"content":"\r\n\r\nمن در حضور خداوند بودم از من پرسيد آيا وقت آن شده است كه مسيح را به دنيا بفرستم ؟ پاسخ دادم بلى وقت آن شده ؛ آنگاه خداوند او را به زمين فرستاد . براى يزيدىها جبل دروز « 1 » مكان مقدسى است و آن را بر مكه ترجيح مىدهند و زيارت آنجا براى آن‌ها از حج و قدس ثوابش بيشتر است . با درزيها عقايد مشترك چندى دارند ، از آن جمله است همين عقيده به تناسخ كه جزء اصول مذهب درزىها به شمار مىرود ، و عقيده ديگرى كه نزد درزىها با ابهام و پيچيدگى خاصى همراه مىباشد اين است كه شخصى از ايران ظهور كند و آيينى نو بياورد ، يزيديان اين شخص را به نام جعفر مىخوانند « 2 » . هر مرد يا زن\r\n\r\n\r\n","description":"","footnote":"\r\n( 1 ) . جبل دروز ناحيه‌اى است كوهستانى در جنوب سوريه كه در بخش خاورى دشت حوران واقع شده و به اين‌جهت جبل حوران هم خوانده مىشود . در سابق اين ناحيه استانى از سوريه بود كه به نام استان جبل دروز ناميده مىشد ولى اكنون به نام استان سويداء خوانده مىشود . جبل دروز نام خود را از مردمى گرفته كه در سدهء هفدهم و نوزدهم ميلادى از لبنان به اين منطقه مهاجرت كرده و مسكن گزيده‌اند ، و اكنون شمارهء آن‌ها در سوريه نزديك هفتاد هزار تن مىباشد . فرقهء دروز يا دروزىها از سدهء دوازدهم ميلادى در لبنان به وجود آمد و در بعضى از بخشهاى اين سرزمين مانند وادى التيم ، الغرب ، المتن ، الشوف پراكنده شدند و چنان‌كه گفتيم عده‌اى از آن‌ها هم بعدها به سوريه مهاجرت كردند . و اكنون عدهء آن‌ها در لبنان طبق سرشمارى 1956 : 88100 نفر مىباشد ( براى اطلاعات بيشتر درباره اين طايفه نگاه كنيد به گفتار « لبنان و مردم آن در گذشته و حال » در همين مجله ، شمارهء يكم ، سال پنجم ، ص 41 - 63 ) . درزىها اين شهرت را از رييس و مؤسس مذهب خود حمزة بن على بن احمد گرفته‌اند كه به درزى مشهور بوده است . درزى اصلا ايرانى و از مردم زوزن خراسان و از داعيان مذهب اسماعيلى باطنى و همراى حاكم به امر اللّه خليفهء فاطمى مصر بوده كه در اوايل سدهء يازدهم مسيحى براى تبليغ اين مذهب به طريقهء خود به لبنان و سوريه آمده و جمعى را به طريقهء خويش درآورده و در سال 1019 ميلادى درگذشته است ، در زيان در اصل فرقه‌اى از اسماعيليان بوده‌اند ، ولى اكنون بين معتقدات ايشان با فرقهء معروف اسماعيليان تفاوت و اختلاف بسيار هست .\r\n( 2 ) . اين عقيده چندين موضوع تاريخى و دور از هم را به خاطر مىآورد و گويى كه همانها است كه با خلط مفاهيم و اسامى تاريخى به اين صورت درآمده . در اين مورد مراجعه شود به آنچه ابن خلكان دربارهء يزيدىها و رييسشان يزيد بن اتيه ذكر كرده و هم‌چنين مراجعه شود به شهرستانى « الملل و النحل » و مختصر كتاب « الفرق بين الفرق » بغدادى . مسأله برگشت -\r\n","page_name":" 351 ","page_number":353},
  {"content":"\r\n\r\nيزيدى بايد يك شيخ يا پير به عنوان مربى داشته باشد ، و همواره بايد دو امير داشته باشند ، يكى براى ادارهء امور دنيوى و ديگرى براى كارهاى دينى و روحانى كه او را « امير حاج مقدس » مىنامند . امير بايد پرهيزگار و خوش‌برخورد و با انصاف و دادگر باشد و يتيمان و بيوه‌زنان را مراعات كند ، و اگر بر خلاف اين باشد بر جماعت يزيدى فرض است كه او را طرد كنند و ديگرى را بر جايش بنشانند . و معتقدند كه نماز امرى است قلبى و پنهانى و به اين‌جهت قواعد و احكامى براى نماز ندارند .\r\nدر مقدمهء اين مقال از نامه‌اى سخن رفت كه شيوخ و بزرگان يزيدى درباره عقايد و آداب و رسوم خود به دربار خليفهء عثمانى نوشته بوده‌اند ، چون اين نامه متضمن بسيارى از معتقدات آن‌ها است مطالب آن در اين‌جا با ذكر توضيحاتى خلاصه مىشود . اين نامه چنان‌كه گفتيم در سال 1211 هجرى قمرى نوشته شده ، در هنگامىكه از طرف دولت عثمانى ، طاهر بيك امير آلاى مأمور\r\n\r\n\r\n","description":"","footnote":"\r\n- دولت به ايرانيان موضوعى بوده كه در همان قرنهاى نخستين اسلامى پس از سقوط دولت ساسانى مطرح بوده و منجمان زردشتى با استناد به بعضى نشانه‌هاى فلكى در انتظار آن بوده‌اند و پس از ظهور دولت ديلميان و تصرف بغداد به دست آن‌ها همان را دولت موعود شمردند ، و ابو ريحان بيرونى هم آن را با دولت عباسيان تطبيق كرده و گويد « من نمىدانم چگونه منجمان زردشتى دولت ديلميان را همان دولت موعود دانستند در صورتىكه دلايل ايشان بر دولت بنى عباس راست‌تر مىآيد و دولت بنى عباس هم دولتى خراسانى و شرقى است » ( الاثار الباقية ، ص 213 ) و ناميدن اين شخص به نام جعفر نيز موضوع تاريخى مهم ديگرى را به ياد مىآورد و آن مسأله اختلافات بزرگى است كه پس از رحلت امام ابو محمد حسن بن على عسگرى بر سر جانشين آن حضرت بين شيعه ظاهر شد ، اجمال آن موضوع اين است كه پس از رحلت امام يازدهم نخست اختلافى بين مادر امام ، « حديث » و جعفر برادر آن حضرت پيدا شد و آن بر سر تقسيم ميراث بود ، اين اختلاف كم‌كم منجر به مخالفت جعفر با شيعهء اماميه در باب وجود امام دوازدهم گرديد . او منكر وجود فرزندى از امام يازدهم شد و خود دعوى جانشينى و امامت كرد ، و در نتيجهء اين اختلافات فتنهء بزرگى بين شيعهء اماميه برخاست و اين جماعت به چهارده فرقه منقسم گرديدند و از جملهء كسانىكه منكر فرزند داشتن امام يازدهم بودند دسته‌اى معتقد به ختم امامت شدند و دسته‌هاى ديگرى نيز به اختلاف ، به امامت همين جعفر معتقد شدند و اين جعفر هم نزد شيعهء اماميه به جعفر كذاب معروف شد ( دربارهء اين اختلافات نگاه كنيد ، خاندان نوبختى ، ص 108 - 109 )\r\n","page_name":" 352 ","page_number":354},
  {"content":"\r\n\r\nسربازگيرى از حدود موصل و منطقهء يزيدىها شده بود ، و چون به سربازى رفتن با معتقدات يزيدىها ناسازگار بوده ، چنان‌كه گفتيم شيوخ و بزرگان آن‌ها بالاجماع عريضه‌اى به والى عثمانى نوشته و با شرح عقايد خود و ناسازگارى آن با اين كار تقاضا كرده‌اند كه آن‌ها را از اين خدمت معاف دارند « 1 » و با پرداختن مبالغى به اهل ديوان سرانجام طاهر بيگ امير آلاى را راضى كردند كه از يزيديان به جاى سرباز پول بگيرند ، و اين رويه پيوسته دربارهء آن‌ها مورد عمل بوده است .\r\nخلاصهء مطالب اين عريضه دربارهء معتقدات آن‌ها از اين قرار است :\r\nاول : بر هريك از يزيدىها از بزرگ و كوچك و زن و مرد واجب است كه هرسال سه بار ملك طاووس را زيارت كند و اگر نكند كافر مىشود .\r\nدوم : بر هرفردى از آن‌ها فرض است كه در هرسال يك بار به زيارت قبر شيخ عادى برود و مدت اين زيارت از 12 ايلول تا 20 آن ماه ( دههء سوم شهريور ) است و تخلف از اين عمل موجب كفر است .\r\nسوم : بر هريزيدى فرض است كه در هرروز هنگام برخاستن آفتاب رو به مشرق ايستد و آفتاب را نيايش كند و شرط صحت اين عمل هم اين است كه\r\n\r\n\r\n","description":"","footnote":"\r\n( 1 ) . اين عريضه چون از نظر تحقيق درباره معتقدات مذهبى يزيديان داراى اهميت بوده محققان اروپايى به نشر و تعليق بر آن اهتمام و توجه نموده‌اند ، در اين موضوع آقاى  Lidsbarski  مقاله‌اى در مجلهء انجمن شرقى آلمانى  ( Z . D . M . G . )  به عنوان  Ein Expose der jesiden  نوشته ، متن عربى آن را با ترجمهء آلمانى منتشر نمود . نص عربى آن بار ديگر در مقالهء  Jsya Joseph  با عنوان  Yezidi Texts  در مجلهء امريكايى لغات و آداب سامى  ( A . J . S . L . )  ، مجلد 25 ، ص 151 - 156 و ترجمهء انگليسى آن در ص 244 - 247 همين مجله و هم‌چنين در كتاب همين نويسنده به نام  \" Devil Worship \"  ( شيطان‌پرستى ) چاپ شده . در مجلهء شرق مسيحى  ( R . O . C . )  ، مجلد 20 ، ص 168 - 171 نيز يكى ديگر از محققان  « Nau »  ترجمهء فرانسوى آن را منتشر نمود . محقق ايتاليايى  \" Furlani \"  هم ترجمهء ايتاليايى آن را در كتابى به نام  Testi religiasi del yezidi  منتشر نمود و مقدمه و تعليقاتى هم بر آن نوشت ، نسخه‌اى از اين عريضه نيز كه آن را  Browne  به انگليسى ترجمه كرده در ملحقات كتاب  Parry  به نام  Six months in a Syrian Monastery  ص 2 ، نقل شده است .\r\n","page_name":" 353 ","page_number":355},
  {"content":"\r\n\r\nمسلمان يا ديگرى او را در آن حال نبيند و اگر غير از اين شود كافر است .\r\nچهارم : بر هريزيدى فرض است كه هرروز دست برادر بزرگتر و دست پدر و مادر خود را ببوسد ، عدول از اين دستور نيز موجب كفر است .\r\nپنجم : گويند براى يزيدى جايز نيست كه نماز مسلمانان و سخنان نارواى آن‌ها را دربارهء مقدسات خود بشنود ، و اگر شنيد برطبق قوانين دين واجب است كه يا گوينده را بكشد يا خودش را ، و گرنه به جاى آن يك هفته روزه بگيرد و يك قربانى در راه ملك طاووس بكشد .\r\nششم : در هنگام مرگ هريزيدى بايد شيخ و پير و برادر آخرتش پهلوى او باشند و يكى از آن‌ها اين كلمات را سه بار بر او بخواند : \" اى بندهء ملك طاووس بايد كه تو بر دين معبود ما كه ملك طاووس است بميرى نه بر دين ديگرى ، و اگر كسى آمد و گفت كه بر دين اسلام يا يهود يا دين ديگرى غير از دين ملك طاووس بمير باور نكن و اگر باور كردى و به آن‌ها گراييدى كافر خواهى بود .\r\nهفتم : يزيدىها نزد خود خاكى دارند كه آن را بركات مىخوانند و آن خاك قبر شيخ عادى است و بر آن‌ها فرض است كه از اين خاك هميشه در جيب خود داشته باشند و هرصبح مقدارى از آن بخورند و اگر عمدا ترك كنند كافر مىميرند .\r\nهشتم : بر هريزيدى فرض است كه در محل خودش روزه بگيرد نه در محل ديگر ، براى اين‌كه هرروز بايد صبح نزد شيخ يا پيرش برود و از دست او روزه بگيرد و شب هم در وقت افطار از دست او با شراب مقدس روزه بگشايد و اگر از دست يكى از آن‌ها نباشد روزه‌اش قبول نيست .\r\nنهم : وقتى كسى از آن‌ها به سفر رود و يك سال يا بيشتر در غير محل خودش اقامت كند ، پس از بازگشت زنش بر او حرام مىشود و به جاى او هم زنى ديگر به او نمىدهند و اگر بدهند كارى بر خلاف دين كرده‌اند .\r\nدهم : هروقت پيراهن نو بدوزند بايد برادر يا خواهر آخرت آن‌ها يقه\r\n\r\n","description":"","footnote":"","page_name":" 354 ","page_number":356},
  {"content":"\r\n\r\nپيراهن نو را باز كند ، تخلف از اين سنت هم موجب كفر است .\r\nيازدهم : بر آن‌ها فرض است كه چون لباس تازه‌اى درست كنند نخست آن را با آب زمزم مبارك كه در محل شيخ عادى است تعميد دهند و گرنه پوشيدن آن لباس جايز نيست .\r\nدوازدهم : بر آن‌ها حرام است جامهء سرمه‌اى پوشيدن ، و شانهء مسلمان يا يهودى را بر موى خود زدن ، و با تيغ سر تراشيدن ، و در هنگام ضرورت هم بايد اول آن را در آب شيخ عادى بشويند .\r\nسيزدهم : براى آن‌ها جايز نيست به حمام يا بيت الخلا رفتن و يا گوشت حرام ميّت را خوردن و با زن برادر يا عمو يا دايى يا با دو خواهر ازدواج كردن . و اگر از زنى خداوند فرزندى به آن‌ها عطا كرد جايز نمىدانند با داشتن او زن ديگرى گرفتن ، ولى اگر از زنى داراى فرزند نشدند مىتوانند زنى ديگر بگيرند به شرط آن‌كه آن زن به سن نازايى نرسيده باشد .\r\nچهاردهم : دربارهء بسيارى از خوراكىها نيز يزيدىها را با ديگران فرق بسيار است . بعضى از آن‌ها ماهى را حرام مىشمرند . بعضىها از خوردن كدو و بعضىها از باميه و بعضى ديگر از لوبيا اجتناب مىكنند . خوردن كاهو هم بر همه يزيدىها حرام ، و زمينى كه در آن كاهو كاشته مىشود نزد آن‌ها ناپاك است .\r\nيزيدىها داراى جشن‌هاى متعددى هستند كه هريك داراى رسم و آيينى خاص است . بزرگترين جشن آن‌ها عيد سال نو يا به اصطلاح خود آن‌ها « سرسالى » است . جشن سر سال آن‌ها نخستين چهارشنبه از ماه نيسان است . ماه نيسان از دهم فروردين تا دهم ارديبهشت و ظاهرا اين عيد سرسالى همان عيد نوروز است كه در نتيجهء تبديل ماه‌هاى ايرانى به ماه‌هاى رومى ، اول فروردين به اول نيسان تبديل شده ، و به همين‌جهت هم ماه نيسان را ماه سرسالى مىگويند ، با اين‌كه ماه نيسان در حساب رومى ماه اول سال نيست . از مراسم اين جشن يكى اين است كه در نخستين چهارشنبه اين ماه هرخانواده‌اى بايد به تناسب دارايى خود حيوانى براى شادى روح مردگان ذبح كند و گوشت آن را صدقه بدهد ، و در\r\n\r\n","description":"","footnote":"","page_name":" 355 ","page_number":357},
  {"content":"\r\n\r\nهمين‌روز هم رسم است كه كلوچه بپزند و بر سر مزار مردگان بروند و در آنجا غذايى هم طبخ كنند و براى رهگذران در همانجا بگذارند ، اين هم براى آمرزش روح مردگان است . و هم از رسوم اين عيد است كه زنها بهترين لباس خود را بپوشند و با زيب و زيور خود با مردان و جوانان دسته‌جمعى به رقص بپردازند . و باز از جملهء رسوم است كه \" كوچك‌ها \" كه چنان‌كه گذشت دسته‌اى از متصديان امور مذهبى آن‌ها هستند براى مكاشفه به گورستانها بروند ، و هم‌چنين دسته‌هاى مردم با تشريفات خاصى و با ساز و دهل شادىكنان به مزارهاى متعددى كه در حدود شيخان نزديك محل شيخ عادى است بروند و در آنجاها به جشن و شادى بپردازند .\r\nدر ماه نيسان زناشويى و خانه ساختن جايز نيست ، و اين براى بزرگداشت اين ماه است . گويند كه پيغمبران در اين ماه ازدواج كرده‌اند و به پاس احترام آن‌ها بايد ديگران از اين كار در اين ماه خوددارى كنند ، بنّايى و ساختمان هم در اين ماه حرام است ، زيرا در اين ماه كه ماه روييدن گل و گياه است نبايد زمين را براى ساختمان و بنّايى كنده و ويران كنند . در اين ماه سرسالى كه ماه گلها است رسم است كه پسران و دختران جوان در دشت و صحرا بگردند و از گلهاى رنگارنگ دسته‌ها بچينند و آنها را در آستانه خانه‌هاى خود بكارند ، و به دين سبب در اين ماه آستانهء هيچ خانه‌اى را بىگل نمىتوان ديد .\r\nيكى ديگر از رسوم اين عيد اين است كه در اين روز به قوّالها و ملاهاى خود ، هركس به قدر توانايى مالى خود هديه يا صدقه‌اى بدهد ، زيرا اين روز چهارشنبه به عقيده آن‌ها روز نيكوكارى و پرستش فرشتگان است ، و گويند كه در شب سرسال در نيمه‌شب فرشتگان از آسمان به زمين فرود مىآيند و اين خيرات و صدقات را به حساب مىگيرند و سجده مىكنند ، و به همين‌جهت بر همهء آن‌ها فرض است كه در اين لحظه به سجده روند . و نيز گويند كه در اين لحظه است كه خداوند بزرگ فرشته طاووس را فرمان مىدهد كه به زمين فرود آيد و قدرت و سلطنت را به دست بگيرد و به ارادهء او فرمانروايى كند . معتقدند كه اگر\r\n\r\n","description":"","footnote":"","page_name":" 356 ","page_number":358},
  {"content":"\r\n\r\nصدقاتى كه در آن سال به پيشوايان دينى خود بايد بدهند كم باشد ، مرد سال يعنى فرشته‌اى كه موكّل و پاسبان آن سال است آن سال را با تازيانهء تاديب كه ثمرهء آن مرگ‌ومير و درد و رنج است مىزند و آن سال بر مردم با سختى و غم و اندوه به پايان مىرسد ، ولى اگر به كوچك‌ها و ديگران صدقات بيشترى بدهند آن‌ها با لشكر روحانى خود به جنگ او مىروند و بلاى خشم او را از سر آن‌ها مىگردانند . به اين‌جهت در اين ماه هرجمعه براى فرشته طاووس هديه‌هايى مىبرند ، و ترتيب آن همچنين است كه شب جمعه خادم محل بر روى پشت‌بام مجاور قريه مىرود و سه مرتبه به صداى بلند جار مىزند و مىگويد « خدا پدر و مادر كسى را بيامرزد كه صداى مرا بشنود ، فردا نهار ضيافت فلان فرشته است » . و همه اين دعوت را اجابت مىكنند ، و بايد زمين يا سنگى را كه در آن لحظه بر آن نشسته يا تكيه زده‌اند ببوسند . فردا صبح هردسته‌اى غذايى تهيه مىكنند و به قبّهء آن فرشته كه نام او برده شده مىروند و در آنجا به عبادت و نماز مىپردازند و پس از صرف غذا به خانهء خود برمىگردند . اين ضيافت‌ها در قديم روزهاى چهارشنبه « 1 » بوده ، ولى حالا به خاطر مسلمانان آن را به روزهاى جمعه انداخته‌اند .\r\nيكى ديگر از جشن‌هاى آن‌ها در نخستين روز از كانون اول مطابق دهم آذرماه مىباشد . رسم بر اين است كه سه روز پيش از اين تاريخ را روزه بدارند ، اين عيد را « عيد پيرنده » مىنامند و معتقدند كه عيد تولد يزيد است . در اين روز هم شادى و باده‌گسارى مىكنند و كلوچه مىپزند .\r\n\r\n\r\n","description":"","footnote":"\r\n( 1 ) . اختصاص روز چهارشنبه به جشن و سرور و هم‌چنين بسيارى از آداب و رسوم عيد سرسالى اين طايفه جشن چهارشنبه‌سورى و بعضى از مراسم عيد نوروز را در بعضى از شهرستانها و روستاهاى ايران به خاطر مىآورد . آقاى سعيد نفيسى دربارهء چهارشنبه‌سورى در گفتارى نوشته‌اند : « اشتقاق تركيب چهارشنبه‌سورى ، يعنى چهارشنبهء عيش و عشرت ، خود مىرساند كه اين شب را براى جشن و سرور بنياد گذاشته‌اند . . . چهارشنبه نيز در عقايد باستانى ايران جاى مخصوصى دارد و آداب خاصى براى آن قايل بوده‌اند . » ( مجلهء مهر ، سال اول ، شمارهء 11 ، ص 842 ) .\r\n","page_name":" 357 ","page_number":359},
  {"content":"\r\n\r\nيكى ديگر از جشن‌هاى آن‌ها روز دهم كانون اول مصادف با بيستم آذر ماه است ، اين عيد را « عيد اموات » مىنامند . از رسوم مخصوص اين عيد يكى اين است كه در هرخانواده‌اى يك كلوچهء بزرگ مىپزند و در آن يك مويز يا چيز ديگرى مىگذارند و آن را به پشت يكى از فرزندان خود مىبندند و پس از هفت روز مرد بيگانه‌اى بايد آن كلوچه را بشكند و به تعداد افراد خانواده تقسيم كند و به هريك قسمتى بدهد . آن مويز يا چيز ديگرى كه در وقت پختن در داخل آن گذارده‌اند در قسمت هريك از افراد آن خانواده درآيد آن‌كس در آن سال موجب سعادت و خوشبختى آن خانواده خواهد بود ، و گويند كه روزى آن خانواده در آن سال در دست او است . كلوچهء ديگرى هم با شكم برآمده به نام مريم عذرا درست مىكنند و آن را در تاپوى آرد يا انبار آذوقهء خود نگاه مىدارند ، و معتقدند كه اين كار موجب بركت خواهد بود .\r\nروز بيستم كانون دوم كه مصادف با اول بهمن‌ماه و يا آخر دىماه است نيز جشن مىگيرند و آن را جشن چلهء زمستان مىخوانند « 1 » . و نخستين پنجشنبه از ماه شباط يعنى نخستين پنجشنبه از دههء سوم بهمن‌ماه را هم جشن ديگرى مىگيرند به نام عيد خضر الياس . در اين عيد بعضىها سه روز و بعضىها يك\r\n\r\n\r\n","description":"","footnote":"\r\n( 1 ) . اين جشن با شب چله كه اكنون در ايران معمول است يك ماه فاصله دارد ، زيرا شب چله در ايران اول دىماه يا شب اول زمستان است . اين جشن بهمنگان يا بهمنجنهء ايرانى را به ياد مىآورد كه موقع آن دوم بهمن ماه و جشنى بزرگ و معروف بوده و ابو ريحان بيرونى دربارهء آن گويد : « بهمنجنه چيست ؟ بهمن روز است از بهمن‌ماه ، و بدين‌روز ، بهمن سپيد به شير خالص پاك خورند ، و گويند كه حفظ فزايد مردم را و فرامشى ببرد ، و اما به خراسان مهمانى كنند بر ديگى كه اندرو از هردانه خوردنى كنند ، و گوشت هرحيوانى و مرغى كه حلالند و آنچه اندر آن‌وقت بدان بقعت يافته شود از تره و نبات . » « التفهيم ص 257 » و انورى دربارهء آن گفته است :\r\n اندر آمد ز در حجرهء من صبحدمى * روز بهمنجنهء يعنى دوم بهمن‌ماه \r\nو مختارى از گويندگان سدهء ششم نيز دربارهء آن چنين گفته :\r\n بهمنجنه است خيز و مى آر اى چراغ رى * تا برچينم گوهر شادى ز گنج مى\r\nاين يك دو مه سپاه طرب را مدد كنيم * تا بگذرد ز صحرا فوج سپاه دى \r\n","page_name":" 358 ","page_number":360},
  {"content":"\r\n\r\nروز روزه مىدارند . و هم‌چنين روز بيستم از ماه تموز كه مصادف با آخر تيرماه يا اول مردادماه است جشن چلهء تابستان مىگيرند . در جشن‌هاى چلهء زمستان و چلهء تابستان « كوچك‌ها » بايد روزه بگيرند ، ولى اگر كسى براى آن‌ها غذايى به عنوان هديه ببرد و بگويد به عشق فلان شيخ يا فلان مزار اين غذا را بخور بايد روزهء خود را بگشايد .\r\nروز دهم حزيران شرقى كه مصادف با بيستم خرداد است عيد ديگرى دارند به نام عيد قربان . در اين عيد بايد شيخ بزرگ و چند تن از « كوچك‌ها » به مقام شيخ عادى بروند و در آنجا سه روز روزه بگيرند و پس از برگشت به خانه‌هايشان روزهء خود را تا يك چله تكميل كنند ، و دو سه روز پيش از تمام شدن چله دوباره دسته‌جمعى به مقام شيخ عادى بروند و در آنجا چلهء خود را به انجام رسانند و روزهء خود را بگشايند و عيد قربان را در مقام شيخ عادى برپا دارند و قربانى كنند ؛ گويند كه شيخ عادى يك چله در زمستان و يك چله در تابستان روزه مىداشته . در اين عيد رسم است چاووشى كه يك سبد نان برسر گرفته از كوه شيخ عادى كه آن را كوه عرفات مىخوانند بالا رود ، و در آنجا بر روى سنگ بلندى كه در آنجا هست و بلندى آن بيش از قد يك شتر است بايستد و طبق نان را از سر خود فروريزد ، از جماعتى كه در آنجا هستند آن كس كه بتواند زودتر از ديگران تكه نانى به دست آورد و به شتاب خود را به چشمهء شيخ عادى كه در فاصله‌اى از آنجا قرار گرفته برساند و آن تكه نان را با آب آن چشمه تر كند و بخورد حجش قبول و مرادش برآورده شده .\r\nيكى ديگر از جشن‌هاى اين گروه كه عيد عمومى و بزرگ آن‌ها است و همه از اطراف و اكناف از نواحى حلب و سوريه و ساير جاها در آن شركت مىكنند و حضور در آن را نزد آن‌ها ثوابى عظيم و براى آن‌ها به منزلهء حج است ، عيدى است كه مدت آن دههء سوم شهريور يعنى از روز 12 ايلول تا روز بيستم همان ماه است . در اين روزها همه در مقام شيخ عادى حاضر مىشوند و معتقدند كه هركس آنجا حضور يابد از گناهان پاك مىشود . در تمام اين مدت پختن غذا\r\n\r\n","description":"","footnote":"","page_name":" 359 ","page_number":361},
  {"content":"\r\n\r\nجز در آشپزخانهء شيخ عادى ممنوع و خوردن غذا هم جز از آنچه آنجا پخته مىشود حرام است . زيرا هرمزارى در آنجا داراى يك متولى است ، و اين حق آن‌ها است كه در اين ايام غذا بدهند و حاضران مكلفند كه براى بركت از آن‌ها غذا بگيرند و در عوض پول بپردازند . يكى از رسوم اين عيد اين است كه بزرگان يزيديه نخست تختى كه آن را « تخت ملك يزيد » مىخوانند برپا مىدارند و هر كس هديه‌اى تقديم مىدارد . زدن تخت و تقديم هديه عنوان مزايده دارد ، هر طايفه‌اى كه هديه او بيشتر باشد حق او است كه تخت را بزند ، امير شيخان هم كه بزرگ همه يزيدىها است براى احترام طايفه‌اى كه برنده شده و تخت را زده عبا يا پارچهء ديگرى بر روى آن تخت مىاندازد . وقتى كه تخت را زدند قوّالها با دف و دايره به دور آن مىچرخند و « شيخ‌ها » و « كوچك‌ها » نيز تخت را بر دوش خود حمل مىكنند ، و آن را با همين آيين تا لب چشمهء سفيد كه نزديك همان محل است مىبرند و در آن چشمه تعميد مىدهند و با هلهله و شادى و تيراندازى برمىگردانند . از مراسم يكى اين است كه متولى آشپزخانهء مقام شيخ عادى در هنگام نماز شب در اين ايام فقط تاج و حله شيخ عادى را كه در همان مزار به همين اسم محفوظ است مىپوشد . گاو بزرگى را مىكشند و آن را « سماط چهل مير » يعنى « غذاى چهل مرد » مىنامند و تمام گوشت گاو را در ديگى مىاندازند و آن را بر روى آتش مىگذارند تا خوب پخته شود و گوشت‌ها از يك ديگر جدا گردد ، در اين موقع مردها به جلو ديگ مىآيند و سعى مىكنند تا از ديگ جوشان با دست خود قطعه‌اى از آن گوشت بيرون بياورند ، و هركس بتواند پيش از ديگران دست خود را در ديگ جوشان فرو كند و قطعهء گوشتى هر چند كوچك و به قدر فندقى باشد بيرون بياورد و بخورد ، او به حاجتش رسيده و طاعتش قبول شده است . اين عمل البته كار آسانى نيست و غالبا با سوختن دست توام است و سرانجام هم در اثر ازدحام جمعيت ديگر بر زمين واژگون مىشود و گوشت آن را تاراج مىكنند . پس از اين كار به « آب زمزم » مىروند و آن چشمه‌اى است كه از زير مغاره‌اى كه در همان محل شيخ عادى است خارج\r\n\r\n","description":"","footnote":"","page_name":" 360 ","page_number":362},
  {"content":"\r\n\r\nمىگردد و از آنجا با شتاب و تسبيح‌گويان به كوه مقابل بالا مىروند و در آنجا تيراندازى مىكنند و باز به مقام شيخ عادى برمىگردند و چاووشى هم در جلو آن‌ها به بازىهاى مختلف مىپردازد و چون اين اعمال كه همه جزء اعمال و تشريفات دينى است تمام شد ، همهء پولهايى را كه جمع شده نزد امير مىبرند و او به هريك به فراخور حال و مقامش مبلغى مىدهد و بقيه را براى خود برمىدارد . از اين گذشته يك اجتماع ديگرى هم در « عيد حج » دارند و آن اين است كه همه به كوهى كه آن را « كوه عرفات » مىخوانند بالا مىروند و كسىكه زودتر از همه به مكان معينى از اين كوه برسد حج او مقبولتر از ديگرى است ، و به همين‌ترتيب يكى پس از ديگرى به نسبت توانايى و چابكى خود پس و پيش به آنجا مىرسند . و هم‌چنين سنّت ديگرى هم دارند كه مخصوص « كوچك‌ها » و « فقرا » و مومنين آن‌ها است و آن به دين ترتيب است كه هريك طنابى به گردن بسته ، و به كوه مىروند و در آنجا هيزم جمع مىكنند و به پشت خود مىنهند و به مقام شيخ عادى مىبرند و باز از آنجا آن را با پشت خود به مطبخ امير مىرسانند و معتقدند كه اين كار را ثوابى بزرگ است .\r\n\r\n","description":"","footnote":"","page_name":" 361 ","page_number":363},
  {"content":"\r\n . \r\n","description":"","footnote":"","page_name":" 362 ","page_number":364},
  {"content":"\r\n\r\n\r\nچند نكته دربارهء دگرگونىهاى كلمات فارسى در زبان عربى\r\nدو زبان فارسى و عربى هرچند از دو خانوادهء مختلف و در طرز ساختمان به كلى از هم جدا هستند ، ولى از ديرباز باهم پيوستگىهاى بسيار و يك نوع دادوستد لغوى داشته‌اند ، كه در نتيجهء آن بر حجم كلمات و وسعت دامنهء تعبيرات و اصطلاحات هردو افزوده و هردو از آن بهره‌مند شده‌اند . زبان عربى هنگامىكه با دين اسلام از محيط محدود خود خارج گرديد و زبان دينى و علمى و ادارى مردمى شد كه از وسايل زندگى و تمدن عصر برخوردار و داراى علم و فرهنگى متناسب با چنان زندگى بودند ، و دولتى نيرومند با سازمان ديوانى شايسته داشتند ، براى اين‌كه با محيط تازه منطبق شود و پاسخ‌ده همهء نيازمندىهاى مادّى و معنوى چنين جامعه‌اى گردد ، ناچار مىبايستى اصطلاحات و تعبيرهاى جديدى از زبانهاى ديگر به عاريت گيرد و كلمات تازه‌اى براى مفاهيم و ابزارهاى تازه در خود بپذيرد ، و چنين هم شد . زيرا زبان عربى از آغاز انتشار اسلام نخست به كندى ، و سپس در دورهء خلافت عباسيان با سرعتى بىمانند ، دچار تحولى همه‌جانبه گرديد ، و با نقل و ترجمهء آثار علمى و فرهنگى از زبانهاى ديگر ، و به ويژه از زبان فارسى ، « 1 » كلمات و اصطلاحات بىشمارى در\r\n\r\n\r\n","description":"","footnote":"\r\n( 1 ) . مقصود از زبان فارسى در اين‌جا معنى اعم آن است كه شامل همهء لهجه‌هاى ايرانى و از آن جمله پهلوى نيز هست ، چنان‌كه در لغت‌نامه‌هاى عربى نيز به همين معنى است .\r\n","page_name":" 363 ","page_number":365},
  {"content":"\r\n\r\nآن راه يافت و سبك و اسلوب آن تغيير كرد ، به‌طورىكه چهرهء ادبى آن دگرگون شد و زبان محدود و كم‌مايهء سابق به زبانى پرمايه و نيرومند مبدّل گرديد .\r\nدر اين دوره زبان فارسى كه با محيط تازهء زبان عربى سابقه‌اى قديم و آزمايش‌هاى سودمند داشت كمك فراوان به اين زبان كرد ، زيرا هم خود اعراب و هم عربىنويسان ايرانىنژاد به سبب آشنايى كه با اين زبان و مردم آن داشتند بيشتر كلمات و اصطلاحات تازه‌اى كه بدان نيازمند مىشدند از زبان فارسى به عاريت مىگرفتند ، و از اين راه همه‌گونه واژه‌ها و اصطلاحات فارسى از كلمات ادارى و ديوانى گرفته تا نام و وسايل و ابزار زندگى ، مانند ظرف‌ها و دست‌افزارها ، اثاث خانه ، خوراكىها و پوشاكىها ، اصطلاحات و آلات موسيقى ، ابزار و اصطلاحات جنگى ، نام پرندگان و جانوران ، جواهرات و سنگ‌هاى قيمتى ، فلزات و اصطلاحات نجومى و فلكى و چيزهاى بسيار ديگرى ، هرآنچه در زبان عربى وجود نداشت ، از زبان فارسى در آن راه يافت ، و گذشته از آنچه از اين‌گونه كلمات در زبان فصيح عربى به كار رفت و در نوشته‌هاى عربى منعكس گرديد بسيارى از كلمات و اصطلاحات فارسى هم به وسيلهء عامهء مردم و از زبان زندگى روزانه در عربى داخل گرديد كه از آن جمله بايد اصطلاحات كارگرى مربوط به صنعت‌ها و پيشه‌ها ، هم‌چون بنّايى و نجّارى و آهنگرى و مانند اين‌ها را نام برد ، كه چون جزء كلام عامه و مردم بىسواد بوده ، و معمولا در لغت‌نامه‌ها و نوشته‌هاى خواص راه نداشته بيشتر آن‌ها از ميان رفته و به ما نرسيده است ، و فقط خبر آن‌ها را در بعضى مآخذ عربى مىخوانيم ، چنان‌كه ابو حاتم در كتاب « لحن العامة » نوشته است : « بدان‌كه هرچيز كه در باديه نبوده به جز كمى از آن‌ها همه واژهء بيگانه و معرّب است ، و از آن جمله است ابزار و وسايل كار بنّايان و نجّاران و پيشه‌وران ( صنعتگران ) كه نام همه ابزار كارشان فارسى است « 1 » » .\r\nالبته زبان عربى در دوران پيشرفت و تحول خود ، و حتى پيش از آن هم ،\r\n\r\n\r\n","description":"","footnote":"\r\n( 1 ) . به نقل شيخ طاهر بن صالح الجزايرى از او ، در كتاب « التقريب لاصول التعريب » ، ص 61 .\r\n","page_name":" 364 ","page_number":366},
  {"content":"\r\n\r\nاز زبانهاى ديگرى لغت به عاريت گرفته بود ، به‌طورىكه در آن از زبانهاى حبشى و سريانى و عبرى گرفته تا يونانى و لاتينى و هندى كلماتى هست ، ولى هيچ‌يكى از اين زبانها از لحاظ اصطلاحات و كلمات مورد نياز و هم‌چنين از لحاظ وسعت دامنه و گسترش آن در تمام شؤون زندگى ، در كمك به زبان عربى به پايهء زبان فارسى نمىرسند ، به‌طورىكه بدون هيچ ترديد و تأمل مىتوان گفت كه مهم‌ترين زبان غير عربى كه بزرگترين اثر را در زبان عربى گذارده ، هم از لحاظ لغت و هم از لحاظ فرهنگ ، زبان فارسى بوده است .\r\nزبان عربى بدين‌ترتيب و با كار و كوشش دانشمندان اسلامى - چه عرب و چه غير عرب - و از آن جمله ايرانيان مسلمان ، چنان نيرو گرفت و گسترش يافت كه به زودى در جهان علم و ادب و سياست جاى همهء زبانهاى قديم اين منطقه ، و از آن جمله جاى زبان فارسى را هم در ايران گرفت و آن را به‌طور موقت از محيط علم و ادب خارج ساخت ، به‌طورى كه در طى چند قرن فارسى فقط زبان گفت‌وگو مىبود ، و به استثناى كتابهايى چند كه بعضى از دانشمندان زردشتى به اين زبان تأليف كردند در عالم تأليف و نويسندگى راهى نداشت ، و به همين‌جهت هنگامىكه پس از دو سه قرن سستى و ناتوانى ، زبان فارسى دوباره جانى گرفت و در جهان شعر و ادب راه يافت و به كار نويسندگى و تأليف و ترجمه خورد ، بسيارى از اصطلاحات و تعبيرهاى قديم آن يا فراموش شده بود ، و يا اين‌كه نويسندگان و متأدبان براى اظهار فضل بيشتر به استعمال آن‌ها كه سخن عوام بود رغبتى نشان ندادند و به جاى آن‌ها كلمات عربى به كار بردند ، و در نتيجه نيروى تعبيرى زبان فارسى به پستى گراييده و ريشه‌هاى آن ناتوان و غالبا نازا و سترون شده بود . در اين حالت نويسندگان ، گاهى به حكم ضرورت ، براى جبران كمبود كلمات مورد نياز خود ، و بيشتر براى ارضاى ذوق شخصى ، به زبان عربى روى آوردند ، زيرا در اين دوره همه كسانىكه به فارسى چيز مىنوشتند يا شعر مىگفتند كم‌وبيش زبان عربى را مىدانستند . و با آن آشنا بودند . اين دورهء ديگرى بود كه در دادوستد لغوى بين اين‌دو زبان باز مىشد ،\r\n\r\n","description":"","footnote":"","page_name":" 365 ","page_number":367},
  {"content":"\r\n\r\nولى دوره‌اى بود كه زبان عربى كه اكنون نيرومندتر و پرمايه‌تر از زبان فارسى شده بود دين خود را به زبان فارسى ادا مىكرد ، و نويسندگان و گويندگان فارسىزبان بىدريغ از خوان گستردهء آن برخوردار مىشدند ، و به‌دين‌ترتيب زبان عربى هم مهم‌ترين زبان خارجى گرديد كه بزرگترين اثر لغوى و فرهنگى را در زبان فارسى گذاشت .\r\nتا اين‌جا طرز رفتار زبان فارسى و عربى با يك‌ديگر يكسان و يك‌نواخت بوده ؛ يعنى هريك از اين‌دو زبان هنگامىكه زبان ديگر براى تقويت نيروى تعبيرى خود نيازمند كمك بوده او را با كلمات و اصطلاحات و تعابير خود يارى كرده و براى بيان معانى و افكار آماده ساخته است . ولى در نتيجهء روشى كه هريك از آن‌ها در معاملهء با كلماتى كه از ديگرى به عاريت گرفته بود در پيش گرفت بين آن‌دو از اين لحاظ تفاوت فاحش و فرق عظيمى پديد آمد ، و اين كار در هردو زبان دو نتيجهء مختلف به بار آورد ، زيرا هرچه زبان عربى در گرفتن كلمات خارجى ، و از آن جمله فارسى ، احتياط كار و در هضم كردن و تحليل بردن و تصرف لفظى و معنوى در آن‌ها سخت‌گير و بىگذشت بوده ، زبان فارسى برعكس در پذيرفتن كلمات عربى اندازه‌نشناس و در اعمال قواعد دستورى خود بر آن‌ها مسامحه كار و بىپروا و برعكس به حفظ اصول و هيأت آن كلمات بيش از حد پاىبند بوده ، و از تصرف كردن در آن‌ها تا حد امكان خوددارى كرده است ؛ و به اين‌جهت كلمات فارسى كه در زبان عربى وارد شده‌اند به كلى پيوند خود را با زبان اصلى گسسته ، و از هرجهت ، يعنى هم از جهت لفظ و هم از جهت قاعده و دستور ، در آن حل شده و به خورد زبان رفته‌اند ، و بلكه بسيارى از آن‌ها جزء ريشه‌هاى اصيل عربى به شمار آمده و مصدر اشتقاق كلمات فراوان گرديده‌اند ، به‌طورىكه اصل و تبار آن‌ها به كلى فراموش شده و امروز اثر آن‌ها در اين زبان مشهود نيست ، و با پژوهش و جست‌وجو بايد اصل بسيارى از آن‌ها را بازشناخت ، و حتى خيلى از آن‌ها را با زحمت و تحقيق بسيار هم نمىتوان شناخت .\r\n\r\n","description":"","footnote":"","page_name":" 366 ","page_number":368},
  {"content":"\r\n\r\nولى در نتيجهء روشى كه در زبان فارسى اتخاذ كرده‌اند عمدهء كلمات عربى در زبان فارسى نه تنها اصل خود ، بلكه حتى هيأت و صيغهء اصلى خود را هم‌چنان حفظ كرده‌اند ، و با اين‌كه قرنها است كه در زبان فارسى وارد شده‌اند هنوز هم پيوند خود را با زبان اصلى نگسسته و در بسيارى از قواعد دستورى تابع زبان اصلى ، يعنى زبان عربى هستند نه زبان فارسى ؛ و در نتيجهء همين دو روش مختلف است كه كلمات فارسى در عربى با آن‌كه در اصل بسيار زياد بوده‌اند « 1 » خيلى كمتر از آنچه هستند به چشم مىخورند ، ولى اثر زبان عربى در زبان فارسى خيلى بيش از آن اندازه كه معمولا زبانهاى مختلف در يك‌ديگر اثر مىگذارند نمايان و آشكار است . و باز به همين علت است كه تشخيص كلمات عربى در زبان فارسى براى كسانىكه اطلاعات عمومى دربارهء اصول اين دو زبان داشته باشند كارى ساده و عادى است ، ولى تشخيص كلمات فارسى در زبان عربى حتى براى متخصصان و ارباب لغت هم خالى از اشكال نيست .\r\nبحث در اين روش و تحقيق دربارهء عللى كه موجب آن شده ، نه تنها از نظر تاريخى ، بلكه بيشتر از نظر روشن شدن بسيارى از مسايل مربوط به زبان فارسى سودمند و شايد هم ضرورى باشد ؛ ولى در اين گفتار مقصود نه بحث در آن علتها ، بلكه گفت‌وگو دربارهء دگرگونيها و نوع تغييراتى است كه در كلمات فارسى در زبان عربى روى داده ، و فهم آن‌ها براى شناختن اين كلمات ضرورى است .\r\nدر اين‌جا شايد ضرورت داشته باشد به دو نكته توجه كنيم ، يكى اين‌كه مسألهء تشخيص كلمات خارجى در يك زبان و به دست آوردن اصل و ريشهء آن‌ها مسألهء پيچيده‌اى است ، و به‌خصوص در زبان عربى كه به سبب همان تغييرات خيلى عميق و تحولاتى كه در طى قرنها در اين‌گونه كلمات حاصل شده پژوهنده را احتياطى تمام بايد تا از لغزش در امان ماند ، زيرا اين كار گذشته از\r\n\r\n\r\n","description":"","footnote":"\r\n( 1 ) . در اين‌باره در نوشتهء فاضلانهء \" ادى صليبا ابرهينا الكلدانى \" در مجلهء \" المشرق \" چاپ بيروت ، سال سوم ، ص 721 با تفصيل بيشترى سخن رفته است .\r\n","page_name":" 367 ","page_number":369},
  {"content":"\r\n\r\nاين‌كه نيازمند ملكه‌اى است كه در نتيجهء ممارست ممتد در نحوهء اقتباس كلمات در هريك از اين‌دو زبان حاصل شده باشد ، بايد از تاريخ تحولات علمى و ادبى و اجتماعى دو ملت ، و تاريخ تمدن و علوم و سير آن‌ها در هردو زبان نيز ، تا حد زيادى كمك گرفت ، و به همين‌جهت است كه حتى علماى لغت هم از اين لغزش مصون نمانده‌اند ، گاهى كلماتى و به‌خصوص آنهايى را كه تغييراتشان خيلى زياد بوده جزء كلمات اصيل عربى شمرده‌اند ، و گاهى برعكس كلماتى را از اصل فارسى دانسته و اشتقاقاتى براى برخى از آن‌ها ذكر كرده‌اند كه با حقيقت وفق نمىدهد . به اين‌جهت ضرورت دارد كه با تهيهء مقدمات و وسايل كافى در اين راه قدم گذاريم ، و يكى از مهم‌ترين مقدمات و وسايل اين كار همين است كه به‌طور كلى با طرز معاملهء زبان عربى با كلمات بيگانه ، و به‌خصوص با نوع تغييراتى كه در زبان عربى در كلمات فارسى حاصل شده آشنا شويم ، و تا آنجا كه ممكن است از تحول تاريخى بعضى از كلمات كه هنوز مىتوان به اصول آن‌ها راه يافت ، چه در لفظ و چه در معنى آن‌ها مطلع گرديم .\r\nو نكتهء ديگر اين‌كه براى تغيير كلمات فارسى در زبان عربى برخى از لغت‌نويسان گذشته سعى كرده‌اند قواعد يا ضوابطى به دست دهند « 1 » ؛ البته آنچه در اين‌باره ذكر كرده‌اند بسيار مفيد است و كمك بزرگى براى پژوهندگان خواهد بود ، ولى اين را هم بايد در نظر داشت كه آن ضوابط را نبايد هم‌چون قواعدى ثابت و تغييرناپذير دانست و گمان برد كه در همه موارد تغييرات يكسان و طبق يك قانون كلى صورت گرفته ، زيرا طرز استعمال اين كلمات در عربى نشان مىدهد كه اعراب كلمات بيگانه را آنطور كه تلفظشان آسان‌تر و ريخت و تركيب كلمه برايشان مأنوس‌تر بوده به كار برده‌اند ، و در اين امر هم غالبا نه به صيغه و هيأت اصلى كلمه توجهى داشته‌اند ، و نه به تطبيق گفتهء خود با هيأت اصلى هميشه پاىبند مانده‌اند .\r\n\r\n\r\n","description":"","footnote":"\r\n( 1 ) . براى نمونه نگاه كنيد به مقدمه معربات رشيدى كه در آخر جلد دوم فرهنگ رشيدى چاپ شده .\r\n","page_name":" 368 ","page_number":370},
  {"content":"\r\n\r\nو اگر بخواهيم در اين‌باره قدرى گشاده‌تر سخن گوييم ، بايد معرّبات را از اين نظر به دو دسته تقسيم كنيم : يك دسته كلماتى كه به وسيلهء علما و نويسندگان و مردم باسواد و از راه ترجمه و خط و كتابت وارد زبان عربى شده‌اند ، و دستهء ديگر آن‌ها كه به وسيلهء تودهء مردم و كسانىكه آن‌ها را معمولا عوام الناس مىخوانده‌اند در اين زبان راه يافته ، و مربوط به امور عادى زندگى و يا ابزار كار پيشه‌وران و مانند اين‌ها بوده ، و اگر هم در زبان ادبى به كار رفته‌اند آن هم از همان طريق بوده است .\r\nدستهء اول كه غالبا استعمال‌كنندگان آن‌ها به اصل كلمه آشنا بوده‌اند در نقل آن‌ها معمولا قواعد يا ضوابطى را كه به مقتضاى ساختمان زبان عربى وضع شده رعايت كرده‌اند ، ولى دستهء دوم هميشه چنين رعايتى را نكرده و معمولا به همان صورتىكه كلمه‌اى را شنيده‌اند به كار برده‌اند ، هرچند شكسته يا تحريف شده يا غلط به گوش آن‌ها خورده باشد . و چون ملاك صحت كلمات هم در زبان عربى سماع از اعراب و نحوهء استعمال آن‌ها است ، بنابراين همان كلمات هم به همان‌گونه كه استعمال شده در لغت پذيرفته شده‌اند .\r\nاينك بپردازيم به بيان دگرگونيهاى كلمات فارسى در عربى ، و شرح مراحل مختلفى كه اين كلمات در اين زبان پيموده‌اند . و براى اين‌كه موضوع مبهم نماند ، سعى مىشود تا جايىكه متناسب با اين گفتار باشد مطالب با ذكر نمونه‌ها و مثالهاى متعدد روشن‌تر گردد .\r\nگاهى صورت ظاهر كلمه هيچ تغييرى نكرده و در عربى هم به همان صورت فارسى استعمال شده ، ولى از آنجا كه در زبان عربى هيچ كلمهء خارجى هرقدر هم هيأت خود را حفظ كند باز از نوعى تغيير ، اگرچه با افزودن ( الف و لام ) يا تنوين و اعراب يا تغييرى در حركات آن باشد در امان نمىماند ، اين دسته از كلمات فارسى نيز دچار همين‌گونه تغييرات شده‌اند ، مانند كلمهء ( يك‌به‌يك ) در اين شعر :\r\n\r\n","description":"","footnote":"","page_name":" 369 ","page_number":371},
  {"content":"\r\n\r\n و قد اقاسى صحبة الخصم المحك * تحذّى الرومىّ من يكّ ليكّ « 1 » \r\nو هم‌چنين دو كلمهء ( زنمرده ) و ( كشمش ) در اين‌دو بيت :\r\n منيت بزنمردة كالعصا * الصّ و اخبث من كندش\r\nكأنّ الثآليل فى وجهها * اذا اسفرت بدد الكشمش « 2 » \r\nولى در هرحال در جمع و نسبت دستخوش تغييرات بيشتر و از اصل دور تر مىشوند ، مانند « انابير » « 3 » در جمع « انبار » و « هواوين » « 4 » در جمع « هاون » و « اواوين » در جمع « ايوان » و « درآوردى » « 5 » در نسبت به « دارابجرد » و « بندهى » در نسبت به « پنجده » « 6 » . و ازين قبيل است « ديابوز » در جمع « دوپود » در اين بيت اعشى :\r\n عليه ديابوز تسربل تحته * ارندج اسكان يخالط عظلما « 7 » \r\nو اين بيت از شاعر ديگر :\r\n كأنّها و ابن ايام تربّبه * من قرّة العين مجتابا ديابوذ \r\nو نواخذه در جمع ناخدا « 8 » .\r\n\r\n\r\n","description":"","footnote":"\r\n( 1 ) . شعر از روبة بن العجاج التميمى است كه هم امويان و هم عباسيان را ستايش گفته . البستان ، ج 2 ، ص 2779 .\r\n( 2 ) . شعر از ابو المغطش يا ابو الغطمش حنفى است ، الحماسة ، ط الرافعى ، ص 390 . و شرح الحماسة ، ط ليپسيك ، ص 833 ، و جواليقى المعرب ص 169 ، اين كلمه به صورت قشمش هم معرب شده ، ن . ك . تكملة اصلاح ما تغلط فيه العلمة ، ص 45 . زنمرده براى زنان صفتى نكوهيده بوده و زنان درشت استخوان خوى مردوار را چنين مىخوانده‌اند .\r\n( 3 ) . در رسايل جاحظ به صورت انابير سرجين ( ص 261 ) و انابير سنبل ( ص 262 ، ط سندوبى ) آمده است .\r\n( 4 ) . لسان العرب .\r\n( 5 ) . لسان العرب .\r\n( 6 ) . معجم البلدان ، ارشاد الاريب ، ياقوت ، ج 7 ، ص 20 .\r\n( 7 ) . شعر از اعشى شاعر جاهلى است . دو پود اكنون بيشتر در قالى به كار مىرود و آن‌ها را به دو دستهء يك پود و دو پود تقسيم مىكنند ، ولى در اين شعر مقصود پارچهء مخصوصى است كه با يك تار و دو پود مىبافته‌اند و پارچهء فاخرى به شمار مىرفته . ابن دريد ، الجمهرة ، ج 3 ، ص 499 . جواليقى ، العرب ، ص 138 .\r\n( 8 ) . از مروج الذهب ( و اخبرنى غير واحد من نواخذة السيرافيين و العمانيين ) ، ط مصر 1958 ، -\r\n","page_name":" 370 ","page_number":372},
  {"content":"\r\n\r\nاين‌گونه كلمات كه هيأت آن‌ها تغييرى نكند نسبة كم است ، زيرا كلمات فارسى در زبان عربى غالبا يا بعضى از حروف و يا هيأت و شكل آن‌ها تغيير يافته است .\r\nدر مورد حروف بايد اين مطلب را در نظر داشت كه اهل هرزبان بعضى صداها و مخارج حروف مخصوص به خود دارند كه تلفظ آن براى خود آن‌ها طبيعى و عادى و براى اهل زبان ديگر بسيار دشوار و غير طبيعى است . برحسب معمول كلماتى كه داراى چنين صداهايى باشند وقتى به زبان ديگر راه يابند آن صداها خواه ناخواه به صداهاى همانند كه در آن زبان يافت شود تبديل مىگردند . نظير اين‌ها در زبان فارسى صداهاى « ع » و « ح » و « ص » و « ط » و ديگر صداهاى مخصوص عربى است كه در فارسى به صداهاى « أ » و « ه » و « س » و « ت » تبديل شده ، هرچند به اين حروف نوشته نمىشوند . در زبان عربى هم بعضى از حروف فارسى كه مخرج آن‌ها در عربى نيست به حروف ديگر تغيير يافته‌اند ، با اين تفاوت كه در كتابت هم به همان حرف ديگر ، يعنى به همان‌گونه كه تلفظ مىشوند ، نوشته مىشوند نه به حرف اصلى . ولى اين تغيير هميشه به يك صورت و طبق يك قاعدهء صحيحى صورت نگرفته است ؛ به دين معنى كه به‌طور قطع نمىتوان گفت كه هميشه چه حرفى از حروف فارسى به چه حرفى از حروف عربى تبديل شده ، همان‌طور كه مثلا در فارسى مىدانيم كه هميشه و در همهء موارد مخرج « ع » كلمات عربى به « أ » تغيير مىيابد و مخرج « ح » به « ه » . زيرا در عربى اين امر برحسب موارد مختلف فرق كرده است .\r\nچنان‌كه معروف است در زبان عربى چهار حرف از حروف فارسى يعنى « پ » و « چ » و « ژ » و « گ » وجود ندارد ، مقصود از اين كلام اين است كه مخارج اين چهار حرف در زبان عرب باديه كه مبناى عربى فصيح است وجود نداشته ، و گرنه در زبانهاى عربى محلى عصر حاضر همهء اين مخارج ( به استثناى پ )\r\n\r\n\r\n","description":"","footnote":"\r\n- ج 1 ، 151 ، اين كلمه در عربى به صورت ناخوذه هم به كار رفته ، از رحلهء ابن بطوطه : و منهم الناخوذه ابراهيم له ستة من المراكب مختصة له . طبع دار صادر بيروت ، ص 552 .\r\n","page_name":" 371 ","page_number":373},
  {"content":"\r\n\r\nوجود دارد ، هرچند خود اين حروف داخل الفباى عربى نيستند . مثلا در زبان عربى مصرى نه تنها مخرج گاف وجود دارد بلكه در آن زبان هميشه « جيم » هم به صورت « گاف » تلفظ مىشود ، و مثلا زواج و زوج ، گواز و زوگ تلفظ مىشوند و در عربى محلى عراقى هم غالبا « قاف » صداى « گاف » و « كاف » صداى « چ » مىدهد . و در لبنان و سوريه « ج » شبيه « ژ » فارسى تلفظ مىشود . ولى در هر حال كلماتى كه از قديم از فارسى گرفته شده و در آن‌ها يكى از اين حروف بوده هريك از آن‌ها به چندين شكل تغيير يافته‌اند ، از اين قرار :\r\n« پ » گاهى به « ب » تبديل شده ، مانند « پادزهر » و « پازهر » كه در عربى « بادزهر » و « بازهر » شده‌اند ؛ چنان‌كه در اين شعر :\r\n كانما الزيتون حول النهر * بين رياض زخرفت بالزهر\r\nعقد زمرد هوى من نحر * او خرز خرطن من بازهر « 1 » \r\nو گاهى تبديل به « ف » شده ، مانند « پسته » كه در عربى به صورت « فستق » « 2 » درآمده يا « پيك » كه به صورت « فيج » « 3 » معرّب شده است .\r\n« چ » گاهى به « ص » تبديل شده مانند « چك » و « چرم » و « چنار » كه در عربى « الصّك » « 4 » و « الصّرم » « 5 » و « الصنار » شده . « 6 » و گاهى به « ش » تغيير يافته ، مانند\r\n\r\n\r\n","description":"","footnote":"\r\n( 1 ) . الاشتقاق و التعريب ، ص 65 ، اين كلمه از زبان عربى به زبان فرانسه هم به گونهء  Bezard  راه يافته . و بعضى اصل فارسى آن را پاك‌زهر دانسته‌اند يعنى پاك‌كنندهء سم ، ولى اين اشتباه است و اصل فارسى همان « پازهر » است كه ضد سم باشد .\r\n Lammens , Les mots francais derives de l'Arabe , 51 . \r\n( 2 ) . لسان العرب .\r\n( 3 ) . لسان العرب .\r\n( 4 ) . اين كلمه كه امروز در فارسى « چك » به كسر « چ » خوانده مىشود و به اين هيأت ظاهرا از زبان فرانسه گرفته شده در اصل فارسى و استعمال آن خيلى قديم است . زيرا از همان قرن اول اسلام آن را به صورت الصك كه معرب آن است مىيابيم ، و احتمال مىرود كه تعريب آن قديم‌تر از آن زمان هم باشد ، در حديث از خريد و فروش صكاك ( جمع صك ) نهى شده و هم‌چنين در حديثى از ابى هريرة آمده ، « قال لمروان احللت بيع الصكاك » . چك به حواله و برات گفته مىشده و چون عادت بر اين جارى بوده كه حواله‌ها را پيش از وصول خريد و فروش مىكرده‌اند از آنجا كه « بيع ما لم يقبض » بوده از معامله آن نهى شده ( نگاه كنيد لسان العرب ، مادهء « صك » و برهان قاطع مادهء « چك » . »\r\n( 5 ) . نگاه كنيد لسان العرب و ديگر لغت‌نامه‌هاى عربى . الصرم به كسر صاد هم كه در عربى به معنى موزهء پاشنه‌دار است به احتمال نزديك به يقين از « همين » كلمهء « فارسى » گرفته شده است .\r\n( 6 ) . در لسان اين بيت « يشق دوح الجوز و الصنار » از عجاج روايت شده و براى همين مورد به عنوان مثال ذكر گرديده .\r\n","page_name":" 372 ","page_number":374},
  {"content":"\r\n\r\n« چاكوچ - چكش » و « چاكر » كه « شاكوش » « 7 » و « شاكرى » « 8 » شده‌اند . و گاهى هم به « ج » بدل شده ، مانند « چهار » و « چنگ » كه در عربى به صورت « جهار » « 9 » و « جنك » « 10 » درآمده‌اند و در مواردى هم به « اس » تحريف شده ، چنان‌كه در تعريب « چهار » به « استار » خواهيم ديد .\r\n« ژ » ، اين حرف در عربى به « ز » بدل شده و موارد استعمال آن كم است ، مانند « ارژن » ( نام درختى است معروف ) كه به « ارزن » معرب شده .\r\n« گ » گاهى به « چ » تبديل شده ، مانند « گل » كه در عربى به صورت « الجل » درآمده و ورود آن به اين زبان از قبل از اسلام بوده است . اين شعر از اعشى شاعر جاهلى است :\r\n و شاهدنا الجلّ و الياسمين * و المسمعات بأقصابها « 11 » \r\nو از همين قبيل است « گلاب » و « گلنار » و « گرداب » كه به صورتهاى « جلّاب » « 12 »\r\n\r\n\r\n","description":"","footnote":"\r\n( 7 ) . اين كلمه در حال حاضر به همين هيأت يعنى « شاكوش » در عربى براى همين ابزار معروف به كار مىرود . براى معنى آن در فارسى و اصول آن در زبانهاى قديم ايران رجوع كنيد به برهان قاطع ، تصحيح دكتر محمد معين .\r\n( 8 ) . الاشتقاق و التعريب ، ص 36 و ص 91 .\r\n( 9 ) . در كلماتى هم‌چون « جهارسو » و « جهاركس » استعمال شده ، جاحظ گويد : « و اهل البصرة اذا التقت اربع طرق يسمونها « مربعة » و يسميها اهل الكوفة « جهارسو » و « الجهار بالفارسية » ( البيان و التبيين 1 - 18 ) و « جهاركس » نام يكى از بزرگان دولت صلاح الدين بود كه در سال 608 وفات يافته ( اعجام الاعلام ، ص 95 ) .\r\n( 10 ) . تفسير الالفاظ الدخيلة فى اللغة العربية ، ص 32 ؛ الاشتقاق و التعريب ، ص 34 ، و نيز نگاه كنيد به لغت‌نامة « المرجع » ، جلد 1 .\r\n( 11 ) . اين شعر در لسان العرب به اين صورت نقل شده :\r\n و شاهدنا الجل و الياسمين * و المسمعات بقصابها \r\nو القصاب جمع قاصب و هو الزامر .\r\n( 12 ) . لسان ، قاموس ، در مادهء « جلب » ؛ صبح الاعشى ، 1 - 158 .\r\n","page_name":" 373 ","page_number":375},
  {"content":"\r\n\r\nو « جلّنار » « 1 » و « جرداب » درآمده « 2 » و هم‌چنين « جربّان » در اين بيت كه جاحظ نقل كرده\r\n و يا جربّان سرورى و يا * جيب حياتى حلت عن عهدى « 3 » \r\nمعرّب « گريبان » است .\r\nو در برخى كلمات به « ك » تبديل شده ، مانند « گنج » كه در عربى « الكنز » شده « 4 » ، و گاهى نيز به « ى » بدل شده ، مانند « آذريون » « 5 » كه معرّب « آذرگون » است .\r\nغير از اين چهار حرفى كه پيشينيان ذكر كرده‌اند حرف پنجمى هم در فارسى هست كه مخرج صوتى آن با آنچه در عربى هست فرق دارد ، و به همين جهت در عربى به حرف ديگرى تبديل شده و آن حرف « و » است . « و » به آن صورت كه در فارسى در حال حركت تلفظ مىشود ، يعنى با اتصال ثناياى زبرين به لب زيرين ، شبيه  « V »  فرانسه ، در عربى نيست . آنچه در عربى است حرفى است كه از بين دو لب با انحناى دايره‌اى خارج مىشود ، شبيه  ( W )  در انگليسى يا  ( AOU )  يا مانند واو ساكن ماقبل مفتوح در فارسى در كلمهء « جو » ، همرديف و گندم ، آن هم در صورتى كه ماقبل آن يعنى « ج » با فتحه خوانده شود نه با ضمّه ، چنان‌كه معروف است . در حال حاضر در زبان عربى اين واو كه ما آن را واو فارسى مىخوانيم به شكل « ف » با سه نقطه در بالاى آن نموده مىشود ، ولى در قديم براى آن حرف مخصوصى وجود نداشته و به اين‌جهت كلمات فارسى كه\r\n\r\n\r\n","description":"","footnote":"\r\n( 1 ) . قاموس ، الاشتقاق ، ص 31 ؛ و تفسير الالفاظ الدخيلة ، ص 21 .\r\n( 2 ) . قاموس ، لسان ، مادهء « جردب » .\r\n( 3 ) . رسايل الجاحظ للسندوبى ، ص 263 . تعريب اين كلمه نيز قديم است ، در حديث قرة المزنى آمده : اتيت النبى صلى اللّه عليه و سلم فادخلت يدى فى جربانه « لسان در ماده جرب » .\r\n( 4 ) . المعرب جواليقى ، ص 133 ؛ فقه اللغة ثعالبى ، ص 317 ؛ شفاء الغليل ، ص 170 . اين كلمه از خيلى پيش از اسلام از زبان فارسى به زبان عربى راه يافته و در قرآن نيز آمده ، نگاه كنيد :\r\n Foreign Vocabulary of the Qur'an , p 251 . \r\n( 5 ) . برهان قاطع ، ذيل كلمه‌هاى « آذرگون » و « آذريون » ؛ قاموس ، دايرة المعارف اسلامى . ذيل كلمهء « آذرگون » ( گل هميشه بهار ) و نام عربى آن را حنوة نوشته‌اند ، الاشتقاق و التعريب ، ص 3 .\r\n","page_name":" 374 ","page_number":376},
  {"content":"\r\n\r\nداراى چنين حرفى بوده‌اند در تعريب آن را گاهى تبديل به « ب » و گاهى تبديل به « ف » كرده‌اند ، مانند كلمهء « اوستا » كتاب زردشت كه در كتب عربى گاهى به صورت « ابستاق » « 1 » و گاهى به صورت « افستا » نوشته شده ، و وستهم « - ويستهم » كه به بسطام تعريب شده است « 2 » . ولى در فارسى همان يك حرف « و » براى هردو صدا ، بلكه براى سه صدا به كار رفته كه سومى آن صداى  \" U \"  است در كلماتى از قبيل « سوى » و « روى » و « موى » و جز اينها .\r\nتا اين‌جا سخن از حروفى بود كه مخارج آن‌ها در زبان عربى وجود ندارد ، و ناچار به حروف ديگرى تبديل شده ، ولى تبديل حروف كلمات فارسى در زبان عربى تنها منحصر به آن‌ها كه مخارج صوتى در اين زبان نداشته‌اند نبوده ، بلكه غالبا حتى حروفى هم كه مخارج آن‌ها در فارسى و عربى مشترك است نيز تغيير يافته‌اند ، مثلا « ه » در آخر كلمه‌هاى فارسى كه عموما يا به « ج » تبديل شده ، مانند « برنامه ، ساده ، كرّه » كه در عربى به صورت « البرنامج ، الساذج ، الكرّج » « 3 » درآمده ، و يا به « ق » تبديل شده ، مانند ( رمه ، باده ، برّه - بچهء گوسفند كه\r\n\r\n\r\n","description":"","footnote":"\r\n( 1 ) . در مروج الذهب مسعودى به صورت ( بستاه ) ، ج 1 ، ص 229 ، و در التنبيه و الاشراف به صورت ( الابستا ) آمده و مسعودى گويد و اذا عرب اثبت فيه قاف فقيل الابستاق ، طبع الصاوى ، مصر ، 1938 ، ص 80 .\r\n( 2 ) . اين كلمه كه نام چند تن از سرداران و پهلوانان قديم ايران بوده ، در فارسى چنان‌كه در شاهنامه هم آمده گستهم شده ، ويستهم شكل پهلوى اين كلمه است و بسطام هم معرب از همين صورت و تعريب آن هم در عربى قديم است . المعرب ، جواليقى ، ص 5 .\r\n( 3 ) . لغت‌نامه‌ها ، كرّج معرب كرهء فارسى است كه به معنى بچهء بعضى از حيوانات مانند اسب و خر و شتر و مانند اين‌ها باشد . اين كلمه در عربى به معنى بازيچه‌اى كه از چوب به شكل اسب براى بازى بچه‌ها مىساخته‌اند به كار مىرفته ، وگرچه در قاموس همان معنى اول براى آن ذكر شده يعنى كرهء اسب ، ولى در معنى دوم معروف بوده ، در لسان العرب و الجمهرة و المعرب جواليقى نيز به همين بازيچه معنى شده ، چنان‌كه در اين شعر جرير ، نيز به همين معنى آمده :\r\n لبست سلاحى و الفرزدق لعبة * عليها و شاحا كرّج و جلاجله \r\nو هم‌چنين در شعر ديگر وى\r\n امسى الرزدق فى جلاجل كرّج * بعد الاخيطل ضرة لجرير \r\n-\r\n","page_name":" 375 ","page_number":377},
  {"content":"\r\n\r\nبه صورت ( الرّمق ، و الباذق ، و البرّق ) « 1 » درآمده است . البته دربارهء بسيارى از كلمات فارسى كه به « ها » ختم مىشوند و اين حرف در عربى به « ج » يا « ق » تبديل شده مىتوان احتمال داد كه تعريب از اصل آن‌ها كه به جاى « ها » ، « كاف » يا « گاف » بوده به عمل آمده ، ولى در هرحال امثال اين‌گونه كلمات فارسى كه در عربى حروف مشترك آن‌ها تغيير يافته فراوان است ، و ذكر مثال براى هريك از حروف و صورتهاى گوناگونى كه بدانها تغيير يافته‌اند خارج از تناسب اين گفتار مىشود ، ليكن به عنوان نمونه مىتوان كلماتى مانند تازه ، ابريشم ، استخر ، سرد ، باديه ، كفش ، تابه ، آبريز و توپ را ذكر كرد كه به طازج « 2 » ، ابريسم ، اصطخر ، صرد « 3 » ، باطيه ، قفش ، طابق ، ابريق « 4 » و طابه « 5 » تبديل شده‌اند .\r\nگاهى در يك كلمه دو حرف يا بيشتر آن تغيير يافته ، و از اصل خود يك مرحلهء ديگر دور تر شده ، مانند « رزداق » در تعريب « روستا » « 6 » و مانند « رزدق » در اين شعر :\r\n\r\n\r\n","description":"","footnote":"\r\n- در لسان فقط معنى دوم براى آن ذكر شده و در معنى آن آمده است : كرّج چيزى است كه مانند كرهء اسب سازند و بران بازى كنند .\r\n( 1 ) . قاموس و ديگر لغت‌نامه‌ها ديده شوند .\r\n( 2 ) . اين كلمه در كتب قديم عربى و در لغت فصيح به همين شكل طازج وارد شده ، ولى در حال حاضر در زبان گفت‌وگو « طازه » مىگويند .\r\n( 3 ) . صرد به صرود جمع بسته شده و به معنى سردسير به كار رفته ، همچنان‌كه « گرم » هم كه به « جرم » معرب شده به جروم جمع بسته شده و به معنى گرمسير به كار رفته است : « و بها ( اى بجرجان ) فواكه الصرود و الجروم » ، اصطخرى ، ص 313 .\r\n( 4 ) . براى اين كلمات رجوع كنيد به المعرب جواليقى .\r\n( 5 ) . اين كلمه در حال حاضر در زبان گفت‌وگوى عربى به معنى توپ بازى به كار مىرود و معرب « توپ » است نه « تابه » .\r\n( 6 ) . در مادهء س ت ق » : در لسان العرب اين اشعار از ابن مياده نقل شده :\r\n تقول خود ذات طرف براق * هلا اشتريت حنطة برستاق\r\nسمراء مما درس ابن محراق \r\nو سپس از ابن سكيت نقل كرده كه رستاق صحيح نيست ، و صحيح آن يا رسداق است و يا رزداق ، و هم‌چنين در ماده « ر س د ق » اين مطلب را كه در عربى « رستاق » گفته نمىشود تكرار كرده ، المعرب ، ص 158 و 8 .\r\n","page_name":" 376 ","page_number":378},
  {"content":"\r\n\r\n لقد وردوا ورد القطا شفراتها * و مروا عليها رزدقا بعد رزدق « 1 » \r\nكه عربىگونهء « رستهء » فارسى است ، نه « روستا » ، و در هردو « س » و « ه » به « ز » و « ق » تبديل شده است .\r\nو از اين قبيل است « فروند » « 2 » عربى به معنى سينه‌بند زنان كه اصل آن در فارسى « بربند » ( - بر - بند ) بوده ، يا « العسكر » كه معرب از « لشگر » « 3 » ، و « شمندر » كه معرب « چغندر » است . « 4 »\r\nو گاهى گذشته از تغيير حروف تغييرات ديگرى هم به سبب حذف يا قلب يا افزايش حرفى در كلمه پيدا مىشود و باعث مىگردد كه باز هم مرحلهء ديگرى از اصل خود دور تر افتد ، مانند « جاموس » در تعريب « گاوميش » كه در آن گذشته از تبديل « گاف » و « شين » به « جيم » و « سين » ، « واو » آن هم حذف و « ياء » آن به « واو » تبديل شده است . « 5 » و از اين قبيل است « صولجان » « 6 » معرب « چوگان » ، و « القمنجر » معرب « كمانگر » در اين شعر از راجز :\r\n و قد اقلّتنا المطايا الضّمّر * مثل القسىّ عاجها القمنجر « 7 » \r\n\r\n\r\n","description":"","footnote":"\r\n( 1 ) . المعرب ، ص 158 ، و ديگر لغت‌نامه‌ها .\r\n( 2 ) . جواليقى ، اصلاح ما تغلط فيه العامة ، ص 47 ، و برهان قاطع در مادهء « بربند » .\r\n( 3 ) . جواليقى به نقل از ابن قتيبة و ابن دريد ، المعرب ، ص 230 .\r\n( 4 ) . شمندر چنان‌كه در لغت‌نامه‌هاى عربى آمده در اين زبان به معنى شتر تيزپا و جوان چابك است ، ولى معنى مشهور آن در عربى در حال حاضر همان « چغندر » است كه معرب از همين كلمهء فارسى مىباشد .\r\n( 5 ) . المعرب ، اللسان ، در لسان جزء دوم اين كلمه ، يعنى ميش ، به معنى مختلط آمده ، و در الاشتقاق و التعريب به معنى « البقرة الكاذبة » معنى شده ، و مؤلف آن كلمه را از اصل هندى دانسته ( ص 37 ) ، ولى هردو معنى اشتباه است . گاو و ميش همين دو حيوان معروف هستند و معنى تركيبى آن هم در فارسى روشن ، و همان حيوان معروف است كه از گاوهاى معمولى درشت‌تر و شيراتر و همان است كه در اين شعر « الراجز » قصد شده .\r\n ليث يدق الاسد الهموسا * و الاقهبين الفيل و الجاموسا \r\nالمعرب ، ص 104 .\r\n( 6 ) . المعرب ، ص 11 و 213 ، و اللسان ، و ديگر لغت‌نامه‌ها .\r\n( 7 ) . سيوطى ، المزهر ، ج 1 ، ص 266 چاپ سوم ؛ و لسان العرب ، و المعرب 253 و 305 .\r\n","page_name":" 377 ","page_number":379},
  {"content":"\r\n\r\nو باز از همين قبيل است كلمات مركب فارسى كه در تعريب آن‌ها يك جزء يا قسمتى از يك جزء آن‌ها حذف شده ، مانند « الهزار » « 1 » به معنى پرندهء خوش‌صوتى كه در فارسى « هزاردستان » خوانده مىشود و معرّب از همين كلمه هم هست . يا « سرادق » معرب « سراپرده » « 2 » كه جزيى از كلمهء دوم آن حذف شده است . و در عربى از اين‌گونه اختصارها در مواردى كه يك كلمه خارجى بلند و مفصل است فراوان روى مىدهد ، خصوصا در جمع يا نسبت ، مانند « بندهى » در نسبت به « پنجده » ، و « درآوردى » در نسبت به « دارابجرد » ، چنان‌كه گذشت . و در غير فارسى مانند « اباطره » در جمع امپراطور ، و « كرادله » در جمع « كاردينال » ، و « بطالسة » در جمع « بطلميوس » ، و در خود عربى هم مانند « عبادله » در جمع « عبد اللّه » .\r\nگاهى يك كلمهء فارسى در عربى به چندگونه معرب شده ، مانند « پرگار » كه در عربى به صورتهاى « بيكار » و « فرجار » و « بركار » و « فركار » درآمده . « 3 » و « آسمانگونى » به صورت « آسمانجون » و « السمنجونى » و « السبنجونه » معرب شده است . « 4 » و از اين قبيل است « چهار » فارسى كه در بعضى موارد به صورت « جهار » با « جيم » معرّب شده ، مانند « جهاركس » و « جهارسو » چنان‌كه گذشت و در مواردى هم به صورت « صهاربا » « ص » ، هم‌چون در كلمهء « صهاربخت » و گاهى هم به صورت « استار » درآمده ، هم‌چون در اين شعر جرير :\r\n\r\n\r\n","description":"","footnote":"\r\n( 1 ) . قاموس . كلمهء « هزار » هم در شعر عربى مانند « بلبل » در شعر فارسى زياد به كار برده مىشود :\r\n كنت طليق الجناح غير مقيد * يا هزارى تختال بين الغصون\r\nاسرتك الاقفاص كم تتننهد * فى جوارى بحرقة و شجون \r\nاز اشعار رياض معلوف ، شاعر معاصر لبنانى در قطعه‌اى به عنوان ( الهزار المتحر ) از كتاب الشعر العربى فى المهجو لمحمد عبد الغنى حسن ، ص 288 .\r\n( 2 ) . قاموس « سرادق بر وزن علابط معرب سراپرده است ، و آن پرده‌اى است كه كشيده مىشود بالاى صحن و فضاى ميان خانه ، و جمع آن سرادقات بزيادتى الف و تاء است . » شرح قاموس .\r\n( 3 ) . تفسير الالفاظ الدخيلة فى اللغة العربية ، ص 9 و « المرجع » مادهء « پركار » .\r\n( 4 ) . قاموس . المعرب ، ص 88 ؛ الاشتقاق و التعريب ، ص 32 ؛ الفهرست ، ص 488 .\r\n","page_name":" 378 ","page_number":380},
  {"content":"\r\n\r\n قرن الفرزدق و البعيث و امّه * و ابو الفرزدق قبّح الاستار « 1 » \r\nو گاهى عكس اين شده ، يعنى چند كلمهء مختلف فارسى به يك صورت تعريب شده ، و اين امر بر ابهام و پيچيدگى و آميخته شدن معنىهاى مختلف آن افزوده است . مانند ( دانق ) كه در عربى هم معرّب كلمهء « دانه » فارسى است ، كه به معنى « حب » و حبه و اصل آن در فارسى و پهلوى دانك  Danak  بوده است ، و هم معرّب « دانگ » فارسى كه يك‌ششم از هرچيز است . و به اين معنى دوم عبارت از قطعهء پولى معادل يك ششم درهم بوده . « 2 » و مانند كلمهء « صنج و صنجه » كه در عربى داراى سه معنى مختلف است ، زيراكه از سه كلمهء مختلف فارسى تعريب شده ؛ يكى از معانى آن « سنگ ترازو » و يا هرچيزى است كه با آن وزن چيز ديگرى را بسنجند ، در اين معنى معرّب از « سنجه » يا « سنگ فارسى » « 3 » است ، كه در فارسى به همين معنى « سنگ ترازو » است . « 4 » و معنى ديگر آن گونه‌اى است از آلات طرب به صورت دو صفحه مسين يا برنجين ، كه آن‌ها را به يك‌ديگر زنند تا صدايى خوش از آن‌ها برآيد ، و به همين معنى در اين بيت اعشى آمده :\r\n و الناى نرم و بربط ذى بحّه * و الصنج يبكى شجوه أن يوضعا « 5 » \r\nو امروز نيز در عربى در همين معنى معروف است . معنى سوم آن باز\r\n\r\n\r\n","description":"","footnote":"\r\n( 1 ) . « استار » نخست در اصطلاح اهل تفسير به چهار مفسر معروف « عاصم و حمزه و كسايى و اعمش » گفته مىشد و سپس در معنى آن توسعى پديد آمد و براى هرعده چهار نفرى استعمال شد ، چنان‌كه در اين شعر جرير ( لسان العرب ) . بعضى از لغت‌نويسان متأخر عرب استار را معرب از يونانى دانسته‌اند ( تفسير الالفاظ ، المرجع ) ولى كسانى از متقدمان كه متعرض اصل آن شده‌اند مانند صاحب لسان العرب آن را معرب چهار فارسى نوشته‌اند .\r\n( 2 ) . قاموس . المعرب ، ص 145 ؛ الاشتقاق و التعريب ، ص 33 .\r\n( 3 ) . الجواليقى ، المعرب ، ص 11 و 215 ؛ و تكملة اصلاح ما تغلط فيه العامة ، ص 21 .\r\n( 4 ) . برهان قاطع . در تكمله تاريخ طبرى در حوادث سال سيصد و پنجاه و سه : « و اخذ كل حديد فى ديار مضر حتى صنجات البقالين و الباعة » ( ص 187 المطبعة الكاثوليكية ) و در تجارب الامم « سنجات » ، ج ، ص 103 .\r\n( 5 ) . جوهرى ، صحاح ، جواليقى ؛ المعرب ، ص 214 .\r\n","page_name":" 379 ","page_number":381},
  {"content":"\r\n\r\nبه معنى يكى از آلات طرب است كه داراى سيمها و تارها مىباشد و آن را با دست نوازند ، در اين معنى هم معرّب « چنگ » فارسى است كه از ابزارهاى موسيقى اصيل ايران شناخته شده و معروف است « 1 » و در اين شعر به همين معنى آمده :\r\n قل لسوّار اذا ما جئته و ابن علاثة * زاد فى الصنج عبيد اللّه اوتارا ثلاثة « 2 » \r\nو باز نظير اين كلمه لفظ « كور » و « كوره » مىباشد . اين كلمه در عربى به چند معنى آمده ، چون از چند كلمهء مختلف فارسى معرّب شده ؛ نخست به معنى « آتشگاه آهنگرى » و امثال آن « 3 » ، كه در اين معنى معرّب از كوره فارسى است . ديگر به معنى « بخشى از ولايت » ، يا به معنى « استان » « 4 » كه در اين معنى معرب از « خوره » فارسى است كه چنان‌كه نوشته‌اند نام بخشى از بخشهاى پنجگانهء ولايت فارس بوده . « 5 » و در اين معنى از آن در عربى فعل هم مشتق شده ، دربارهء كارهاى عمر در ايران نوشته‌اند : « و هو اوّل من كورّ الكور و مسح ارض السواد » « 6 » . و ديگر از معانى كه براى اين لفظ و با همين اشتقاق در عربى نوشته‌اند معنى « كورى » و از دست دادن بينايى است ، و اين معنى را بعضى از مفسران و ارباب لغت در تفسير آيهء   « إِذَا الشَّمْسُ كُوِّرَتْ »   ( سورة التكوير ، آيهء 1 ) ذكر كرده‌اند « 7 » و بنابراين رأى اين دسته از مفسران اين كلمه به اين معنى معرّب از\r\n\r\n\r\n","description":"","footnote":"\r\n( 1 ) . لسان ، صحاح ، المعرب ، ص 214 .\r\n( 2 ) . المعرب ، ص 214 .\r\n( 3 ) . « كور الحداد الذى فيه الجمر و توقد فيه النار و هو مبنى من طين » ، لسان . برهان .\r\n( 4 ) . معجم البلدان ، ج 1 ، ص 36 ، به نقل از حمزهء اصفهانى ، جواليقى ، المعرب 287 ، الجمهرة 2 ، ص 414 .\r\n( 5 ) . برهان قاطع ، كوره و خوره ، فارسنامهء ابن بلخى ، ص 31 .\r\n( 6 ) . صبح الاعشى ، ج 1 ، ص 143 .\r\n( 7 ) . در تاج از جوهرى از ابن عباس نقل شده كه « كورت » يعنى آفتاب بىنور ( كور ) شود . جوهرى گفته اين كلمه از « كور » فارسى گرفته شده ( الاشتقاق و التعريب ، ص 28 حاشيهء 2 ) . ازهرى از سعيد بن جبير روايت كرده كه معنى « كورت غورت » ( ن . ل . عورت ) و اين از فارسى « كوربود » است . اين روايت را طبرى و ابن اثير و سيوطى و ابو حيان نيز نقل كرده‌اند ( المعرب ، ص 287 ) در لسان العرب : « و قيل معنى كورت غورت و هو بالفارسية « كور بكر » ( - ظ .\r\nكوربكرد ) . در تفسير ابو الفتوح رازى در تفسير اين آيه آمده : « سعيد جبير گفت لفظ معرب است يعنى كور بكنند آن را » ( ج 10 ، ص 230 ، چاپ دوم ، تهران ) .\r\n","page_name":" 380 ","page_number":382},
  {"content":"\r\n\r\n« كور » فارسى است .\r\nو گاهى كلمات فارسى پس از يك بار « دگرگونى » يك يا چند بار ديگر نيز دچار تغيير يا تحريف شده و از اصل خود دور تر افتاده‌اند . اين‌گونه كلمات را در صورتى مىتوان به اصل فارسيشان دست يافت كه صورتهاى مختلفهء آن‌ها از ميان نرفته باشد ، يا لااقل بتوان با پژوهش و جست‌وجو برخى از آن‌ها را به دست آورد . البته اين دسته از كلمات همه از نظر سادگى يا پيچيدگى يكسان نيستند ؛ بعضى دگرگونى آن‌ها كمتر و در نتيجه راه يافتن به اصل آن‌ها آسان‌تر ، و بعضى دچار تحريفهاى بيشترى شده‌اند و پيدا كردن اصل آن‌ها دشوارتر است . اينك به ترتيب چند نمونه از اين نوع كلمات را هم ذكر مىكنيم :\r\n« فينهء » نمدين قرمز رنگى را كه در سوريه و لبنان و مصر مردان بر سر مىگذارند ، و بالاى آن به شرابهء ابريشمين سياه رنگى آراسته است ، در حال حاضر به نام « طربوش » مىخوانند . طربوش تغيير يافتهء كلمهء ديگرى است كه در دوره‌هاى قديم‌تر اين كلاه را به آن نام مىخوانده‌اند ، و آن « شربوش » است « 1 » ، و شربوش معرب از « سرپوش » فارسى است « 2 » ؛ همچنان‌كه كفش راحتى را هم كه معمولا در خانه مىپوشند « بابوج » مىخوانند ، كه آن‌هم از « پاپوش » فارسى است . « 3 » و پوششى را هم كه بر پشت اسب مىانداخته و بيشتر بدن اسب را مىپوشانيده است « كنبوش » مىگفته‌اند كه آن‌هم معرب از « تنپوش » فارسى\r\n\r\n\r\n","description":"","footnote":"\r\n( 1 ) . در عنوان يكى از نامه‌هاى ابن الاثير ، از نويسندگان قرن ششم هجرى ، چنين آمده « كتاب كتبه الى الديوان العزيز النبوى ببغداد جوابا عن كتاب ورد منه مع رسولين احدهما مشربش ( اى يلبس الشربوش ) و الآخر معمم و على ايديهما تشريف الخلعة » ( رسايل ابن الاثير حررها و حققها انيس المقدسى ، بيروت ، 1959 ، ص 173 ) .\r\n( 2 ) . تفسير الالفاظ الدخيلة فى العربية ، ص 49 . مؤلف كتاب الاشتقاق و التعريب شربوش را معرب سرپوش دانسته ( ص 38 ) ولى اصل آن را طربوش و اطاربوش نوشته و گمان كرده كه « طار » در فارسى به معنى « بالا » است و اين اشتباه است . هردو كلمه دو نوع تعريب از يك كلمه يا به عبارت ديگر تعريب متداخل است .\r\n( 3 ) . تفسير الالفاظ الدخيلة ، ص 6 ؛ الاشتقاق و التعريب ، ص 38 .\r\n","page_name":" 381 ","page_number":383},
  {"content":"\r\n\r\nاست . « 1 » بنابراين كلمهء « طربوش » مستقيما از « سرپوش » گرفته نشده ، بلكه از معرّب آن كه نخست به صورت « شربوش » بوده تحريف شده ، ولى با اين‌حال باز زياد از اصل خود دور نيفتاده است .\r\nنمونهء ديگر ، نوعى درخت را در لبنان و سوريه و اردن « زنزلخت » مىخوانند . اين درخت همان است كه در كتب قديم به نام « ازدرخت » تعريب شده ، و ابن بيطار معنى آن را « شجر حر » نوشته است . اصل فارسى اين كلمه « آزاد درخت » است كه به گفتهء صاحب برهان « درختى است كه آن را در گرگان ( زهر زمين ) و در فارس ( درخت طاق ) و ( طغك ) مىگويند . » آزاد درخت نخست در عربى به صورت « از درخت » درآمده ، و سپس به صورت « زنزلخت » تحريف شده . « 2 »\r\nاين كلمه از عربى به زبان فرانسه هم به صورت  Azedarac  يا  Azadaracht  راه يافته است . « 3 »\r\n« بمب » ، يعنى همين سلاح معروف جنگى را ، در عربى « قنبله » مىخوانند .\r\nاين كلمه عربى نيست ، و در زبانهاى ديگر هم به اين هيأت اصلى براى آن نشناخته‌اند ؛ علت اين است كه در هيأت اصلى آن چند بار تغيير روى داده ، و مىبايستى از راه همان تغييرات و از روى گونه‌هاى مختلف آن به اصل آن پى برد . اين كلمه كه در نوشته‌ها و كتابهاى امروزى عربى به صورت قنبله نوشته مىشود در تاريخ جبرتى كه تأليف آن در اوايل قرن پيش است به صورت « قنبره » آمده . قنبره هم عربى نيست ، بلكه عربى گونه‌اى است از كلمه « خمبره » كه در برخى از منابع عربى ديده مىشود . « 4 » و تشخيص اصل كلمه خمبره كه از چه زبانى\r\n\r\n\r\n","description":"","footnote":"\r\n( 1 ) . شرح مجانى الادب ، ج 2 ، ص 572 .\r\n( 2 ) . الاشتقاق و التعريب ، ص 32 ، « در اين كتاب » آزاد درخت شجر التسبيح معنى شده . تفسير الالفاظ الدخيله ، ص 2 ، در برهان قاطع عربى آن « شجر جر » چاپ شده و غلط است بايد به « شجر حر » تصحيح شود .\r\n( 3 ) .  Lammens , Les mots francais derives de l'Arabe . \r\n( 4 ) . احمد رضا ، رد العامى الى الفصيح ، بيروت 1952 ، ص 342 .\r\n","page_name":" 382 ","page_number":384},
  {"content":"\r\n\r\nاست دشوار نيست ، زيرا به آسانى مىتوان تشخيص داد كه همان « خمپاره » فارسى است .\r\nپاىافزارى را كه داراى ساقه‌اى بلند و چسبان است و نوعى از آن را در حال حاضر « چكمه » مىخوانند ، در قديم در فارس « موزه » مىگفتند ، و چون به‌پا كردن و از پاى درآوردن آن دشوار بوده ، معمولا براى ورود در مجالس بزرگان يا جاهاى مفروش به جاى بيرون آوردن آن كفش راحت‌تر و فراخترى بر روى آن مىپوشيده‌اند ، و اين‌چنين كفشى را « سرموزه » مىخوانده‌اند ، و آن بيش از همه‌جا در ماوراء النهر معمول و متعارف بوده « 1 » . اين كلمه از همان قديم در عربى راه يافته . عربىگونهء آن نخست به صورت « سرموج » و سپس « سرموق » درآمده ، و بار ديگر « سرموق » به صورت « جرموق » « 2 » دگرگون شده . در حال حاضر اين‌چنين كفشى را در سوريه و لبنان « سرمايه » و « سرموجه » مىگويند ، و مراد از آن كفشهاى بىپاشنهء راحتى است كه در خانه مىپوشند ، و در مصر كفاشىهاى كوچك را « صرماتى » مىخوانند كه آن‌هم از همين كلمه است .\r\n« سرمايه » هم عربى نيست ؛ اين كلمه يكى از صورتهاى دگرگون شدهء همان « سرموج » قديم است ، مىتوان احتمال هم داد كه عربىگونهء كلمهء ديگرى باشد كه هم‌اكنون نيز در زبان فارسى براى همين‌گونه كفش‌ها به كار مىرود ، و آن كلمهء « سرپايى » است . ولى اين اصطلاح ظاهرا در فارسى قديم نيست .\r\nگاهى يك كلمه كه در فارسى داراى بيش از يك صورت بوده ، هريك از صورتهاى آن به گونه‌اى جداگانه تعريب شده ، و در عربى معانى آن‌ها به هم آميخته و گاهى موجب گمراهى لغت‌نويسان گرديده . نمونهء آن كلمهء « جلاهق » و « جله » است كه اينك شرح داده مىشود :\r\nيكى از بازىهاى ورزشى كه از ايران به عرب راه يافته تيراندازى با كمانى بوده كه با آن به جاى تير ، گلوله‌هاى سربى يا سنگى و يا گلى مىانداخته‌اند ، و\r\n\r\n\r\n","description":"","footnote":"\r\n( 1 ) . برهان قاطع ، سرموزه .\r\n( 2 ) . الاشتقاق و التعريب ، ص 33 .\r\n","page_name":" 383 ","page_number":385},
  {"content":"\r\n\r\nبيشتر براى شكار پرندگان به كار مىبرده‌اند « 1 » ، از نوع همين كمانى كه در حال حاضر كودكان براى شكار پرندگان به كار مىبرند ، و اكنون آن را « تيركمان » مىخوانند . اين بازى در زمان عثمان به مدينه راه يافت ، و اين كمان را « جلاهق » ، و جمع آن را « جلاهقات » گفتند . تيراندازى با جلاهقات در زمان عثمان به اندازه‌اى در ميان مردم شايع شد كه موجب ناخشنودى اهل صلاح و تقوى گرديد ، و در تاريخ آن را به عنوان نخستين كار زشتى كه در مدينه رايج شده ذكر كرده‌اند . ظاهرا در اين زمان در مدينه جاهاى مخصوصى براى نگاهدارى و تربيت كبوترانى كه به‌خصوص براى همين‌كار نگاهدارى مىكرده‌اند وجود داشته ، و در آنجاها كبوتران را پرواز مىداده و در هوا آن‌ها را با همين جلاهقات هدف قرار مىداده‌اند ، زيرا عثمان در سال هشتم از خلافت خود شخصى را مأمور از ميان بردن اين بازى كرد ، و او هم بال پرندگانى را كه به اين كار مىخوردند چيد ، و جلاهقات را هم شكست . « 2 » « جلاهق » معرب « كمان گروهه » يا به عبارت دقيق‌تر معرّب جزء دوم آن يعنى « گروهه » است . گروهه كه مرادف گلوله است ، و شايد هم اصل آن باشد ، چنان‌كه در لغت آمده « بر وزن و معنى گلوله است مطلقا خواه گلولهء ريسمان و خواه گلولهء توپ و تفنگ و گلولهء خمير نان و پنبه و گلوله كمان گروهه و امثال آن باشد . « 3 » ولى « جلاهق » در عربى در همهء اين معانى به كار نرفته و فقط در معنى « كمان گروهه » استعمال شده است ، زيرا از راه همين بازى در زبان عربى داخل شده ، و از نوع كلماتى است كه\r\n\r\n\r\n","description":"","footnote":"\r\n( 1 ) . تعريف مفصل‌ترى از آن در صبح الاعشى ، ج 3 ، ص 138 آمده است . در چهار مقالهء عروضى چنين آمده : « آفتاب زرد سلطان از سراپرده درآمد ، كمان گروهه‌اى در دست . » چاپ اول ، ص 22 ، و از جمله موارد استعمال كمان گروهه در اين شعر خاقانى است از قصيده‌اى كه در ستايش رشيد الدين و طواط گفته :\r\n كمان گروههء گبران ندارد آن مهره * كه چار مرغ خليل اندر آورد ز هوا \r\nو از اين شعر معلوم مىشود كه در عهد خاقانى گلولهء اين كمان گروهه را مهره مىگفته‌اند و به اين سبب به اين ابزار « كمان مهره » هم گفته‌اند ، چنان‌كه در اين بيت سعدى :\r\n مرغ دل صاحب‌نظران صيد نكردى * الا به كمان مهرهء ابروى خميده \r\n( 2 ) . ابن اثير ، ج 3 ، ص 92 .\r\n( 3 ) . برهان قاطع ، گروهه .\r\n","page_name":" 384 ","page_number":386},
  {"content":"\r\n\r\nبه سبب تركيب يا درازى در تعريب تنها به جزيى از آن يعنى « گروهه » اكتفا شده .\r\nو علت اين‌كه « جلاهق » در عربى مورد استعمال روشنى ندارد ، يعنى گاهى به معنى گلوله‌اى كه انداخته مىشود و گاهى به معنى كمانى كه با آن گلوله را مىاندازند به كار رفته « 1 » و در لغت‌نامه‌هاى عربى هم گاهى آن را « گلوله » و گاهى « كمان » معنى كرده‌اند « 2 » ، نيز ناشى از همين است كه « جلاهق » در لفظ معرّب از « گروهه » است كه به معنى « گلوله » باشد ، ولى در واقع معرّب از « كمان گروهه » است كه به معنى « كمان » است ، و چنان‌كه گفتيم براى اختصار به تعريب جزء دوم آن اكتفا شده است .\r\nجواليقى اصل فارسى آن را « جلاهه » نوشته ، و صاحب لسان و قاموس « جله » نوشته‌اند ، در صورتىكه هيچ‌يك از اين‌دو اصل فارسى آن نيستند ؛ خود اين‌ها نيز معرّبند . « جلاهه » گونهء ديگرى از تعريب همين « گروهه » ، و « جلّه » هم كه به تشديد لام خوانده شده معرب از گونهء ديگرى از فارسى همين كلمه يعنى « گلوله » است . « جلاهق » و « جله » از لحاظ معنى هم در عربى باهم فرق دارند ، زيرا « جلاهق » همان‌طور كه ديديم به معنى همان ابزار معروف آن بازى مشهور\r\n\r\n\r\n","description":"","footnote":"\r\n( 1 ) . از جمله مواردى كه صريحا در معنى كمان به كار رفته اين شعر است :\r\n كانما الجلد لعرى الناطق * كمنحدر عن سيتى جلاهق ( اقرب الموارد ) \r\n( 2 ) . نگاه كنيد به ابن دريد ، الجمهرة ( 3 - 309 ، 367 ) ، قاموس ، لسان العرب ، جواليقى در المعرب در يك‌جا آن را « كمان » ( ص 69 ) و در جاى ديگر « گلوله » ( ص 96 ) معنى كرده است ، در مقدمة الادب زمخشرى نيز هم « جلاهق » و هم « قوس الجلاهق » به « كمان گروهه » معنى شده .\r\n( چاپ دانشگاه تهران ، ج 1 ، ص 303 ) و به دين مناسبت بىمورد نيست به چند اشتباه كه در اين چاپ در اين كلمه روى داده نيز اشاره شود : در ص 47 و 303 ج 1 « كمان گروهه » ( با كاف عربى در كروهه ) چاپ شده ، صحيح كمان گروهه ( با گاف فارسى ) است . در ص 47 ، ج 1 در معنى « بندقه » ، « سنگ كمان كله » چاپ شده و اين غلط است . صحيح آن بايد « سنگ كمان گله » باشد . گله مخفف « گلوله » و « كمان گله » همان « كمان گروهه » است . در ص 304 ، ج 1 ، ايضا در معنى بندقه ، « سنگ كمان ، كروهه » به صورت دو كلمه جداگانه چاپ شده . در ص 863 ، ج 3 كمان كروهه به كسر نون و باز هم با كاف چاپ شده ، صحيح به سكون نون است . در ص 859 ج 2 « كروهه » در فهرست حرف « ك » آورده شده ، جاى آن در فهرست حرف « گ » فارسى است .\r\n","page_name":" 385 ","page_number":387},
  {"content":"\r\n\r\nاست ، ولى « جله » در معنى مطلق « گلوله » به كار مىرود از هرچه باشد . در حال حاضر گلوله‌هاى كوچكى را كه بچه‌ها با آن بازى مىكنند ، و خود بچه‌ها در فارسى آن را « تيله » مىخوانند ، در عربى « گله » مىگويند . اين كلمه هم دنبالهء « جلّه » و تعريب « گلوله » است ، نه « جلاهق » . و در نتيجهء همين اختلاط كلمات و معرّبات مختلف آن‌ها است كه در كتب لغت عربى معانى آن‌ها درهم آميخته است .\r\nو گاهى يك كلمهء فارسى پس از آن‌كه در عربى به سبب تعريب تغيير شكل داده ، اصل آن هم در فارسى دچار تغيير گرديده ، و به اين جهت تفاوت دو شكل فارسى و عربى آن خيلى بيشتر شده است . نمونهء آن ابزار معروف خياطى است كه امروز در زبان فارسى به نام « انگشتانه » خوانده مىشود و در عربى آن را « كشتبان » مىخوانند . كشتبان معرب همين انگشتانه است ، ولى نه از هيأت كنونى ، بلكه از هيأت قديم‌تر آن‌كه در فارسى دستخوش تغيير شده است . جزء دوم « انگشتانه » كه امروز به صورت « آنه » درآمده ، در قديم به صورت « پان » و سپس « بان » بوده ، و اين همان پسوندى است كه اكنون در كلمات فارسى ديگر هم وجود دارد ، هم‌چون « باغبان » و « شتربان » و « دربان » و مانند اينها ، و معنى آن « حافظ » و « نگهبان » و « پناه » است ، و « انگشتبان » يعنى « نگهدار » انگشت از آسيب سوزن . اين جزء اخير در اين كلمه بعدها در فارسى به « واو » تبديل شده ، و انگشتبان به هيأت « انگشتوان » و « وانگشتوانه » درآمده « 1 » و سپس انگشتانه شده ، ولى در گونهء عربى آن كه از همان هيأت قديمى گرفته شده ، پسوند قديمى آن همچنان محفوظ مانده و تغيير در قسمتهاى ديگر آن حاصل گرديده است .\r\nتا اين‌جا سخن از تغييراتى بود كه با تبديل و يا افزايش و كاهش بعضى از حروف در كلمه حاصل مىگردد ، ولى دگرگونيهاى كلمات فارسى در عربى به همين‌جا ختم نمىشود ، بلكه بسيارى از اين كلمات در اين زبان دچار تغييرات دامنه‌دارتر و ژرفترى شده‌اند كه از اصل خود بسيار دور تر و بيگانه‌تر شده‌اند ، و آن‌ها كلماتى هستند كه هم‌چون يك ريشهء عربى مصدر اشتقاق افعال و ديگر\r\n\r\n\r\n","description":"","footnote":"\r\n( 1 ) . پورداوود ، هرمزدنامه ، ص 350 .\r\n","page_name":" 386 ","page_number":388},
  {"content":"\r\n\r\nمشتقات آن گرديده و به خورد زبان عربى رفته‌اند . در اين‌گونه كلمات باز تا وقتى مىتوان به اصل فارسى آن‌ها راه يافت كه اولا در اشتقاق زياد از اصل خود دور نشده باشند ، و ثانيا به اصل آن‌ها هم در كتب لغت اشاره شده باشد ، و علاوه‌بر اين‌ها مادهء اصلى آن‌ها با يك مادهء اصلى عربى آميخته و مشتبه نشده باشد . و اين دسته از كلمات نسبت به كلماتى كه اصل آن‌ها به كلى فراموش شده و در لغت‌نامه‌ها جزء ريشه‌هاى اصلى عربى قلمداد شده‌اند بسيار كم هستند . و ما در اين‌جا چند نمونه از كلماتى را كه اصل آن‌ها وجود دارد و يا در بعضى از مصادر عربى به اصل آن‌ها اشاره شده در اين‌جا ذكر مىكنيم :\r\n« البيزره » به معنى « حرفه و عمل بازدارى » كه عبارت باشد از تربيت بازان شكارى كه در قديم بسيار معمول بوده و از مناصب خاص دربار شاهان به شمار مىرفته ، مشتق از « بازيار » يا « بازدار » است . دو فعل « كهرب » و « تكهرب » و همه مشتقات آن‌ها از كلمهء « كهربا » مشتق شده‌اند . « كهربا » در حال حاضر در عربى به معنى برق ( الكتريسيته ) به كار مىرود ، و از آن دهها كلمه اشتقاق يافته . « 1 » دو فعل « هندس » و « هندز » و بسيارى از مشتقات ديگر آن‌ها و از آن جمله « مهندس » و « مهندز » هردو از كلمهء « اندازهء » فارسى مشتق شده ؛ و نظير همين دو فعل است فعل « هندم » و مشتقات ديگر آن ، و از آن جمله « مهندم » كه همه از « اندام » فارسى اشتقاق يافته‌اند ؛ و فعل « ألجم » و چند فعل ديگر از همين ماده كه آن‌ها هم همه از كلمهء « لجام » مشتق شده و « لجام » خود معرب از « لگام » است ؛ و فعل « خمّن » از مصدر « تخمين » كه از كلمهء « همانا » يا « گمانا » كه براى حدس و گمان گفته مىشده ؛ و فعلهاى « اخترش » و « خرش » و « خمش » كه از « خراش » ؛ يا فعل « تكدّى » و « تكديه » كه از كلمه « گدا » ؛ يا فعل « جاش يجيش » كه از كلمهء « جوش و جوشيدن » گرفته شده‌اند .\r\nگفتيم كه تشخيص اصول فارسى اين‌گونه كلمات در صورتى ميسر است\r\n\r\n\r\n","description":"","footnote":"\r\n( 1 ) . براى آگاهى بيشتر از دگرگونيهاى اين كلمه و معانى و مشتقات آن در زبان عربى نگاه كنيد به مقالهء نگارنده در شمارهء دوم ، سال دوم ، الدراسات الادبية ، ص 128 - 130 .\r\n","page_name":" 387 ","page_number":389},
  {"content":"\r\n\r\nكه به اصل آن‌ها اشاره شده باشد ، يا تغيير كلمه به صورتى نباشد كه به كلى از اصل خود دور و بيگانه شده باشد ، ولى گاه اتفاق مىافتد كه برخى از كلمات ، هم در اثر تغييرات خود كلمه و هم به سبب تحولى كه در معناى آن پيدا شده ، به اندازه‌اى از اصل خود دور افتاده‌اند كه حتى با وجود تصريح علماى لغت به اصل فارسى آن‌ها باز هم در نظر اول ، بدون تحقيق و تتبع كافى پذيرفتن دخيل بودن آن‌ها آسان نيست . براى نمونهء اين دسته كلمات مىتوان لفظ « تاريخ » را به عنوان مثال ذكر كرد . و چون راجع به اين كلمه و اصل آن سخنان بسيارى گفته شده ناچار بايد توضيح بيشترى دربارهء آن داد ، اگرچه اين توضيح خارج از سياق اين مقال باشد . « 1 »\r\nاين كلمه به اين معنى به‌طور تحقيق عربى نيست ، در زبان عربى قديم هم وارد نشده و از كلمات نوخاستهء اسلامى است ، هم پيشينيان و هم فضلاى متاخر اين مطلب را كه اصل آن از فارسى گرفته شده ياد كرده‌اند . بعضى آن را به تناسب لفظ آن معرب « تاريك » نوشته‌اند ، و در بعضى مآخذ آن را معرب « ماهروز » دانسته‌اند ، و چون پذيرفتن اين اصلها از نظر دورى معنوى يا لفظى هريك از آن‌ها با كلمهء « تاريخ دشوار » به نظر رسيده ، ناچار بعضى از نويسندگان بدون در نظر گرفتن هيچ تناسبى براى آن‌كه آن را به يك اصل عربى برگردانند آن را مقلوب « تأخير » گفته‌اند . و برخى از لغت‌نويسان قديم نيز آن را مشتق از « ارخ » گرفته‌اند .\r\n« ارخ » در عربى به معنى بچهء گاو وحشى است و گفته‌اند چون هردو در معنى حدوث باهم شركت دارند از اين جهت از كلمه « ارخ » لفظ تاريخ را مشتق كرده‌اند . يكى از نويسندگان متأخر عرب دربارهء اين كلمه چنين نوشته است : « در اين‌كه تاريخ عربى نيست و معرّب است حرفى نيست ، اما اين‌كه مقلوب تاخير باشد اين تخيل و پندارى بيش نيست ، و اين هم كه معرب تاريك باشد درست\r\n\r\n\r\n","description":"","footnote":"\r\n( 1 ) . براى تفصيل بيشتر دربارهء كلمهء تاريخ و تحولات آن و هم‌چنين مآخذ آنچه در اين مقال نوشته شده رجوع كنيد به مقالهء نگارنده به عنوان « نظرة فى المرجع » ، سال پنجم ، شماره 3 و 4 الدراسات الادبية ، ص 285 - 295 .\r\n","page_name":" 388 ","page_number":390},
  {"content":"\r\n\r\nنيست . تاريك در فارسى معنى ظلمت و تيرگى دارد و اگر بعضىها تاريخ را اين چنين معنى كرده‌اند اين فقط در زبان عربى است ، و اين سخن هم كه تاريخ معرّب از ماهروز باشد از قبيل خرافات است . » « 1 »\r\nعلت اين سرگردانى در پيدا كردن اصل اين كلمه دوچيز است . يكى اين‌كه كلمهء تاريخ در اثر تعريب و اشتقاق از اصل خود خيلى دور افتاده ، و ديگر اين‌كه اصل كلمهء فارسى كه در اين معنى به كار مىرفته فراموش شده است و وقتى اين‌دو مطلب با بىدقتى و شتابزدگى بعضى از نويسندگان يا جويندگانى كه با كمترين شباهتى اصلى براى كلمه‌اى مىتراشند توأم شود با حدس و پندار ريشه‌هاى ساختگى تازه‌اى براى آن به وجود مىآيد كه خود بيشتر موجب گمراهى مىگردد . اين‌كه « تاريخ » معرب « تاريك » يا مقلوب « تأخير » باشد مبنى براساسى نيست ، چون به هيچ‌وجه تناسبى با معنى آن ندارد و وجهى هم براى آن نمىتوان يافت ، و اين‌كه از « ارخ » به معنى بچهء گاو وحشى مشتق شده باشد بىاساس‌تر از اولى و واضح است كه اشتقاقى ساختگى و تحميل بر لفظ و معنى هردو است ، ولى اين سخن كه اين كلمه معرب « ماهروز » است ، چون دربارهء آن روايتى وارد شده ، و آن روايت را حمزهء اصفهانى نقل كرده ، و هم او و هم ابو ريحان بيرونى و هم خوارزمى بر آن اعتماد كرده‌اند ، و اين هرسه هم از كسانى هستند كه نمىتوان به آسانى نسبت خبط و اشتباه به آن‌ها داد ، زيرا گذشته از اين‌كه خود ايرانى و آشنا به زبان فارسى و عربى بوده‌اند ، در غير از اين مورد هم مطالبى كه دربارهء تاريخ و فرهنگ قديم ايران نوشته‌اند همه دلالت بر احاطه و علم و اطلاع كامل آن‌ها در اين زمينه مىكند ، پس ناچار بايد اين روايت را مورد توجه قرار داد و دربارهء آن بحث و تحقيق بيشترى نمود .\r\nحمزه اين مطلب را در مقدمهء تاريخ خود مىنويسد و دربارهء آن روايتى از ميمون بن مهران به دين مضمون نقل مىكند كه روزى حواله‌اى به عمر دادند كه وقت آن ماه شعبان بود . گفت كدام شعبان ، آيا همين ماهى كه در آن هستيم يا\r\n\r\n\r\n","description":"","footnote":"\r\n( 1 ) . بشير فارس : اغلاط اللغويين و النحويين ، ص 81 .\r\n","page_name":" 389 ","page_number":391},
  {"content":"\r\n\r\nشعبان آينده ؟ سپس بزرگان اصحاب را جمع كرد و گفت اموالى كه بر ما وارد مىشود فراوان شده و آنچه از آن قسمت كرده‌ايم بدون تعيين وقت است . آيا چگونه مىتوان براى اين كار قاعده و نظمى به وجود آورد ؟ گفتند ناچار بايد اين كار را از آيين ايرانيان آموخت ، آنگاه هرمزان را حاضر ساختند و از او در اين مسأله راى خواستند . او گفت ما حسابى داريم كه آن را « ماهروز » مىخوانيم و آن حساب ماهها و روزها است ، پس همين كلمه را گرفتند و به صورت مورخ درآوردند و مصدر آن را هم تاريخ گفتند و به كار بردند . »\r\nوقتى در اين موضوع بحث و پىجويى خود را دنبال كنيم چند مطلب براى ما روشن مىشود كه براى پىبردن به اصل اين كلمه و طريق راه يافتن آن به زبان عربى و دگرگونى آن در اين زبان بسيار مفيد است .\r\nمطلب نخست اين‌كه آنچه را كه ما امروز « تاريخ » مىخوانيم ، در ايران پيش از اسلام « ماهروز » مىخوانده‌اند و اين كلمه هم به همين معنى بسيار معروف و مشهور بوده . اين معنى را گذشته از اين‌كه در لغت‌نامه‌هاى فارسى هم ذيل معنى « ماهروز » ذكر كرده‌اند از بعضى مآخذ دست اول عربى هم كه مطالب آن‌ها مستقيما از مصادر پهلوى يا ترجمه‌هاى آن‌ها گرفته شده به خوبى مىتوان فهميد . و از اين‌كه در اين‌گونه مآخذ عربى در مواردى كه معمولا تاريخ بعضى از حوادث بزرگ را ذكر مىكنند كلمه ماه و روز عينا با همان عبارت فارسى نقل شده بدون اين‌كه به كلمهء « شهر » و « يوم » ترجمه شود چنين معلوم مىشود كه اين اصطلاح به اندازه‌اى معروف بوده كه حتى توجهى هم به معناى انفرادى كلمه نداشته‌اند . طبرى در بيان تاريخ برخى حوادث مهم دورهء ساسانى كه از خداينامه يا مآخذ ديگر ساسانى گرفته به‌طور مكرر اين كلمه را به كار برده ، من‌جمله در بيان تاريخ روزيكه سرداران خسرو پرويز كه با برانگيختن پسرش شيرويه بر او شوريده بودند ، بر او دست يافته و به زندانش افكندند ، گويد : « و طلب فأخذ ماه آذر و روز آذر و حبس فى دار المملكة » . و هم‌چنين در بيان تاريخ كشته شدن خسرو پرويز در هنگام پادشاهى پسرش شيرويه گويد : « و كان قتله ماه آذر روز\r\n\r\n","description":"","footnote":"","page_name":" 390 ","page_number":392},
  {"content":"\r\n\r\nماه . » و اين منحصر به همين دو مورد نيست . « 1 »\r\nنه تنها در بيان تواريخ دورهء ساسانى بلكه در بيان تواريخ دوره‌هاى اسلامى ايران نيز گاهى اين اصطلاح به كار رفته . حمزهء اصفهانى تاريخ بعضى حوادث بزرگ دوران خود را همچنان به همين عبارت « ماه » و « روز » ذكر مىكند و اين دلالت دارد بر اين‌كه اين‌گونه ذكر تاريخ تا اين زمان يعنى اواسط قرن چهارم نيز در ايران معمول بوده است . « 2 » بيرونى هم اين اصطلاح را به فراوانى در بعضى مؤلفات عربى خود به كار برده است . « 3 » و علت اين هم كه اصطلاح ماهروز تا اين حد شهرت يافته اين است كه در گاهشمارى ايرانى هرروز از ماه هم مانند هرماه از سال اسم مخصوصى مىداشته و دوازده تا از آن‌ها با نام دوازده ماه يكسان مىبوده ، و چون هرروز از ماه را هم در آيين زردشتى احكام و عبادات خاصى بوده ، و روزهايى هم كه نام روز و ماه با هم يكسان مىشده جشن و آيينى خاص داشته‌اند ، از اين جهت هم در تاريخ دينى و هم در تاريخ مدنى ذكر ماه و روز مخصوصا با تكرار اين دو كلمه كه اشتباهى رخ ندهد ضرورى بوده و به اين جهت كلمهء « ماهروز » شهرت عام يافته و هم‌چون يك اصطلاح معروف در كتب عربى عينا به كار رفته و ترجمه نشده است .\r\nمطلب دوم اين است كه كلمهء « ماهروز » ضمن اصطلاحات ديوانى از عربى به فارسى راه يافته است . در روايت ميمون بن مهران نيز ذكر اين كلمه و ورود آن به زبان عربى با نام هرمزان توام است . اين هرمزان يكى از سرداران معروف ايرانى\r\n\r\n\r\n","description":"","footnote":"\r\n( 1 ) . نگاه كنيد به تاريخ طبرى ، ج 1 ، ص 501 ، در بيان تاريخ ولادت بهرام گور و ج 1 ، ص 628 در بيان تاريخ كشته شدن اردشير پسر شيرويه . و ج 1 ، ص 629 در بيان تاريخ كشته شدن شهربراز .\r\n( 2 ) . نگاه كنيد به آنچه حمزه در ذكر حوادث اصفهان در صفحهء 147 و 148 و 149 و هم‌چنين در تاريخ واليان خراسان در صفحهء 174 - 176 از كتاب خود تاريخ سنى ملوك الارض و الانبياء ذكر كرده ( چاپ بيروت ) .\r\n( 3 ) . نگاه كنيد به كتاب او به نام « تحديد نهايات الاماكن لتصحيح مسافات المساكن ، به تصحيح و تحقيق دكتر پ . بولجاكوف ، انتشارات معهد المخطوطات العربيه ، قاهره ، 1961 ، ص 75 ، 86 ، 91 ، 93 - 96 ، 98 - 103 .\r\n","page_name":" 391 ","page_number":393},
  {"content":"\r\n\r\nاست كه پس از جنگهاى بسيارى كه با اعراب نمود سرانجام اسير شد و در مدينه اسلام آورد و در زمان عمر در راهنمايى آن خليفه به امور ادارى و لشگرى و تنظيم ديوان ماليات و ديوان سپاه خدماتى به دستگاه خلافت نمود . « 1 » خوارزمى هم اين كلمه را در فهرست مصطلحات ادارى و ديوانى آورده است . در كتب بيرونى هم اين كلمه بيشتر در هيأت و رصد و از اين قبيل موارد كه معمولا بر مدار سال شمسى است به كار رفته و با سال يزدگردى ذكر شده . و از اين‌جا معلوم مىشود كه ورود اين كلمه در عربى با گاهشمارى ايرانى بىارتباط نيست . چون ماه و سال عربى قمرى بود ، از اين‌جهت در اسلام هم از همان آغاز كار براى ديوان ماليات و تقويم و نجوم و ساير امورى كه بر مدار سال شمسى است همچنان گاهشمارى ايرانى به كار رفت . باقىماندن نوروز در دولت خلفا و راه يافتن عدهء بىشمارى از اصطلاحات ديوانى و ادارى فارسى در زبان عربى از همين‌جا است .\r\nمطلب ديگرى كه باز در اين مورد بايد در نظر گرفت اين است كه كلمهء « تاريخ » مستقيما معرب از « ماه روز » نيست . آنچه در روايت ذكر شده اين است كه كلمهء « ماهروز » در عربى به « مورخ » تبديل شده و بعدا « تاريخ » از اين لفظ معرّب اشتقاق يافته و مصدر مشتقات ديگر گرديده است . ما درست نمىدانيم كه اين كلمه‌اى كه ما امروز « ماه روز » مىخوانيم در لهجهء پهلوى به چه صورت خوانده مىشده ، و آيا هرمزان آن را چگونه تلفظ كرده كه عربىگونهء آن « مورخ » شده ، ولى اين را مىدانيم كه در زبان فارسى « خ » و « ز » زياد به هم قابل تبديل هستند ؛ بسيارند افعالى هم‌چون پختن ، سوختن ، دوختن ، ريختن و مانند اين‌ها كه در اصل مصدرى با « خ » و در اصل امرى با « ز » خوانده مىشوند ، و آيا اين بدان سبب نيست كه در دوره‌هاى قديم‌تر اين دو حرف بيش از اين‌ها به هم نزديك بوده و در لهجه‌هاى مختلف جاى يك‌ديگر را مىگرفته‌اند ؟\r\n\r\n\r\n","description":"","footnote":"\r\n( 1 ) . براى اطلاع بيشتر دربارهء اين شخص رجوع كنيد به كتاب نگارنده به نام « فرهنگ ايرانى و تأثير آن در تمدّن اسلام و عرب » ، تهران 1323 ، ص 59 - 62 ، چاپ دوم ، انتشارات توس ، 1375 .\r\n","page_name":" 392 ","page_number":394},
  {"content":"\r\n\r\nبه‌هرحال پس از اين بحث و پىجويى به اين نتيجه مىرسيم كه قول به اين‌كه تاريخ در اصل از « ماهروز » فارسى گرفته شده ، نه چنان‌كه بعضى گفته‌اند از قبيل خرافات است و نه چنان‌كه بعضى ديگر گفته‌اند اشتقاقى است عجيب و غريب . آنچه باعث چنين ابهام و سرگردانى شده همين عدم توجه به سير تاريخى اين كلمه از يك طرف و از طرف ديگر عدم توجه به اين امر بوده است كه در اين كلمه هم اشتقاق هست و هم تعريب و هم تحريف ، و اصل آن‌هم در فارسى فراموش گرديده است .\r\nدر مثال بالا كه ذكر كرديم كلمهء « تاريخ » از لحاظ معنى از اصل فارسى آن زياد دور نشده ، بلكه اصل فارسى در نتيجهء عدم استعمال فراموش گرديده ، ولى گاه هست كه يك كلمهء فارسى پس از استعمال در عربى به‌طورى ، هم از لحاظ لفظ و هم از لحاظ معنى دستخوش تحول و تغيير مىشود كه هيچ‌گونه پيوند و تناسبى بين آن كلمه و اصلش باقى نمىماند . در اين مورد تنها در صورتى مىتوان به اصل آن كلمه راه يافت كه هم معنى اصلى و هم مسير تحولات لفظى و معنوى آن از لحاظ تاريخى و لغوى به دست مىآيد ، و اين‌هم كار باريك و دشوارى است و احتياج به دقت و احتياط فراوان دارد . اينك براى نمونه يكى از اين‌گونه كلمات :\r\nكلمهء « در » يكى از كلماتى است كه به گونه‌هاى مختلف از فارسى به عربى راه يافته ، از جمله معنىهاى آن در فارسى يكى همين معنى معروف آن يعنى در خانه و سراى و امثال آن است كه در عربى « باب » مىگويند ، و ديگرى گشادگى ميان دو كوه است كه آن را هم شايد به تناسب همين معنى از راه تشبيه « دره » گفته‌اند ، و « دربند » هم از همين معنى است . « 1 » اين كلمه در عربى به صورت « درب » تعريب شده « 2 » و در عربى هم در هردو معنى به كار رفته ؛ در معنى اول كه در خانه\r\n\r\n\r\n","description":"","footnote":"\r\n( 1 ) . نگاه كنيد به برهان قاطع و ديگر فرهنگهاى فارسى .\r\n( 2 ) . قال فى المصباح : « و ليس اصله عربيا و العرب تستعمله فى معنى الباب ، فتقول لباب السكة درب و للمدخل الضيق درب » ( المزهر ، ج 1 ، ذيل ص 122 ) . و نگاه كنيد الاشتقاق و التعريب ، ص 37 .\r\n","page_name":" 393 ","page_number":395},
  {"content":"\r\n\r\nو سراى باشد در اين بيت كه از سيبويه نقل شده :\r\n مثل الكلاب تهرّ عند درابها * و رمت لهازمها من الخزباز « 1 » \r\nدر معنى دوم هم موارد استعمال بسيار دارد و در همهء لغت‌نامه‌هاى عربى هم ضبط است . غير از كلمهء « در » دو تا از مركبات آن يعنى « دربند » « 2 » و « دربان » « 3 » هم در عربى راه يافته كه در اين‌جا مورد گفت‌وگوى ما نيست .\r\nدر عربى در هردو معنى « درب » كم‌وبيش تغييرى حاصل گرديده و در نتيجه بين آن‌ها با معانى فارسى اين كلمه اختلافى پيدا شده كه گاهى كم و گاهى خيلى زياد است . آن‌كه به معنى « مطلق » در بوده ، در عربى به در بزرگ خانه كه به كوچه باز مىشود يا به درهاى بزرگ شهر و قلعه اختصاص يافته ، يعنى فقط به معنى دروازه به كار رفته « 4 » ، ولى آن‌كه در معنى دوم استعمال شده ، هم در لفظ و هم در معنى تحول بيشترى يافته كه در اين‌جا شاهد مثال ما هم همان است .\r\nگفتيم كه يكى از معانى « درب » در عربى هم راه باريك ميان دو كوه بوده . اين معنى به تدريج گسترش يافته و « درب » به معنى مطلق راه به كار رفته ، چنان‌كه در حال حاضر نيز در عربى در همين معنى به كار مىرود . از اين كلمه به اين معنى نخستين‌بار كلمهء « مدرّب » اشتقاق يافته . كلمهء مدرّب در آغاز فقط در وصف شترانى استعمال مىشده كه آن‌ها را براى راه‌پيمايى و سفر آزموده و كاركشته و به اصطلاح سوارى مىكرده‌اند ، و شترى را كه به دين ترتيب تربيت مىكرده‌اند « ناقة مدرّبة » مىگفته‌اند . « 5 » از اين‌جا يك معنى ديگرى براى اين كلمه پيدا شده كه آن معنى كاركشتگى و تجربه‌ديدگى است . و به همين معنى در انسان هم استعمال گرديده و « شيخ مدرّب » به پيرمرد جهانديده و سرد و گرم روزگار چشيده گفته‌اند . و از همين معنى اخير است كه « تدريب » در زبان عربى به معنى تمرين ، و\r\n\r\n\r\n","description":"","footnote":"\r\n( 1 ) . لسان العرب ، مادهء « درب » .\r\n( 2 ) . تفسير الالفاظ الدخيلة ، ص 28 .\r\n( 3 ) . « الدربان ، و يكسر ، البواب ، فارسية » قاموس .\r\n( 4 ) . الدرب . . . باب السكة الواسع . . . و هو ايضا الباب الاكبر » ، لسان .\r\n( 5 ) . و فى حديث عمران بن حصين : « كانت ناقة مدربة ، اى مخرجة مؤدبة قد العت الركوب و السير ، اى عودت المشى فى الدروب فسارت تألفها و تعرفها و لا تنفر ، لسان .\r\n","page_name":" 394 ","page_number":396},
  {"content":"\r\n\r\nورزش و تكرار و ممارست يك كار براى ورزيده شدن در آن به كار رفته و به تدريج در معنى عاقل و خردمند و ماهر نيز استعمال شده . « 1 » يعنى معانى كه بين آن‌ها با معنى اصلى « در » هيچ‌گونه ارتباط و تناسبى نمانده ، همچنان‌كه لفظ آن هم هيچ‌گونه شباهتى را با اصل كلمه حفظ نكرده است .\r\nحال اگر اين مسير تحول لفظى و معنوى در اين كلمه و نظاير آن تعقيب نشود و گاه‌گاه از گفتهء لغت‌نويسان يا استعمال پيشينيان پرتوى بر آن نيفكند ، راه يافتن به اصل فارسى آن‌ها ميسر نيست و هرسخنى در اين‌باره بيهوده و خرافى مىنمايد .\r\nآنچه گذشت نمونه‌هايى بود از دگرگونىهايى كه كلمات فارسى در زبان عربى بدان دچار شده و در نتيجه بازشناختن اصل آن‌ها دشوار گرديده و يا اين‌كه اصل آن‌ها به كلى فراموش شده است . ناشناخته‌ماندن كلمات فارسى و پنهان ماندن اصول آن‌ها را در زبان عربى ، به جز آنچه ذكر شد ، علّت‌هاى ديگرى نيز هست كه گفت‌وگو دربارهء آن‌ها را فرصتى ديگر بايد .\r\n\r\n\r\n","description":"","footnote":"\r\n( 1 ) . به فرهنگهاى معاصر عربى نگاه كنيد .\r\n","page_name":" 395 ","page_number":397},
  {"content":"\r\n . \r\n","description":"","footnote":"","page_name":" 396 ","page_number":398},
  {"content":"\r\n\r\n\r\nنويسندگان اصلاح‌طلب و داستان خط و زبان عربى\r\nدر سال جارى دو كتاب يكى به شكل رساله‌اى كوچك و ديگرى به صورت كتابى نسبتا بزرگ در بيروت منتشر گرديد . رسالهء كوچك شامل طرحى است براى اصلاح خط عربى ، و كتاب نسبتا بزرگ متضمن تحقيقات و مطالعاتى است دربارهء صرف و نحو اين زبان و پيشنهادى براى اصلاح يا به عبارت ديگر تغيير مباحث آن ، به‌طورىكه آموختن عربى كه اكنون در اثر همين عوامل و عوامل ديگرى ، هم براى عربىزبانان و هم براى ديگران ، دشوار و خسته‌كننده است ساده و آسان گردد .\r\nچون گمان مىرفت كه آشنايى با افكار نويسندگان و فضلاى عرب ، و اطلاع از نظرياتى كه آنان براى اصلاح خط و زبان خود ابراز مىدارند براى آن دسته از خوانندگان يا نويسندگان فارسىزبان هم كه به اين‌گونه موضوعات از نظر كلّى علاقه‌مندند سودمند باشد ، ابتدا در نظر آمد كه مطالب اصلى آن‌دو كتاب در اين مجله به فارسى خلاصه شود ، ولى چون براى خوانندگانى كه از جريان اين بحث و جدل كه ساليان دراز است در مطبوعات عربى گاه‌وبيگاه روى مىدهد سابقهء ذهنى ندارند چنين خلاصه‌اى بىثمر مىنمود ؛ از اين‌رو مناسب دانسته شد كه ابتدا دربارهء علل و عواملى كه موجب پيدايش اين‌گونه نظريه‌ها در زبان عربى شده و تحولاتى كه تاكنون در آن حاصل گرديده اطلاعات جامعى تا آنجا كه در\r\n\r\n","description":"","footnote":"","page_name":" 397 ","page_number":399},
  {"content":"\r\n\r\nحوصلهء اين مقال باشد در اختيار خوانندگان علاقه‌مند گذارده شود ، آنگاه به موضوع اين‌دو كتاب بپردازيم .\r\nعصر جديد در زبان و ادبيات و فرهنگ عربى كه نويسندگان عرب آن را عصر جنبش يا بيدارى مىخوانند از اواسط قرن نوزدهم شروع مىشود ، يعنى از هنگامىكه برخورد اعراب با فرهنگ اروپايى رو به توسعه گذاشت ، و عامل اصلى اين تجدد هم صرفا دانش و فرهنگ غرب بود كه به وسيلهء زبان و هيأتهاى مذهبى و كتابها و آموزشگاهها و سازمانهاى ادارى آنها در بعضى كشورهاى عربى رخنه كرد و به تدريج گسترش يافت . بنابراين اين مطلب را به عنوان يك اصل كلى بايد در نظر گرفت كه تمام افكار و نظريات تازه‌اى كه در اين دوره در زبان و ادبيات عرب پيدا شده ، و از آن جمله همين نظر اصلاحى دربارهء خط و زبان عربى ، همه از همين منبع سرچشمه گرفته و در تمام مراحلى هم كه اين فكر از آغاز پيدايش تا امروز پيموده تحت تأثير همين عامل بوده است .\r\nنخستين بارى كه موضوع ساده كردن و آسان ساختن زبان عربى در اين دوره به ميان آمد هنگامى بود كه براى اولين بار خواستند كتابى را از يكى از زبانهاى اروپايى كه در درجهء اول فرانسه و انگليسى بوده است به عربى ترجمه كنند ، و زبان عربى را از آن محيط تنگ و محدودى كه به دست منشيان عبارت‌پرداز و مترسلان فضل‌فروش و كم‌مايه در آن محصور شده بود بيرون كشند ، و آن را براى فهماندن مطالب علمى يا غير علمى به مردم عادى يا شاگردان مدارس به كار برند . اينرا از اين‌جا مىدانيم كه نخستين ترجمه‌هايى كه از زبانهاى خارجى در قرن نوزدهم به زبان عربى به عمل آمد از حيث سبك و اسلوب با انشاى معمول آن دوره فرق كلّى داشت . زبان عربى در دوره‌اى كه به عصر جديد منتهى مىشود داراى سبكى پرتكلف و مترسّلانه و سست و تا حدى ركيك بود ، و قدرت تعبير خود را كه در دوره‌هاى قديم داشت از دست داده بود . چنان سبكى فقط براى عبارت‌پردازى و سجع و قافيه‌سازى و رديف كردن مترادفات و بكاربردن پيرايه‌هاى لفظى مناسب مىبود ، و براى بيان مضامين\r\n\r\n","description":"","footnote":"","page_name":" 398 ","page_number":400},
  {"content":"\r\n\r\nمحدودى كه صدها بار به طرق گوناگون و با پس‌وپيش كردن كلمات و پيچ‌وخم دادن عبارات به وسيلهء نويسندگان گذشته بيان شده بود بسيار غنى مىنمود ، ولى براى بيان مطالب نو و مضامين تازه يا براى نقل مطالبى بىسابقه از زبان ديگر با اسلوبى ساده و مستقيم نارسا بود . براى ترجمهء مطلبى از زبانى به زبان ديگر به خصوص اگر آن مطلب علمى باشد و از زبانى صريح و روشن ترجمه شود مىبايستى واژه‌هاى برگزيده درست منطبق بر معنى مقصود و پيوند كلمات صريح و روشن و ساختمان عبارت محكم و استوار باشد ، و چنين ترجمه‌اى با اسلوبى كه در آن دوره در زبان عربى رواج داشت سازگار نبود ؛ از اينرو مترجمان اين دوره كه يا خارجيانى بودند كه زبان عربى آموخته يا اعرابى بودند كه با يكى از زبانهاى فرانسه و انگليسى آشنا شده بودند سبكى ساده و بىپيرايه برگزيدند .\r\nشايد اين سبك تازه به مذاق كسانىكه با آن روش پرتكلّف خو كرده بودند در آغاز بىمزه و نامطبوع مىنمود و آن را اديبانه نمىشمردند ، ولى ضرورت زندگى مجالى به ذوقهاى منحرف نداد و همان سبك ساده به تدريج راه خود را باز كرد و آغاز تحولى در زبان عربى گرديد ، و طولى نكشيد كه روزنامه‌ها و مجلات عربى نيز كه بيشتر آنها از مطبوعات خارجى مايه مىگرفتند و پيدايش همهء آنها زاييدهء فرهنگ اروپايى بود رو به فزونى نهاد ، و با پيدا شدن احزاب و دسته‌هاى سياسى كه پيشوايان آنها براى فهماندن مطالب خود به ناچار نطقها و خطابه‌هاى خود را با همين شيوهء ساده ايراد مىكردند گام ديگرى در تعميم اين روش برداشته شد ، و روش ساختگى قديم متروك ماند ، و سپس در دست نويسندگان توانا و پرمايه‌اى كه بعدا بوجود آمدند ، زبان عربى رفته‌رفته نيروى از دست دادهء خود را به دست آورد و آب رفته‌اش به جوى باز آمد .\r\nاين نخستين تحولى بود كه تحت تأثير زبان و فرهنگ اروپايى در زبان عربى روى داد ؛ ولى در اين دوره به مقتضاى زمان از حدود سبك انشاى و نويسندگى تجاوز نكرد ، و دربارهء دشوارى خط يا پيچيدگى قواعد صرف و نحو يا مسايل ديگرى كه بعدا مطرح گرديد صحبتى نبود .\r\n\r\n","description":"","footnote":"","page_name":" 399 ","page_number":401},
  {"content":"\r\n\r\nهمين‌كه به تدريج مدارس جديد از روى گردهء مدارس اروپا نخست به وسيلهء خارجيان و سپس به وسيلهء خود مردم باز شد ، و دروس آنها تحت برنامهء منظم درآمد ، و لازم شد كه شاگردان غير از خواندن و نوشتن مواد ديگرى هم از تاريخ و جغرافى و علوم طبيعى و غيره بياموزند ، و به ناچار ساعات تدريس زبان عربى و صرف و نحو آن محدود مىگرديد ، اين مسئله پيش آمد كه اگر بخواهند زبان عربى را به مقتضاى برنامه در وقت محدودى درس بدهند شاگردان نخواهند توانست اين زبان را با تمام قواعد دستورى آن به خوبى فراگيرند ، و اگر بخواهند براى آموختن آن تمام‌وقت لازم را صرف كنند بايد از تدريس مواد ديگر چشم پوشند و اين‌هم خلاف مقصود بود . ناچار به اين فكر افتادند كه از قواعد صرف و نحو و علوم بلاغت عربى تا آنجا كه ميسّر باشد بكاهند و قواعد لازم را هم هر چه بتوانند ساده‌تر كنند كه فهم آن براى نوآموزان آسانتر گردد و وقت كمترى از آنها بگيرد ، و به همين‌جهت به موازات كوششى كه براى تغيير سبك نويسندگى و ساده كردن آن به عمل آمد كوشش ديگرى هم به وسيلهء نويسندگان و مؤلفين كتابهاى درسى براى ساده كردن قواعد صرف و نحو و علوم بلاغت عربى آغاز شد كه هنوز هم ادامه دارد .\r\nاين امر تحول ديگرى را در زبان عربى باعث گرديد كه در نتيجهء آن صرف و نحو و قواعد بلاغت كه خود علومى جداگانه و مستقل شده و بيش از خود زبان مورد توجه و اهتمام قرار گرفته بود به جاى اصلى خود برگردد و وسيله‌اى براى آموختن زبان شود نه ميدانى براى هنرنمايى و فلسفه‌بافى . البته اين كوشش بىنتيجه نماند ، و دشوارىهاى بسيارى را از پيش پاى نوآموزان برداشت و به آسان كردن زبان خيلى كمك كرد ؛ ولى چون رفته‌رفته با توسعهء مدارس و نفوذ بيشتر زبان و فرهنگ غربى هدفهاى بزرگترى براى گروه‌هاى درس خوانده پيدا شد ، كم‌كم اين تحولات هم در نظر دسته‌اى از آنان نارسا و ناقص آمد و براى آسان ساختن زبان فصيح و گسترش آن خواهان تحولى ريشه‌دارتر از اين شدند ، تحولى كه اصلاح خط و زبان هردو را شامل شود .\r\n\r\n","description":"","footnote":"","page_name":" 400 ","page_number":402},
  {"content":"\r\n\r\nدر اين‌جا شايد توضيح مختصرى لازم باشد . زبان عربى فصيح كه زبان كتابى يا به اصطلاح لفظ قلم عربى است چون هم از لحاظ اشتقاق و هم از لحاظ اعراب داراى قواعدى درهم رفته و پيچيده مىباشد و درست گفتن و نوشتن آن بدون اطلاع كامل بر قواعد و تمرين كافى در بكاربردن آنها ميسّر نيست از اين‌رو در هيچ‌يك از كشورهاى عربى زبان زبان گفت‌وگو و محاوره نيست ، و گمان نمىرود كه با اين كيفيت در هيچ دوره‌اى هم زبان گفت‌وگو بوده است . زبانى كه به‌طور عادى و معمولى در اين كشورها به كار مىرود از لهجه‌هاى شكستهء عربى است كه نه اعراب دارد و نه قواعدى به آن طول و تفصيل . از اين جهت آموختن زبان عربى فصيح كه فقط زبان نوشتن است نه حرف زدن ، براى نوآموزان تا بدان حد كه بتوانند آن را بىغلط بخوانند و بنويسند نه تنها خيلى بيشتر از آنچه معمولا براى آموختن زبان مادرى صرف وقت مىكنند وقت و زحمت لازم دارد ، بلكه حتى دشوارتر از آموختن يك زبان خارجى مثل فرانسه يا انگليسى مىباشد ، و اين چيزى است كه مردمان دورانديش و نويسندگانى را كه به اين‌گونه مسايل با نظر بازتر نگاه مىكنند نگران ساخته است .\r\nبه نظر اينان كوششى كه به منظور تسهيل صرف و نحو عربى به عمل آمده براى از بين بردن دشوارىهاى آن كافى نيست ، زيرا هرقدر هم آن كوششها صايب و صادق بوده باشد ولى از حدود روش تدريس و اسلوبهاى مختلف آن تجاوز نكرده است . دشوارى كه اكنون در زبان عربى احساس مىشود يك امر جوهرى است نه عرضى كه بتوان آن را به آسانى از بين برد ؛ ولى بيم بسيارى از دورانديشان و نگرانى كه براى آيندهء اين زبان در كشمكش زندگى دارند آنها را وادار كرده كه حتى در امور اساسى و جوهرى آن ، يعنى در اصول قواعد صرف و نحو و بلاغت نيز طالب تحول و دگرگونى شوند تا به آن حدى كه زبان عربى را از لحاظ سادگى و روانى و استوارى بيان به صورتى درآورند كه در ميدان نبرد زندگى با زبانهاى زنده و فرهنگهاى نيرومند آنها تاب مقاومت داشته باشد و لااقل بتواند در خانهء خود با آنها برابرى كند .\r\n\r\n","description":"","footnote":"","page_name":" 401 ","page_number":403},
  {"content":"\r\n\r\nبه عبارت واضح‌تر آنچه اينها مىخواهند و براى زبان عربى ضرورى مىدانند تجديدنظرى كامل و شامل ، هم نسبت به اصول زبان عربى از صرف و نحو و بلاغت آنست و هم نسبت به خط آن .\r\nشايد در نظر اول چنين تصور شود كه اظهار اين‌گونه نظرهاى تند و افراطى ، بلكه برپا كردن اين سر و صدا دربارهء نقص خط و دشوارى زبان تنها نتيجهء حسّ نوخواهى بعضى از نويسندگان نوخاسته و نشانه‌اى از سركشى آنها نسبت به سنّتهاى ديرين و يا واكنش دشوارىهايى است كه برخى از شاگردان سهل‌انگار و بازيگوش گذشته در هنگام تحصيل اين زبان با آن دست به گريبان بوده و اكنون كه قدّى برافراشته و دستى از آستين درآورده‌اند بدينگونه بر آن مىتازند و آتش دل خود را فرومىنشانند . هرچند ممكن ، بلكه مرجح است كه در ميان اين دسته نوخواهان كسانى هم يافت شوند كه محرك آنها در اين بحث يك يا چند علت از آنها كه شمرده يا نشمرده‌ايم باشد ، ولى بسيارند دانشمندان پخته و نويسندگان آزموده و استادان فرزانه كه چنين تحولى را براى زبان عربى ضرورى مىدانند .\r\nبراى نمونه مطالب زير از نوشتهء يكى از اين قبيل نويسندگان يعنى آقاى دكتر طه حسين عينا ترجمه مىشود . دكتر طه حسين در جهان عرب مشهورتر از آنست كه معرفى شود . وى در عصر حاضر در زبان و ادبيات عربى و فن نويسندگى و وسعت اطلاع و فراخ‌بينى استاد مسلم و بلامنازع شمرده مىشود . اين نوشته از كتابى است كه وى نزديك به بيست و پنج سال پيش به عنوان « آيندهء فرهنگ در مصر » تأليف كرده است . در همان كتاب پس از آن‌كه شرح مفصلى دربارهء لزوم تحول و اصلاح در صرف و نحو و علوم بلاغت عربى نوشته در پايان آن چنين مىآورد :\r\n« من تنها اصلاح صرف و نحو و علوم بلاغت را كافى نمىشمرم ، بلكه در زبان عربى اصلاحى ريشه‌دارتر از اين را خواهانم ، اصلاحى كه شامل خواندن و نوشتن ، يعنى خطى كه با آن مىنويسيم و مىخوانيم نيز بشود ، تا آن‌كه در نتيجهء آن بسيارى از دشوارىهايى كه اكنون در خواندن و نوشتن اين زبان هست از ميان\r\n\r\n","description":"","footnote":"","page_name":" 402 ","page_number":404},
  {"content":"\r\n\r\nبرود . مىخواهم كه وضع نوشتن و خواندن به صورتى درآيد كه مردم مطلبى را بخوانند تا آن را بفهمند ، نه اين‌كه ناچار باشند اول آن را بهفمند تا بتوانند درست بخوانند . مىخواهم كه غرض از نوشتن روشن ساختن و آشكار كردن انديشه باشد ، نه پوشاندن و كور كردن آن . مىخواهم خطى داشته باشيم كه صورت راست و دقيق سخن باشد ، و آن را بدان‌گونه كه تلفظ مىشود نشان دهد ، نه اين‌كه فقط قسمتى از آن را در خود منعكس سازد ، يعنى نيمى از لفظ را بنماياند و نيم ديگر را ناديده بگيرد . من مىخواهم كه خط عربى ، هم تمام حروف و حركات را به‌طور كامل و شامل نشان دهد و هم اين‌كه آسانى و سادگى و سرعت در آموزش آن و صرفه‌جويى در وقت و در مال و در زحمت از هرجهت در آن رعايت شده باشد .\r\nاين‌گونه اصلاح اگر انجام پذيرد ، بسيار موجب كاهش رنج و تعب مىگردد ، و عامهء مردم را از آموختن قواعد صرف و نحو و اتلاف وقت در آن بىنياز مىسازد . اصلا اگر زبان طورى نوشته شود كه بتوان آن را درست خواند و از لغزش در امان بود عامهء مردم را چه نيازى به نحو است ؟ اين اصلاح اگر انجام پذيرد - و حتما بايد اين كار بشود - مانع از آن خواهد شد كه ما هم به همان اقدامى كه ترك‌ها بدان دست زدند و اكنون بسيارى از مردم طالب آن شده‌اند ناچار شويم ، يعنى اين‌كه يك‌باره همهء اين دشوارىها را كنار بگذاريم و خط عربى را به خط لاتينى تبديل كنيم .\r\n« در اين‌جا لازم مىدانم اين امر را به اطلاع محافظه‌كاران برسانم كه من تاكنون با كسانى كه خواهان تغيير خط عربى به لاتينى بوده‌اند به سختى مخالفت كرده‌ام و از اين پس نيز مخالفت خواهم كرد . اين كار علتهايى دارد كه اين‌جا جاى ذكر آن نيست ؛ ولى اين را نبايد فراموش كرد كه اگر همهء ما به اصلاح خط نشتابيم ، و اين تبليغات را از ريشه برنيندازيم ، و اين حجت قوى را از دست طرفداران تغيير خط نگيريم ، اين مخالفتها هيچ‌گونه اثرى نخواهد داشت و كسى با من هم‌آواز نخواهد شد .\r\n\r\n","description":"","footnote":"","page_name":" 403 ","page_number":405},
  {"content":"\r\n\r\nگمان مىكنى اگر گوينده‌اى امروز مصريان را از سوار شدن اتومبيل و راه‌آهن و ترنهاى برقى و كشتيهاى بخار منع كند ، و آنها را وادار سازد كه در خشكى با شتر و اسب و استر و الاغ و در دريا با كشتيهاى بادى سفر كنند ، آيا آنها در وقتى كه مىبينند ديگران اين وسايل راحت و محكم و تندرو را ساخته و به كار مىبرند به حرف آن گوينده گوش خواهند داد ؟ يا اين‌كه از او دورى خواهند كرد تا از گزند وى در امان باشند ؟\r\nوضع مردم نسبت به خواندن و نوشتن نيز همين است ؛ يا بايد اين خط و زبان را براى آنها سهل و آسان كرد ، يا اين‌كه خودشان اين كار را خواهند كرد و خود را از ما و خط و زبانمان بىنياز خواهند ساخت » .\r\nدر اين‌جا اين سؤال پيش مىآيد كه آيا واقعا چنين خطرى براى زبان عربى يا هرزبان ديگرى كه نتواند خود را با سلاح روز مجهّز سازد وجود دارد ، يا آن‌كه در اظهار اين بيم و نگرانى مبالغه شده است ؟ ممكن است چنين تصور شود ، ولى طرفداران اصلاح اين خطر را امرى مسلّم مىبينند . اين نگرانى ناشى از سرعتى است كه در اين عصر در پيشرفت دانش و گسترش آن ديده مىشود . يكى از خصوصيات فرهنگ عصر ما عموميت و توسعهء آنست ، به‌طورىكه داشتن سواد مانند آب و نان از ضروريات زندگى انسان شده است . در كاروان شتابزدهء جهان كه همهء ملتها خواه ناخواه بايد پيش بروند ، اگر ملتى نتواند هم‌دوش ديگران گام بردارد به ناچار ديگران وى را خواهند كشيد و بار خود را هم بر دوش او خواهند گذاشت . براى گسترش فرهنگ به‌طورىكه پرتو آن هر بيغوله‌اى را روشن كند ، نخست بايد زبان ملّى را نيرومند و آماده ساخت . زبان را وقتى براى انجام چنين وظيفهء بزرگى آماده مىگويند كه بتواند دانش و فرهنگ عصر خود را تمام و كمال در خود بگيرد و آن را به آسانى به ديگران منتقل سازد ، و آموختن خود آن هم بيش از آنچه مقتضاى اين عصر است وقت نوآموزان را نگيرد ، و گرنه ناچار در برابر زبانهاى ساده‌تر و تواناتر تاب مقاومت نخواهد داشت و رفته‌رفته جاى خود را به آنها خواهد داد ؛ و بدين‌ترتيب نه تنها هستى\r\n\r\n","description":"","footnote":"","page_name":" 404 ","page_number":406},
  {"content":"\r\n\r\nخود آن زبان ، بلكه هستى ملتى هم كه با آن زبان سخن مىگويد در مخاطره خواهد افتاد . بيم اين دسته از نويسندگان و استادان عرب از اين‌جا است كه زبان خود را با خط كنونى و قواعد پيچيده و دشوار آن در حال حاضر آماده براى انجام چنين وظيفهء خطيرى نمىبينند .\r\nبراى اين‌كه از راهها و وسايل نفوذ اين خطر نمونه‌اى در دست باشد ، اين چند سطر را هم از نويسندهء ديگرى نقل مىكنيم . اين نوشته از آقاى احسان عبد القدوس نويسندهء معروف مصرى است و تاريخ آن نوامبر سال 1954 ، يعنى پنج سال و چند ماه پيش از اين تاريخ و در حدود بيست سال و كسرى پس از نوشتهء آقاى دكتر طه حسين مىباشد . آقاى احسان عبد القدوس در مجلهء \" روز اليوسف \" چاپ قاهره چنين مىنويسد : « در هفتهء گذشته خبر نامزدى مونس حسين با دوشيزه لولت ( ليلى ) علايلى اعلام شد . مونس فرزند بزرگترين ركن نثر عربى دكتر طه حسين ، و ليلى هم نوهء بزرگترين ركن شعر عربى احمد شوقى است . يعنى اين‌كه اين زناشويى زبان عربى را از دو سو - هم نثر و هم نظم - در يك خانواده جمع كرده است . حالا ببينيم واقعا سرنوشت زبان عربى در اين خانوادهء جوان و خوش‌بخت چيست ؟ مونس خيلى كم به زبان عربى و غالبا به زبان فرانسه حرف مىزند و همهء كارهاى ادبى او هم چه كتابها و چه مقاله‌ها و گفتارهايش به زبان فرانسه است ، و آشنايى او با بالزاك و موپاسان و پل سارتر « نويسندگان فرانسه » بيشتر از آشنايى او با نجيب محفوظ و توفيق الحكيم و يوسف الشارونى « نويسندگان عربى » است . ليلى هم زبان عربى را به همان اندازه مىداند كه من زبان ايتاليايى را ( يعنى فقط چند كلمه ) ، و كتابهاى عربى را هم به همان اندازه مىخواند كه من كتابهاى دكتر عبد الرحمن بدوى را ( يعنى هيچ ) . اين حقيقتى است كه مىخواهم آن را در برابر ديدگان دكتر طه حسين بگذارم ، نه براى سرزنش او ، بلكه براى اين‌كه به آن اعتراف كند . اين حقيقتى است كه مصداق آن نه تنها مونس و ليلى ، بلكه يك نسل كامل از درس‌خوانده‌هاى ما هستند ، و حتى من دو فرزند خود را هم استثنا نمىكنم ، چه با وجود آن‌كه من زبان فرانسه را با همان\r\n\r\n","description":"","footnote":"","page_name":" 405 ","page_number":407},
  {"content":"\r\n\r\nتوجه و اهتمامى به آنها مىآموزم كه زبان عربى را ، با وجود اين آنها امروز زبان فرانسه را بهتر از عربى مىخوانند و مىنويسند . چرا دكتر طه حسين نتوانست زبان عربى را حتى در خانهء خودش از گزند مصون دارد ؟ و چرا من نمىتوانم ذوق آموختن عربى را در فرزندانم بيدار كنم و گوششان را با آهنگ ابو الاسود دؤلى آشنا سازم ، همچنان‌كه با آهنگ زبان فرانسه آشنا ساختم ؟ حيرت و درماندگى در اين امر مرا وادار مىكند كه كار آنها را به خدا واگذارم .\r\nچرا ؟ براى اين‌كه بزرگان زبان و ادبيات عربى و از آن جمله طه حسين نمىخواهند كه حق تحوّل و تكامل را براى زبان عربى بشناسند ، و گوش خود را با صداى پاى زمان كه در مسير خود تعاليم و قواعد آنها را خورد مىكند و پيش مىرود آشنا سازند ، و نمىخواهند به اين حقيقت اعتراف كنند كه زبان عربى در دست آنها سنگين و پيچيده و دشوار شده ، و به صورتى درآمده كه نسل آزاد كنونى كه در فضاى آهنگهاى فرانسه و انگليسى سير مىكند آن را مناسب ذوق خود نمىيابد . اين نسلى كه گوشش را آهنگهاى « تانگو » و « والس » و « سامبا » پر كرده ، ديگر نمىتواند آهنگهاى « بشارف » و « تقاسيم رصد » را بفهمد . بايد كارى كنيم ، بايد اين مجسّمه‌هاى مومى را كه بر كرسيهاى فرهنگستان تكيه زده‌اند به جنبش درآوريم تا كارى كنند ، با زمان و تحولات آن پيش روند ، و دستور تازه‌اى ساده و روان براى اين زبان وضع كنند ، و روشهاى جديدى براى تدريس آن بيابند ، و زبان عربى را از اين بىسامانى نجات دهند » .\r\nاين است خطرى كه از آن بيم دارند ، خطر اين‌كه زبان عربى به سبب نارسايى خط و دشوارى قواعد نتواند خواهش‌هاى نسل‌هاى آينده را برآورد و از كاروان دانش و فرهنگ جهان عقب بماند ، و آنها هم مثل پسر دكتر طه حسين و نوهء احمد شوقى و هزاران امثال آنها علم و دانش را در زبانهاى بيگانه جست‌وجو كنند و رفته‌رفته با زبان خود بيگانه شوند ، و احساس همين خطر است كه دسته‌اى از نويسندگان عرب را كه مسايل ملّى خود را در چهارچوب مسايل جهانى بررسى مىكنند واداشته كه گاه‌وبيگاه بگويند و بنويسند كه بايد\r\n\r\n","description":"","footnote":"","page_name":" 406 ","page_number":408},
  {"content":"\r\n\r\nكارى كرد و براى باز كردن اين گره راهى جست . ولى چه راهى ؟ آيا بايد مردم را از آموختن زبان خارجى بازداشت ، و آنان را از تحصيل علم جز آنچه در زبان عربى موجود است منع كرد ؟ اين چيزى است كه تاكنون هيچ‌يك از نويسندگانى كه از خصوصيات تمدّن عصر حاضر اطلاع دارند آن را پيشنهاد نكرده‌اند ، چون اين كار نه تنها عملى نيست بلكه محال است ؛ زيرا همين زبانهاى خارجى حامل علم و فرهنگ و تمدن اين عصر هستند ، و ملتهايى هم كه مىخواهند عقب‌ماندگى خود را جبران كنند ناچارند كه نخست زنگ جهل خود را از خود بزدايند ؛ به اين جهت گذشته از قدرتهايى كه آن زبانها را تأييد مىكنند ، خود اين ملتها هم با آغوش باز آنها را مىپذيرند و در نتيجهء همين استقبال پيشرفت آنها در اين ملتها به اندازه‌اى وسيع و تحولاتى كه در اثر آن در فكر و روح مردم پيدا مىشود به قدرى سريع است كه تاكنون بىسابقه بوده است . بيست سال پيش افكار و نظريات دكتر طه حسين جزء افكار افراطى و انقلابى شمرده مىشد ، ولى پس از بيست سال خود او را هم با همان عقايد و افكار سرزنش مىكنند كه با مقتضيات زمان پيش نرفته است ؛ و چون دورانديشان جلوگيرى از پيشرفت زبانهاى خارجى و فرهنگ آنها را ممكن نمىدانند و به صلاح خود نمىشمارند ، اگر سعى و كوششى مىكنند در راه رفع مشكلات زبان خودشان و براى آسان ساختن آن است ، تا بتوانند آن را در مقابل حريفان نيرومند مجهّز و توانا سازند ، و توسعه و پيشرفت آن را سريعتر نمايند .\r\nاز جملهء اين كوششها همين دو رساله و كتابى است كه در اين سال منتشر شده و ما در آغاز اين مقال به آن اشاره كرديم .\r\nاين‌دو رساله و كتاب با وجود آن‌كه هردو به يك منظور ، يكى براى اصلاح خط و ديگرى براى اصلاح قواعد زبان عربى تأليف شده ، و از اين لحاظ باهم در يك جهت سير مىكنند ، ولى از لحاظ روش كار و كيفيت اصلاحى كه پيشنهاد مىكنند در دو قطب مخالف قرار دارند . هرچه مؤلف رساله كوشيده است كه پيشنهاداتش معتدل و ملايم باشد تا تغيير زيادى در وضع فعلى خط\r\n\r\n","description":"","footnote":"","page_name":" 407 ","page_number":409},
  {"content":"\r\n\r\nندهد و موجب از ميان رفتن اصل موضوع نگردد ، مؤلف كتاب برعكس تحولاتى عميق و اصولى در دستور زبان عربى پيشنهاد مىكند و با طرحى كه تهيه كرده قواعد مدوّن صرف و نحو عربى و طرز تنظيم و سازمان آن را دگرگون مىسازد ، به‌طورىكه مىتوان آن را يك طرح انقلابى ناميد .\r\nرساله شامل نمونه‌اى است از خطى كه يكى از ادباى هنرمند لبنان به نام نصرى خطار براى زبان عربى ساخته و آن را « خط يك‌نواخت » نام نهاده است .\r\nوى براى اين‌كه خط پيشنهادى او از خط كنونى زياد دور نباشد تنها به اصلاح قسمتى از اشكالاتى كه براى خط عربى مىشمارند اكتفا كرده و براى اين‌كه عملى بودن خط پيشنهادى خود و منافع آن را نشان دهد ، تنها به نوشتن مقال و اظهارنظر اكتفا نكرده بلكه براى اين خط نو در امريكا حروف مخصوص ريخته و با آن رسالات و اوراقى به چاپ رسانده و حتى ماشين تحريرى هم با آن ساخته و از مجموع آنها و چيزهاى ديگرى كه به كار معرفى اين خط بيايد نمايشگاهى در دانشگاه امريكايى بيروت ترتيب داده و بدين‌طريق فكر و نظر خود را تا حدى با عمل توأم كرده است . اشكالى را كه آقاى خطار با اين خط پيشنهادى خود مىخواهد از ميان بردارد همان اشكال فنى و چاپى معروف است كه به جاى 38 يا 30 علامت ، چنان كه در مقدمهء اين رساله نوشته شده براى خط عربى بايد 400 علامت به كار برند . در اين خط حروف به صورتى درست شده كه در اول يا وسط و آخر كلمه تغيير نمىكند و به جاى چهارصد حرف فقط با سى حرف رفع احتياج مىشود .\r\nهرچند آقاى خطار براى ساختن اين خط رنجى به خود هموار ساخته و ذوق و هنرى در آن به كار برده و مالى در اين راه صرف كرده است ، ولى آنان‌كه طالب اصلاح خط عربى و رفع دشوارىهاى آن هستند اين عمل را تنها يك تفنن هنرى در خط كنونى مىدانند ، نه يك اصلاح اساسى . اينان مىخواهند كه خط عربى به صورتى اصلاح شود كه يك‌باره و براى هميشه همهء نقايص آن مرتفع گردد و دشوارىهاى آن بر طرف شود ، و به چنين اصلاحات جزيى نمىانديشند .\r\n\r\n","description":"","footnote":"","page_name":" 408 ","page_number":410},
  {"content":"\r\n\r\nو اما موضوع كتاب كه گفتيم متضمن پيشنهادهايى انقلابى براى اصلاح دستور زبان عربى است عبارت است از مجموعهء مباحث و پيشنهادهايى كه از طرف نويسندهء آن به عمل آمده تا هم قواعد مفصل صرف و نحو عربى را با حذف عده‌اى از مباحث آن و تعديل عدهء ديگر مختصر كند ، و هم سازمان و ترتيب كنونى آن را برهم زند و آن را برپايهء دستور زبانهاى غربى و مخصوصا گرامر زبان فرانسه استوار سازد . شايد خواننده گمان كند كه مولف چنين كتابى يكى از نويسندگان ناآزموده است كه بيشتر از اطلاعاتى كه دربارهء زبان عربى و اصول و قواعد آن دارد با زبان فرانسه و دستور آن آشنا است ، ولى چنين نيست . آقاى يوسف السودا نويسندهء اين كتاب يكى از مردان آزموده و جاافتادهء عرب و از گروه نويسندگانى است كه به درايت و پختگى موصوف و مدتى نيز وزير فرهنگ لبنان بوده ، و به همين‌جهت موضوع اين كتاب در محافل ادبى شايستهء بحث و گفت‌وگو شناخته شده است .\r\nآقاى السودا كتاب خود را به نام « الاحرفية » ناميده ، و اين اسم را به جاى « صرف و نحو » به كار برده . علت اين نامگذارى را كمى بعد خواهيم ديد . كتاب داراى دو بخش جداگانه و جمعا 358 صفحه است . بخش اول شامل توضيحاتى است دربارهء قواعد تازه‌اى كه نويسنده پيشنهاد مىكند و دلايلى كه براى اين كار مىآورد ، و بخش دوم شرح خود قواعد است . مؤلف در مقدمهء مفصلى كه بر اين كتاب نوشته ، از آن جمله دربارهء علت تأليف اين كتاب چنين مىنويسد : « علت تأليف اين كتاب خيلى قديم است . اين كار از روزگار تحصيل من سرچشمه مىگيرد ، هنگامىكه در آموزشگاه به جز زبان عربى زبانهاى ديگرى را هم مانند يونانى و لاتينى و فرانسه و انگليسى مىآموختيم . در آن هنگام آموختن اين زبانها با آن‌كه از ما بيگانه بودند براى ما خيلى آسانتر از عربى يعنى زبان مادرى خودمان بود . من و چند تن از دانش‌آموزان تصميم گرفتيم زبان عربى را خيلى خوب ياد بگيريم ، استادان ما نيز تا آنجا كه مىتوانستند ما را در اين كار تشويق مىكردند ، ولى هرچه بيشتر كوشيديم بيشتر دريافتيم كه تسلط بر اين زبان كارى\r\n\r\n","description":"","footnote":"","page_name":" 409 ","page_number":411},
  {"content":"\r\n\r\nبس دشوار و بيرون از حدود توانايى و وقت ما است ، و دستور اين زبان هم به اندازه‌اى پيچيده و نابسامان است كه نه تنها كمكى به يادگرفتن آن نمىكند بلكه خود مانع بزرگى در راه آموختن آن است ، به‌طورىكه حتى استادان ما هم غالبا در توضيح نظريات بعضى از علماى صرف و نحو اظهار ناتوانى مىكردند .\r\nاز آن هنگام به اين فكر افتادم كه دستور زبان عرب را به صورتى درآورم كه فراگرفتن آن آسان باشد ، و براى دانش‌آموزان زبان مادريشان را دست‌كم به اندازهء زبان بيگانه آسان سازد . به اين جهت در اوقات بيكارى به اين كار پرداختم و پس از مطالعه و دقت در كتابهاى صرف و نحو و لغت عربى آنها را با دستور زبانهاى ديگرى كه به آنها آشنايى داشتم مقابله كردم و در نتيجهء اين مقابله درهاى تازه‌اى به روى من باز شد كه گمان كردم از آن درها مىتوان به سرمنزل مقصود رسيد . و پس از آن‌كه مدتها در زيرورو كردن اين قواعد و ترتيب و تنظيم و آراستين و پيراستن آن رنج فراوان بردم اكنون آن را منتشر مىسازم » .\r\nچنان‌كه گفتيم در اين كتاب مؤلف كوشيده است كه قواعد صرف و نحو عربى را براساس گرامر زبان فرانسه بگذارد . وى اين كار را از اسم كتاب شروع كرده و به جاى « صرف و نحو » كلمهء « الاحرفية » را گذاشته است . زيرا به نظر وى به جاى آن‌كه در زبان عربى براى دستور زبان بر خلاف زبانهاى ديگر دو علم جداگانه ، يكى به نام « صرف » و ديگرى به نام « نحو » وجود داشته باشد ، كافى است ، بلكه بايد همهء قواعد ضرورى آن در يك علم جمع شود كه به منزله گرامر زبان فرانسه باشد . و چون گرامر از « گراما » ى يونانى گرفته شده و آن هم به معنى حرف است ، از اين جهت از همين ماده كلمهء « الاحرفية » را برابر كلمهء « گرامر » و به جاى صرف و نحو هردو وضع كرده است .\r\nبيهوده است كه در اين‌جا به تحليل مباحث اين كتاب بپردازيم ، چون اين كار فقط به كار كسانى خواهد آمد كه اهل تحقيق در اين‌گونه مسايل فنى باشند و آنها هم به خود كتاب مراجعه خواهند كرد ، ولى براى اين‌كه نمونه‌اى از طرز كار مؤلف و تطبيق قواعد در دست باشد ، در اين‌جا فقط به آوردن چند مثال اكتفا مىكنيم :\r\n\r\n","description":"","footnote":"","page_name":" 410 ","page_number":412},
  {"content":"\r\n\r\n1 - در زبان عربى براى فاعل در فعل معلوم و فعل مجهول دو اصطلاح و دو باب جداگانه است ، يكى را به نام « فاعل » و ديگرى را به نام « نايب فاعل » مىخوانند . نويسندهء اين كتاب چنين تقسيمى را زايد مىشمارد ؛ به عقيدهء وى همان‌طور كه در زبان فرانسه و ديگر زبانها فرقى ميان فاعل فعل معلوم و مجهول نيست و جز يك اصطلاح يعنى  Sujet  بيشتر ندارد در زبان عربى نيز بايد همچنين باشد . كلمه‌اى كه براى  Sujet  و به جاى فاعل و نايب فاعل پيشنهاد مىكند كلمهء فعيل است .\r\n2 - در زبان عربى پنج‌گونه مفعول هست كه هركدام احكامى و بابى جداگانه دارند . « حال » را هم بابى جداگانه است و احكام مخصوص به خود دارد .\r\nدر دستور زبان فرانسه چنين ابوابى نيست ، فقط يك قسم از اقسام كلام زير عنوان  Complement  ذكر مىشود كه شامل همهء اين اقسام شش‌گانهء عربى يعنى پنج مفعول و حال مىگردد . به نظر مؤلف هيچ ضرورتى ايجاب نمىكند كه در عربى اين ابواب را بدين‌گونه طول و تفصيل دهند و براى هركدام بابى و احكامى جداگانه بسازند ، همچنان‌كه در زبان فرانسه چنين ضرورتى نديده‌اند . وى پيشنهاد مىكند كه همهء اين شش باب از دستور زبان عربى حذف شود و به جاى همهء آنها يك باب گذاشته شود به نام « تميم » كه ترجمهء كلمهء  Complement  است .\r\n3 - در زبان عربى براى ضماير و موصولات و اسم اشاره و استفهام ابواب جداگانه و احكامى كم‌وبيش مفصّل هست . مؤلف كتاب معتقد است كه بايد اين چهار باب حذف و مانند زبان فرانسه به يك باب يعنى ضماير يا  pronoms  اكتفا شود ، و بقيه را مانند همان زبان از اقسام همين ضماير بشمرند . وى برطبق تقسيمات ضمير در زبان فرانسه اين ابواب را هم بدين‌گونه پيشنهاد مىكند .\r\n - pronoms personnels - pronoms demonstratifs - pronoms relatifs pronoms interrogatifs \r\nيعنى ضماير شخصى ، ضماير اشاره ، ضماير موصول ، ضماير استفهام .\r\nو به همين ترتيب تمام مباحث صرف و نحو عربى را مورد مطالعه قرار\r\n\r\n","description":"","footnote":"","page_name":" 411 ","page_number":413},
  {"content":"\r\n\r\nداده و سعى كرده است با تطبيق آنها با مباحث گرامر فرانسه آنها را به گمان خويش يك‌نواخت كند . به موجب اصولى كه مؤلف اين كتاب پيشنهاد مىكند ، شانزده باب از ابواب صرف و نحو عربى به كلى حذف مىشود و از آن جمله است باب مبتدا و خبر ، اعلال ، ادغام ، نايب فاعل ، مفعولها و حال - به استثناى مفعول به - صفت مشبهه ، تحذير ، اغراء ، ندبه ، ترخيم ، استغاثه ، و بابهاى ديگر نيز بر مبانى تازه‌اى قرار گرفته و تعديل شده . براى اعراب نيز اصولى ديگر پيشنهاد كرده است .\r\nاين بود خلاصه‌اى از تحولاتى كه در عصر جديد در زبان عربى از نظر سادگى و روانى آن روى داده و اصولى كه نظريات اصلاح‌طلبان بر آن قرار گرفته و تحليل بعضى از نظرياتى كه دربارهء اصلاح و قواعد زبان عربى از طرف بعضى از استادان و نويسندگان ابراز شده ، اميد است كه براى كسانى كه بخواهند در اين زمينه اطلاعات اجمالى به دست بياورند سودمند باشد .\r\nبيروت\r\n\r\n","description":"","footnote":"","page_name":" 412 ","page_number":414},
  {"content":"\r\n\r\n\r\nيادداشت‌هايى دربارهء زبان فارسى از نظر رابطهء آن با زبان عربى\r\nعلت انتخاب اين موضوع براى گفت‌وگوى امروز گذشته از ارتباط نزديك آن با موضوع اين سمينار « 1 » اين است كه اين روزها دربارهء مسايل ناشى از آميختگى زبان فارسى با عربى و از آن جمله در مورد درس عربى در مدارس ايران زياد گفت‌وگو مىشود و نظرهاى گوناگون و متفاوتى ابراز مىگردد كه گاهى فاصلهء آنها زياد است . در اين يكى دو روزه كه در اين‌جا هستم ، دوستانى كه در اين كنگره شركت كرده‌اند غالبا در همين زمينه با من صحبت كرده‌اند ؛ بعضى درس عربى را لازم و ضرورى مىشمرند و ساعاتى را كه در برنامه به اين درس اختصاص داده شده كم و ناچيز مىدانند ، و بعضى ديگر آن را درسى زايد و بىفايده مىپندارند و ساعات اين درس را جزو اوقات تلف شده به حساب مىآورند . در ميانهء اين دو نظر مخالف ، نظرهاى ديگرى هم شنيده‌ام كه همهء شما كم‌وبيش از آنها اطلاع داريد و نيازى به ذكر آنها نيست .\r\nالبته اظهار نظر در هرامرى براى هركسى جايز و مباح است و هيچ‌كس\r\n\r\n\r\n","description":"","footnote":"\r\n( 1 ) . اين مقاله در اصل مطالبى بوده است كه چند سال پيش در سمينار ادبيات فارسى كه از استادان و دبيران ادبيات فارسى در رضاييه تشكيل شده بود ايراد گرديده و چون تاكنون فرصتى براى تنظيم يادداشتهاى آن به دست نيامده بود منتشر نگرديد .\r\nنقل از دفتر شمارهء 19 و 20 ، سال 1353 ه . ش . « مقالات و بررسيها » ، نشريهء دانشكدهء الهيات و معارف اسلامى دانشگاه تهران .\r\n","page_name":" 413 ","page_number":415},
  {"content":"\r\n\r\nنمىتواند و نبايد ديگرى را از اين امر باز دارد ، بلكه بايد همهء اين نظرها را با صبر و حوصله شنيد و به آنها هم انديشيد اگرچه ناصواب جلوه كنند ، زيرا اين بهترين راه براى فهم يك موضوع از جهات مختلف و آگاهى از مسايلى است كه شايد از نظر ما پوشيده مانده باشد ؛ ولى اگر كسى بخواهد در امرى ، نظرى صحيح و سنجيده اظهار بدارد و از گزافه‌گويى بپرهيزد بر او لازم است كه قبلا دربارهء آن امر اطلاع كافى به دست آورد و با علم و اطلاع چيزى بگويد يا بنويسد ، خاصه اگر آن امر زبان فارسى و مسايل ناشى از ارتباط آن با عربى باشد كه دقت و احتياطى تمام و ممارست و تجربه‌اى فراوان لازم است تا شخص از لغزش در امان ماند و آنچه در اين زمينه مىگويد يا مىنويسد مشكلى را از ميان بردارد نه اين‌كه مشكل ديگرى بر آنچه هست بيفزايد .\r\nو چون در طى اين گفت‌وگوها متوجه شدم كه برخى از همكاران جوان كه به اين مسأله علاقه‌مندند و با شور و شوق فراوان به آن مىانديشند ، فرصت آن را نداشته‌اند كه سوابق اين امر را به درستى و بىنظرى مطالعه كنند و به همين جهت مطالبى كه بيان مىكنند غالبا از ميل شخصى و آرزوى درونى ايشان سرچشمه مىگيرد نه از واقعيات و درك مسايل تاريخى و ادبى ، از اين‌رو بهتر ديدم كه گفت‌وگوى خود را به بيان اطلاعاتى در اين زمينه اعم از سوابق تاريخى يا وضع موجود اختصاص دهم ، شايد براى كسانى كه واقعا مايل به مطالعه در اين موضوع باشند مفيد گردد .\r\nرابطهء زبان فارسى و عربى سابقه‌اى بسيار طولانى دارد و مسايل ناشى از اين رابطه هم بسيار قديم است و چون علل و عواملى كه در دوره‌هاى مختلف تاريخى بر اين امر حاكم بوده و تحولاتى كه از آنها سرچشمه گرفته متعدد و فراوان ولى تا حدى مبهم و پيچيده‌اند ، بنابراين اگر كسى بخواهد از اين رابطه و مسايل ناشى از آن به درستى آگاه گردد بايد نخست اين سابقهء طولانى و تحولات آن را بشناسد و از علل و عواملى كه در گذشته باعث تحولاتى در زبان فارسى شده يا آنچه در روزگار ما تحولاتى را در آن ايجاب مىكنند به خوبى مطلع\r\n\r\n","description":"","footnote":"","page_name":" 414 ","page_number":416},
  {"content":"\r\n\r\nگردد و مسايل به هم پيچيده و دقيق را از هم بازگشايد و هريك را جداگانه بررسى كند . هيچ چيز زيانمندتر از اين نيست كه در موضوعى بدين‌دقت با بىدقتى رفتار شود .\r\nيكى از مسايلى كه معمولا در محدودهء اين موضوع كلى يعنى رابطهء زبان فارسى و عربى قرار مىگيرد همانطور كه ذكر شد مسألهء تدريس زبان عربى در مدارس ايران است . در اين‌كه آيا تدريس عربى لازم و سودمند است يا نيست و اگر سودمند باشد آيا فايده‌اى كه از آن انتظار مىرود متناسب با وقت و خرجى كه صرف آن مىشود هست يا خير ، خيلى ساده و آسان اظهارنظر مىشود ، آن هم به‌طور كلى و عمومى ، ولى اگر اين مسأله را با دقت بررسى كنيم مىبينيم كه زبان عربى در ايران براى هدفهاى متعدد و مختلفى تدريس مىشود كه هريك را مقتضياتى است جداگانه كه بر ديگرى تطبيق نمىكند ، و با اين ترتيب يك اظهار نظر كلى و عمومى در اين مسأله صحيح نيست ، بلكه بايد هرمورد خاص را به طور مستقل و در محدودهء هدفى كه براى آن تعيى شده بررسى كرد و سپس دربارهء آن اظهارنظر نمود .\r\nزبان عربى در ايران براى يكى از اين چهار هدف تدريس مىشود :\r\nيكى به عنوان زبان دينى و به منظور تخصص در مسايل اسلامى . زبان عربى از آن جهت به اين عنوان تدريس مىشود كه نه تنها قرآن كريم به زبان عربى است ، بلكه همهء اصول مدون و منابع اصلى استنباط احكام شرع و مهم‌ترين منابع و مآخذى كه در هريك از رشته‌هاى علوم اسلامى تأليف و تدوين شده به زبان عربى است ، و كسانى كه بخواهند در مسايل اسلامى به آن درجه از علم و معرفت برسند كه بتوانند براى استنباط احكام به مآخذ اصلى مراجعه كنند ناچار بايد اين زبان را كه كليد اصلى اين علوم است بياموزند ، البته با اين قيد كه تحصيل علم و معرفت تا حد قدرت بر استنباط احكام كه به اصطلاح قرآن « تفقّه در دين » و به اصطلاح متعارف \" اجتهاد \" خوانده مىشود واجب كفايى است نه عينى . يعنى اين وظيفه را گروه خاصى عهده‌دار مىگردد و تحصيل مقدمات آن هم كه يكى\r\n\r\n","description":"","footnote":"","page_name":" 415 ","page_number":417},
  {"content":"\r\n\r\nاز آنها زبان عربى است بر اين گروه فرض است ، و بحث در اين‌كه اين زبان براى اين منظور به چه مقدار و با چه روشى بايد تدريس شود صرفا در محدودهء همين هدف و در مرحلهء تخصص قرار مىگيرد نه در سطح تعليمات عمومى .\r\nهدف دوم از آموختن عربى آشنا شدن با قسمت مهمى از آثار علمى و ادبى و فلسفى ايران و معرفت صحيح به تاريخ و فرهنگ اين سرزمين در دوره‌هاى گذشته است . همه مىدانيم كه پس از انتشار اسلام در ايران زبان عربى در طى چند قرن تنها زبانى بوده كه تاريخ و ادب و فرهنگ همهء عالم اسلامى و از آن جمله ايران به آن زبان تدوين مىشده و پس از آن هم تا چندين قرن ديگر و حتى تا اين اواخر زبان عربى زبان علمى و فلسفى دانشمندان ايران بوده و بدين علت قسمت اعظم از آثار فكر و قريحهء علماى اين سرزمين به زبان عربى تأليف شده است . بدين‌جهت براى شناختن دانشمندان گذشتهء اين سرزمين از خلال آثار خود آنها و براى پژوهش در تاريخ و تاريخ تمدن و فرهنگ ايران در يك دورهء طولانى از دوره‌هاى گذشته آن آموختن زبان عربى تا حد وقوف بر آن منابع لااقل تا وقتى كه همهء آن منابع با روشى علمى و انتقادى به زبان فارسى درنيامده كمال ضرورت را دارد ، و گمان نمىكنم در اين امر هم ترديدى براى صاحب‌نظران باشد . بنابراين در اين‌جا هم بحث در اين‌كه اين زبان براى اين منظور به چه مقدار و با چه روشى بايد تدريس شود بايد صرفا در محدودهء همين هدف باشد . البته بايد اين را هم گفت كه آموختن زبان عربى تا اين حد و براى اين منظور كارى نيست كه از همهء درس خوانده‌هاى ايرانى بتوان توقع داشت ، اين كار هم در زمينه‌هاى تخصصى قرار مىگيرد و وظيفهء دستهء خاصى از ادبا و دانشمندان است كه اين كار را از روى علاقه برگزينند و با گشاده‌رويى رنج آن را بر خود هموار سازند ، بدان‌حد كه بتوانند ثمرهء كوشش و ريزه‌كارىهاى انديشهء گذشتگان و هم‌چنين تاريخ و فرهنگ گذشتهء اين سرزمين و مردم آن را در لابلاى كتابهاى عربى قديم جست‌وجو كنند و نتيجهء تحقيقات و بررسيهاى خود را به زبان فارسى روان و قابل فهم در اختيار ديگران بگذارند .\r\n\r\n","description":"","footnote":"","page_name":" 416 ","page_number":418},
  {"content":"\r\n\r\nهدف سوم از آموختن زبان عربى كه مىتوان انتظار داشت ، استفاده از آن به عنوان يك زبان زنده است ، مانند ساير زبانهاى خارجى از قبيل فرانسه يا انگليسى يا هرزبانى ديگر . آموختن عربى در اين مورد هم مانند دو مورد گذشته كه هريك روش و قلمروى خاص داشت از هرجهت تابع اصول و روشى خاص است كه امروز در فن آموزش زبانهاى خارجى در همه‌جا كم‌وبيش مورد استفاده است . و چون ياد گرفتن زبان عربى بدين‌صورت تنها مطلوب كسانى است كه برحسب وظايفى كه برعهده دارند يا منافعى كه از آموختن آن انتظار مىبرند به آموختن اين زبان مىپردازند بنابراين اين مورد هم جنبهء اختصاصى خواهد داشت و با تعليمات عمومى ارتباطى ندارد .\r\nو اما هدف چهارم يا به عبارت ديگر چهارمين علتى كه براى تدريس عربى در مدارس ايران ذكر مىشود اين است كه آموختن اين زبان كمكى براى بهتر فهميدن زبان فارسى و درك كلمات يا عباراتى باشد كه از زبان عربى وارد اين زبان شده و در زبان ادبى فارسى به كار رفته‌اند . فرقى كه بين اين مورد و موارد قبلى هست در اين است كه در اين مورد زبان عربى نه به عنوان يك زبان مستقل بلكه به عنوان يك زبان مكمّل تدريس مىشود ، و فايده‌اى هم كه از آن انتظار مىرود در زبان فارسى است نه عربى ، و به همين جهت هم صاحب‌نظران در ادبيات فارسى ضرورتى نديده‌اند كه براى حصول اين منظور زبان عربى به طور كامل يعنى صرف و نحو و انشاى و مكالمه تدريس شود و دانش‌آموز ايرانى ، عربىخوان و عربىگوى بار بيايد . بلكه آموزش اين زبان را تا آن حد ضرورى دانسته‌اند كه براى فهم كلمات و عبارات عربى كه در فارسى به كار رفته لازم است . و علت اين‌كه دانش‌آموزان ايرانى با آن‌كه چندين سال در برنامه رسمى خود عربى مىخوانند معذلك نه عربىخوان مىشوند و نه عربىگوى همين است كه اين امر نه مقصود بوده و نه ممكن .\r\nدر اين‌جا سؤالى پيش مىآيد كه توجه به آن براى روشن شدن موضوع بحث ما مهم است ، و آن اين است كه در همهء زبانهاى معروف و مهم دنيا كلمات\r\n\r\n","description":"","footnote":"","page_name":" 417 ","page_number":419},
  {"content":"\r\n\r\nبسيارى از زبانى به زبان ديگر راه يافته و هرقدر دامنهء زبان گسترده‌تر و برخورد آن با زبانهاى ديگر بيشتر بوده دادوستد لغوى ميان آنها هم گسترده‌تر و بيشتر بوده ، ولى با وجود اين صاحب‌نظران در آن زبانها ضرورتى نديده‌اند كه زبان يا زبانهايى را كه كلماتى از آنها به عاريت گرفته‌اند به عنوان مكمّل زبان خود بياموزند و دستور آن زبانها را هم جزء دستور زبان خويش درس بدهند و شايد هم به بيگانه بودن بسيارى از كلمات زبان خود هم توجهى نداشته باشند ، با اين حال چه‌گونه است كه در زبان فارسى نسبت به زبان عربى چنين نيازى احساس شده و دانستن اصل عربى كلماتى را كه ازين زبان وارد فارسى شده لازم شمرده‌اند و براى اين منظور درس عربى را هم به كمك درس فارسى گمارده‌اند ؟\r\nاين سؤالى است به مورد كه جواب آن را بالاجمال همهء ما كم‌وبيش مىدانيم ، و آن اين است كه زبان فارسى نسبت به زبان عربى داراى وضعى خاص است كه زبانهاى ديگر نسبت به هم و حتى زبان عربى نسبت به فارسى كه از آن كلمات بسيارى به عاريت گرفته چنين وضعى را ندارند . و اين وضع خاص هم از اين‌جا سرچشمه مىگيرد كه بسيارى از واژه‌ها و تركيبهاى عربى كه در فارسى به كار رفته‌اند هرچند تاريخ استعمال آنها در زبان فارسى بسيار قديم است ولى هنوز ، هم در شكل و هيأت و هم در كيفيت اشتقاق و هم در قواعد دستورى ، تابع قواعد املا و صرف و نحو عربى هستند نه فارسى ، و معلم فارسى نمىتواند چنين واژه‌ها و تركيبها را با ضوابطى كه در دستور فارسى در دست دارد معنى يا تفسير كند ، بلكه ناچار است كه نه تنها اصل عربى آنها را در نظر بگيرد بلكه براى فهم معنى و چگونگى اشتقاق يا تركيب آنها به لغتنامه‌ها و كتابهاى صرف و نحو عربى مراجعه كند و شاگردان خود را هم كم‌وبيش براى چنين كارى آماده سازد .\r\nو اما اين‌كه چرا در زبان فارسى چنين وضعى نسبت به عربى پيش آمده و در زبان عربى نسبت به فارسى پيش نيامده ؟ اين موضوعى است كه احتياج به توضيح دارد و براى روشن شدن مطلب بهتر است اين موضوع را در محدودهء\r\n\r\n","description":"","footnote":"","page_name":" 418 ","page_number":420},
  {"content":"\r\n\r\nروابط دو زبان و با سنجش آن‌دو مورد مطالعه قرار دهيم .\r\nدو زبان فارسى و عربى از روزگار قديم پيوسته از يكديگر كلمات و اصطلاحات زيادى به عاريت گرفته‌اند . دادوستد لغوى بين آنها را مىتوان به دو دوره تقسيم كرد كه هرچند مرز بين آن‌دو را نمىتوان مشخص ساخت ولى از لحاظ صفت غالب بر هردوره مىتوان آنها را بدين‌گونه تعريف كرد كه ؛ دوره اول دورهء نفوذ زبان فارسى در عربى است و دورهء دوم دورهء نفوذ زبان عربى در فارسى .\r\nنفوذ زبان فارسى در عربى از همان آغاز انتشار اسلام در ايران آغاز شد .\r\nدر آن هنگام زبان عربى كه با اسلام از جزيرة العرب خارج شده بود در ايران با اشيا و مفاهيمى روبه‌رو گرديد كه براى آنها كلمات و اصطلاحاتى نداشت ، چون آنها در زندگى صحرايى اعراب قبلا شناخته نبودند . اين اشيا و مفاهيم متعدد و گوناگون بودند و بيشتر رشته‌هاى زندگى را شامل مىشدند ، از اصطلاحات ديوانى و ادارى و علمى گرفته تا وسايل زندگى شهرى و ابزار و آلات پيشه‌وران و انواع خوراك‌ها و پوشاك‌ها و گل‌ها و گياه‌ها و هرآنچه در ايران و با نام‌هاى فارسى با آن‌ها آشنا شدند . در اين دوران زبان فارسى كه در اين منطقه سابقه‌اى طولانى در همهء اين امور داشت و از اين لحاظ پرمايه‌تر از عربى بود به زبان عربى كمك فراوان كرد ، زيرا اعراب آنچه از اين كلمات و مفاهيم را نتوانستند به زبان خود ترجمه كنند آنها را عينا در زبان خود به كار بردند و آنها را معرّب خواندند . و با اين‌كه در زبان عربى از زبان‌هاى ديگرى هم كلمات و مفاهيم بسيارى به عاريت گرفته شده ولى از بين همهء آن زبانها هيچ‌كدام از لحاظ كثرت و شمول كلمات معرّب به پاى زبان فارسى نرسيدند ، به‌طورىكه زبان فارسى مهم‌ترين زبانى گرديد كه بيشترين اثر را در زبان عربى گذاشت تا حدى كه در زبان عربى براى بازشناختن اين‌گونه كلمات معرّب از فارسى رساله‌ها و كتابهاى جداگانه‌اى تأليف گرديد . « 1 »\r\n\r\n\r\n","description":"","footnote":"\r\n( 1 ) . براى اطلاع بيشتر در اين موضوع رجوع كنيد به دو مقاله از نويسندهء اين سطور كه با اين -\r\n","page_name":" 419 ","page_number":421},
  {"content":"\r\n\r\nدورهء دوم از وقتى شروع گرديد كه زبان فارسى پس از دو سه قرن فترت كه از دايرهء علم و ادب و تأليف دور مانده و فقط زبان گفت‌وگو و محاوره شده بود دوباره به جهان علم و كتابت بازگشت ، و برخى از شعرا و نويسندگان ايرانى به نظم شعر يا نوشتن كتاب به زبان فارسى پرداختند . در اين دوره زبان عربى به سبب قدرت و گسترشى كه يافته بود و زبان علم و ادب و دين و سياست جامعه‌اى بسيار بزرگ شده بود زبانى نيرومند و پرمايه بود ، و برعكس آن زبان فارسى در اثر فترت طولانى كه از كاروان علم و دانش عصر كه همه به زبان عربى بود عقب مانده بود زبانى كم‌مايه و ناتوان شده بود . به اين جهت نويسندگان ايرانى كه در اين عصر عموما با زبان عربى آشنا بودند براى جبران كمبودهايى كه در زبان فارسى مىيافتند به زبان عربى روى آوردند و آنچه كم داشتند از آن گرفتند . در اين دوره زبان عربى بود كه به كمك فارسى شتافت و آن را با كلمات و اصطلاحات خود يارى نمود و بدين‌ترتيب از ميان همهء زبانهايى هم كه در طول تاريخ ممتد زبان فارسى در اين زبان اثر گذاشته‌اند زبان عربى مهم‌ترين زبانى گرديد كه بيشترين و ژرفترين اثر را در اين زبان به جاى گذاشت .\r\nتا اين‌جا وضع هردو زبان در اين دادوستد لغوى طبيعى و عادى بود ، يعنى هردو در هنگام نياز از كمك و يارى ديگرى برخوردار شدند و براى افزايش سرمايهء لغوى و قدرت تعبير خود از اين دادوستد بهره جستند و كمبود خود را جبران كردند ، ولى به‌سبب روشى كه هريك از اين‌دو در معامله با كلمات ديگرى در پيش گرفت به‌تدريج تفاوتهايى بين آن‌دو از اين لحاظ پيدا شد كه در نتيجهء آن براى زبان فارسى مسايلى پيش آمد كه براى زبان عربى پيش نيامد . و چون مسايلى كه امروز زبان فارسى با آنها درگير است بيشتر از همين\r\n\r\n\r\n","description":"","footnote":"\r\n- عنوانها در مجلهء « الدراسات الادبية » نشريهء كرسى فارسى دانشگاه لبنان به چاپ رسيده :\r\n1 - « چند نكته دربارهء دگرگونيهاى كلمات فارسى در زبان عربى » ، سال ششم شماره‌هاى 1 و 2 ، ص 1 - 36 ، بيروت 1964 م . - 1343 ه . خ .\r\n2 - « دربارهء جست‌وجوى كلمات فارسى در زبان عربى » ، سال هشتم شماره‌هاى 1 و 2 ، ص 1 - 29 ، بيروت 1966 م . - 1345 ه . خ .\r\n","page_name":" 420 ","page_number":422},
  {"content":"\r\n\r\nاختلاف روشها سرچشمه مىگيرد بىمناسبت نخواهد بود كه در اين‌جا كه بنا هست به علل و عوامل تاريخى مؤثر در زبان فارسى اشاره شود به اختلاف اين‌دو روش هم با مقايسه و سنجش آن‌دو توجه كنيم .\r\nنخستين اختلافى كه بين اين‌دو روش به چشم مىخورد در املاى كلمات است . در زبان عربى كلماتى كه از زبانهاى ديگر و از آن جمله از زبان فارسى گرفته شده اگر داراى حروفى بوده‌اند كه صدا يا مخارج آن حروف در زبان عربى وجود نداشته ، يا اگر هم وجود داشته اعراب آنها را با صدايى ديگر كه بيشتر منطبق با طبيعت زبانشان بوده تلفظ مىكرده‌اند در نوشتن هم آن حروف را به همان حروفى كه مخارج آن را داشته‌اند و به آن تلفظ كرده‌اند تبديل نموده‌اند ، و بدين‌ترتيب در گفتن و نوشتن كلمه‌ها هيچ‌گونه اختلافى پديد نيامده و به همان‌گونه كه كلمه‌اى را تلفظ كرده‌اند نوشته‌اند ، مثلا وقتى « چرم » را از فارسى گرفته‌اند و چون صداى « چ » را نداشته‌اند آن را در گفتن به « ص » تبديل كرده و « صرم » گفته‌اند . در نوشتن هم « صرم » نوشته‌اند ، نه آن‌كه « چرم » بنويسند و « صرم » بخوانند . ولى در زبان فارسى با آن‌كه بعضى از مخارج حروف عربى مانند « ع » و « ح » و « ص » و « ض » و بقيه حروفى كه در دستورهاى زبان ذكر كرده‌اند وجود ندارد ، و در گفتار هم اين حروف به حروف ديگرى كه صداى آنها در زبان فارسى هست تبديل مىشوند يعنى « ع » به « أ » و « ح » به « ه » و « ص » به « س » و « ض » به « ز » و ساير حروف هم به حروف نزديك به آنها ، معذلك در نوشتن اين كلمات آنها را با همان حروف عربى كه تلفظ نمىكرده‌اند نوشته‌اند نه با حروفى كه تلفظ مىكرده‌اند . و نتيجهء اين‌دو روش اين شده كه كلمات فارسى هيچ‌گونه اشكالى در املاى عربى به وجود نياورند ، زيرا اعراب همه را با تلفظ خودشان خوانده و نوشته‌اند ، ولى كلمات عربى براى املاء فارسى دشوارىهايى ايجاد كردند و باعث شدند كه در خط فارسى براى يك صدا چند علامت به وجود آيد و تشخيص اين‌كه آن صدا را با كدام‌يك از آن علامتها بايد نوشت بستگى به حفظ و ممارست فراوان و درك معنى صحيح كلمات دارد ، و اين كار نه تنها\r\n\r\n","description":"","footnote":"","page_name":" 421 ","page_number":423},
  {"content":"\r\n\r\nبراى نوآموزان فارسى ، بلكه غالبا براى آنها كه خط و سوادى هم آموخته‌اند توليد زحمت مىكند . و اين‌كه امروز غالبا گله داريم از اين‌كه فلان ديپلمه ادبى يا احيانا فلان ليسانسيهء ادبيات فلان كلمه را غلط نوشته ناشى از همين امر است .\r\nاختلاف ديگر در رابطهء اين كلمات مهمان با دستور زبان ميزبان است . در زبان عربى وقتى يك كلمهء خارجى اعم از فارسى يا غير فارسى به كار مىرود علاوه‌بر اين‌كه حروف آن به شرحى كه ديديم منطبق با لهجهء عربى مىشود شكل و هيأت آن هم تغيير مىكند تا حدىكه در قالب يكى از اوزان عربى جاى گيرد و به صورت يك كلمهء عربى درآيد ، و به همين‌جهت پيوند آن با زبان اصلى به كلى بريده مىشود و در اين زبان تولّدى ديگر مىيابد . و اين فراموشى اصل و تبار تا حدى است كه اگر در موردى شكل و هيأت آن كلمه مورد ترديد قرار گيرد معيار درستى يا نادرستى آن شكل يا هيأت تطبيق آن با يكى از وزنهاى عربى و يا استعمال اعراب است ، و به هيچ‌وجه اين امر مطرح نيست كه آيا شكل و هيأت اين كلمه در زبان اصلى چه بوده تا آن را معيار قرار دهند ، گويى كه چنان اصلى هرگز وجود نداشته است .\r\nولى نويسندگان فارسىزبان ، خاصه آن‌ها كه به وسواس عبارت‌پردازى دچار شده‌اند با كلمات عربى كه به كار برده‌اند چنين رفتارى را روا نداشته‌اند ؛ بلكه غالبا هم شكل و هيأت آنها را در كتابت حفظ كرده‌اند و هم پيوند آنها را با زبان اصلى هم‌چنان استوار داشته‌اند ، و غالب آنها را در همهء احوال يعنى چه از لحاظ معنى و تحولات آن و چه از لحاظ اشتقاق و تصريف هم‌چنان تابع قواعد زبان عربى و دور از دسترس دستور زبان فارسى نگاه داشته‌اند . و نتيجهء اين‌دو روش اين شده كه در زبان عربى قواعد صرف و نحو آن در برابر كلمات فارسى هم‌چنان محكم و استوار مانده و كلمات خارجى اعم از فارسى و غير فارسى كوچكترين رخنه‌اى در آن ايجاد نكرده‌اند ، و از اين راه مشكلى يا مسأله‌اى در آن زبان به وجود نياورده‌اند ، ولى بسيارى از كلمات و تركيبات عربى در فارسى قواعد و معيارهاى زبان را رعايت نكرده و حتى در بسيارى موارد مرز زبان\r\n\r\n","description":"","footnote":"","page_name":" 422 ","page_number":424},
  {"content":"\r\n\r\nفارسى را درهم ريخته و آن را ناتوان كرده‌اند . و بسيارى از مسايل كنونى زبان فارسى هم ناشى از همين ناتوانى است .\r\nيكى ديگر از موارد اختلاف اين‌دو روش تعداد اين كلمات و كيفيت استعمال آنها است . در زبان عربى استعمال كلمات خارجى و از آن جمله كلمات فارسى منحصر به موارد ضرورت و نياز و در جاهايى بوده كه براى مفهومى كلمه‌اى عربى نيافته‌اند و اگر گاهى مىبينيم كه براى بيان مفهومى كه معادلى عربى دارد كلمه‌اى معرّب به كار برده‌اند غالبا بدان علت است كه مقصود بيان نوعى خاص از آن مفهوم بوده كه كلمهء عربى آن را درست نمىرسانده ، و در هرحال اين كار برطبق ضوابطى طبيعى صورت گرفته و حد مشخصى داشته و ذوق و سليقهء فردى يا تفنن را در آن راهى نبوده ، و به همين‌جهت است كه اين كلمات هيچ مزاحمتى براى كلمات اصيل عربى ايجاد نكرده و زيانى به ريشه‌هاى آن نرسانده‌اند . ولى در زبان فارسى در برخى از دوره‌ها نويسندگان براى استعمال كلمات و تركيبات عربى حد و مرز نشناخته‌اند ، و اگر در دوره‌هاى اول نويسندگان در اين امر به رسم و آيينى پاىبند بوده‌اند در دوره‌هاى بعد برخى از نويسندگان چنان آن رسم و آيين را ناديده گرفته و بىپروايى نشان داده‌اند كه گويى خود حاكم بر رسم و آيين زبان بوده‌اند ، و بدين‌ترتيب در كنار عدهء معدودى از كلمات عربى كه به حكم ضرورت و براى رفع نيازمندىهاى لغوى از راه صحيح و طبيعى وارد زبان فارسى شده و موجب افزايش سرمايهء لغوى و قدرت تعبير آن گرديده عدهء بىشمارى از كلمات نامأنوس و تركيبات نامأنوس‌تر نيز نه به علت احتياج و از راه طبيعى بلكه به علت تفنن نويسنده و يا تكلّف در زبان ادبى گنجانده شده ، تا جايى كه كلمات دخيل عربى در نثر ادبى بعضى از دوره‌ها بيشتر از كلمات اصيل فارسى گرديده و بعضى از منشيان در اين‌باره به حدى افراط كرده‌اند كه با قدرى مسامحه مىتوان گفت كه در نوشته‌هاى ايشان فقط روابط و پيوندها فارسى باقى مانده‌اند . اين آزادى عمل در اقتباس كلمات و تركيبهاى عربى كه نخست به وسيلهء نويسندگانى بىاعتنا به دستور زبان فارسى\r\n\r\n","description":"","footnote":"","page_name":" 423 ","page_number":425},
  {"content":"\r\n\r\nآغاز گرديد به‌تدريج گسترش يافت تا جايى كه يكى از ويژگيهاى زبان فارسى گرديد و اين امر گذشته از اين‌كه فراگيرى زبان ادبى فارسى را بسيار دشوار نمود خود يكى از موانع بزرگ در راه پيشرفت و گسترش آن نيز شد .\r\nبراى توضيح اين مطلب اخير بايد به اين امر توجه داشت كه هيچ زبانى حتى زبانهاى علمى و نيرومند امروز هم از اول جامع و نيرومند نبوده‌اند ، بلكه به تدريج و در اثر كوشش نويسندگان و دانشمندان آن زبانها بوده كه با دقت و باريك‌انديشى خاص خود براى بيان انديشه‌هاى نو كلماتى مناسب از همان زبانها برگزيده و يا در محدوده خواص طبيعى آنها كلمات تازه‌اى وضع كرده‌اند و بدين‌ترتيب بر حجم لغات و اصطلاحات آنها افزوده و آنها را نيرو بخشيده‌اند .\r\nپيدا كردن كلمات مناسب براى انديشه‌ها و مفاهيم نو كار آسانى نيست ، اين كار مطالعهء فراوان و آشنايى صحيح با ريزه‌كارىها و ويژگيهاى زبان دارد كه بىرنج و زحمت ميسر نمىگردد . حال اگر نويسنده‌اى آزاد باشد كه هروقت به كلمه‌اى نياز داشت به جاى زحمت و رنج در زبان خود آن را به آسانى از هرزبانى كه خواست بگيرد و به كار بندد گذشته از اين‌كه كلمات و اصطلاحات تازه‌اى در زبان به وجود نخواهد آمد چه بسا كه كلمات موجود هم كم‌كم از دايرهء استعمال خارج شوند و جاى خود را به كلمات بيگانه دهند و بدينسان قدرت توليد زبان به تدريج كاهش يابد .\r\nنتيجهء اين‌دو روش مختلف كه در دو زبان عربى و فارسى نسبت به كلمات اقتباس‌شدهء از ديگرى پيروى گرديد آن شد كه كلمات فارسى به آسانى به خورد زبان عربى رفتند و گذشته از اين‌كه هيچ‌گونه اثر نامساعدى بر اين زبان و قواعد آن نگذاشتند عده‌اى از آنها نيز مصدر اشتقاق كلمات جديدى گرديدند ، و از آنجا كه اصل فارسى آنها هم در نتيجهء تغييرهاى زياد غالبا پنهان مانده و يا فراموش شده بود بيشتر آنها به عنوان ماده‌هاى اصيل عربى شناخته شدند و باعث گسترش بيشتر دايرهء زبان و افزايش بيشتر ثروت لغوى و سرمايه‌هاى معنوى آن گرديدند ، و به همين‌جهت است كه كلمات فارسى در زبان عربى خيلى كمتر از\r\n\r\n","description":"","footnote":"","page_name":" 424 ","page_number":426},
  {"content":"\r\n\r\nآنچه در واقع بوده و هست به چشم مىخورد ، و تشخيص بيشتر اين كلمات هم بدون مطالعه و تحقيق لغوى ميسر نيست . ولى كلمات عربى در زبان ادبى فارسى به همان عللى كه ذكر شد به خورد زبان فارسى نرفتند و بسيارى از كلمات و تركيبهاى عربى با آن‌كه قرنها از استعمال آنها در زبان فارسى مىگذرد همچنان عربى باقى ماندند و در نتيجهء آن زبان ادبى فارسى مجموعه‌اى گرديد مركب از دو دسته لغات و تركيبات كه هردسته تابع قواعد و قوانين خاص خود بودند ؛ دسته‌اى در قلمرو دستور زبان فارسى قرار داشتند و دستهء ديگر در حريم قواعد صرف و نحو عربى ؛ براى درك معانى يك دسته مىبايستى به فرهنگهاى فارسى مراجعه نمود و براى فهم عدهء ديگر به لغتنامه‌هاى عربى . و به همين‌جهت است كه كلمات عربى در زبان فارسى خيلى بيشتر از آنچه در واقع مىبايستى باشد به چشم مىخورد و تشخيص آنها هم در اين زبان براى كسانىكه مختصر آشنايى با اين‌دو زبان داشته باشند خيلى آسان و ساده است .\r\nولى با همهء اين احوال اين را نبايد از نظر دور داشت كه در همين زبان ادبى فارسى كه از لحاظ لغوى در مقايسه با معيارهاى زبان‌شناسى خالى از مشكلات نيست ، از لحاظ ادبى خاصه در رشته‌هايى از ادب قديم زبانى غنى و پرمايه است ، زيرا در همين زبان در طى چندين قرن مجموعه‌اى از نظم و نثر به وجود آمده كه علاوه‌بر اين‌كه متضمن نمونه‌هاى عالى از فكر و قريحه و ذوق بزرگان علم و ادب ايران است بعضى از آنها در رديف شاهكارهاى مهم فرهنگ جهانى قرار مىگيرند . و به‌خصوص در آنچه مربوط به جنبه‌هاى انسانى آن مىشود بدون ترديد مىتوان گفت اين رشته از ادبيات ايران در مجموعه ادبيات جهانى يكى از غنىترين آنها است . و براى درك صحيح و فهم اين مجموعه است كه صاحب‌نظران در ادب و فرهنگ ايران علاوه‌بر معرفت كامل به زبان فارسى ، آشنايى با زبان عربى و لااقل آشنايى با آن مقدار از قواعد صرف و نحو عربى را هم كه براى وقوف به ريزه‌كارىهاى لغوى و بيانى اين آثار مفيد است لازم و براى كسانىكه بخواهند در ادبيات ايران تخصص يابند امرى ضرورى تشخيص\r\n\r\n","description":"","footnote":"","page_name":" 425 ","page_number":427},
  {"content":"\r\n\r\nداده‌اند و به همين علت است كه در تحصيلات دبيرستانى رشته‌هاى ادبى و هم‌چنين در دانشكده‌هاى ادبيات به درس قواعد عربى توجه و اهتمام خاص مىشود .\r\nدر اين‌جا چون صحبت از ادب قديم و آميختگى آن با زبان عربى و لزوم تحصيل اين زبان براى درك بهتر آن ادب شد لازم است اين توضيح هم اضافه شود كه همهء آنچه را ما ادبيات قديم ايران مىخوانيم از اين لحاظ يكسان نيستند ، و در همهء آنها اين نياز به دانستن عربى احساس نمىشود . نويسندگانى كه در آغاز امر پس از اسلام به نوشتن آثارى به زبان فارسى پرداختند ، مانند نويسندگان دوره‌هاى بعد چندان بىپروا نبودند ، و در استعمال كلمات عربى حد اعتدال و ضرورت را رعايت مىكردند ، و حرمت قواعد فارسى را نگه مىداشتند ، و به ندرت تركيبهاى عربى كه خارج از دستور زبان بود به‌كار مىبردند ، و بدين‌شيوه آثار بسيارى در زبان فارسى به شعر و به نثر به وجود آمده كه شاهنامهء فردوسى را در سرلوحهء آثار منظوم اين سبك شمرده‌اند و تاريخ بيهقى را هم مىتوان از بهترين نمونه‌هاى نثرى آن دوران شمرد ، و نظاير آنها كه خود مجموعهء گرانبهايى را در ادبيات فارسى تشكيل مىدهند كم نيستند .\r\nتا اين‌جا آنچه گفتيم مربوط به تعليم عربى در سطح تخصصى بود ، چه تخصص در علوم شرعى ، يا در شاخهء عربى فرهنگ ايران ، يا در ادبيات قديم فارسى . و اما دربارهء آموزش عربى براى زبان فارسى نه در حد تخصص ادبى ، بلكه در حد فراگيرى آن در حد تعليمات عمومى يا براى مقاصد ديگر ، اين خود داستانى جداگانه دارد كه بحث در آن فرصتى ديگر مىخواهد .\r\n\r\n","description":"","footnote":"","page_name":" 426 ","page_number":428},
  {"content":"\r\n\r\n\r\nگفت‌وگويى با همكاران ارجمند و دانشجويان عزيز\r\nمجموعهء « مقالات و بررسيها » كه اكنون نخستين دفتر آن انتشار مىيابد نشريهء گروه پژوهشى دانشكدهء الهيات و معارف اسلامى و شامل مقالات و بررسىهايى است كه به وسيلهء هيأت علمى اين دانشكده و ساير دانشمندان ، در زمينهء تحقيقات اسلامى و فلسفى و ادبى و هرآنچه با دروس و برنامه‌هاى اين دانشكده ارتباطى دارد ، نوشته مىشود . و نظر اين است كه اين نشريه ، هم معرف قسمتى از فعاليتهاى علمى و آموزشى اين دانشكده باشد ، و هم واسطه‌اى باشد تا نتيجهء مطالعات استادان و صاحب‌نظران را در زمينهء تحقيقات اسلامى در دسترس همهء كسانى كه به اين‌گونه مباحث علاقه‌مندند ، چه در داخل و چه در خارج كشور قرار دهد . و اميد است كه در آينده با پيشرفت مستمر خود نمودارى از پيشرفتهاى علمى و آموزشى اين دانشكده گردد .\r\nدر دوران تحول كه نيازمندىهاى مادى و معنوى جامعه به سرعت تغيير مىيابد بر مؤسسات علمى و تربيتى هم فرض است كه پيوسته در هدفهاى خود تجديدنظر نمايند ، و آن را با ميزان نيازمندىهاى جديد اجتماع بسنجند ، و به تناسب آن در برنامه‌ها و روش كار خود تحولى كه گاه ممكن است بسيار عميق و اساسى باشد بوجود آورند . دانشكدهء الهيات نيز از اين قاعدهء كلى مستثنى نيست ، و شايد اين مؤسسه كه از يك طرف با روشهاى علمى و دانشگاهى و از طرف ديگر با سنتهاى دينى و اجتماعى سروكار دارد نياز بيشترى به چنين تجديدنظرى داشته باشد .\r\n\r\n","description":"","footnote":"","page_name":" 427 ","page_number":429},
  {"content":"\r\n\r\nآنچه تاكنون در اجراى اصول انقلاب آموزشى در اين دانشكده انجام يافته همه بدين‌منظور بوده كه آن را براى تحولى هم‌آهنگ با تحولات اجتماعى و فرهنگى ايران آماده سازد ، و اكنون كه همهء ما اين آمادگى را احساس مىكنيم ، ضرورت دارد كه در آغاز مرحلهء جديد هدف يا هدفهاى اين دانشكده را از نو بررسى نماييم تا معلوم شود كه اين دانشكده در اجتماع كنونى يا آيندهء ايران چه وظايفى برعهده خواهد داشت و براى انجام آن‌ها چه راهى بايد در پيش گيرد .\r\nدر سى و شش سال پيش كه اين دانشكده به نام دانشكدهء علوم معقول و منقول با دانشگاه تهران به وجود آمد هدف از تأسيس آن را در آيين گشايش آن چنين بيان داشتند كه : « علوم قديمه را كه در نتيجهء عدم اهتمام رو به زوال و سستى مىرفت از زوال و اندراس حفظ كند و كسانى در اين دانشكده تربيت شوند كه هم حافظ مواريث گذشته باشند و هم سعى كنند با عصر جديد همگام و هم‌عنان گردند . » آنچه را در آن روزگار به نام « علوم قديمه » يا « معقول و منقول » خوانده‌اند و امروز به نام \" معارف اسلامى \" خوانده مىشود بدان جهت از مواريث گذشتهء اين سرزمين شمرده‌اند كه علاوه‌بر فرهنگ غنى اسلامى ، مشتمل بر زبدهء آثار تمدن و فرهنگ ايران و جلوه‌گاهى از ثمرهء خرد و انديشهء مردم اين مرزوبوم نيز هست . زيرا بيش از هزار و سىصد سال است كه فرهنگ ايران با فرهنگ اسلامى آميخته است و در طى اين مدت طولانى گذشته از زبان فارسى كه رنگ اسلامى به خود گرفته دانشمندان ايرانى بيشتر آثار ارزندهء فكر و قريحهء خود را به زبان عربى و در قالب معارف اسلامى پرداخته‌اند تا حدى كه امروز قسمت اعظم ذخاير علمى و فلسفى زبان عربى را همان آثار تشكيل مىدهند .\r\nاز اصل سيزدهم منشور انقلاب آموزشى هم كه مقرر مىدارد : « دانشگاه مهم‌ترين كانون پرورش علم و فرهنگ ملت است و در كشور ما كه خود داراى يكى از غنىترين تمدنهاى جهانى است بايد نقش اساسى را در حفظ مواريث ملّى ايفا كند » . چنين برمىآيد كه امروز نيز با همهء توجهى كه به حق به علوم و تكنولوژى عصر حاضر مىشود ، و شايد همين توجه نيز يكى از عوامل اصلى\r\n\r\n","description":"","footnote":"","page_name":" 428 ","page_number":430},
  {"content":"\r\n\r\nانقلاب آموزشى باشد ، به حفظ مواريث ملّى نيز اهتمام كامل هست تا حدى كه آن را يكى از وظايف اصلى دانشگاه به شمار آورده‌اند .\r\nمواريث ملّى كه در اين اصل بدان اشاره شده بدون شك ناظر به همهء مظاهر فكر ايرانى و همهء تجليات آن است ، اعم از اين‌كه در زبان فارسى باشد يا عربى ، و در سرزمين ايران به وجود آمده باشد يا خارج از آن ، و اگر گمان بريم كه مواريث فرهنگى و ملّى ايران تنها منحصر است به آنچه در زبان فارسى يا زبانهاى قديم ايران تدوين شده يا در محدودهء جغرافيايى اين كشور به وجود آمده است حق تاريخ فكر و ادب ايران را به درستى ادا نكرده‌ايم و به دست خود فصل‌هاى درخشانى از تاريخ خود را از آن زدوده‌ايم . زيرا فرهنگ ايران هميشه در مرزهاى جغرافيايى ايران و در دايرهء زبان اصلى خود محدود نمانده است ، بلكه در دوره‌هاى مختلف به مقتضاى هرعصر و زمان در خارج از مرزهاى ايران و در قالب زبانهاى ديگر نيز جلوه‌هاى بديع و جالبى داشته است كه جالب‌تر و بديع‌تر از همه جلوهء آن در زبان عربى و در پهنهء جهان گستردهء اسلام است . و اگر بنا باشد كه دانشگاه همچنان‌كه منشور انقلاب آموزشى مقرر داشته در حفظ مواريث ملّى در تمام مظاهر آن نقش اساسى ايفا كند از آنجا كه قسمت اعظم اين مواريث با معارف اسلامى عربى آميخته ، بلكه اين معارف خود بخش مهمى از آن را تشكيل مىدهد و فهم صحيح و درك ارزش آن جز در زمينهء مطالعات اسلامى و از خلال مآخذ عربى ميسّر نيست ناچار اين قسمت از آن در دايرهء وظايف و هدفهاى دانشكدهء الهيات و معارف اسلامى قرار مىگيرد . و اين وظيفه‌اى است سنگين و خطير كه براى انجام آن در سطح پيشرفتهاى علمى و تحقيقى عصر حاضر بايد بيش از پيش مجهز بود .\r\nبه نظر ما به جاى بحث در اين‌كه آيا دانشكدهء الهيات در حال حاضر تا چه حد براى اداى چنين رسالتى مجهز به وسايل لازم هست يا نيست بهتر است به اين مسأله توجه شود كه آيا ايمان و علاقهء ما به حفظ آنچه در قلمرو وظايف اين دانشكده قرار مىگيرد تا چه پايه است ؟\r\n\r\n","description":"","footnote":"","page_name":" 429 ","page_number":431},
  {"content":"\r\n\r\nما نمىدانيم كسانى كه مسايل را از ديد ديگرى مىنگرند و از هرطرف با مسايل پيچيدهء حال و آينده درگيرند نسبت به مواريث گذشته و حفظ آن چگونه مىانديشند ؛ و صرف مال و وقت را در اين راه چگونه مىبينند ، آيا آن را لازم يا مفيد مىدانند ، يا زايد و بيهوده مىشمرند ؛ ولى ما معتقديم براى ملّتى كه خود را به حق از بنيان‌گذاران فرهنگ اسلامى مىداند شايسته نيست كه از اين فرهنگ و تحولات تاريخى آن بىاطلاع ماند و بيشتر دانشمندان گذشتهء خود را كه در ايجاد و گسترش اين فرهنگ سهمى به سزا داشته‌اند نشناسند . و در عصرى كه حتى در سرزمينهاى بيگانه هم براى بحث و تحقيق در آثار همان دانشمندان گذشته مراكز علمى مجهزى به وجود آمده در سرزمين اصلى آن دانشمندان براى اين منظور مراكزى مجهزتر وجود نداشته باشد .\r\nبه نظر ما اين يك فريضهء ملّى است كه براى درك گذشتهء علمى و فرهنگى خود در تجليات گوناگون آن وسايلى درخور همان گذشتهء علمى خود فراهم سازيم و دانشمندان و بزرگان اين سرزمين را در هرجا و در هرلباس كه بوده و به هر زبان كه سخن گفته يا نوشته‌اند به درستى بشناسيم ، با توجه به اين‌كه شناختن علما و انديشمندان به آن نيست كه تنها نامى از آنها بدانيم يا شرح زندگى مادى آنها را كه همه در آن شريكند بخوانيم ، بلكه به آن است كه از خصوصيات علمى و محصول فكر و قريحهء آنان مطلع شويم و شخصيت معنوى آنها را از خلال آثار خود آنها به دست آوريم .\r\nدر اين‌جا چند مطلب است كه به‌جا خواهد بود با كمال دقت به آنها توجه كنيم : يكى آن‌كه مواريث ملّى آن نيست كه در لابه‌لاى كتابهاى كهن و در زاويه‌هاى فراموش‌شدهء كتابخانه‌ها دور از فهم و خارج از دسترس قرار گرفته باشد . مواريث ملّى بايد جزيى از شخصيت افراد و خود عاملى براى تكوين سجاياى ملّى باشد . و اين اصلى است كه در منشور انقلاب آموزشى هم به آن توجه خاص شده ، زيرا در همين منشور مقرر شده است كه : « هدف نهايى آموزشى كشور پرورش افرادى است كه غير از تخصص در علوم و فنون مختلف\r\n\r\n","description":"","footnote":"","page_name":" 430 ","page_number":432},
  {"content":"\r\n\r\nداراى شخصيت و سجاياى مطلوب و بهره‌مند از مظاهر فرهنگ ملّى باشند . » و ما معتقديم كه مواريث ملّى ايران در همهء تجليات آن بهترين نمودار سعى و كوشش مردم اين سرزمين در خدمت به علم و تمدن جهان است ، و معرفت بدانها موجب سرفرازى و اميد نسلهاى كنونى و آيندهء ايران خواهد بود . سرفرازى بدين‌سبب كه در گذشته در پيشبرد فرهنگ بشرى سهمى داشته‌اند و اميد از آن‌رو كه در آينده نيز اگر مانند همان گذشتگان دانش‌دوست با همت و واقع‌بينى به كار و كوشش پردازند در آنها اين پايه و مايه هست كه در جمع ملتهاى با علم و فرهنگ جهان جاى شايسته‌اى براى خود باز كنند .\r\nو ديگر آن‌كه نبايد گمان بريم كه مواريث گذشته چيزى است بيرون از نيازمندىهاى زندگى ، و حافظان اين مواريث همچون عتيقه‌فروشان كالايى را عرضه مىدارند كه به گذشته‌هاى خيلى دور تعلّق داشته و در زندگى حال يا آيندهء ايران جايى براى آن نيست . مواريث اسلامى ايران يعنى تمام آن مبانى فكرى و روحى كه قرنها براى فرهنگ و تمدن ايرانى بنيانى استوار بوده و امروز نيز از پايه‌هاى اصلى فرهنگ ملّى ما است ، و علاوه‌بر آن در عصر حاضر از مهم‌ترين عوامل تفاهم بين ملّتهاى مختلف اسلامى به شمار مىرود . اين حقيقتى است كه بايد به آن واقف بود كه شناخت ملتها و درك خصوصيات روحى و اخلاقى آنها جز از طريق شناخت فرهنگ و ادب آنها ميسر نيست ، و هرچند تاكنون به اهميت فرهنگ مشترك اسلامى در زمينهء روابط با كشورهاى اسلامى چنان‌كه بايد توجه نشده و اين عامل مؤثر چنان كه شايسته است مورد استفاده قرار نگرفته است ولى اين امر به هيچ‌وجه از اهميت موضوع نمىكاهد .\r\nوضعى كه در عصر حاضر در روابط بين ملتها به وجود آمده با گذشته اختلاف بسيار دارد . وسايل امروز ملت‌هاى دورافتاده و بيگانه را هم به هم نزديك و با هم آشنا ساخته ، چه رسد به ملت‌هايى كه روابط ايشان ريشه‌هايى روحى و معنوى و سابقه‌اى بسيار طولانى دارد . و اگر به اين پيوندهاى فرهنگى روابط اقتصادى و سياسى را هم كه پيوسته رو به فزونى است بيفزاييم ، به اين\r\n\r\n","description":"","footnote":"","page_name":" 431 ","page_number":433},
  {"content":"\r\n\r\nنتيجه مىرسيم كه شناخت صحيح ملتهاى اسلامى براساس فرهنگ مشترك و خصلتهاى ويژهء آنها و هم‌چنين آشنايى با سرزمينهاى مختلف اسلامى با همهء خصوصيات آنها يكى از امورى است كه بايد به آن توجه خاص شود .\r\nمسامحه‌اى كه در گذشته در اين مورد شده باعث گرديده كه امروز اطلاعات ما دربارهء بسيارى از اين ملتها و سرزمينهاى آنها نارسا باشد و از لحاظ افراد عالم و بصير در زمينه‌هاى مورد احتياج در مضيقه باشيم ، ولى هيچ علتى وجود ندارد كه در آينده نيز هم‌چنان در اين كار مسامحه روا داريم يا از آن غفلت ورزيم . و اين نيز در دايرهء وظايف كسانى قرار مىگيرد كه با علوم و معارف اسلامى سروكار دارند تا همانطور كه با پاسدارى از فرهنگ گذشتهء اين سرزمين رابطى بين دورهء كنونى و يك دورهء مهم از تاريخ ايران هستند ايجاد و حفظ روابط علمى و ادبى با ساير ملتهاى اسلامى را هم براساس شناخت مبتنى بر مطالعه و تحقيق برعهده گيرند ، و در هرزمينه و هررشته مربوط به كشورها و ملل اسلامى افرادى مطّلع و متخصصانى در سطح احتياجات علمى و اجتماعى كشور باشند .\r\nمطلب ديگر كه شايد يادآورى آن نيز بىمورد نباشد اين است كه حفظ مواريث گذشته و سروكار داشتن با مظاهر فرهنگ ملّى بدين‌معنى نيست كه ما فقط در خود فرو رويم و به اندوخته‌هاى گذشتهء خود قانع باشيم بدون اين‌كه درخور اين عصر چيزى بر آن بيفزاييم . يكى از آفت‌هاى بزرگ براى مؤسسات علمى نظير اين دانشكده كه بيشتر با گذشته سروكار دارد اين است كه از جهان پيرامون خود و دگرگونيهاى آن بر كنار ماند و از پيشرفت زمان غافل شود . جهان امروز با دنياى گذشته فرقهاى اساسى و مهمى دارد كه مهم‌تر از همه سرعت پيشرفت و گسترش بىمانند علم و صنعت است . اين پيشرفت سريع در همهء رشته‌هاى معارف بشرى و از آن جمله در همهء رشته‌هاى علوم انسانى و فلسفى اثرى عميق گذاشته و همه را از دايره‌هاى تنگ سابق بيرون كشيده و در سطح جهانى مطرح ساخته است . ديگر هيچ فرد دانش‌طلب يا مؤسسهء علمى كه بخواهد همگام با تحولات جهانى پيش برود قادر نيست كه به تنهايى و در انزوا به كار\r\n\r\n","description":"","footnote":"","page_name":" 432 ","page_number":434},
  {"content":"\r\n\r\nخود ادامه دهد . عصر حاضر عصر همكارىهاى علمى و فكرى است و آنچه هر روز از مظاهر پيشرفت علم و صنعت مىبينيم همه ثمرهء همين همكارىها است .\r\nهمگامى با زمان ايجاب مىكند كه پژوهندهء هررشته‌اى پيوسته با كار دانشمندان و محققان ديگرى كه در هرگوشهء دنيا در همان رشته يا رشته‌هاى وابسته بحث و بررسى مىكنند از راه نشريه‌هاى علمى آشنايى كامل داشته باشد و از پيشرفت عمومى فرهنگ بشرى هم بىخبر نماند . حصار فكرى و عقلى كه در چند قرن اخير بر اين مرز و بوم كشيده شده بود و عارف و عامى هردو را يكسان از پيشرفتهايى كه در نقاط ديگر جهان نصيب عقل حقيقت‌جوى انسان گرديده بىخبر گذاشته بود يك عارضهء زيان‌بخش بود كه نه در فرهنگ اصيل ايران پايه‌اى داشته و نه با تعاليم اسلامى سازگار بوده است . فرهنگ ايران در تمام دوره‌هايى كه از آفتهاى خارجى بر كنار بوده چه پيش از اسلام و چه پس از آن - هميشه درى به سوى جهان بازداشته و يكى از مشخصات چشم‌گير آن همين جهان‌بينى آن است . و پيشرفت علمى جهان اسلام نيز در دورانى به اوج خود رسيد كه حس احترام به تمدنهاى گذشته و اقتباس از علوم و فرهنگ ملتهاى ديگر در بين علماى اسلام رسوخ كامل داشت ، و آنان بودند كه فرهنگ اسلامى را با ترجمهء آثار علمى و فلسفى و ادبى ملتهاى ديگر مانند ايران و يونان و هند غنى و ثروتمند ساختند . ما نيز در چنان دورانى زندگى مىكنيم . دورانى كه بايد خود را با علم و دانش عصر مجهز سازيم و با حفظ فرهنگ و سجاياى ملّى خود به كاروان علم و تمدن عصر حاضر بپيونديم .\r\nدر چنين عصرى دانشكدهء الهيات بايد سعى كند كه در زمينهء اختصاصى خود نه تنها پيوسته در سطح مؤسسات علمى و تحقيقى عصر حاضر باشد بلكه در بعضى رشته‌ها كه اين سرزمين زادگاه و محل نشو و نماى آنها بوده چنان كه از آن انتظار مىرود مركز و مرجع علماى عصر حاضر گردد و به صورتى تحول يابد كه شايستهء سابقهء درخشان ايران در فرهنگ و معارف اسلامى است . اگر اين دانشكده براى انجام چنين وظيفه‌اى بدانسان كه درخور پيشرفتهاى علمى عصر\r\n\r\n","description":"","footnote":"","page_name":" 433 ","page_number":435},
  {"content":"\r\n\r\nحاضر است آماده و مجهز گردد و اين كار را به سامان رساند مىتوان گفت كه رسالت ملّى و اسلامى خويش را ادا نموده است .\r\nتهران ، فروردين 1349\r\n\r\n","description":"","footnote":"","page_name":" 434 ","page_number":436},
  {"content":"\r\n\r\n\r\nسرگذشت هرمزان و شرح نخستين آشنايى اعراب مسلمان با نظام ديوانى ايران « 1 »\r\nدربارهء نظام ديوانى ايران و آيين كشوردارى ايرانيان ، و اثرى كه در دولت‌هاى مجاور يا دولتهاى ديگرى كه جانشين دولتهاى ايرانى بوده‌اند داشته ، هرچند تاكنون تحقيقات سودمندى شده و اطلاعات ما در اين‌باره نسبت به گذشته خيلى بيشتر شده ولى در اين زمينه و به‌خصوص دربارهء كيفيت و عوامل نفوذ اين آيين در دولتهاى ديگر هنوز مطالب ناشناخته فراوان و كار ناكرده بسيار است .\r\nدر اين گفتار سخن از شخصى است كه بايد او را از نخستين پيشگامان فرهنگ ايران در عرب و يكى از عوامل مؤثر در آشنايى اعراب مسلمان با آيين كشوردارى و نظام ديوانى ايران شمرد ، و او هرمزان سردار معروف دوران اخير ساسانى و از رجال معروف عصر اول اسلامى است ، كه هم در تاريخ ايران در دوران آشفتگى و اضطراب آن ، و هم در تاريخ عرب و اسلام در دوران شكوفايى و تكوين دولت آن ، نام و اثرى بزرگ داشته ، ولى مثل افراد بىشمار ديگرى كه مىبايستى بهتر و بيشتر شناخته شوند گمنام و ناشناخته مانده است .\r\n\r\n\r\n","description":"","footnote":"\r\n( 1 ) . نقل از دفتر شمارهء 9 - 12 ، سال 1351 ، \" مقالات و بررسيها \" ، نشريهء دانشكدهء الهيات و معارف اسلامى دانشگاه تهران .\r\n","page_name":" 435 ","page_number":437},
  {"content":"\r\n\r\nدر چندين سال پيش كه دربارهء تأثير تشكيلات ادارى دولت ساسانى در تشكيلات ادارى دولت خلفا بحث و جست‌وجويى مىكردم در ضمن همان بحث و جست‌وجوها با نام اين شخص و اهميتى كه شناختن او براى درك بهتر تاريخ ايران در اواخر عصر ساسانى و تاريخ اسلام در نخستين دورهء آن دارد نيز آشنا شدم ، و براى معرفى او و آثار و اعمالش و هم‌چنين براى متوجه ساختن محققان جوان به بحث و تحقيق دربارهء او چند صفحه از آن بحث را اختصاص به او دادم « 1 » . ولى ظاهرا همان‌طور كه آن نوشته نخستين بحث مستقل دربارهء اين شخص بوده آخرين بحث دربارهء او نيز بوده است ، زيرا به ياد ندارم كه در طى اين مدت نسبتا دراز دربارهء او تحقيق تازه‌اى صورت گرفته باشد . و از آنجا كه در تاريخ ايران و اسلام حق اين شخص چنان كه بايد ادا نشده و با همهء سرگذشتهاى متنوع و گوناگون او كه هريك درخور بحث و مطالعه است هنوز براى مردم سرزمين خودش هم مجهول مانده از اين‌رو بهتر ديدم كنفرانسى را كه از من دربارهء « آيين كشوردارى ايران و اثر آن در اسلام و دولت خلفا » خواسته شده با استفاده از يادداشتهاى ديگرى كه پس از نوشتهء سابق فراهم آمده است به شرح حال و آثار همين هرمزان كه در نخستين دوران تكوين دولت اسلامى عامل اصلى و اساسى آشنايى اعراب با روش كشوردارى و سازمان ادارى ايران بوده اختصاص دهم .\r\nهرمزان كه در مآخذ عربى و فارسى به همين نام و گاهى با تحريف به صورت فيرزان و در بعضى مآخذ غربى به نام هرميزدان  Hormizdan  « 2 » آمده به يكى از هفت خاندان ممتاز دورهء ساسانى مىرسد « 3 » . از هفت خاندان ممتاز آن زمان شش خاندان آنها بدين‌قرار بوده‌اند :\r\n1 - خاندان ساسانى\r\n\r\n\r\n","description":"","footnote":"\r\n( 1 ) . نك ، فرهنگ ايرانى و تأثير آن در تمدن اسلام و عرب ، چاپ تهران ، 1323 ، ص 59 - 62 .\r\n( 2 ) .  Ghristensen , I'Iran sous les Sassanides , P . 100 \r\n( 3 ) . كان الهرمزان احد البيوتات السبعة من اهل فارس و كانت امته مهرجانقذق و كور الاهواز ، فهؤلاء بيوتات دون ساير اهل فارس ( طبرى ، ج 3 ص 171 چاپ مصر ) .\r\n","page_name":" 436 ","page_number":438},
  {"content":"\r\n\r\n2 - خاندان قارن پهلو\r\n3 - خاندان سورن پهلو\r\n4 - خاندان اسپهبد پهلو\r\n5 - خاندان اسپندياذ « 1 »\r\n6 - خاندان مهران\r\nو اما خاندان هفتم را كه مشخص نيست كريستن سن برطبق يك مأخذ رومى احتمال مىدهد كه به نام زيك يا زيخ خوانده مىشده است « 2 » .\r\nهرمزان در دورهء ساسانى فرمان‌روايى خوزستان را داشته و اين مقام در خاندان وى موروثى بوده است . بلعمى او را با لقب « ملك اهواز » مىخواند « 3 » ، و اصطخرى او را از جملهء « ملوك فارس » مىشمرد « 4 » و بنا به روايت طبرى نيز در وقتىكه او را در مسجد مدينه به عمر معرفى كردند او را با عنوان « ملك الاهواز » خواندند « 5 » . منطقهء فرمان‌روايى هرمزان شامل استان اهواز و استان ديگرى كه در مآخذ عربى به نام مهرجانقذق خوانده مىشود « 6 » بوده است . مهرجانقذق نام\r\n\r\n\r\n","description":"","footnote":"\r\n( 1 ) . اين نام در فارسى به شكل اسفنديار معروف است . تغيير اسفندياذ به اسفنديار ظاهرا نتيجه غلطخوانى بوده است .\r\n( 2 ) .  Christensen . Iran sous les Sassanides p 99 . \r\n( 3 ) . « ملك اهواز هرمزان بود . . . و اكاسره ايشان را دستورى داده بودند كه تاج بر سر نهادى ، و در عجم هفت ملك بودند كه به دستور ملك تاج داشتند ، زيراكه به نسبت با ملك راست بودند ، و تاج ايشان كوچك‌تر از تاج ملك بوده » ، ترجمهء تاريخ طبرى ، به تصحيح دكتر جواد مشكور ، ص 308 .\r\n( 4 ) . مسالك الممالك ، ص 140 .\r\n( 5 ) . طبرى ، ج 5 ص 2558 .\r\n( 6 ) . مهرجان قذق معرب است و فارسى آن به قرينهء همين لفظ بايد مهرگان كده باشد . محل ديگرى در فارس به نام مهرجاناواذ ( مهرجان‌آباد ) وجود داشته كه آن هم معرب مهرگان‌آباد است .\r\nمهرجان ( مهرگان ) نام دهى هم بوده است در اسفراين . ( بلدان الخلافة الشرقية ، ص 319 ) و به قول ياقوت قباد پسر خسرو انوشيروان آنجا را به سبب خرمى و خوش آب‌وهوايى بدين‌نام خواند . ده ديگرى هم كه در رى بوده و به نام « مهرقان » خوانده شده و ابو عمرو المهرقانى الرازى از محدثان معروف منسوب بدانجا است ، نيز داراى همين نام ، و مهرقان گونهء ديگرى از تعريب مهرگان است .\r\n","page_name":" 437 ","page_number":439},
  {"content":"\r\n\r\nمنطقه‌اى بوده كه در شمال خوزستان امروزى و جنوب شاه‌راهى كه از حلوان به همدان مىرفته قرار داشته است .\r\nياقوت گويد كه مهرجانقذق منطقه‌اى نيكو و پهناور و داراى شهرها و ديه‌هاى متعدد است و نزديك به صيمره از نواحى جبال واقع شده ؛ و به گفتهء همو گاهى اين منطقه را تنها به نام « مهرجان » هم مىخوانده‌اند « 1 » .\r\nو اما اهواز كه در تاريخ به نامهاى ديگرى هم مانند « هرمزشهر » و « هرمز دادشاپور » و « هرمزاردشير » خوانده شده است منطقهء وسيعى را در بر مىگرفته كه تمام سرزمينهاى واقع بين بصره و استان كنونى پارس را شامل مىشده و مهم‌ترين شهر آن « بازار اهواز » بوده كه اعراب آن را به نام « سوق الاهواز » مىخوانده‌اند . و از شهرهاى آنجا رام هرمز ، و ايذج ، و عسكر مكرم ، و تستر ( شوشتر ) ، و جندى شاپور ، و سوس ( شوش ) ، و سرق ( سره ) ، و نهر تيرى و مناذر را ذكر كرده‌اند . و به گفتهء بلعمى اهواز در دوران پيش از اسلام داراى هفتاد شهر بوده كه همهء آنها را هرمزان در تصرف داشته « 2 » . خراج اهواز در زمان خلفا سى مليون درهم ولى در زمان ساسانيان پنجاه ميليون درهم بوده « 3 » و از اين مبلغ اهميت و بزرگى و آبادانى آنجا در آن زمان‌ها به خوبى معلوم مىشود .\r\nمنطقهء فرمان‌روايى هرمزان يعنى دو استان خوزستان و مهرجانقذق از مهم‌ترين مناطق تمام قلمرو دولت ساسانى بود ، و در دوران اسلامى هم اين اهميت را هم‌چنان حفظ كرد ، زيرا اين منطقه از يك طرف با استان فارس سرزمين اصلى و زادگاه ساسانيان و از طرف ديگر با سرزمين عراق مركز حكومت و قلب شاهنشاهى ايران ، كه آن را دل ايرانشهر مىخوانده‌اند ، هم‌مرز\r\n\r\n\r\n","description":"","footnote":"\r\n( 1 ) . نك : ياقوت ذيل همين كلمه . در هنگامىكه هرمزان را به مدينه نزد عمر بردند عمر به مغيرة بن شعبه كه كمى فارسى مىدانست گفت از او بپرس تو اهل كدام سرزمينى ؟ مغيره به او گفت :\r\n« از كدام ارضيه ؟ هرمزان گفت ، مهرجانى » . طبرى ، ج 5 ، ص 2560 .\r\n( 2 ) . « ملك اهواز هرمزان بود . مردى بود بزرگ‌زاده ، و ملك اهواز به اهل و بيت ايشان دربوده بود ، اهواز هفتاد شهر است ، همهء آنها به تصرف هرمزان بود » بلعمى ترجمهء تاريخ طبرى ، ص 308 .\r\n( 3 ) . ياقوت ، معجم البلدان ، ذيل كلمهء اهواز .\r\n","page_name":" 438 ","page_number":440},
  {"content":"\r\n\r\nبود ، و علاوه‌بر اين مزيت سياسى و نظامى ، از لحاظ اقتصادى نيز منطقه‌اى آباد و پرخير و بركت بود . و طبيعى است كه فرمانروايى چنين منطقه‌اى براى دولتهايى كه مانند دولت ساسانى مركز آنها در سرزمين عراق بوده چه اندازه اهميت داشته است . و به همين‌جهت است كه هرمزان را در دوران ساسانى شأن و شوكتى فراوان بوده و چنان كه گفتيم يكى از فرمان‌روايانى بوده كه به لقب \" شاه \" خوانده مىشده و اجازه داشته است كه تاج بر سر نهد « 1 » .\r\nهرمزان با خاندان ساسانى نيز خويشاوندى داشت ، زيرا خواهر او زن خسرو پرويز و مادر شيرويه پسر خسرو پرويز بود كه بر او قيام كرد و به نام قباد بر جاى او نشست « 2 » .\r\nهرمزان يكى از سردارانى بود كه براى شركت در جنگ قادسيه از طرف يزدگرد پادشاه ساسانى احضار شده بود . در سپاهى كه به فرماندهى رستم فرخزاد براى جنگ با اعراب گسيل شد ميمنهء سپاه به هرمزان و ميسره آن به مهران پسر بهرام رازى و ساقهء سپاه به پيروزان ، سه تن از بزرگترين فرماندهان ايران سپرده شده بود « 3 » .\r\n\r\n\r\n","description":"","footnote":"\r\n( 1 ) . بلعمى ، ترجمهء تاريخ طبرى ، ص 308 .\r\n( 2 ) . الاخبار الطوال ، ص 129 .\r\n( 3 ) . تاريخ طبرى ، ج 5 ، ص 2249 ، نام فرماندهى كه مقدمهء سپاه در اين جنگ به او سپرده شده بود در طبرى جالينوس ذكر شده . در تاريخ بلعمى ( ترجمهء طبرى ) در سه جا از سردارى به نام جالينوس نام برده شده ؛ يكى در داستان زندانى شدن خسرو پرويز در دوران شيرويه كه گويد :\r\n« سرهنگى بر وى موكل بود نام او جالينوس ( در طبرى جيلنوس ، ج 2 1047 و 1048 مردى مردانه و بزرگ و باقدر بود ( ص 244 ) . و ديگر در واقعهء جنگ ايرانيان و اعراب در « كسكر » كه جايى بوده است بسيار آبادان در سرزمين سواد و خسروپرويز روستاهاى آن را به پسرخالهء خود به نام « نرسى » به اقطاع داده بود . و نوشته است كه چون نرسى براى جنگ با مثنى بن حارثه سردار عرب از رستم كمك خواست « رستم مردى را بيرون كرد نامش جالينوس با بيست هزار مرد و سوى نرسى فرستاد » ( ص 287 ) . جالينوس در اين جنگ شكست يافت و نزد رستم آمد و چون خبر به توران دخت كه در اين هنگام پادشاه ايران بود رسيد بهمن جادو را نزد رستم فرستاد كه فرماندهى آن جنگ را به دو دهد و او نيز چنين كرد و در اين سفر جالينوس نيز با بهمن جادو بود . ترجمهء طبرى ، بلعمى ، 287 - 288 . دينورى در شرح اين -\r\n","page_name":" 439 ","page_number":441},
  {"content":"\r\n\r\nچون جنگ قادسيه كه در غرب فرات و در حاشيهء صحرا اتفاق افتاد به كشته شدن رستم و شكست سپاه ايران انجاميد هرمزان بار ديگر با سپاه ايران در جنگ جلولا كه به فرماندهى خرزاد « 1 » برادر رستم در شرق دجله روى داد با مهاجمان عرب دست و پنجه نرم كرد « 2 » و پس از جنگ جلولا ظاهرا هنگامىكه يزدگرد آخرين پادشاه ساسانى به قم و كاشان عقب‌نشينى كرده بوده ، هرمزان با اجازهء او براى دفاع از سرزمين خوزستان و مهرجانقذق به مقر فرمانروايى خود بازگشته است « 3 » .\r\nدر اين هنگام اعراب تاميشان و دشت‌ميشان كه دو منطقه است در جنوب شرقى سرزمين سواد و جنوب غربى خوزستان پيش آمده بودند . هرمزان پس از بازگشت به خوزستان از دو منطقهء « مناذر » و « نهرتيرى » كه در قسمتهاى غربى خوزستان قرار دارد بناى تعرض به اعراب را در ميشان و دشت ميشان گذاشت .\r\nجنگ تيرى و مناذر : جنگ‌هاى اين منطقه از نظر اعراب در قلمرو اختيارات امير بصره ، شهرى كه تازه در مجاورت بندر ايرانى ابلّه پا مىگرفت ،\r\n\r\n\r\n","description":"","footnote":"\r\n- جنگها از سردارى نام مىبرد به نام جيلوس ( الاخبار الطوال ، ص 128 ) . بدون‌شك اين نام كه به علت شباهت نزديك به صورت « جالينوس » درآمده صورت عربى از يك نام فارسى است كه در اثر تعريب و تحريف اصل آن به خوبى شناخته نيست و بايد جست‌وجو شود .\r\n( 1 ) . فتوح البلدان ، به تصحيح دكتر صلاح الدين المنجد ، ص 324 .\r\n( 2 ) . فتوح البلدان ، به تصحيح دكتر صلاح الدين المنجد ، ص 468 .\r\n( 3 ) . دينورى در شرح حوادث اين ايام گويد كه چون ايرانيان شكست يافتند و يزدجرد به قم و كاشان گريخت و بزرگان خاندان خود و اشراف آنها با او بودند يكى از افراد خاندان او به نام هرمزان كه دايى شيرويه پسر خسرو پرويز بود به او گفت كه اعراب به ناحيهء اهواز گرد آمده‌اند و كسى هم در برابر آنها نيست ، و يزدگرد او را به آن ناحيه فرستاد . الاخبار الطوال ، ص 129 .\r\nدينورى پس از ذكر اين مطلب به شرح واقعهء جنگ هرمزان و اعراب در شوشتر كه آخرين جنگ وى بود پرداخته و از جنگهاى ديگرى كه قبل از جنگ شوشتر بين آنها روى داده ذكرى نمىكند . شايد اين بدان‌جهت بوده كه جنگ شوشتر سخت‌ترين و طولانىترين و آخرين جنگى بوده كه بين آنها اتفاق افتاده و هرمزان در آن اسير شده و دينورى كه براى رعايت اختصار فقط به ذكر حوادث مهم اكتفا مىكرده از ذكر جنگهاى ديگر كه در اهميت به پاى جنگ شوشتر نمىرسيده‌اند خوددارى نموده است .\r\n","page_name":" 440 ","page_number":442},
  {"content":"\r\n\r\nقرار داشت . در اين زمان امير بصره ، عتبة بن غزوان و فرمانده كل مهاجمان عرب در عراق ، سعد بن ابى وقاص بود . عتبة بن غزوان براى جنگ با هرمزان از سعد كمك خواست « 1 » و او دو نفر از سرداران خود نعيم بن مقرن و نعيم بن مسعود را به كمك او فرستاد ، و به آنها دستور داد كه در قسمت بالاى ميشان و دشت ميشان در قسمتى كه بين اين‌دو ناحيه و نهر تيرى قرار دارد فرود آيند . و عتبة بن غزوان هم سلمى بن القين و حرملة بن مريطه دو تن از مهاجران را با گروهى بفرستاد « 2 » كه آنها هم در قسمت پايين ميشان و دشت ميشان در محلى كه بين اين دو ناحيه و « مناذر » واقع است مستقر شوند . و چون پيش از اين تاريخ طوايفى از قبيلهء بنى وايل به خوزستان راه يافته و در پيرامون اهواز مسكن گزيده بودند ، و به گفتهء بلعمى : « ايشان را با هرمزان عداوتى بود از بهر زمين‌ها و ديه‌ها » « 3 » مهاجمان در نهانى آنها را هم با خود همدست ساختند و چنين بنا نهادند كه در هنگامىكه آنها با سپاهيان هرمزان در جنگ مىشوند دو نفر از سران اين قبيله يكى غالب و ايلى و ديگر كليب بن وايل يكى در مناذر و ديگرى در نهر تيرى بر هرمزان بشورند و آن‌دو منطقه را تصرف كنند . در اين هنگام هرمزان در محلى بين نهر تيرى و دلث لشگر زده بود ، مهاجمان از دو سو به او حمله كردند و در همان موقع غالب و كليب نيز چنان كه قرار گذاشته بودند به جنگ پرداختند و بر دو منطقهء نهر تيرى و مناذر دست يافتند ، و چون اين خبر به هرمزان و لشكريان او رسيد و دانستند كه از جانب آنها نيز غافل‌گير شده‌اند صلاح در مقاومت نديدند و به سوى شهر « سوق الاهواز » عقب نشستند . در اين جنگ بسيارى از سپاهيان هرمزان كشته شدند و دو منطقهء تيرى و مناذر نيز به تصرف اعراب درآمد .\r\nهرمزان از جسرى كه بر روى كارون زده شده بود گذشت و اعراب او را تا\r\n\r\n\r\n","description":"","footnote":"\r\n( 1 ) . بنا به گفتهء بلعمى عتبة از عمر كمك خواست و او به سعد نامه كرد . ( ص 308 ) .\r\n( 2 ) . تاريخ طبرى ، ج 5 ، ص 2534 . اين خبر در تاريخ بلعمى ص 308 ، چنين است : « سعد از كوفه نعيم را با پنج هزار مرد بفرستاد و عتبة از سپاه بصره سلمان بن العنين و حرملة بن مرطله را بفرستاد » نام اين دو تن در تاريخ بلعمى دچار تحريف شده است .\r\n( 3 ) . بلعمى ، ترجمهء تاريخ طبرى ، ص 309 .\r\n","page_name":" 441 ","page_number":443},
  {"content":"\r\n\r\nكناره‌هاى كارون دنبال كردند و در آنجا خيمه زدند .\r\nهرمزان چون وضع را بدين‌منوال ديد درخواست صلح كرد . اعراب به عتبة نامه نوشتند و هرمزان خود نيز به او نامه نوشت . عتبة اين درخواست را پذيرفت بدين‌شرط كه نهر تيرى و مناذر و آنچه از سرزمينهاى سوق الاهواز كه تا آن تاريخ به تصرف اعراب درآمده بود از آن اعراب باشد و بقيهء سرزمينهاى خوزستان و مهرجانقذق در دست هرمزان باقى بماند ، و بدين‌ترتيب صلحى بين آنها واقع شد . و نهر تيرى و مناذر هم كه بدين‌گونه فتح شده بود به غالب و كليب وايلى داده شد .\r\nجنگ اهواز : چندى بدين‌منوال گذشت تا وقتىكه بين غالب و كليب از يك طرف و هرمزان از طرف ديگر بر سر حدود زمينهايى كه به آنها تعلق مىگرفت اختلافى حاصل شد و براى حل اين اختلاف سلمى و حرمله دو تن از سرداران عرب كه با هرمزان جنگيده بودند مأمور رسيدگى شدند . و چون اين دو تن حق را به غالب و كليب دادند ، هرمزان كه اين را جانبدارى از مخالفان و تجاوزى به حق خويش مىشمرد داورى آنها را نپذيرفت و در اثر آن ذمهء خود را از انجام آنچه كه برطبق قرارداد صلح به عهده گرفته بود نيز برى دانست و دوباره به جمع سپاه پرداخت و اين بار از كردستان نيز سپاهى به يارى او رسيد .\r\nسلمى و حرمله و غالب و كليب اين كار را به عنوان نقض عهد به عتبة بن غزوان والى بصره گزارش كردند و او اين خبر را به عمر نوشت و عمر دستور جنگ داد و يكى از صحابه را به نام حرقوص بن زهير السعدى به كمك اعراب فرستاد و فرماندهى سپاه و امارت سرزمينهايى را هم كه در آن جنگ فتح مىشد به او داد و بدين‌ترتيب همه به جنگ هرمزان شتافتند . اين جنگ بر جسر سوق الاهواز اتفاق افتاد و هرمزان در اين جنگ نيز شكست يافت و به رام هرمز رفت و در اثر همين شكست سوق الاهواز هم كه مركز اصلى خوزستان و مقر فرمانروايى هرمزان بود تا حدود شوشتر به دست حرقوص افتاد . اعراب بر اين نواحى هم جزيه نهادند و نامهء فتح و خمس غنايم بسيارى را كه به چنگ آنها افتاده بود به\r\n\r\n","description":"","footnote":"","page_name":" 442 ","page_number":444},
  {"content":"\r\n\r\nهمراه نمايندگانى براى عمر فرستادند « 1 » .\r\nچون هرمزان از « سوق الاهواز » به رام هرمز عقب نشست حرقوص ، جزء بن معاويه را به فرمان عمر به دنبال او فرستاد « 2 » . هرمزان هم با جنگ و گريز تا ده « شغر » عقب نشست و در آنجا پيشروى جزء را متوقف ساخت . جزء از آنجا به دورق « 3 » كه مركز ناحيهء سرق و خالى از جنگ‌جويان بود رفت و آنجا را بدون جنگ تصرف كرد و خبر آن را به عمر نوشت .\r\nدر رام هرمز نيز هرمزان در برابر اعراب كه اكنون بر بخش مهمى از خوزستان دست يافته بودند در خود ياراى مقاومت نديد ناچار با حرقوص و جزء از در آشتى درآمد . آنها شرح حال را به عمر نوشتند و عمر موافقت نمود كه آن چه تا آن زمان به دست اعراب افتاده از آن آنان باشد و آن‌چه در دست هرمزان باقى مانده كه در اين تاريخ عبارت بود از رام هرمز و شوشتر و شوش و جندى شاپور و بنيان و مهرجانقذق همچنان در دست هرمزان بماند « 4 » .\r\nجنگ رام هرمز : ولى اين آشتى هم پايدار نماند و طولى نكشيد كه مهاجمان عرب دوباره به رام هرمز حمله كردند و دوباره جنگ و ستيز آغاز شد .\r\nطبرى واقعهء جنگ رام هرمز را چنين شرح مىدهد كه يزدگرد پس از شكست در عراق و رفتن به مرو ؟ « 5 » از آنجا شروع به نوشتن نامه براى مردم ايران و تشويق\r\n\r\n\r\n","description":"","footnote":"\r\n( 1 ) . اسود بن سريع يكى از شعراى عرب در اين‌باره شعرى گفته كه پنج بيت آن در طبرى ذكر شده ( ج 5 ، ص 2542 - 2541 ) . در طبرى همچنين از گفتهء حرقوص دربارهء اين واقعه سه بيت نقل شده است ( ص 2542 ) .\r\n( 2 ) . عمر در دستورى كه به حرقوص داده بود گفته بود كه اگر سوق الاهواز را گشودند حرقوص ، جزء بن معاويه را به دنبال هرمزان بفرستد و مقصد او فتح « سرق » باشد .\r\n( 3 ) . ظاهرا دورق معرب دو راه و سرق هم معرّب سه راه باشد .\r\n( 4 ) . تاريخ طبرى ، ج 5 ، ص 2534 به بعد .\r\n( 5 ) . مرو ظاهرا اشتباه است ، چنان كه در الاخبار الطوال ديديم يزدگرد در اين تاريخ در حدود قم و كاشان بوده و از همانجا هم بوده كه او براى حفظ سرزمينهايى كه هنوز به تصرف اعراب درنيامده بود و همچنين براى بازپس گرفتن سرزمينهاى از دست رفته كوشش مىنمود و مردم را به پايدارى مىخواند .\r\n","page_name":" 443 ","page_number":445},
  {"content":"\r\n\r\nآنان به پايدارى در برابر اعراب و سرزنش آنها از ضعف و سستى كه در برابر مهاجمان نشان داده‌اند نمود . او بدين‌وسيله سعى مىكرد كه از اطراف براى هرمزان كمك بفرستد و براى پايدارى بيشتر به او نيرو دهد ، و ظاهرا كوششهاى يزدگرد بىثمر هم نبوده ، زيرا از اين پس غير از سپاهيان خود هرمزان ، از فارس و ساير مناطق غربى ايران هم جنگ‌جويانى به كمك هرمزان مىآمدند . اين اخبار به حرقوص بن زهير رسيد و او و دو سردار ديگر عرب سلمى و حرمله واقعه را به عمر نوشتند . عمر به سعد بن ابى وقاص نوشت كه نعمان بن مقرن را با سپاهى به اهواز و سويد بن مقرن و چند نفر ديگر را هم به رام هرمز بفرستد تا دربارهء كار هرمزان تحقيق كنند . و به ابو موسى هم كه پس از مرگ عتبة بن غزوان امير بصره شده بود « 1 » نوشت كه او هم سهل بن عدى را با سپاهى به اهواز بفرستد . نعمان بن مقرن با مردم كوفه به سوى خوزستان حركت كرد . وى سرزمين سواد را از وسط پيمود و در مقابل ميشان از دجله گذشت و از آنجا به سوى اهواز شتافت و پس از گذشتن از نهر تيرى و مناذر به سوق الاهواز رفت ، آن‌گاه حرقوص و سلمى و حرمله را در سوق الاهواز به جا گذاشت و خود براى جنگ هرمزان به رام هرمز روى آورد .\r\nچون هرمزان از آمدن نعمان آگاه شد در جنگ با او پيش‌دستى كرد به اين اميد كه راه پيشروى را بر او ببندد . هرمزان اين‌بار به يارى مردم فارس كه به كمك او آمده بودند و نخستين امداد آنها هم به شوشتر رسيده بود دلگرم بود .\r\nنعمان و هرمزان در محلى به نام اربك با هم برخورد كردند و جنگ سختى بين آنها درگرفت . هرمزان باز هم تاب مقاومت نياورد و ناچار رام هرمز را هم ترك گفت و به شوشتر رفت . نعمان رام هرمز را گشود و از آنجا به ايذج رفت . در ايذج فرمانرواى آنجا به نام « تيرويه » آشتى خواست و او پذيرفت و از آنجا به رام هرمز برگشت و در آنجا خيمه زد .\r\n\r\n\r\n","description":"","footnote":"\r\n( 1 ) . عتبة بن غزوان سه سال و نيم پس از آن‌كه از سعد بن ابى وقاص در مداين جدا شد بدرود زندگى گفت ( طبرى ، ج 5 ، ص 2550 ) .\r\n","page_name":" 444 ","page_number":446},
  {"content":"\r\n\r\nجنگ شوشتر : گفتيم در هنگامىكه عمر به ابو موسى عامل بصره براى كمك به فتح رام هرمز نامه كرد ، به او نوشت كه سهل بن عدى را با سپاهى به اين كار فرستد . ابو موسى نيز چنين كرد و سهل نيز با سپاهيان بصره عازم جنگ شد .\r\nسهل در راه خود به سوق الاهواز رسيده بود كه خبر شكست هرمزان و عقب‌نشينى او را به شوشتر شنيد و از همانجا عازم شوشتر شد . در اين هنگام نعمان بن مقرن هم كه در رام هرمز خيمه زده بود آهنگ شوشتر كرد و سلمى و حرمله و حرقوص و جزء ، سرداران ديگر عرب هم كه در شهرهاى خوزستان بودند همه به شوشتر روى آوردند . در شوشتر هرمزان كه از مردم فارس و جبال و اهواز كمكهاى تازه‌اى يافته بود لشكرى آراسته و خندقها كنده و در انتظار مهاجمان نشسته بود . اعراب كه اين‌بار هرمزان را سخت نيرومند و مستعد جنگ ديدند واقعه را به عمر نوشتند و باز از او كمك خواستند ، عمر به ابو موسى امير بصره نوشت كه خود شخصا به كمك آنها شتابد ، و بدين‌ترتيب لشكر واحدى از ابواب جمعىهاى بصره و كوفه تشكيل گرديد كه فرماندهى سپاهيان كوفه را نعمان بن مقرن و فرماندهى سپاهيان بصره را ابو موسى برعهده داشتند و فرمانده كل آنها ابو سبره بود « 1 » . اعراب بدين‌ترتيب به سمت شوشتر حركت كردند و در آنجا به حمله و تعرض پرداختند .\r\nجنگ شوشتر مهم‌ترين و طولانىترين و خونين‌ترين جنگى بود كه بين هرمزان و اعراب روى داد و آخرين جنگى بود كه سرنوشت هرمزان و سرزمين خوزستان و مهرجانقذق در آن تعيين گرديد . اين جنگ بيش از شش ماه طول كشيد هرمزان هشتاد بار به مهاجمان عرب كه از هرسو شوشتر را در ميان گرفته بودند حمله برد و در اين حمله‌ها گاهى پيروز مىشد و گاهى شكست مىيافت « 2 » .\r\nسرانجام چون هرمزان از كشش و كوشش خود براى پراكندن اعراب و شكست آنها نتيجه‌اى نديد و خود را در برابر آنها ناتوان يافت به داخله شهر پناه برد و به\r\n\r\n\r\n","description":"","footnote":"\r\n( 1 ) . تفصيل اين جنگ و فتح بقيهء خوزستان را در طبرى ، ج 5 ، از صفحهء 2551 به بعد ببيند .\r\n( 2 ) . طبرى ، ج 5 ، ص 2554 .\r\n","page_name":" 445 ","page_number":447},
  {"content":"\r\n\r\nحصار نشست . گشودن حصار شوشتر كه در كنارهء كارون قرار داشت براى مهاجمان كارى بسيار دشوار بود ، ولى سرانجام به راهنمايى مردى از همان شهر كه به اميد كمك و غنيمت فريفته شده بود « 1 » راهى نهانى به درون شهر يافتند و شبانه به داخل شهر ريختند و به قتل و كشتار پرداختند . جنگى سخت و سهمگين در داخله شهر بين مهاجمان و مدافعان درگرفت . نوشته‌اند كه جنگ به اندازه‌اى سخت و بىرحمانه بود كه ايرانيان زنان و فرزندان خود را از بيم آن‌كه مبادا به دست مهاجمان گرفتار آيند به دست خود مىكشتند و در كارون مىافكندند « 2 » . از اعراب و سرداران آنها نيز بسيارى در اين جنگ كشته شدند و از آن‌جمله مجزأة بن ثور و براء بن مالك دو تن از سرداران نامى آنها را هرمزان به دست خود به قتل رسانيد . چون كار در داخل شهر بر هرمزان و جنگ‌جويان مدافع تنگ شد به داخل دژ پناه بردند . هرمزان زنهار خواست ولى ابو موسى حكم آن را به نظر خليفه واگذشت « 3 » . بدين‌ترتيب هرمزان تسليم و اسير شد و ابو موسى دستور داد تمام مردمى را كه در دژ بودند و اسير شده بودند گردن زدند . بلاذرى شمارهء آنها را نهصد تن نوشته است « 4 » . پس از فتح شوشتر ، ابو سبره خود در تعقيب فراريان و فتح ساير شهرهاى خوزستان شد و هرمزان را هم با گروهى كه انس بن مالك و احنف بن قيس هم در آن گروه بودند به مدينه فرستاد « 5 »\r\n\r\n\r\n","description":"","footnote":"\r\n( 1 ) . به گفتهء بلاذرى يكى از مردم اين شهر بدين‌شرط راه نفوذ به داخلهء شهر را به اعراب نشان داد كه به او آسيبى نرسانند و از غنايم آن جنگ نيز براى او و پسرش مانند ساير مسلمانان سهمى مقرر دارند ( فتوح البلدان ، ص 468 ) .\r\n( 2 ) . فتوح البلدان ، ص 468 .\r\n( 3 ) . اين گفتهء بلاذرى است ، ولى به گفتهء مورخان ديگر هرمزان براى تسليم خود شرط كرد كه امر او را به نظر خود خليفه واگذارند .\r\n( 4 ) . فتوح البلدان ، ص 468 .\r\n( 5 ) . ابو الحسن على بن محمد معروف به « المداينى » از رجال قرن دوم و اوايل قرن سوم كه از موالى شمس بن عبد مناف « ظاهرا ايرانى » بوده و كتب متعددى در تاريخ و فتوح تأليف كرده ، كتابى هم دربارهء جنگهاى خوزستان داشته كه به نام « كتاب خبر البصرة و فتوحها » خوانده شده و از آن‌رو كه فتح خوزستان جزء اعمال بصره به شمار مىرفته در اين كتاب مطالبى هم دربارهء اخبار خوزستان وجود داشته ، از اين قرار : دشت ميشان ، ولايت مغيرة بن شعبه ، ولايت -\r\n","page_name":" 446 ","page_number":448},
  {"content":"\r\n\r\nتا اين‌جا هرمزان در تاريخ ايران با چهرهء سردارى دلير و سرفراز و آشتىناپذير جلوه مىكند كه در دفاع از خود و قلمرو فرمانروايى خود از هيچ كوششى فروگذار نكرده و در برابر حوادث ايام و ناكاميهاى آن به آسانى نوميد نشده و تا آخرين حد امكان از پاى ننشسته است . ولى از اين پس مرحلهء ديگرى در زندگى او شروع مىشود كه با دنياى گذشتهء او فرقى بسيار دارد . و اينك ما او را در چهرهء ديگرش مىبينيم .\r\nهرمزان در مدينه : روزى كه هرمزان را وارد مدينه مىكردند اعراب براى اين‌كه نتيجهء جنگ‌هاى خود را در ايران هرچه بيشتر جلوه دهند و شكوه و جلال هرمزان را كه اكنون به اسارت گرفته‌اند به عمر و مردم مدينه بنمايانند . لباس رسمى او را بر او پوشانيدند ، قبايى از ديباى زربفت و تاج مرصع به جواهر كه آن را « آذين » مىگفتند با تمام نشانها و زيورهايى كه معمولا از زر و گوهر بر خود مىآراستند ، و بدين‌گونه او را نخست به خانهء عمر بردند و چون عمر را در خانه نيافتند او را به مسجد بردند . اين روز براى مردم مدينه كه شايد نخستين‌بار بود كه چشمشان به چنان لباسهاى پرزرق و برق مىافتاد روزى بود كه تا مدتها خاطرهء آن در اذهانشان باقى ماند و « تاج هرمزان » به عنوان رمز بزرگى و ثروت ضرب المثل گرديد « 1 » . هنگامىكه عمر هرمزان را در آن هيأت ديد سخت در\r\n\r\n\r\n","description":"","footnote":"\r\n- ابو موسى ، خبر اهواز ، خبر مناذر ، خبر نهرتيرى ، خبر شوش ، خبر دشتوا ، خبر قلعه ، خبر هرمزان ، خبر ضبة بن ممحض ، خبر جنديشاپور ، خبر مهرباج قرية العبدى ، خبر سرق ، خبر رام هرمز ، خبر البستان . الفهرست ، 103 .\r\n( 1 ) . ضابئى بن الحارث يكى از شعراى عرب در زمان عثمان در شعرى از « تاج الهرمزان » نام برده است . نوشته‌اند كه پسران جرول ابن نهشل يكى از قبايل عرب سگى را كه او خواسته بود به او بخشيده بودند ، ولى بعدا گروهى از آن قبيله سوار شدند و آمدند و سگ را از ضابئى پس گرفتند و با خود بردند . نام اين سگ قرحان بود و ضابئى شعرى در هجو آنان گفت و از آن جمله اين بيت بود :\r\n رددت اخاهم فاستمروا كانما * حباهم بتاج الهرمزان امير \r\n« من برادر آنها را ( مقصود سگ است ) » به آنها پس دادم و آنها برگشتند گويى كه اميرى تاج -\r\n","page_name":" 447 ","page_number":449},
  {"content":"\r\n\r\nشگفت شد و گفت پناه مىبرم به خدا از آتش دوزخ ، و چون او را به عنوان شاه اهواز معرفى كردند و خواستند كه با او سخن گويد گفت تا وقتى كه اين لباس و زر و زيور بر او است با او سخن نگويم و آنگاه آن لباسها را از تن او درآوردند و پيراهن ساده‌اى از كرباس بر او پوشاندند .\r\nهرمزان در مدينه امان يافت و سپس به اسلام گرويد « 1 » و تا زمان مرگ در\r\n\r\n\r\n","description":"","footnote":"\r\n- هرمزان را به آنها بخشيده است . و چون در اين اشعار تعريضى به مادر و خود آن مردان شده بود آنها به عثمان شكايت بردند و عثمان هم او را تنبيه كرد ضابئى سپس درصدد قتل عثمان برآمد و چون اين قصد او آشكار شد عثمان دستور داد او را به زندان افكندند و در زندان ماند تا مرد . عمير بن ضابئى كه در روز قتل عثمان شكمش را لگدمال كرد پسر همين ضابئى بود كه در زندان عثمان مرده بود . انساب الاشراف ، بلاذرى چاپ  Jerusalem  ، 1936 ، ج 5 ، ص 85 .\r\n( 1 ) . دربارهء كيفيت امان يافتن هرمزان و نجات او از كشته شدن و اسلام او روايات مختلفى آمده است كه بدين‌نحو خلاصه مىشود : روزى كه هرمزان را در مسجد نزد عمر آوردند و عمر از او دليل پيمان‌شكنى او را پرسيد ، پيش از آن‌كه زيد كه مترجم فارسى بود حاضر شود مغيرة بن شعبه كه در عراق كمى فارسى ياد گرفته بود ترجمهء حرفهاى آن دو را عهده‌دار شد . وقتى كه مغيره گفتهء عمر را براى او ترجمه كرده كه سخن بگوى ، هرمزان پرسيده است : سخن مردگان گويم يا سخن زندگان ؟ و ظاهرا مقصود او اين بوده كه آيا همچون مردى كه محكوم به مرگ است سخن گويم يا همچون كسى كه زنده خواهد ماند . و در ترجمهء اين عبارت عمر اين مقصود را نفهميده و گفته است ، سخن زندگان . و آنگاه هرمزان گفتهء « اول سخن آن گويم كه تو مرا ايمن كردى و نتوانى كشتن . عمر گفت چرا ؟ گفت زيرا كه مرا گفتى سخن زندگان بگوى و مرا زنده كردى ! عمر گفت معاذ اللّه اين خير نيست ، معنى آن خواستيم كه سخن چنان گوى كه زندگان گويند نه آن‌كه ترا زنده دارم و نكشم » ؟ اين روايتى است كه در تاريخ طبرى ( ج 5 ، ص 2560 ) و بلعمى ص 316 ) آمده است . طبرى اضافه مىكند كه پس از اين حادثه عمر به مغيره گفت من تو را در اين زبان ( مقصود زبان فارسى است ) حاذق نيافتم . هيچ‌يك از شما را نديدم كه اين زبان را خوب حرف بزند و به دقايق آن وارد باشد . گرد نگرديد زيرا اعراب كم دارد ( 2560 ) . و همچنين در روايتى نقل شده است كه هرمزان در حضور عمر اظهار تشنگى كرد ، عمر آب خواست و چون آب براى او آوردند بيم زده مىنمود و از آشاميدن آن خوددارى مىكرد . چون عمر علت را جويا شد گفت مىترسم تا من به آشاميدن مشغول هستم مرا بكشند . عمر به او گفت تا وقتى آب را نياشاميده‌اى به تو آسيبى نخواهد رسيد . پس هرمزان آب را به زمين ريخت و گفت بنابراين من در امان هستم و عمر خواست نپذيرد . ولى بعضى از -\r\n","page_name":" 448 ","page_number":450},
  {"content":"\r\n\r\nجامعهء نوبنياد اسلامى نيز قدر و منزلتى داشت ، و عمر براى او هم مانند گروهى از مسلمانان كه در جهاد شركت كرده بودند از غنايم حاصله وظيفه‌اى مقرر داشت « 1 » .\r\n\r\n\r\n","description":"","footnote":"\r\n- صحابه كه آنجا بودند او را به مفهوم گفته‌اش متوجه ساختند . و باز نقل شده كه عمر اين را از او نپذيرفت و گفت تنها راه نجات از كشته شدن اسلام آوردن است و هرمزان هم در همان مجلس مسلمان شد . بلاذرى از گفتهء انس بن مالك كه هرمزان را به مدينه آورده بود در اين زمينه روايتى بدين‌سان نقل كرده كه من در محاصرهء شوشتر حاضر بودم و من هرمزان را به نزد عمر آوردم ، زيرا ابو موسى مرا براى اين كار برگزيده بود . چون به نزد عمر رسيديم عمر به او گفت سخن بگوى هرمزان گفت آيا سخن زندگان گويم يا سخن مردگان ، عمر گفت سخن بگو و تو را باكى نيست هرمزان گفت ما ايرانيان و شما اعراب تا وقتى كه كار به دست خودمان بود ما بر شما چيره بوديم و اكنون كه خدا با شما است ما در برابر شما تاب نياورديم . عمر گفت اى انس راى تو دربارهء او چيست ؟ گفتم من در پشت سر خود فر و شكوه فراوان و دشمنى سرسخت ديدم . اگر تو او را بكشى مردم از زندگى نوميد خواهند شد و بر سرسختى و پايدارى آنها خواهد افزود و اگر او را زنده بگذارى آن مردم به زنده ماندن خود اميدوار خواهند شد و از سرسختى آنها خواهد كاست . عمر گفت من چگونه كشندهء براء بن مالك و مجزأة بن ثور را زنده بگذارم ؟ گفتم به كشتنش راه ندارى چون تو او را امان دادى . . . پس هرمزان را آزاد كرد و او اسلام آورد » فتوح البلدان ، ص 469 .\r\nدربارهء آزادى و مسلمان شدن هرمزان روايت ديگرى در تاريخ قم آمده كه با دليل ديگرى تأييد مىشود ، در تاريخ قم پس از ذكر جنگ ابو موسى با هرمزان و فرستادن او هرمزان را نزد عمر و آب خواستن هرمزان و زمين ريختن آن گويد : « پس كار بر عمر دشوار شد و قصد هرمزان برو مشكل گشت . پس هرمزان را حبس كرد به اميد آن‌كه اسلام آورد و در حبس بود تا بعد از مدتى بر دست عباس بن المطلب مسلمان شد و عمر از براى او در غنيمت حصه‌اى معين كرد ، و در مدينه مقيم بود تا آنگاه كه عبد اللّه بن عمر او را بكشت بعد از آن‌كه ابو لؤلؤ غلام هرمزان شكم عمر را بدريد ؛ ( تاريخ قم ، ص 303 ) و اما دليلى كه اين روايت را دربارهء مسلمان شدن هرمزان تأييد مىكند روايتى است كه در الاخبار الطوال دينورى نقل شده در حوادث جنگ صفين . در آن روايت چنين آمده كه عبيد اللّه بن عمر بن الخطاب روزى از على بن ابى طالب براى ملاقات اجازه خواست و چون اجازه يافت بر او وارد شد . على به او گفت :\r\nآيا تو كه هرمزان را به غير حق كشتى با اين‌كه او بر دست عموى من عباس اسلام آورده بود و پدرت نيز براى او دو هزار درهم وظيفه معين كرده بود با اين حال انتظار دارى كه از من در امان مانى ؟ « و عبيد اللّه در جواب گفت : « سپاس خداى را كه تو را در وضعى قرار داده كه از من خون هرمزان را مىخواهى و من خون امير المؤمنين عثمان را » الاخبار الطوال ، چاپ قاهره ، 1960 ، ص 169 .\r\n( 1 ) . فتوح البلدان ، 469 .\r\n","page_name":" 449 ","page_number":451},
  {"content":"\r\n\r\nو بنا به گفتهء اصطخرى او را با خاندان على از راه زناشويى خويشاوندى برقرار شد « 1 » . هرمزان پيوسته در مواردى كه عمر و مسلمانان براى تنظيم امور دولت نوخاستهء خود دچار سرگردانى مىشدند آنها را راهنمايى مىنمود . و بيش از هر چيز علم و اطلاع او دربارهء ادارهء امور و آيين كشوردارى مورد استفادهء مسلمانان قرار مىگرفت .\r\n\r\nتأسيس نخستين ديوان در اسلام به راهنمايى هرمزان\r\nنخستين ديوانى كه براى ثبت و ضبط اموال و تنظيم امور مالى مسلمانان به وجود آمد كه بعدها به نامهاى ديوان بيت المال و ديوان خرا ، نامگذارى شد و توسعه يافت در زمان عمر و به وسيلهء همين هرمزان تأسيس يافت . و نخستين دفتر ثبت و ضبط مجاهدان و سپاهيان هم كه به ديوان جند يا سپاه معروف شد باز در همين زمان و به وسيله هرمزان پايه‌گذارى شد . و بنا به رواياتى نخستين بارى هم كه اعراب مسلمان به اين مسأله توجه نمودند كه بايد براى ثبت و ضبط وقايع و اسناد ، تاريخ ثابت و پايدارى داشته باشند كه سال و ماه بر آنها مشتبه نشود باز در همين زمان عمر بود ، و براى اين كار راه و روشى انتخاب گرديد كه هرمزان از آيين ايرانيان براى آنها بيان نمود .\r\nابن طقطقى در گفتار جامع و سودمندى تأسيس نخستين ديوان را در اسلام چنين شرح مىدهد :\r\n« در صدر اول مسلمانان همان سپاهيان بودند و جنگ ايشان هم براى دين بود نه براى دنيا . در ميان آنان نيز پيوسته كسانى يافت مىشدند كه بخشى از مال خود را در راه خير بذل مىكردند . و در مقابل يارى اسلام و پيغمبر خود هيچ‌گونه پاداشى جز از جانب خداوند چشم نمىداشتند . نه پيغمبر و نه ابو بكر هيچ كدام براى آنها وظيفه‌اى مقرر نكرده بودند ، ليكن چون به جهاد مىرفتند و مالى به غنيمت مىآوردند هريك بهره‌اى را كه دين براى او معين كرده بود\r\n\r\n\r\n","description":"","footnote":"\r\n( 1 ) . مسالك الممالك ، ص 140 .\r\n","page_name":" 450 ","page_number":452},
  {"content":"\r\n\r\nدريافت مىكردند ، و چون از اطراف هم مالى به مدينه مىرسيد آن را در مسجد مىآوردند و پيغمبر آن را به هرطور رأيش بر آن قرار مىگرفت ميان آنها تقسيم مىكرد « 1 » . در تمام مدت خلافت ابو بكر هم بدين‌منوال مىگذشت ولى چون سال پانزدهم « 2 » هجرى رسيد ، عمر كه در اين هنگام بر مسند خلافت نشسته بود مشاهده كرد كه كشورها يكى پس از ديگرى به دست مجاهدان گشوده مىشوند و گنجينه‌هاى ايران به تصرف درآمده و بار بار زر و سيم و جواهر گرانبها و لباسهاى فاخر به مدينه وارد مىگردد ، پس چنين انديشيد كه بر مسلمانان گشايشى دهد و تمام آن اموال را ميان آنها تقسيم كند ، ولى نمىدانست اين كار را چه‌گونه صورت دهد ، و همهء آن اموال را چه‌گونه تحت ضبط آورد . در اين هنگام يكى از مرزبانان ايران كه در مدينه بود چون عمر را در كار خود سرگردان يافت به وى گفت پادشاهان ايران را چيزى است كه آن را ديوان مىنامند و تمام جمع و خرج مملكت ايشان در آن ضبط است و هيچ‌چيز از آن خارج نيست ، و هركس\r\n\r\n\r\n","description":"","footnote":"\r\n( 1 ) . نمونهء تقسيم غنايم را قبل از تأسيس دفتر و ديوان مىتوان از اين خبر كه طبرى آن را روايت نموده دريافت . طبرى به اسناد خود از راشد بن سعد روايت كرده كه روزى براى عمر مالى رسيده بود و او شروع كرد به تقسيم كردن آن بين مردم . مردم دور او جمع شده و ازدحام كرده بودند . سعد بن ابى وقاص براى اين‌كه خود را به نزد عمر رساند مردم را با فشار و زور به كنار مىزد و عمر چون چنان ديد با درّه ( تازيانه ) بر سر او زدن گرفت و گفت تو به صورتى جلو آمدى كه گويى هيبتى از فرمانروايى خداوند در دل ندارى و من خواستم به تو بفهمانم كه از تو هم هيبتى در دل فرمانرواى خداوندى نيست . طبرى ، ج 5 ، ص 2754 .\r\n( 2 ) . در تاريخ تأسيس ديوان و كيفيت آن بين آنچه در مآخذ تاريخى وارد شده اختلافى هست . در طبرى تأسيس ديوان در سال 15 ذكر شده ( ج 5 ، ص 2412 ) و جاى ديگر خبر تأسيس ديوان را از وليد بن هشام بن مغيره ذكر مىكند كه به عمر خبر داده كه او در شام پادشاهان آنجا را ديده كه ديوان داشته‌اند و از او خواسته كه براى آنها نيز ديوانى ايجاد كند و عمر به گفتهء او كار كرده است ( طبرى ، ج 5 ، ص 2750 ) . ولى از نام « ديوان » كه فارسى است معلوم مىشود كه اين رسم از ايران گرفته شده نه از روم . اوصافى كه ابن طقطقى دربارهء دولت اسلام ذكر مىكند از اين‌كه گنجينه‌هاى پادشاهان ايران به تصرف درآمده و بار زر و سيم و جواهر گرانبها و لباسهاى فاخر به مدينه وارد مىگردد ، چنين برمىآيد كه بايد اين واقعه پس از سال پانزدهم هجرى روى داده باشد ، زيرا تا اين سال هنوز فتح مداين و تصرف گنجينه‌هاى پادشاهان ايران تمام نشده بود .\r\n","page_name":" 451 ","page_number":453},
  {"content":"\r\n\r\nاز دولت وظيفه و مقررى دارد نامش در آن ثبت است ، و هيچ‌گونه خللى بر آن راه نمىيابد . پس عمر متوجه اين امر شد و شرح آن را پرسيد ، مرزبان چگونگى آن را شرح داد و همين‌كه عمر آن را نيك دريافت به تأسيس ديوان پرداخت و براى مسلمانان هريك نوعى وظيفه مقرر داشت « 1 » »\r\nاز بعضى منابع تاريخى ديگر اطلاعات ديگرى در تفصيل جزييات آنچه ابن طقطقى ذكر كرده به دست مىآيد . در كتاب نهاية الارب اين موضوع با تفصيل بيشترى به اين صورت آمده است : « در زمان خلافت عمر ، ابو هريره پولى با خود از بحرين آورده بود . عمر از او پرسيد چه‌قدر آورده‌اى ؟ ابو هريره گفت پانصد هزار درهم ، عمر كه از اين رقم در شگفت شده بود گفت آيا مىفهمى چه مىگويى ؟ ابو هريره گفت آرى پنج بار صد هزار تا . و پس از سخنهاى ديگرى كه بين آنها رد و بدل شد عمر به منبر برآمد و گفت : ايها الناس مال بسيارى براى ما رسيده اگر مىخواهيد آن را با پيمانه بين شما تقسيم كنم و اگر مىخواهيد با شماره . مردى از آن ميان برخاست و گفت اى امير مؤمنان من ايرانيان را ديده‌ام كه براى اين كار ديوانى دارند ، تو هم براى ما ديوانى بنياد بگذار « 2 » .\r\nاز روايت ديگرى در همين كتاب و از گفتهء صولى در ادب الكتاب چنين برمىآيد كه اين مرد كه در روايت نهاية الارب و ابن طقطقى ، عمر را به تأسيس ديوان راهنمايى كرده است همين هرمزان بوده كه در مدينه اقامت داشته است « 3 » .\r\nاز روايت صولى چنين برمىآيد كه هرمزان در تأسيس ديوان سپاه هم علاوه‌بر ديوان بيت المال اثر داشته و خليفه را در اين مورد نيز راهنمايى مىكرده ، و شايد هم اين هردو در آغاز يك ديوان بوده‌اند . صولى روايت مىكند كه وقتى عمر خواست لشكرى به جايى بفرستد ، هرمزان نزد وى بود و به\r\n\r\n\r\n","description":"","footnote":"\r\n( 1 ) . تاريخ الدول الاسلامية لابن طباطبا المعروف به ابن الطقطقى ، چاپ بيروت ، 1960 ، ص 83 .\r\nراجع به كيفيت تعيين وظيفه و مقررى و مقدار آن رجوع شود به طبرى ج 5 ، ص 2411 به بعد .\r\n( 2 ) . نهاية الارب ، ج 8 ، ص 197 ( چاپ دار الكتب ) .\r\n( 3 ) . ادب الكتاب ، ص 190 . اين روايت را قلقشندى هم در « صبح الاعشى » از قول ابو هلال العسكرى در « الاوايل » ، و الماوردى در « الاحكام السلطانيه » نقل كرده است ( ج 13 ، ص 106 ) .\r\n","page_name":" 452 ","page_number":454},
  {"content":"\r\n\r\nاو گفت از اين گروه سپاهيان كه به هريك مالى پرداخت شده اگر يكى در بين راه جاى تهى كند و بگريزد از كجا دانسته خواهد شد ، پس بهتر آن است كه براى اين كار ديوانى تأسيس شود كه نام همه در آن ضبط گردد . عمر از او شرح ديوان را پرسيد و وى آن را براى او شرح داد . روايات ديگرى نيز در اين زمينه كم‌وبيش شبيه آنچه ذكر شد وارد شده كه هرچند در بعضى جزييات و تفاصيل با هم اختلاف دارند ، ليكن از همهء آنها دو امر محقق مىگردد : يكى اين‌كه نخستين ديوان اسلامى در زمان عمر بنياد گذارده شد و ديگر آن‌كه اين كار در نتيجهء راهنمايى هرمزان و به روش ايرانيان صورت گرفت « 1 » .\r\nوضع تاريخ : و اما دربارهء وضع تاريخ در اسلام ابو ريحان بيرونى روايتى از ميمون بن مهران نقل مىكند كه خلاصهء آن چنين است : در زمان عمر وقتى حواله‌اى به او دادند كه تاريخ پرداخت آن ماه شعبان بود ، عمر پرسيد كدام شعبان ، آيا همين ماهى كه در آن هستيم يا شعبانى كه خواهد آمد ؟ آنگاه ياران پيغمبر را گرد آورد و از آنها دربارهء اين موضوع كه موجب سرگردانى مىگرديد رأى خواست ، و آنها گفتند بايد راه و چاره را از آيين ايرانيان آموخت . و سپس هرمزان را خواستند و از او در اين‌باره سؤال كردند ، او گفت كه ما را حسابى است كه به آن « ماه روز » گوييم . پس آن را به صورت « مورخ » معرب ساختند و مصدر آن را هم « تاريخ » گفتند « 2 » .\r\nآنچه از مجموع اين روايات دربارهء تأسيس ديوان و وضع تاريخ برمىآيد بدون اين‌كه جزييات و تفاصيل آنها مورد استناد قرار گيرد اين است كه هرمزان پس از آن‌كه به ديانت اسلام گرويد و در مدينه ساكن گرديد در تنظيم\r\n\r\n\r\n","description":"","footnote":"\r\n( 1 ) . دربارهء تأسيس دواوين در اسلام و اثر ايران در آن رجوع شود به كتاب « فرهنگ ايرانى و تأثير آن در تمدن اسلام و عرب » ص 57 به بعد .\r\n( 2 ) . الاثار الباقيه ، ص 29 و 30 . دربارهء كلمهء تاريخ و تعريب آن رجوع شود به مقالهء نگارنده به عنوان « نظرة فى المرجع » در مجلهء « الدراسات الادبيه » ، نشريهء دانشگاه لبنان ، بيروت ، 1342 ، ج 5 ، ص 285 - 295 .\r\n","page_name":" 453 ","page_number":455},
  {"content":"\r\n\r\nامور مالى و ادارى مسلمانان كمك‌هايى بسزا نمود كه در آن هنگام براى دولت نوخاستهء اسلام ارزش بسيار داشت ، و چون هرمزان از آغاز پيدايش دولت اسلام امور اداره و مال و تشكيلات آن را براساس آيين كشوردارى ايرانيان بنياد گذارد در دوره‌هاى بعد نيز هرقدر دولت خلفا گسترش مىيافت و احتياج به تشكيلات جديد بيشتر مىشد دامنهء اقتباس از آيين كشوردارى ايران هم وسيع‌تر مىگرديد تا دورهء عباسى كه بعضى از ارباب تحقيق ، درباره بعضى از خلفاى اين دودمان را گرده‌اى از دربار دولت ساسانى دانسته‌اند .\r\nهرمزان و قتل عمر : در اواخر ذى الحجه سال بيست و سوم يا اوايل محرم سال 24 هجرى « 1 » عمر به قتل رسيد . قاتل او يك نفر ايرانى به نام فيروز بود كه اعراب او را به نام ابو لؤلؤة « 2 » مىخواندند . ابو لؤلؤة بندهء مغيرة بن شعبه بود « 3 » . علت كشته شدن عمر را چنين نوشته‌اند كه ابو لؤلؤة روزى عمر را در بازار ديد و از سنگينى خراجى كه صاحب او مغيرة بن شعبه بر او قرار داده بود شكايت نمود .\r\nعمر از او پرسيد روزى چه مبلغ بر تو خراج گذاشته ؟ گفت روزى دو درهم . عمر پرسيد چه كارهايى مىتوانى ؟ گفت نجارى و نقاشى و آهنگرى . عمر گفت با اين صنعتها كه مىدانى روزى دو درهم زياد نيست . آنگاه از او پرسيد شنيده‌ام كه گفته‌اى مىتوانى آسيابى بسازى كه با باد كار كند ؟ گفت آرى . گفت براى من آسيابى به همان صورت بساز . ابو لؤلؤة گفت اگر سالم ماندم آسيابى برايت بسازم كه در شرق و غرب عالم از آن سخن گويند ، و عمر را ترك كرد و رفت . عمر به حاضران گفت : اين غلام مرا تهديد كرد « 4 » .\r\nسه روز بعد در يك بامداد كه عمر در مسجد براى نماز رفته بود ابو لؤلؤة\r\n\r\n\r\n","description":"","footnote":"\r\n( 1 ) . طبرى ، ج 5 ، ص 2726 و 2725 .\r\n( 2 ) . با اين‌كه اعراب كنيهء خود را از نام پسر مىگيرند ولى اين كنيه از نام دختر گرفته شده كه اعراب او را به نام لؤلؤة مىخوانده‌اند و شايد اسم او مرواريد بوده است .\r\n( 3 ) . بنا به نوشتهء تاريخ قم او غلام هرمزان بوده است ؟ تاريخ قم ، ص 303 .\r\n( 4 ) . طبرى ، ج 5 ، ص 2722 .\r\n","page_name":" 454 ","page_number":456},
  {"content":"\r\n\r\nبا خنجرى دو دشنه كه قبضه‌اى در وسط داشت به مسجد رفت و شش ضربه به عمر وارد آورد و يكى ديگر از ياران عمر نيز كه پشت سر او ايستاده بود در اين حادثه كشته شد « 1 » . عمر را به خانه بردند ولى از آن ضربتها نجات نيافت و در اثر آنها پس از ده سال و شش ماه و چهار روز خلافت بدرود زندگى گفت « 2 » . و پس از مرگ عمر ، عبيد اللّه فرزند او كه گمان مىبرد قتل عمر نتيجهء توطئه‌اى بوده كه هرمزان در آن دست داشته هرمزان را به قتل رسانيد . بلاذرى گويد كه عبيد اللّه پسر عمر ، هرمزان را به خانهء خود دعوت كرد تا اسبش را به او نشان دهد و در بين راه از پشت به او حمله كرد و او را از پاى درآورد « 3 » .\r\nهرمزان در مدينه تا هنگام قتل عمر در چهرهء مردى جلوه‌گر است كه پس از آشنايى با دين اسلام اين راه و رسم جديد را از دل و جان پذيرفته و به خدمت آن كمر بسته و در هرمناسبت از راهنمايىهاى ارزنده براى پيشرفت آن دريغ نداشته ، و حتى گاهى در اين راهنمايىها تا آنجا پيش رفته كه گويى گذشتهء خود را به كلى فراموش كرده و يك‌باره از آن گسسته و تولدى ديگر يافته است « 4 » . ولى پس از قتل عمر ، حوادث به صورتى اتفاق مىافتد كه گويى هرمزان مسلمان مقيم مدينه همان سردار مدافع و آشتىناپذيرى است كه با وجود پذيرش آيين جديد و خدمت به آن هنوز جنگها و كشتارهاى اعراب و شكست و ناكاميهاى خود را فراموش نكرده و از عمر كه وى را مسبب اصلى آنها مىدانسته كينه‌اى در دل\r\n\r\n\r\n","description":"","footnote":"\r\n( 1 ) . بنا به روايت مسعودى ابو لؤلؤة در گوشه‌اى از مسجد در انتظار عمر به زير عبا خفته بود و چون عمر را عادت بود كه سحرگاه كه به مسجد مىآمد خفتگان را براى نماز بيدار مىساخت بر سر او هم رفت و او ناگهان برخاست و سه ضربت بر عمر وارد ساخته و دوازده تن ديگر را هم ضربت زد كه شش تن آنها هلاك شدند ، آنگاه خود را نيز با خنجر خود هلاك كرد ، مروج الذهب ، ج 2 ، ص 329 .\r\n( 2 ) . طبرى ، ج 5 ، ص 2728 .\r\n( 3 ) . فتوح البلدان ، ص 380 - 381 .\r\n( 4 ) . بلاذرى نوشته است كه « وقتى عمر بن الخطاب پس از فتح عراق و خوزستان تصميم به فتح بقيهء شهرهاى ايران گرفت از هرمزان رأى خواست كه آيا از اصفهان آغاز كند يا از آذربايجان و هرمزان به دو گفت كه اصفهان سر است و آذربايجان دو بال و چون سر را قطع كنى بالها نيز سقوط كنند » ( فتوح البلدان ، ص 371 و 372 ) .\r\n","page_name":" 455 ","page_number":457},
  {"content":"\r\n\r\nداشته كه با توطئه قتل وى آن را فرونشانده است . اين چيزى است كه هرچند در ضمن حوادث اين دوران تا آنجا كه روايات تاريخى آنها را بازگو مىكنند هيچ‌گونه دليلى بر آن نمىتوان يافت ولى چون عمل عبيد اللّه بن عمر در كشتن هرمزان به تهمت شركت در قتل پدرش عمر ، خواه ناخواه چنين توهمى را به ذهن مىآورد ، ناچار بايد دربارهء آن بحث و بررسى بيشترى شود .\r\nدر اين‌كه آيا قتل عمر ، خليفه‌اى كه با فتوحات خود چنان آوازه‌اى در جهان آن روز افكنده بود ، نتيجهء يك انتقام شخصى ابو لؤلؤة بوده كه در اثر مسامحهء عمر در رفع ستم از شخص او دچار هيجان شده و به چنين كارى دست زده است ؟ و يا اين‌كه اين عمل واكنشى بوده در مقابل رفتار خشن و توهين‌آميز اعراب نسبت به اسيران ايرانى كه ابو لؤلؤة نيز يكى از آنها بوده ؟ ، و يا اين‌كه همانطور كه عبيد اللّه پسر عمر گمان برده اين عمل نتيجهء توطئه‌اى بزرگ‌تر بوده كه هرمزان هم در آن دست داشته و شايد هم يكى از گردانندگان اصلى آن به شمار مىرفته است ؟ از رواياتى كه در دست است نمىتوان مطلبى را به‌طور قطع استنباط كرد ولى از مجموع همهء آنها چند مطلب استناد مىشود كه مىتوان تا حدى براى روشن شدن موضوع به آنها توجه نمود ، به اين قرار :\r\n1 - بدگمانى عبيد اللّه فرزند عمر نسبت به هرمزان ناشى از سخنى بوده كه عبد الرحمان پسر ابو بكر فرداى روزى كه عمر مورد سوء قصد واقع شد براى دوستان خود گفته بود . او حكايت كرده بود كه من دو شب پيش به ابو لؤلؤة برخوردم . او با هرمزان و جفينه بود و هرسه نفر با هم نجوا مىكردند ، و چون مرا ديدند مضطرب و پراكنده شدند و از آنها خنجر دو دشنه‌اى كه داراى قبضه‌اى در وسط بود به زمين افتاد . و چون اين قصه به گوش عبيد اللّه پسر عمر رسيده پس از مرگ پدر رفته و هرمزان و جفينه و دختر ابو لؤلؤة را كشته است « 1 » .\r\n2 - جفينه كه در اين روايت نامش جزء توطئه‌كنندگان آمده از مردم حيره و از مسيحيان عبادى بوده است . مسيحيان عراق در جنگهايى كه بين ايرانيان و\r\n\r\n\r\n","description":"","footnote":"\r\n( 1 ) . طبرى ، ج 5 ، ص 2790 و 2717 .\r\n","page_name":" 456 ","page_number":458},
  {"content":"\r\n\r\nاعراب مسلمان اتفاق مىافتاد از طرفداران ايران بودند و به طرفدارى از آنان و حفظ وضع خود با اعراب مسلمان جنگها كرده‌اند . اين جفينه كه برادر رضاعى سعد بن ابى وقاص بود مردى باسواد و نويسنده بود . سعيد سردار عرب در هنگامى كه در عراق بود و حيره را با صلح گشوده بود جفينه را با خود به مدينه آورده بود كه به مردم خط و سواد بياموزد ، و بنا به روايت واقدى در اين واقعه عبيد اللّه بن عمر ، هم جفينه و هم دو پسر او را كشت « 1 » .\r\n3 - ابو لؤلؤة كه قتل عمر به دست او اتفاق افتاد نامش فيروز و از مردم نهاوند بود . بعضى گفته‌اند كه نخست او را رومىها اسير گرفته بودند و سپس به اسارت اعراب درآمده بود ، به‌هرحال جزء اسيران ايرانى بود كه در مدينه روزگار به بردگى مىگذاشت . نوشته‌اند روزىكه اسيران جنگ نهاوند را به مدينه وارد مىكردند فيروز كه به ديدن آنها رفته بود هركودكى را كه در بين آنها مىديد دست به سرش مىكشيد و گريه مىكرد و مىگفت عمر جگرم را خورد « 2 » .\r\nبنا به نقل مسعودى عمر هيچ‌يك از ايرانيان را اجازهء ورود به مدينه نمىداد . مغيرة بن شعبه به او نوشت : مرا بنده‌اى است كه نقاشى و نجارى و آهنگرى مىداند و براى مردم مدينه وجود او سودمند است ، اگر اجازت دهى او را بفرستم ، و عمر اجازه داد و مغيره ، ابو لؤلؤة را براى اين‌گونه كارها به مدينه فرستاد و روزى دو درهم بر او خراج تعيين كرد . . . . « 3 »\r\n4 - بنا به روايتى عبيد اللّه بن عمر پس از كشتن جفينه و هرمزان و دختر ابو لؤلؤة با شمشيرى كه در دست داشته فرياد مىكرده ، سوگند به خدا تمام كسانى را كه در خون پدرم شريك بوده‌اند خواهم كشت . اين كلام را تعريضى به مهاجران و انصار دانسته‌اند و شايد به همين‌جهت سعد با او درآويخته و شمشير را از كفش بيرون آورده و موى او را كشيده و او را به زمين انداخته و سپس در\r\n\r\n\r\n","description":"","footnote":"\r\n( 1 ) . به نقل بلاذرى در فتوح البلدان ، ص 538 .\r\n( 2 ) . دروس فى آداب اللغة العربية و تاريخها از انتشارات دانشگاه تهران چاپ 1 ، ج 1 ، ص 70 .\r\n( 3 ) . مروج الذهب به تحقيق محمد محى الدين عبد الحميد ، ج 2 ، ص 329 .\r\n","page_name":" 457 ","page_number":459},
  {"content":"\r\n\r\nخانهء خود محبوس ساخته تا هنگامىكه عثمان به خلافت نشسته ، او را براى قصاص به عثمان تحويل داده است « 1 » .\r\n5 - هيچ‌يك از مهاجران و انصار و ياران پيغمبر و مسلمانان ، عمل عبيد اللّه را در قتل هرمزان صحه نگذاشته‌اند ، و آن را مانند قتل بدون دليل يك مسلمان محكوم ساخته‌اند . و حتى عثمان كه در نجات عبيد اللّه از مرگ تلاش بسيار مىكرد در جلسهء مشاوره‌اى كه بلافاصله پس از جلوس بر مسند خلافت براى نظر در امر عبيد اللّه ، كه هنوز محبوس بود ، تشكيل داد ، اين مطلب را كه او با عمل خود خللى در اسلام وارد ساخته پنهان نتوانست كرد ، الا اين‌كه گفت چون من متولى امر مسلمانان هستم حق قصاص را كه مسلمانان بر گردن عبيد اللّه دارند به ديه تبديل مىكنم و آنگاه ديهء او را از مال خود پرداخت و عبيد اللّه را از زندان آزاد ساخت « 2 » . و اين امر نشان مىدهد كه در نظر معاصران هم لااقل تا آنجا كه در تواريخ رسمى منعكس است عمل عبيد اللّه بىدليل بوده است .\r\n6 - عبيد اللّه بن عمر هرچند با اين اقدام عثمان رسما از قصاص معاف شد و آزاد گرديد ولى در نظر آن دسته از مسلمانان كه اجراى احكام اسلامى را برتر از هرملاحظه‌اى ديگر مىدانستند ، او هم‌چنان محكوم و در گرو خون هرمزان بود ، و در نظر آنان عثمان نيز به سبب سستى در اجراى حكم قصاص مستوجب ملامت مىبود . نوشته‌اند نخستين بار كه عثمان در خلافت خود به منبر رفت و دربارهء هرمزان سخن گفت و او را عفو كرد على بن ابى طالب كه جز به اجراى احكام الهى نمىانديشيد در آن مجلس خطاب به عثمان با اشاره به عبيد اللّه بن\r\n\r\n\r\n","description":"","footnote":"\r\n( 1 ) . طبرى ، ج 5 ، ص 2795 و 2796 .\r\n( 2 ) . مرجع سابق ج 5 ، ص 2795 و 2796 . و بنابر آنچه بلاذرى در انساب الاشراف نقل كرده عثمان در نخستين روز خلافت به منبر رفت و گفت كه تقدير چنين بوده كه عبيد اللّه هرمزان را به قتل رساند و هرمزان از مسلمانان بود و وارثى جز مسلمانان ندارد و من كه پيشواى شما هستم از او گذشتم ، آيا شما هم مىگذريد گفتند : بلى » در اين‌جا سخنى از پرداختن ديه نيست .\r\n« انساب الاشراف ، ص 24 تصحيح و چاپ\r\n H . D . F . Goitein , at the university press Jerusalem , 1936 . \r\n","page_name":" 458 ","page_number":460},
  {"content":"\r\n\r\nعمر گفت « اين فاسق را به خونخواهى هرمزان بكش كه با كشتن مسلمانى بىگناه مرتكب خطايى عظيم شده . و آن‌گاه به عبيد اللّه روى نمود و گفت : اى فاسق اگر روزى بر تو دست يافتم تو را به خونخواهى هرمزان خواهم كشت « 1 » . و على بن ابى طالب پيوسته از اين‌كه اجراى حكم الهى دربارهء عبيد اللّه معطل مانده ناخوشنود بود ، و حتى در واقعهء صفين كه عبيد اللّه بن عمر روزى از على اجازه ملاقات خواست ، چون بر او وارد شد ، على گفت : آيا تو كه هرمزان را بناحق كشته‌اى با آن‌كه او به دست عموى من عباس اسلام آورده بود « 2 » و پدر تو نيز از غنايم مسلمانان براى او دو هزار درهم وظيفه مقرر داشته بود ، حالا انتظار دارى كه از دست من جان سالم به در برى ؟ و عبيد اللّه در پاسخ گفت : سپاس خداى را كه ما را در وضعى قرار داده كه تو خون هرمزان را از من مىخواهى و من خون امير المؤمنين عثمان را « 3 » .\r\nزياد بن لبيد بياضى يكى از شعراى همين دوره هروقت عبيد اللّه را مىديد اشعارى را كه در همين‌باره سروده بود و در آن عبيد اللّه را بر اين عملش سرزنش كرده بود بر او مىخواند . عبيد اللّه از او نزد عثمان شكايت كرد و عثمان او را خواست و از اين كار منع نمود ، ولى زياد اين‌بار شعر ديگرى خطاب به عثمان گفت و او را از اين‌كه حكم خداى را دربارهء عبيد اللّه اجرا نكرده ملامت نمود و عثمان اين‌بار تحمل نكرد و تنبيه او را تبعيد قرار داد « 4 » .\r\n7 - هرچند پس از قتل هرمزان همهء اصحاب پيغمبر و شهود واقعه حتى خليفهء وقت ، عمل عبيد اللّه بن عمر را به عنوان قتل بىدليل يك مسلمان محكوم كردند و هيچ‌كس در اسلام و اخلاص هرمزان اظهار ترديدى ننمود ولى تنها كسىكه از آن جمع با دليرى خاص خود اجراى حكم اسلام را دربارهء قصاص قاتل او - اگرچه آن قاتل پسر خليفه باشد - واجب مىشمرده و پيوسته عثمان را\r\n\r\n\r\n","description":"","footnote":"\r\n( 1 ) . انساب الاشراف بلاذرى ، ص 24 .\r\n( 2 ) . اين روايت دربارهء اسلام هرمزان با آن‌چه در تاريخ قم آمده مطابقت دارد .\r\n( 3 ) . الاخبار الطوال ، ص 169 .\r\n( 4 ) . اين اشعار را در طبرى ، ج 5 ، ص 7 - 2796 مراجعه نماييد .\r\n","page_name":" 459 ","page_number":461},
  {"content":"\r\n\r\nدر عفو عبيد اللّه تخطئه مىكرده ، على بن ابى طالب بوده كه حتى در جنگ صفين خود قصد اجراى حكم الهى را داشته است . اين امر مسلما ناشى از حرص على در اجراى احكام دين و انعطاف‌ناپذيرى او در اين زمينه بوده ، ولى با توجه به آنچه بلاذرى دربارهء وصلت هرمزان و خاندان على ذكر كرده آيا مىتوان احتمال داد كه در اين مورد علاوه‌بر حق عمومى اسلامى حفظ حقوق شرعى كسانى هم كه از حمايت اين خاندان برخوردار بوده‌اند نيز علت ديگرى بر اين پافشارى در احقاق حق بوده است ؟ به‌هرحال علت هرچه باشد در اين امر ترديدى نيست كه هرمزان ، همان‌گونه كه نخستين عامل آشنايى اعراب مسلمان با نظام ديوانى ايران بوده از نخستين حلقه‌هاى پيوند روحى و معنوى ايران با خاندان پيغمبر و آل على و ارادت و اخلاص ايشان به اين خاندان نيز به شمار مىرود .\r\n\r\n","description":"","footnote":"","page_name":" 460 ","page_number":462},
  {"content":"\r\n\r\n\r\nنمايهء نام‌هاى فارسى\r\nنام منابع خارجى در پانوشت صفحه‌ها آمده است\r\n\r\nآ\r\nآبادان ، 46\r\nآب زمزم ، 360\r\nآب زمزم مبارك ، 355\r\nآتاتورك ، 68\r\nآداب ابن مقفع ، 166\r\nآداب الفرس ، 152\r\nآدم ، 338 ، 339 ، 342 ، 343\r\nآذر اهورامزدا ، 324 ، 325\r\nآذربايجان ، 122 ، 124 ، 161 ، 282 ، 308 ، 310\r\nآذرتاش آذرنوش ، 115 ، 179 ، 189 ، 190\r\nآراميان ، 331\r\nآران ، 122\r\nآرمتى ، 319\r\nآريايى ، 323\r\nآرياييان ، 315 ، 317\r\nآريايىنژاد ، 331\r\nآرياييها ، 323\r\nآز ، 324\r\nآز ديو ، 324\r\nآسيا ، 331\r\nآسياى صغير ، 277 ، 278 ، 280\r\nآسياى ميانه ، 308\r\nآشور ، 331\r\nآشورى ، 343\r\nآفتاب ، 336\r\nآگاتياس ، 176\r\nآلاشها ، 143\r\nآل بويه ، 98 ، 101\r\nآل على ، 460\r\nآلمانى ، 277\r\nآل مروان ، 101\r\nآنندراج ، 264\r\nآينده ، 38 ، 179\r\nآيندهء فرهنگ در مصر ، 402\r\nآيين الرمى ، 163\r\nآيين جنگ ، 162\r\nآيين كشوردارى ايران و اثر آن در اسلام و\r\n\r\n","description":"","footnote":"","page_name":" 461 ","page_number":463},
  {"content":"\r\n\r\nدولت خلفا ، 436\r\nآيين‌نامه ، 133 ، 135 ، 138 ، 162 ، 294\r\nآيين‌نامه بزرگ ، 133 ، 230\r\n\r\nا\r\nابان رقاشى ، 94\r\nابراهيم المنذر ، 71\r\nابراهيم پسر مدبّر ، 165\r\nابراهيم خليل اللّه ، 104\r\nابلّه ، 48 ، 146 ، 440\r\nابن اثير ، 247\r\nابن اسفنديار ، 159\r\nابن الطقطقى ، 450 ، 452\r\nابن العميد ، 106\r\nابن المجاور دمشقى ، 52 ، 55\r\nابن المدبّر ، 152\r\nابن النديم ، 222 ، 290\r\nابن بلخى ، 129 ، 169\r\nابن بيطار ، 382\r\nابن جبير ، 55 ، 202\r\nابن جبير اندلسى ، 55\r\nابن جعفر الحسنى ، 54\r\nابن حوقل ، 47 ، 49 ، 54 ، 56 ، 110\r\nابن خردادبه ، 45 ، 51 ، 60 ، 124 ، 127 ، 142 ، 182\r\nابن خلكان ، 344 ، 345\r\nابن رسته ، 109 ، 131 ، 132\r\nابن سينا ، 103 ، 281 ، 283 ، 285 ، 287\r\nابن طباطبا ، 155 ، 165\r\nابن عبدربه ، 230\r\nابن قتيبهء دينورى ، 134 ، 159 ، 162 ، 232\r\nابن مسكويه ، 158 ، 230\r\nابن مقفّع ، 124 ، 128 ، 129 ، 134 ، 138 ، 139 ، 147 ، 148 ، 159 ، 168 ، 170 ، 172 ، 173 ، 229\r\nابن منظور ، 216\r\nابن نديم ، 78 ، 113 ، 124 ، 134 ، 138 ، 139 ، 156 ، 157 ، 163 ، 179 ، 181 ، 184\r\nابو احمد طاهر ، 98\r\nابو الاسود دؤلى ، 74 ، 406\r\nابو الحسن بن ابى ذر عامرى نيشابورى ، 232\r\nابو العلاء المعرى ، 43 ، 46 ، 47 ، 49\r\nابو الفرزدق ، 379\r\nابو القاسم ، 208\r\nابو ايوب موريانى ، 148\r\nابو بكر ، 450 ، 451\r\nابو تمام ، 43\r\nابو حاتم ، 364\r\nابو حنيفه نعمان بن ثابت ، 96\r\nابو حنيفهء دينورى ، 162\r\nابو ريحان بيرونى ، 267 ، 273 ، 389 ، 453\r\nابو زيد احمد بن سهل بلخى ، 54 ، 56\r\nابو زيد انصارى ، 48\r\nابو سبره ، 445 ، 446\r\nابو سهل ، 280\r\nابو شجاع فنا خسرو ، 102\r\nابو عبد الله محمد بن عبد المنعم بن عبد النور حميرى ، 53\r\nابو عبيد قاسم بن سلّام ، 202\r\nابو عبيده ، 48 ، 94 ، 202\r\n\r\n","description":"","footnote":"","page_name":" 462 ","page_number":464},
  {"content":"\r\n\r\nابو لؤلؤة ، 454 ، 456 ، 457\r\nابو مسلم خراسانى ، 109 ، 131 ، 132\r\nابو موسى ، 444 ، 445 ، 446\r\nابو نواس ، 322\r\nابو هريره ، 452\r\nابو هلال العسكرى ، 452\r\nابو هلال عسكرى ، 131 ، 147 ، 164 ، 238\r\nاحسان عباس ، 153\r\nاحسان عبد القدوس ، 73 ، 405\r\nاحساء ، 49\r\nاحسن التقاسيم ، 46 ، 48 ، 49 ، 50 ، 52 ، 55 ، 59 ، 122\r\nاحمد ، 44 ، 85\r\nاحمد آرام ، 286\r\nاحمد بن دينار ، 44\r\nاحمد بن ليثويه ، 45\r\nاحمد بن يحيى بن جابر ، 113\r\nاحمد بهمنيار ، 87\r\nاحمد بيرشك ، 286\r\nاحمد رضا ، 203 ، 382\r\nاحمد زكى پاشا ، 137 ، 138 ، 217\r\nاحمد شاكر ، 215 ، 216 ، 217\r\nاحمد شوقى ، 73 ، 405 ، 406\r\nاحمد محمد شاكر ، 41 ، 42\r\nاحنف بن قيس ، 446\r\nاخبار ، 166\r\nاخبار و سير ، 152\r\nاخلاق الملوك ، 139\r\nادب العرب و الفرس ، 230\r\nادب الكتاب ، 452\r\nادبيات جغرافيايى عربى ، 286\r\nادّى شير ، 198\r\nاربك ، 444\r\nارّجان ، 102\r\nاردشير ، 60 ، 136 ، 142 ، 153 ، 158 ، 160 ، 312 ، 333\r\nاردشير بابكان ، 48 ، 158 ، 163\r\nاردشير دوم ، 176\r\nارديبهشت ، 321\r\nارمنستان ، 122\r\nاروپا ، 400\r\nاروپايى ، 76 ، 398 ، 399\r\nاروميه ، 308\r\nاروند رود ، 48\r\nازد ، 48 ، 60 ، 333\r\nازدوكان ، 333\r\nازهرى ، 207 ، 208\r\nاسپندياذ ، 437\r\nاسپهبد ، 135\r\nاسپهبد پهلو ، 437\r\nاستخر ، 135 ، 309 ، 312\r\nاستخرى ، 46 ، 49 ، 50 ، 51 ، 54 ، 56 ، 194\r\nاسحاق بن طليق ، 109 ، 131\r\nاسرافيل ، 336\r\nاسفند ، 321\r\nاسفنديار ، 437\r\nاسكندر ، 223 ، 310 ، 311 ، 312\r\nاسكندريه ، 59 ، 276 ، 277 ، 278\r\nاسلام ، 46\r\nاسماعيل العارف ، 16\r\n\r\n","description":"","footnote":"","page_name":" 463 ","page_number":465},
  {"content":"\r\n\r\nاسماعيل بن عباد ، 256\r\nاسماعيليان ، 339\r\nاسماعيلىها ( مسلمانان ) ، 343\r\nاشپيگل ، 191\r\nاشتوتگارت ، 189\r\nاشكانى ، 312\r\nاشكانيان ، 48\r\nاصطخرى ، 437 ، 450\r\nاصطفانوس ، 130\r\nاصفهان ، 109 ، 131 ، 172\r\nاعشى ، 370 ، 373 ، 379\r\nاغانى ، 195\r\nافريقا ، 46 ، 51 ، 56 ، 57\r\nافريقايى ، 56 ، 199\r\nاقاليم العجم ، 122\r\nاقيانوس اطلس ، 199\r\nاكا ، 326\r\nاگوست فيشر ، 70\r\nالآئين ، 134\r\nالاحرفية ، 74 ، 409 ، 410\r\nالاخبار الطوال ، 459\r\nالآداب الكبير ، 229\r\nالادب الصغير ، 229\r\nالاشتقاق و التعريب ، 65 ، 372 ، 373 ، 374\r\nالاعباد و النواريز ، 97\r\nالاعلاق النفسيه ، 132 ، 142\r\nالالفاظ الفارسية المعربة ، 198 ، 215\r\nالبهلويّة ، 123\r\nالبيان و التبيين ، 166\r\nالتاج فى اخلاق الملوك ، 93 ، 138 ، 217 ،\r\n231 ، 232 ، 233\r\nالتراث اليونانى فى الحضارة الاسلامية ، 287\r\nالتنبيه ، 175\r\nالتنبيه و الاشراف ، 122 ، 133 ، 134 ، 135\r\nالحرث بن ابى شمر ، 249\r\nالحكمة الخالدة ، 230\r\nالحيوان ، 290\r\nالخراج ، 182\r\nالدراسات الادبية ، 5 ، 11 ، 14 ، 17 ، 21 ، 22 ، 23 ، 24 ، 25 ، 33 ، 37 ، 92 ، 138 ، 184 ، 200 ، 287 ، 291 ، 292\r\nالدستور اللبنانى ، 250\r\nالذخائر و التحف ، 130 ، 141\r\nالراضى باللّه ، 283\r\nالرسالة العذراء ، 166\r\nالرضى ذى الحسبين ، 99\r\nالروزنامجه ، 256\r\nالروض المعطار فى اخبار الاقطار ، 53\r\nالرومىّ ، 370\r\nالسعادة و الاسعاد فى سيرة الانسانية ، 154 ، 163 ، 232\r\nالسواد ، 380\r\nالس هاوزن ، 183 ، 185 ، 186 ، 187 ، 191 ، 192 ، 193 ، 194 ، 195\r\nالشريف الأجلّ ، 99\r\nالشعار السائرة فى النيروز و المهرجان ، 97\r\nالطائع باللّه ، 99 ، 102\r\nالعقد الفريد ، 147 ، 230\r\nالفرزدق ، 379\r\nالفرس ، 55\r\n\r\n","description":"","footnote":"","page_name":" 464 ","page_number":466},
  {"content":"\r\n\r\nالفهرست ، 111 ، 113 ، 114 ، 117 ، 180 ، 181 ، 184 ، 186 ، 190 ، 191 ، 194 ، 195 ، 240\r\nالقادر باللّه ، 98 ، 99\r\nالكرنامج ، 159\r\nالكندى ، 272\r\nالمترجمون و النقله عن الفارسية فى القرون الاسلامية الاولى ، 117 ، 184\r\nالمترجمون و النقلة عن الفارسية الى العربية ، 190\r\nالمجمع العلمى العراقى ، 70\r\nالمجمع العلمى العربى ، 70\r\nالمحاسن ، 237\r\nالمحاسن و الاضداد ، 93 ، 237\r\nالمحاسين و المساوى ، 237\r\nالمرجع ، 42 ، 59 ، 117\r\nالمسالك و الممالك ، 45 ، 46 ، 50 ، 51 ، 54 ، 56 ، 124 ، 142\r\nالمستعين بالله ، 45\r\nالمعارف ، 159\r\nالمعانى ، 41\r\nالمعتز بالله ، 45\r\nالمعرب ، 41 ، 215 ، 210 ، 216 ، 217\r\nالمعرب من الكلام الاعجمى ، 198\r\nالممالك ، 124\r\nالمملكة الاسلامية السعودية ، 69\r\nالمملكة العربية السعوديه ، 69\r\nالمنجد ، 247 ، 253\r\nالمنقذ من الضلال ، 104\r\nالموفق بالله ، 45\r\nالمؤيد ، 65 ، 66\r\nالنيروز عبر التاريخ و فى الادب العربى ، 92\r\nالنيروز و المهرجان ، 97\r\nالوزراء و الكتّاب ، 140 ، 154 ، 163\r\nاليزيدية قديما و حديثا ، 336\r\nامادين ، 336\r\nامالى سيد مرتضى ، 43\r\nامام فخر رازى ، 202\r\nامام موسى بن جعفر صادق ( ع ) ، 98\r\nامان ، 47 ، 48\r\nامثال ايرانيان ، 152\r\nامّ جميل ، 130\r\nامرتات ، 321\r\nامريكا ، 408\r\nامشاسپندان ، 320 ، 322\r\nاموى ، 101 ، 108 ، 109 ، 111 ، 131 ، 145 ، 164 ، 225 ، 238 ، 276\r\nامويان ، 131 ، 148 ، 275 ، 276\r\nامير ارسلان ، 235\r\nامير حاج مقدس ، 352\r\nامين احمد عطار ، 235\r\nامين سعيد ، 67\r\nانبار ، 101 ، 206 ، 207 ، 208\r\nانتشارات سروش ، 189\r\nانتقال علوم يونانى به عالم اسلام ، 286\r\nانجمن تحقيقات علمى ، 16\r\nاندره آس ، 194\r\nاندلس ، 276\r\nانساب الاشراف ، 100 ، 459\r\nانس بن مالك ، 446\r\n\r\n","description":"","footnote":"","page_name":" 465 ","page_number":467},
  {"content":"\r\n\r\nانطاكيه ، 59 ، 276 ، 277 ، 278\r\nانگره مينو ، 319\r\nانگليس ، 67\r\nانگليسى ، 22 ، 74 ، 398 ، 399 ، 401 ، 406 ، 409 ، 417\r\nانو شروان ( انوشيروان ) ، 51 ، 53 ، 58 ، 127 ، 139 ، 142 ، 144 ، 145 ، 146 ، 155 ، 157 ، 162 ، 169 ، 233\r\nانوشزاد ، 161\r\nانيس المقدسى ، 44 ، 166\r\nاوستا ، 218 ، 307 ، 309 ، 310 ، 311 ، 312 ، 318 ، 319 ، 320 ، 323 ، 324\r\nاوستايى ، 259 ، 321\r\nاوليرى ، 277 ، 286\r\nاهراء ، 208\r\nاهريمن ( اهرمن ) ، 316 ، 319 ، 323 ، 324 ، 343\r\nاهواز ، 99 ، 437 ، 438 ، 442 ، 444 ، 445 ، 448\r\nاهورا مزدا ، 315 ، 316 ، 318 ، 319 ، 320 ، 323 ، 326 ، 329\r\nايتاليايى ، 73 ، 405\r\nايذج ، 438 ، 444\r\nايران ، 9 ، 27 ، 44 ، 235 ، 433\r\nايران بالا ، 314\r\nايرانشهر ، 126\r\nايرج افشار ، 38 ، 40\r\nايزد 
  ] آذر ، 325\r\nايزدان ، 322 ، 333\r\nايزدمهر ، 315\r\nايزدى ، 333\r\nايزودور ، 48\r\nاينوسترانزف ، 237\r\nايوبى ، 150\r\n\r\nب\r\nباب الابواب ، 143\r\nباب المندب ، 53\r\nبابل ، 208 ، 321 ، 331\r\nبابلى ، 332\r\nباحزانى ، 346\r\nبارون روزن ، 236\r\nبازار اهواز ، 438\r\nبالزاك ، 73 ، 405\r\nبتانى ، 272\r\nبحترى ، 41 ، 42 ، 43 ، 44 ، 59 ، 60 ، 106 ، 283\r\nبحر فارس ، 46 ، 47\r\nبحرين ، 49 ، 452\r\nبذشخوارگر ، 159\r\nبراء بن مالك ، 446\r\nبرزخ ، 326\r\nبركات ، 354\r\nبروكلمن ، 223\r\nبرهان ، 209 ، 216 ، 260 ، 382\r\nبرهان جامع ، 249 ، 250\r\nبرهان قاطع ، 180 ، 182 ، 184 ، 187 ، 259\r\nبرهانين ، 41\r\nبزرگ فرمدار ، 135\r\nبشارف ، 74 ، 406\r\n\r\n","description":"","footnote":"","page_name":" 466 ","page_number":468},
  {"content":"\r\n\r\nبشير فارس ، 389\r\nبصره ، 78 ، 99 ، 129 ، 142 ، 146 ، 148 ، 182 ، 186 ، 438 ، 440 ، 442 ، 444 ، 445\r\nبعشيقه ، 346\r\nبعلبك ، 344\r\nبغداد ، 45 ، 79 ، 98 ، 99 ، 100 ، 101 ، 142 ، 150 ، 164 ، 195 ، 206 ، 226 ، 227 ، 239 ، 240 ، 276 ، 277 ، 279 ، 280 ، 281 ، 283 ، 284 ، 285 ، 345\r\nبغداديان ، 45\r\nبلاذرى ، 100 ، 101 ، 115 ، 111 ، 113 ، 127 ، 145 ، 146 ، 147 ، 168 ، 172 ، 173 ، 179 ، 180 ، 189 ، 190 ، 191 ، 192 ، 193 ، 194 ، 195 ، 320 ، 446 ، 455 ، 460\r\nبلاش‌آباد ، 141\r\nبلخ ، 129 ، 208 ، 308\r\nبلعمى ، 141 ، 161 ، 437 ، 438 ، 439 ، 441\r\nبمبئى ، 328\r\nبندر عدن ، 58\r\nبندهشن ، 328\r\nبنونيست ، 15\r\nبنى اسراييل ، 161 ، 332\r\nبنى العباس ، 132\r\nبنى اميه ، 101 ، 343 ، 346\r\nبنيان ، 443\r\nبنى وايل ، 441\r\nبنى هاشم ، 343\r\nبوزرجمهر ، 156 ، 166\r\nبوشياستا ، 325\r\nبويه ، 195\r\nبويهيان ، 172\r\nبهار عجم ، 41\r\nبهاء الدوله ، 97 ، 99 ، 100 ، 102\r\nبهرام چوبين ، 163 ، 177\r\nبهرام رازى ، 439\r\nبهرام گور ، 160 ، 163\r\nبهشت ، 337 ، 338 ، 342 ، 343\r\nبهشت شداد ، 348\r\nبهقباد ، 147 ، 148\r\nبهمن ، 158 ، 321\r\nبهمن اردشير ، 158\r\nبهمن پسر اسفنديار ، 158\r\nبهمنشير ، 48\r\nبيت الحكمة ، 240\r\nبيت المقدس ، 172 ، 337\r\nبيروت ، 10 ، 12 ، 14 ، 19 ، 92 ، 184 ، 190 ، 235 ، 243 ، 262 ، 266 ، 287 ، 330 ، 397 ، 412\r\nبيرونى ، 103 ، 149 ، 272 ، 281 ، 283 ، 285 ، 391 ، 392\r\nبيستويه ، 116\r\nبيضاء ، 78\r\nبيلقان ، 122\r\nبيلى ، 15\r\nبيمارستان جندى شاپور ، 239\r\nبين النهرين ، 282 ، 331\r\nبيهقى ، 177\r\n\r\n","description":"","footnote":"","page_name":" 467 ","page_number":469},
  {"content":"\r\n\r\n\r\nپ\r\nپارتى ، 48 ، 312\r\nپارس ، 129 ، 438\r\nپارسى باستان ، 308\r\nپارسيك ، 263\r\nپاريس ، 21\r\nپازند ، 311\r\nپ . بو الجاكوف ، 391\r\nپراگ ، 15\r\nپرودرش ، 325\r\nپروكوپيوس ، 58 ، 59\r\nپرويز ناتل خانلرى ، 91\r\nپل سارتر ، 405\r\nپورداود ، 265 ، 325 ، 386\r\nپور سودان ، 56\r\nپوروشسب سپيتمان ، 308\r\nپهلوى ، 9 ، 122 ، 124 ، 125 ، 126 ، 153 ، 159 ، 163 ، 175 ، 187 ، 194 ، 195 ، 222 ، 223 ، 226 ، 228 ، 238 ، 240 ، 251 ، 259 ، 262 ، 263 ، 294 ، 379 ، 390 ، 392\r\nپهلويها ، 124\r\nپهله ، 124\r\nپير راهنما ، 338\r\nپيروزان ، 439\r\nپيغمبر ، 451 ، 460\r\nپيكرهء مار ، 340\r\n\r\nت\r\nتاج العروس ، 40 ، 43\r\nتاجنامه ، 16 ، 136 ، 139 ، 232 ، 294\r\nتاجنامه‌ها و آئين‌نامه‌ها ، 139\r\nتاج هرمزان ، 447\r\nتاريخ ابن عساكر ، 233\r\nتاريخ الادب الجغرافى العربى ، 286\r\nتاريخ الدول الاسلامية ، 155\r\nتاريخ المستبصر ، 52 ، 55 ، 56\r\nتاريخ بغداد ، 96\r\nتاريخ بلعمى ، 185\r\nتاريخ بيهقى ، 426\r\nتاريخ جبرتى ، 382\r\nتاريخ جده ، 53\r\nتاريخ طبرستان ، 159\r\nتاريخ طبرى ، 45 ، 236 ، 391 ، 438 ، 439\r\nتاريخ قم ، 255\r\nتاريخ مدينة جده ، 52 ، 53\r\nتاريخ يعقوبى ، 157\r\nتامرا ، 143\r\nتانگو ، 74 ، 406\r\nتبت ، 46\r\nتجارب الامم ، 144 ، 158 ، 161\r\nتجدد ، 114 ، 115 ، 179 ، 180 ، 186 ، 190\r\nتخت ملك يزيد ، 360\r\nتدبيرهاى جنگى ، 152\r\nتذكره ، 170\r\nترجمه و نقل از زبان فارسى به عربى در قرنهاى نخستين اسلامى ، 293\r\nترسايان ، 320\r\nترك ، 103 ، 281\r\nتركان ، 45 ، 103 ، 206\r\n\r\n","description":"","footnote":"","page_name":" 468 ","page_number":470},
  {"content":"\r\n\r\nتركان عثمانى ، 264\r\nتركها ، 340\r\nتركى ، 67 ، 264\r\nتركيه ، 67 ، 333\r\nتستر ( شوشتر ) ، 438\r\nتقاسيم رصد ، 74 ، 406\r\nتكملة اصلاح ما تغلط فيه العامة ، 42 ، 210\r\nتنسر ، 159 ، 312\r\nتورات ، 171 ، 172 ، 176\r\nتوفيق الحكيم ، 73 ، 405\r\nتوقيع ، 168 ، 173\r\nتوقيعات ، 152\r\nتوقيع‌نويس ، 172 ، 174\r\nتوقيعها ، 166\r\nتهران ، 221 ، 227 ، 286 ، 313\r\nتيرماهى ، 50\r\nتيرويه ، 444\r\nتيرى ، 441\r\nتيسفون ، 141 ، 176 ، 226 ، 227 ، 280\r\n\r\nث\r\nثعالبى ، 154 ، 155 ، 256\r\n\r\nج\r\nجاحظ ، 93 ، 94 ، 136 ، 137 ، 138 ، 139 ، 140 ، 152 ، 166 ، 167 ، 174 ، 217 ، 231 ، 290\r\nجالينوس ، 439\r\nجاودان خرد ، 158 ، 230\r\nجايى ، 54\r\nجبال ، 121 ، 143 ، 438 ، 445\r\nجبرائيل جبور ، 64\r\nجبل دروز ، 351\r\nجده ، 47 ، 49 ، 52 ، 53 ، 54 ، 55 ، 60\r\nجرير ، 378\r\nجزيرهء سيلان ، 48\r\nجزيرة العرب ، 95 ، 276 ، 419\r\nجزء ، 443 ، 445\r\nجزء بن معاويه ، 443\r\nجشنف ، 159\r\nجعفر ، 351\r\nجفينه ، 456 ، 457\r\nجلال همايى ، 87\r\nجلولا ، 440\r\nجلوه ، 334 ، 345\r\nجمال عبد الناصر ، 69\r\nجمعيت علماى بزرگ الازهر ، 30\r\nجمهورى عربى سوريه ، 69\r\nجمهورى عربى مصر ، 69\r\nجمهورى متحدهء عربى ، 69\r\nجنابه ، 46\r\nجندى شاپور ، 239 ، 277 ، 278 ، 279 ، 280 ، 284 ، 438 ، 443\r\nجندى شاپوريان ، 239\r\nجنگ تيرى ، 440\r\nجواليقى ، 41 ، 42 ، 43 ، 198 ، 215 ، 216 ، 377 ، 379 ، 385\r\nجورج سارتن ، 275\r\nجوهرى ، 379\r\nجهبذ ، 135\r\n\r\n","description":"","footnote":"","page_name":" 469 ","page_number":471},
  {"content":"\r\n\r\nجهشيارى ، 96 ، 109 ، 131 ، 140 ، 141 ، 148 ، 149 ، 163\r\n\r\nچ\r\nچشمهء سفيد ، 360\r\nچشمهء شيخ عادى ، 359\r\nچشمهء فلك ، 337\r\nچلبى موصلى ، 199\r\nچلهء تابستان ، 359\r\nچلهء زمستان ، 358 ، 359\r\nچند نكته دربارهء دگرگونيهاى كلمات فارسى در زبان عربى ، 200\r\nچهار مقالهء ، 175\r\nچين ، 46 ، 50 ، 57 ، 313\r\nچينوت ، 325\r\n\r\nح\r\nحبشه ، 46 ، 58 ، 59\r\nحبشى ، 365\r\nحبشيان ، 53 ، 58\r\nحبشىها ، 51 ، 58\r\nحج ، 351\r\nحجاج بن يوسف ، 108 ، 111 ، 112 ، 130 ، 148 ، 189 ، 192\r\nحجاز ، 49 ، 143 ، 275\r\nحران ، 278 ، 344\r\nحرفية ، 75\r\nحرقوص ، 442 ، 443 ، 444 ، 445\r\nحرقوص بن زهير السعدى ، 442 ، 444\r\nحرملة بن مريطه ، 441 ، 442 ، 444 ، 445\r\nحسن بصرى ، 78 ، 94 ، 346\r\nحسن پسر حبيب ، 174\r\nحسن جوهر ، 235\r\nحسين خديو جم ، 105\r\nحسين خراسانى ، 18\r\nحسين على هروى ، 115\r\nحسين كامل الصيرفى ، 42\r\nحسين كرد ، 235\r\nحضرموت ، 47 ، 51\r\nحلب ، 16 ، 344 ، 359\r\nحلبى ، 43\r\nحلوان ، 143 ، 438\r\nحمزه ، 389\r\nحمزهء اصفهانى ، 23 ، 97 ، 124 ، 149 ، 175 ، 229 ، 389 ، 391\r\nحمص ، 161\r\nحميرى ، 53\r\nحوّا ، 339 ، 343\r\nحوريه ، 339\r\nحيره ، 101 ، 456\r\n\r\nخ\r\nخارجى ، 164\r\nخازن ، 135\r\nخاقان ، 160\r\nخاندان حبيب ، 110\r\nخاندان زبير ، 101\r\nخاندان صفيه ، 110\r\nخاندان مرزبان ، 110\r\nخداىنامه ، 125 ، 135 ، 155 ، 229 ، 236 ، 390\r\n\r\n","description":"","footnote":"","page_name":" 470 ","page_number":472},
  {"content":"\r\n\r\nخراسان ، 82 ، 103 ، 109 ، 122 ، 130 ، 131 ، 208 ، 279 ، 280 ، 281 ، 282\r\nخراسان خرّه ، 170\r\nخراسانيان ، 131\r\nخرزاد ، 440\r\nخزانه ، 170\r\nخزانة الحكمة ، 240\r\nخزر ، 59\r\nخزرها ، 143\r\nخزينة الرحمن ، 340\r\nخسرو انوشروان ، 126 ، 146 ، 156 ، 157 ، 160 ، 169 ، 174 ، 176\r\nخسرو پرويز ، 147 ، 157 ، 170 ، 173 ، 177 ، 390 ، 439\r\nخسرو كواتان و ريتك ، 263\r\nخشايارشا ، 333\r\nخطابه‌هاى تاجگذارى ، 152 ، 167\r\nخطار ، 408\r\nخطبه‌ها ، 161\r\nخليج فارس ، 46 ، 48 ، 49 ، 57 ، 199\r\nخليل ، 83\r\nخليل بن احمد ، 83\r\nخندق شاپور ، 142\r\nخواجه نصير الدين طوسى ، 272\r\nخواجه نظام الملك ، 284\r\nخوارزمى ، 124 ، 135 ، 175 ، 253 ، 255 ، 259 ، 272 ، 280 ، 389 ، 392\r\nخوارزمى ، 135\r\nخوزستان ، 129 ، 277 ، 437 ، 438 ، 440 ، 441 ، 442 ، 444 ، 445 ، 446\r\nخيام ، 272\r\n\r\nد\r\nداراب شاه ، 234\r\nداراب‌نامه ، 234\r\nدار العلوم مصر ، 65\r\nدار المعارف مصر ، 235\r\nداريوش ، 171\r\nداريوش بزرگ ، 309\r\nدانشكدهء ادبيات رم ، 15\r\nدانشكدهء الهيات و معارف اسلامى ، 427 ، 429 ، 433\r\nدانشكدهء علوم معقول و منقول ، 428\r\nدانشگاه امريكايى بيروت ، 269 ، 336 ، 408\r\nدانشگاه تهران ، 8 ، 18 ، 29 ، 234 ، 286 ، 291 ، 293 ، 428\r\nدانشگاه دمشق ، 16\r\nدانشگاه كمبريج انگلستان ، 15\r\nدانشگاه گوتنبرگ آلمان ، 15\r\nدانشگاه لبنان ، 8 ، 14 ، 16 ، 27 ، 28 ، 29 ، 30 ، 37 ، 92 ، 122 ، 138 ، 184 ، 243 ، 287 ، 289 ، 291 ، 293 ، 330\r\nداود چلبى موصلى ، 199\r\nدايرة المعارف اسلامى ، 41\r\nدايرة المعارف عربى ، 287\r\nدبيربد ، 135\r\nدبير هشام بن عبد الملك ، 164\r\nدجله ، 45 ، 143 ، 147 ، 440 ، 444\r\nدخويه ، 40 ، 41 ، 179 ، 183 ، 185 ، 187 ، 190 ، 191\r\n\r\n","description":"","footnote":"","page_name":" 471 ","page_number":473},
  {"content":"\r\n\r\nدربند ، 122\r\nدربند قفقاز ، 143\r\nدر جست‌وجوى كلمات فارسى در زبان عربى ، 38\r\nدرداييل ، 336\r\nدرزيها ، 351\r\nدرى ، 122\r\nدرياى چين ، 49\r\nدرياى حجاز ، 46 ، 47 ، 49 ، 57 ، 59\r\nدرياى دوم فارس ، 46\r\nدرياى سرخ ، 46 ، 47 ، 53 ، 56 ، 58\r\nدرياى عمان ، 46\r\nدرياى فارس ، 46 ، 50\r\nدرياى فارسى ، 49\r\nدرياى مازندران ، 314\r\nدرياى محيط ، 48\r\nدرياى مرده ، 344\r\nدزى ، 41 ، 115 ، 179 ، 190\r\nدشت ميشان ، 440 ، 441\r\nدلّاويدا ، 15\r\nدل ايرانشهر ، 438\r\nدلث ، 441\r\nدليم ، 142\r\nدمشق ، 70 ، 71\r\nدورق ، 443\r\nدهخدا ، 180\r\nديبا ، 216\r\nديبل ، 46\r\nديلمى ، 100\r\nدين زردشتى ، 308\r\nدين مزدايى ، 332\r\nدينورى ، 156 ، 160 ، 161\r\nدين يهود ، 316\r\nديو ، 316\r\nديوان ، 41 ، 100 ، 102 ، 322\r\nديوان شريف رضى ، 100\r\nديوان مهيار ، 252\r\nديوپرست ، 316\r\nديويسنان ، 316\r\n\r\nذ\r\nذكر المسافات و الاقاليم ، 54\r\nذكرى حبيب ، 43\r\nذو الرياستين فضل بن سهل ، 148\r\nذهبى ، 195\r\nذى القرنين ، 233\r\nذى المنقبتين ، 99\r\n\r\nر\r\nراجز ، 377\r\nراديو بيروت ، 14\r\nرام هرمز ، 438 ، 442 ، 443 ، 444\r\nراييهء ، 41\r\nرأس الجمجمه ، 46\r\nربيعه ، 56\r\nردّ العامى الى الفصيح ، 203\r\nرسائل ، 152\r\nرستم ، 440\r\nرستم فرخزاد ، 439\r\nرستم‌نامه ، 235\r\n\r\n","description":"","footnote":"","page_name":" 472 ","page_number":474},
  {"content":"\r\n\r\nرسم پادشاهان ايران ، 163\r\nرش ، 334\r\nرشيد ، 240\r\nرضائيه ، 308\r\nرضا تجدد ، 115 ، 181 ، 186\r\nرضا مدنى ، 179 ، 183 ، 186 ، 187 ، 189\r\nرضى ، 61\r\nروز اليوسف ، 405\r\nروسى ، 276\r\nروسيه ، 264\r\nروم ، 44 ، 52 ، 53 ، 57 ، 58 ، 142 ، 275 ، 312 ، 315\r\nرومر ، 15\r\nرومى ، 43 ، 44 ، 58 ، 108 ، 176 ، 355 ، 437\r\nروميان ، 44 ، 58 ، 156\r\nرومىها ، 44 ، 58 ، 457\r\nرى ، 103 ، 124 ، 281 ، 308\r\nرياض معلوف ، 16\r\nريپكا ، 15\r\nريگ ودا ، 315\r\n\r\nز\r\nزادان فرخ ، 111 ، 112 ، 114 ، 117 ، 148 ، 186 ، 189\r\nزبان اوستايى ، 308\r\nزبيد ، 49\r\nزراتشترا ، 307\r\nزرتشت ، 319 ، 325\r\nزرتشت سپيتمان ، 328\r\nزردشت ، 307 ، 308 ، 309 ، 310 ، 314 ، 315 ، 318 ، 319 ، 323 ، 327 ، 329 ، 375\r\nزردشتى ، 109 ، 149 ، 165 ، 218 ، 222 ، 278 ، 307 ، 309 ، 310 ، 311 ، 312 ، 313 ، 314 ، 316 ، 318 ، 320 ، 321 ، 322 ، 324 ، 326 ، 329 ، 342 ، 365 ، 391\r\nزردشتيان ، 48 ، 311 ، 313 ، 316 ، 322 ، 325\r\nزرزاييل ، 336\r\nزكى محاسنى ، 42\r\nزمام ، 172\r\nزمام‌دار ، 172\r\nزمان سليمان نظيف پاشا ، 340\r\nزنجى بن مهربان ، 45\r\nزند ، 311\r\nزنگبار ، 56\r\nزياد ، 145 ، 146 ، 147 ، 459\r\nزياد بن ابيه ، 145\r\nزياد بن لبيد بياضى ، 459\r\nزيخ ، 437\r\nزيد ، 129\r\nزيك ، 437\r\n\r\nژ\r\nژوستى نين ، 52 ، 57 ، 176\r\n\r\nس\r\nسارتن ، 239\r\nساسانى ، 48 ، 107 ، 108 ، 109 ، 110 ، 116 ، 121 ، 122 ، 124 ، 126 ، 128 ، 133 ،\r\n\r\n","description":"","footnote":"","page_name":" 473 ","page_number":475},
  {"content":"\r\n\r\n134 ، 135 ، 136 ، 137 ، 138 ، 139 ، 140 ، 141 ، 142 ، 143 ، 145 ، 147 ، 150 ، 151 ، 152 ، 153 ، 157 ، 158 ، 159 ، 160 ، 161 ، 162 ، 163 ، 165 ، 167 ، 169 ، 171 ، 174 ، 175 ، 176 ، 182 ، 206 ، 208 ، 221 ، 222 ، 223 ، 224 ، 226 ، 227 ، 228 ، 229 ، 230 ، 231 ، 232 ، 234 ، 236 ، 237 ، 238 ، 239 ، 240 ، 241 ، 242 ، 255 ، 278 ، 310 ، 312 ، 313 ، 318 ، 390 ، 391 ، 435 ، 436 ، 438 ، 439 ، 440 ، 454\r\nساسانيان ، 145 ، 149 ، 160 ، 166 ، 180 ، 226 ، 239 ، 251 ، 277 ، 311 ، 438\r\nسالم ، 164 ، 240\r\nسامبا ، 74 ، 406\r\nسامرا ، 45\r\nساموئل لنگ ، 319\r\nسامى ، 331\r\nسانسكريت ، 263 ، 319\r\nسپنته مينو ، 319\r\nسپندارمذ ، 321\r\nسپيتمان زرتشت ، 325\r\nستارهء ثريا ، 31\r\nسجادين ، 336\r\nسخنان حكمت‌آميز اكثم بن صيفى و بزرجمهر ، 231\r\nسرخس ، 279\r\nسرق ، 443\r\nسرق ( سره ) ، 438\r\nسرگذشت علم ، 286\r\nسرگذشتها ، 166\r\nسروش ، 324 ، 328\r\nسريانى ، 201 ، 203 ، 278 ، 365\r\nسريانيها ، 276\r\nسعد ، 457\r\nسعد بن ابى وقاص ، 144 ، 441 ، 444 ، 457\r\nسعد بن اياس ، 109 ، 131\r\nسعيد ، 95 ، 457\r\nسعيد الافغانى ، 16\r\nسعيد بن العاص ، 95\r\nسعيد نفيسى ، 210\r\nسلجوقى ، 103 ، 284\r\nسلجوقيان ، 103\r\nسلطان سنجر ، 104\r\nسلم ، 240\r\nسلمى ، 442 ، 444\r\nسلمى بن القين ، 441\r\nسليمان ابن جامع ، 45\r\nسليمان بن عبد الملك ، 147 ، 148\r\nسليمان حكيم ، 340\r\nسليمى ، 248\r\nسماط چهل مير ، 360\r\nسميريات ، 57\r\nسنجار ، 333 ، 335\r\nسنندج ، 265\r\nسنى ملوك الارض و الانبياء ، 23 ، 229\r\nسواد ، 109 ، 143 ، 182 ، 440 ، 444\r\nسواد ( - عراق ) ، 96\r\nسواكن ، 56\r\nسودان ، 56\r\n\r\n","description":"","footnote":"","page_name":" 474 ","page_number":476},
  {"content":"\r\n\r\nسورستان ، 143\r\nسورن پهلو ، 437\r\nسورة التكوير ، آيهء 1 ، 380\r\nسوريه ، 63 ، 69 ، 70 ، 108 ، 161 ، 264 ، 275 ، 277 ، 359 ، 372 ، 381 ، 382 ، 383\r\nسوس ( شوش ) ، 438\r\nسوق الاهواز ، 438 ، 441 ، 442 ، 444 ، 445\r\nسويد ، 165\r\nسويد بن مقرن ، 444\r\nسهل ، 445\r\nسهل بن عدى ، 444 ، 445\r\nسيبويه ، 61 ، 63 ، 77 ، 78 ، 79 ، 80 ، 81 ، 82 ، 83 ، 84 ، 87 ، 89 ، 291 ، 394\r\nسيّد رضى ، 97 ، 98 ، 99 ، 101 ، 105\r\nسيراف ، 46 ، 52 ، 56\r\nسيرافى ، 53 ، 56\r\nسير الملوك ، 229\r\nسير ملوك الفرس ، 229\r\nسيستان ، 111 ، 122 ، 130 ، 148 ، 186\r\nسيوطى ، 377\r\n\r\nش\r\nشاپور ، 143 ، 167\r\nشاپور اول ، 160\r\nشاپور ذو الاكتاف ، 160\r\nشادفيروز ، 143\r\nشادهرمز ، 143\r\nشام ، 108 ، 142 ، 145 ، 146 ، 164 ، 344\r\nشاه عباس بزرگ ، 264\r\nشاهنامهء فردوسى ، 125 ، 152 ، 155 ، 156 ، 161 ، 169 ، 229 ، 282 ، 426\r\nشايست نشايست ، 238\r\nشبه جزيرهء عربستان ، 47 ، 48\r\nشحر ، 51\r\nشذوات ، 57\r\nشرح قاموس ، 248\r\nشرف الدوله ، 98 ، 99\r\nشرف الدين ابو الفضايل عادى بن مسافر بن اسماعيل بن موسى بن مروان بن الحسن بن مروان ، 344\r\nشريف رضى ، 98 ، 99\r\nشعيبيه ، 53\r\nشغر ، 443\r\nشفاء الغليل ، 41\r\nشمس الدين ، 336\r\nشوراى عالى فرهنگ ، 299 ، 300\r\nشوش ، 443\r\nشوشتر ، 442 ، 443 ، 444 ، 445 ، 446\r\nشهخاييل ، 336\r\nشهر سبز ، 235\r\nشهرستانى ، 308\r\nشهر سفيد ، 235\r\nشهريور ، 321\r\nشيث ، 339\r\nشيخان ، 356\r\nشيخ طاهر بن صالح الجزايرى ، 364\r\nشيخ عادى ، 340 ، 341 ، 344 ، 345 ، 346 ، 347 ، 348 ، 350 ، 353 ، 354 ، 355 ، 360\r\n\r\n","description":"","footnote":"","page_name":" 475 ","page_number":477},
  {"content":"\r\n\r\nشيخ عبد اللطيف ، 30\r\nشيخ موسى سبيتى ، 30\r\nشيراز ، 78\r\nشيرازى ، 272\r\nشيرويه ، 157 ، 390 ، 439\r\nشيز ، 310\r\nشيطان ، 316 ، 342 ، 343\r\n\r\nص\r\nصابيان ، 320\r\nصاحب الزمام ، 172\r\nصاحب الزنج ، 45 ، 57\r\nصاحب العمل ، 174\r\nصاحب بن عباد ، 172\r\nصالح ، 111 ، 112 ، 113 ، 114 ، 115 ، 116 ، 118 ، 119 ، 120 ، 130 ، 147 ، 148 ، 181 ، 182 ، 183 ، 184 ، 186\r\nصالح پسر عبد الرحمان ، 111 ، 112\r\nصالح پسر عبد الرحمن سيستانى ، 147\r\nصبح الاعشى ، 150 ، 170 ، 171 ، 252\r\nصحار ، 49 ، 50\r\nصراط ، 326\r\nصرف ، 410\r\nصريفين ، 143\r\nصفا ، 234\r\nصفين ، 459 ، 460\r\nصلاح الدين المنجد ، 108 ، 114 ، 440\r\nصلاح الدين بستانى ، 64\r\nصلاح الدين عثمان هاشم ، 286\r\nصلاح الدين منجد ، 179\r\nصنعاء ، 49\r\nصورة الارض ، 47 ، 50 ، 56 ، 110\r\nصولى ، 96 ، 145 ، 452\r\nصيمره ، 438\r\n\r\nض\r\nضحاك ، 164\r\n\r\nط\r\nطالبيان ، 101\r\nطاووس ، 336 ، 337 ، 338 ، 341 ، 342 ، 347\r\nطاووس خاتون ، 340\r\nطاهر بيك اميرآلاى ، 352\r\nطبرستان ، 159 ، 160 ، 279 ، 280\r\nطبرى ، 45 ، 57 ، 58 ، 59 ، 60 ، 101 ، 126 ، 129 ، 141 ، 146 ، 158 ، 160 ، 161 ، 390 ، 445 ، 454 ، 456\r\nطوس ، 103 ، 281\r\nطه حسين ، 71 ، 72 ، 73 ، 74 ، 402 ، 405 ، 406 ، 407\r\n\r\nظ\r\nظفار ، 51\r\n\r\nع\r\nعاصم بن يونس ، 109 ، 131\r\nعامرى نيشابورى ، 154 ، 163\r\nعباد ، 256\r\n\r\n","description":"","footnote":"","page_name":" 476 ","page_number":478},
  {"content":"\r\n\r\nعبادى ، 456\r\nعباس ، 459\r\nعباس محمود العقّاد ، 106\r\nعباسى ، 9 ، 29 ، 42 ، 57 ، 59 ، 66 ، 91 ، 97 ، 98 ، 99 ، 101 ، 102 ، 144 ، 149 ، 150 ، 165 ، 169 ، 222 ، 224 ، 225 ، 228 ، 229 ، 237 ، 239 ، 240 ، 276 ، 279 ، 280 ، 281 ، 283 ، 292 ، 294 ، 454\r\nعباسيان ، 101 ، 137 ، 149 ، 150 ، 153 ، 164 ، 222 ، 227 ، 275 ، 296 ، 363\r\nعبث الوليد ، 43\r\nعبد الاله ، 70\r\nعبد الحميد ، 131 ، 164 ، 238\r\nعبد الحميد ، 131 ، 164 ، 165 ، 238\r\nعبد الحميد بن يحيى ، 238\r\nعبد الرحمان ، 111 ، 186 ، 456\r\nعبد الرحمان سيستانى ، 130\r\nعبد الرحمن ، 148\r\nعبد الرحمن بدوى ، 73 ، 230 ، 287 ، 405\r\nعبد الصمد ، 94\r\nعبد القادر گيلانى ، 345 ، 346\r\nعبد القادر مغربى ، 65\r\nعبد القدوس الانصارى ، 52 ، 53\r\nعبد الله العلايلى ، 42 ، 59 ، 117\r\nعبد الله بن عامر ، 146\r\nعبد الله بن مروان ، 164\r\nعبد الله بن يحيى ، 149\r\nعبد المجيد بدوى ، 17\r\nعبد الملك بن مروان ، 108\r\nعبرى ، 365\r\nعبيد اللّه ، 455 ، 456 ، 458 ، 459\r\nعبيد اللّه بن عمر ، 457 ، 459\r\nعتبة ، 146 ، 442\r\nعتبة بن غزوان ، 129 ، 146 ، 441 ، 442 ، 444\r\nعثمان ، 95 ، 146 ، 384 ، 458 ، 459\r\nعثمانى ، 66 ، 67 ، 68 ، 257 ، 335 ، 340 ، 352 ، 353\r\nعثمانيان ، 68\r\nعدن ، 47 ، 49 ، 50 ، 51 ، 53\r\nعذيب ، 143\r\nعراق ، 50 ، 57 ، 95 ، 107 ، 108 ، 110 ، 126 ، 130 ، 131 ، 142 ، 143 ، 145 ، 147 ، 148 ، 182 ، 190 ، 222 ، 226 ، 275 ، 277 ، 333 ، 439 ، 441 ، 443 ، 456\r\nعراق عجم ، 143\r\nعراقى ، 372\r\nعرب ، 332\r\nعربستان ، 49 ، 52 ، 55 ، 57 ، 69 ، 142\r\nعز الدين تنوخى ، 42 ، 43\r\nعزراييل ، 336\r\nعسكر مكرم ، 438\r\nعضد الدولهء ديلمى ، 98\r\nعطاء ، 202\r\nعقد العلى ، 233\r\nعكبرا ، 143\r\nعكرمه ، 202\r\nعلامه فرزان ، 190\r\nعلوى ، 320\r\nعلويان ، 99\r\n\r\n","description":"","footnote":"","page_name":" 477 ","page_number":479},
  {"content":"\r\n\r\nعلى اصغر حكمت ، 309\r\nعلى بن ابى طالب ( ع ) ، 96 ، 98 ، 101 ، 105 ، 146 ، 450 ، 458 ، 459 ، 460\r\nعلى بن محمد بن ابى سيف ، 111\r\nعلى بن هارون ، 97\r\nعمان ، 47 ، 48 ، 50 ، 52 ، 60\r\nعمر ، 126 ، 127 ، 129 ، 143 ، 144 ، 145 ، 146 ، 380 ، 389 ، 392 ، 442 ، 443 ، 444 ، 445 ، 447 ، 450 ، 451 ، 452 ، 453 ، 454 ، 455 ، 456\r\nعمر بن عبد العزيز ، 97\r\nعمر بن فرخان ، 237 ، 279\r\nعمر پاشا ، 340\r\nعمر خطاب ، 344\r\nعهد اردشير ، 152 ، 154 ، 155 ، 158 ، 165 ، 166\r\nعهد خسرو انوشروان به پسرش هرمز ، 152 ، 156\r\nعهد خسرو پرويز به پسرش شيرويه ، 152 ، 157\r\nعهد شاپور به پسرش هرمز ، 152 ، 154 ، 163\r\nعهد قباد به پسرش خسرو انوشروان ، 152 ، 155 ، 156\r\nعهدها ، 166\r\nعهود ، 152\r\nعيد النيروز ، 106\r\nعيد اموات ، 358\r\nعيد پيرنده ، 357\r\nعيد حج ، 361\r\nعيد خضر الياس ، 358\r\nعيد قربان ، 359\r\nعيذاب ، 53 ، 56\r\nعيسى صديق ، 76\r\nعيون الاخبار ، 134 ، 159 ، 162 ، 232\r\n\r\nغ\r\nغالب ، 442\r\nغالب وايلى ، 441\r\nغذاى چهل مرد ، 360\r\nغرر السير ، 154 ، 156\r\nغزّالى ، 103 ، 104 ، 105 ، 233\r\nغلامحسين صديقى ، 64 ، 123\r\nغياث الدين كاشانى ، 272\r\nغياث اللغات ، 41\r\n\r\nف\r\nفارس ، 78 ، 98 ، 102 ، 103 ، 110 ، 135 ، 143 ، 146 ، 281 ، 380 ، 383 ، 437 ، 438 ، 444 ، 445\r\nفارسنامه ، 129 ، 169\r\nفارسى باستان ، 194\r\nفارسى درى ، 128 ، 129\r\nفاطمهء زهرا ( س ) ، 101\r\nفاطمى ، 150 ، 252\r\nفتوح البلدان ، 111 ، 113 ، 115 ، 118 ، 179 ، 181 ، 183 ، 187 ، 189 ، 190 ، 192 ، 320 ، 440 ، 446 ، 457\r\nفخر الدين ، 336\r\nفرات ، 206 ، 440\r\nفرانسوى ، 316\r\n\r\n","description":"","footnote":"","page_name":" 478 ","page_number":480},
  {"content":"\r\n\r\nفرانسه ، 15 ، 22 ، 23 ، 42 ، 73 ، 74 ، 75 ، 398 ، 399 ، 401 ، 405 ، 406 ، 409 ، 410 ، 411 ، 412 ، 417\r\nفرّاء ، 248\r\nفردوسى ، 142 ، 152 ، 155 ، 156 ، 161 ، 169 ، 194 ، 229 ، 282 ، 283 ، 313 ، 426\r\nفرزاد ، 179\r\nفرشته طاووس ، 344 ، 357\r\nفرشتهء مهر ، 320\r\nفروردين ، 321\r\nفروزانفر ، 250\r\nفروغى ، 75 ، 76\r\nفرهنگ ايران باستان ، 328\r\nفرهنگستان ، 301 ، 406\r\nفرهنگستان ايران ، 265\r\nفرهنگستان علوم پروس ، 287\r\nفرهنگستان مصر ، 73\r\nفرهنگنامهء پارسى ، 210\r\nفره ورتى ، 320\r\nفضل بن سهل ، 279 ، 280\r\nفضل پسر عيسى بن ابان ، 94\r\nفلسطين ، 344\r\nفلسفهء ايران باستان ، 319\r\nفلوگل ، 180 ، 191 ، 192\r\nفهرست ( - الفهرست ) ، 138 ، 139 ، 181\r\nفيروز ، 82 ، 454 ، 457\r\nفيروز شاه ، 234 ، 235\r\nفؤاد افرام البستانى ، 287\r\nفؤاد البوبو ، 290\r\nفؤاد اول ، 70\r\n\r\nق\r\nقادسيه ، 126 ، 143 ، 439 ، 440\r\nقارن پهلو ، 437\r\nقاضى القضاة ، 135\r\nقاضى رشيد بن الزبير ، 130 ، 141\r\nقاموس ، 213 ، 214 ، 215 ، 216 ، 253 ، 257 ، 374 ، 378 ، 385\r\nقاهره ، 286 ، 287 ، 405\r\nقاين ، 339\r\nقباد ، 155 ، 439\r\nقبطى ، 201\r\nقدامة بن جعفر ، 143 ، 182\r\nقدس ، 351\r\nقرآن مجيد ، 201 ، 242 ، 308 ، 319 ، 321\r\nقزوينى ، 40 ، 41 ، 43 ، 60\r\nقسطنطين زريق ، 336\r\nقصر عبدويه ، 195\r\nقصهء فيروز شاه ، 234 ، 235 ، 236\r\nقفقاز ، 122\r\nقلزم ، 46 ، 53\r\nقلقشندى ، 167 ، 170 ، 171\r\nقلقشندى ، صبح الاعشى ، 147 ، 150\r\nقليان ، 265\r\nقليومه ، 339\r\nقم ، 132 ، 440\r\nقوام الدين ، 100\r\nقوچ ابراهيم ، 340\r\nقوّهء ، 319\r\n\r\n","description":"","footnote":"","page_name":" 479 ","page_number":481},
  {"content":"\r\n\r\n\r\nك\r\nكاردار ، 174\r\nكاردان ، 174\r\nكارنامهء اردشير بابكان ، 49\r\nكارون ، 441 ، 446\r\nكاروند ، 174\r\nكاژ دو فرانس ، 15\r\nكاشان ، 440\r\nكاظمه ، 142\r\nكتاب ، 78\r\nكتاب الآئين ، 134 ، 138\r\nكتاب التاج ، 138 ، 140 ، 218\r\nكتاب التاج فى اخلاق الملوك ، 137\r\nكتاب التاج فى سيرة انوشروان ، 139\r\nكتاب العيد ، 269\r\nكتاب المسالك و الممالك ( - مسالك الممالك ) ، 182\r\nكتابخانهء ليدن ، 194\r\nكتاب مزدك ، 166\r\nكراتشودسكى ، 138\r\nكراچكوفسكى ، 276 ، 286\r\nكرج ، 227\r\nكردستان ، 333 ، 343 ، 442\r\nكردها ، 333\r\nكردهاى يزيدى ، 343\r\nكردى ، 340\r\nكرمان ، 313\r\nكرم خداى ، 49\r\nكرنكو ، 41\r\nكريستن سن ، 17 ، 134 ، 138 ، 139 ، 144 ، 160 ، 174 ، 175 ، 176 ، 240 ، 251 ، 331 ، 437\r\nكسائى ، 79 ، 84\r\nكسرى انوشروان ( - انوشيروان ) ، 156\r\nكشتى يونان ( نوح ) ، 350\r\nكعبه ، 46\r\nكلده ، 331\r\nكلمات فارسية مستعملة فى عامية الموصل ، 199\r\nكليب ، 442\r\nكليب بن وايل ، 441\r\nكليله و دمنه ، 153 ، 165 ، 166 ، 229\r\nكمال اليازجى ، 269\r\nكورش بزرگ ، 158 ، 172 ، 309\r\nكوفه ، 79 ، 96 ، 101 ، 145 ، 444 ، 445\r\nكوه شيخ عادى ، 359\r\nكوه عرفات ، 359 ، 361\r\nكوه لالش ، 344\r\nكوه لالى ، 345\r\nكوه هكاريه ، 344\r\nكوينز كالج انگلستان ، 15\r\nكهركنات ، 325\r\nكيش زردشتى ، 308\r\nكيمياى سعادت ، 102 ، 104\r\n\r\nگ\r\nگابريل فران ، 41\r\nگابريلى ، 139\r\nگات‌ها ، 310\r\n\r\n","description":"","footnote":"","page_name":" 480 ","page_number":482},
  {"content":"\r\n\r\nگاتها ، 319\r\nگاه ، 134\r\nگاهبد ، 135\r\nگاهنامه ، 134 ، 135 ، 136 ، 138\r\nگبران ، 105\r\nگردش پيرامون درياى اريتره ، 47 ، 50\r\nگرگان ، 382\r\nگزارش ماهانه فرهنگستان شاهى علوم برلين ، 192\r\nگشتاسب ، 309\r\nگشتاسب شاه ، 308\r\nگفتار نوشين روان اندر وليعهد كردن پسر خود هرمز را ، 156\r\nگلخيز ، 265\r\nگناوه ، 57\r\nگوشوروان ، 325 ، 328\r\nگهبد ، 135\r\n\r\nل\r\nلاتينى ، 365 ، 409\r\nلاروى ، 46\r\nلبنان ، 16 ، 29 ، 30 ، 63 ، 64 ، 70 ، 211 ، 264 ، 289 ، 290 ، 291 ، 372 ، 381 ، 382 ، 383 ، 408\r\nلبنانى ، 74\r\nلبيد ، 249\r\nلجنة التأليف و الترجمة و النشر ، 286\r\nلحن العامة ، 364\r\nلرستان ، 129\r\nلسان ، 207 ، 208 ، 209 ، 385\r\nلسان العرب ، 40 ، 41 ، 43 ، 206 ، 209\r\nلصالح ، 113 ، 114 ، 181\r\nلغات شاهنامه ، 41\r\nلغات وصاف ، 41\r\nلغت‌نامهء دهخدا ، 187\r\nلولت ( ليلى ) علايلى ، 73 ، 405\r\nلوى ، 15\r\nلوى دلّاويدا ، 15\r\nلوى ماسينيون ، 23\r\nليلى ، 73 ، 74 ، 405\r\n\r\nم\r\nمادارا ، 48\r\nمار ، 343\r\nماروت ، 321\r\nما شاء اللّه ، 280\r\nماكس ميرهوف ، 277 ، 286 ، 287\r\nمانويها ، 316\r\nماوراء النهر ، 383\r\nماه ، 336\r\nماه نهاوند ، 124\r\nمأمون ، 148 ، 153 ، 165 ، 195 ، 240 ، 279 ، 280\r\nمتنبّى ، 43\r\nمتوكل ، 149 ، 165\r\nمثوب ، 51\r\nمجتبى مينوى ، 136 ، 154\r\nمجزأة بن ثور ، 446\r\nمجسمهء طاووس ، 346\r\nمجلهء آموزش و پرورش ، 299\r\n\r\n","description":"","footnote":"","page_name":" 481 ","page_number":483},
  {"content":"\r\n\r\nمجلهء آينده ، 191\r\nمجلهء الدراسات الادبية ، 30\r\nمجلهء سخن ، 299\r\nمجلهء گزارشهاى ماهيانهء فرهنگستان علوم برلين \" ، 191\r\nمجمع فؤاد الاول للغة العربية ، 70\r\nمجوس ، 308 ، 319\r\nمجوسان ، 322\r\nمجوسى ، 318\r\nمحاسن الملوك ، 232\r\nمحل شيخ عادى ، 355 ، 356 ، 360\r\nمحمد احمد برانق ، 235\r\nمحمد بن اسحاق ، 113\r\nمحمد بن خلف بن مرزبان ، 223\r\nمحمد پسر يزداد ، 165\r\nمحمد تقى بهار ، 176\r\nمحمد سعيدى ، 58\r\nمحمد ( ص ) ، 343\r\nمحمد على فروغى ، 75\r\nمحمد غزّالى ، 284 ، 285\r\nمحمد قزوينى ، 117\r\nمحمد محمدى ملايرى ، 138 ، 162 ، 190 ، 291\r\nمحمد معين ، 119 ، 180\r\nمحمد يحيى الهاشمى ، 16\r\nمحمود غزنوى ، 285\r\nمدائن ، 59 ، 126 ، 129 ، 141\r\nمدائنى ، 110 ، 118 ، 120 ، 179 ، 193\r\nمدرسه ، 239\r\nمدنى ، 185\r\nمدينه ، 69 ، 384 ، 446 ، 447 ، 448 ، 451 ، 452 ، 453 ، 455 ، 457\r\nمردانشاه ، 112 ، 113 ، 116 ، 118 ، 120 ، 182 ، 183 ، 186 ، 189\r\nمردانشاه بن زادان فرخ ، 113 ، 120 ، 181 ، 187\r\nمرد سال ، 357\r\nمرو ، 165 ، 279 ، 280 ، 443\r\nمروان بن محمّد ، 131 ، 164\r\nمروان حكم ، 344\r\nمروج الذهب ، 46 ، 154 ، 166\r\nمروج ، پلا ، 49 ، 50 ، 167\r\nمروك ، 166\r\nمريم عذرا ، 358\r\nمزدا ، 319\r\nمزدك ، 155\r\nمزديسنان ، 316\r\nمزون ، 49\r\nمسالك الممالك ، 46 ، 450\r\nمستقبل الثقافة فى مصر ، 72\r\nمسعودى ، 46 ، 49 ، 50 ، 121 ، 133 ، 134 ، 135 ، 154 ، 160 ، 166 ، 167 ، 170 ، 173 ، 218 ، 230 ، 457\r\nمسعودى ، 122 ، 133 ، 159 ، 455\r\nمسكويه ، 158 ، 161\r\nمسلم ، 130\r\nمسلم بن زياد ، 130\r\nمسيح ، 43 ، 307 ، 309 ، 312\r\nمسيحى ، 64 ، 278 ، 342 ، 343\r\nمسيحيان ، 278 ، 346 ، 456\r\n\r\n","description":"","footnote":"","page_name":" 482 ","page_number":484},
  {"content":"\r\n\r\nمشتبه ، 195\r\nمصر ، 17 ، 41 ، 42 ، 56 ، 63 ، 64 ، 65 ، 69 ، 70 ، 71 ، 72 ، 73 ، 106 ، 150 ، 167 ، 170 ، 235 ، 252 ، 253 ، 264 ، 278 ، 381\r\nمصرى ، 217 ، 235 ، 372 ، 405\r\nمصريان ، 333 ، 404\r\nمصطفى مقربى ، 299 ، 300 ، 301 ، 305\r\nمصطلحات وارسته ، 41\r\nمعاويه ، 96 ، 145 ، 146 ، 343 ، 344\r\nمعتمد ، 57\r\nمعجز احمد ، 43\r\nمعجم الادباء ، 256\r\nمعجم البلدان ، 48 ، 50 ، 127 ، 207 ، 370 ، 438\r\nمعرب ، 41\r\nمعلم الواثق بالله ، 153\r\nمعيار ، 216\r\nمعين ، 184 ، 187\r\nمعين آيت اللّه‌زادهء مازندرانى ، 180\r\nمغ ، 308\r\nمغان ، 308\r\nمغربى ، 42\r\nمغول ، 297\r\nمغولها ، 340\r\nمغيرة بن شعبه ، 454 ، 457\r\nمفاتيح العلوم ، 135 ، 175 ، 255 ، 259\r\nمقالات و بررسيها ، 184 ، 190 ، 427\r\nمقام شيخ عادى ، 339 ، 346 ، 359 ، 361\r\nمقتدر ، 142\r\nمقدسى ، 45 ، 51 ، 54 ، 59 ، 60 ، 122 ، 129\r\nمقدسى بشارى ، 49 ، 122\r\nمقدمهء تاريخ علم ، 239\r\nمقريزى ، 195\r\nمكاتبات ، 152 ، 166\r\nمكاتبات و رسائل ، 158\r\nمكتب فقه حنفى ، 96\r\nمكه ، 52 ، 55 ، 69 ، 351\r\nمگاو ، 308\r\nمگوسيا ، 308\r\nمگوش ، 308\r\nملك الملوك ، 100\r\nملك اهواز ، 437\r\nملكشاه ، 104\r\nملك شمس الدين ، 333\r\nملك طاووس ، 342 ، 343 ، 353 ، 354\r\nملك فخر الدين ، 333\r\nملك يزيد ، 344\r\nمناذر ، 438 ، 440 ، 441 ، 442 ، 444\r\nمن الاسكندرية الى بغداد ، بحث فى تاريخ التعليم الفلسفى و الطبى عند العرب ، 287\r\nمنصور ، 101 ، 148 ، 226 ، 280\r\nمنصور حلّاج ، 346\r\nمنوچهر ، 161\r\nموبدان موبد ، 135\r\nموپاسان ، 73 ، 405\r\nموسى بن عمران ، 161\r\nموسى بن عيسى كسروى ، 97\r\nموصل ، 199 ، 344 ، 353\r\nموفق ، 57\r\n\r\n","description":"","footnote":"","page_name":" 483 ","page_number":485},
  {"content":"\r\n\r\nمولانا جلال الدين ، 201\r\nمولتان ، 46\r\nمونس ، 73 ، 74 ، 405\r\nمونس حسين ، 73 ، 405\r\nمهذّب ، 248\r\nمهر ، 320\r\nمهران ، 437 ، 439\r\nمهرپرستى ، 315\r\nمهرجان ، 438\r\nمهرجانقذق ، 437 ، 438 ، 440 ، 442 ، 443 ، 445\r\nمهرگان ، 96 ، 97 ، 99 ، 101\r\nمهره ، 47 ، 51 ، 60\r\nمهوسه ، 344\r\nمهيار ديلمى ، 252\r\nميخاييل ، 336\r\nم . ى . دخويه ( - دخويه ) ، 189\r\nميرهوف ، 285\r\nميزاب ، 213\r\nميسان ، 146\r\nميشان ، 440 ، 441 ، 444\r\nميمون بن مهران ، 44 ، 389 ، 391 ، 453\r\nمينورسكى ، 15 ، 281 ، 282 ، 285 ، 287\r\nمينوى ، 115 ، 179 ، 190\r\n\r\nن\r\nناپلئون ، 63 ، 64\r\nناصر خسرو ، 55\r\nنامه‌ها ، 167\r\nنامه‌هاى خسرو پرويز به پسرش شيرويه ، 167\r\nنامه‌هاى عبد الحميد ، 166\r\nنامهء اردشير به رعيتش ، 167\r\nنامهء بكر ، 166\r\nنامهء تنسر ، 136 ، 160 ، 175\r\nنبطى ، 43\r\nنجد ، 143\r\nنجيب محفوظ ، 73 ، 405\r\nنحو ، 61 ، 410\r\nنرون ، 312\r\nنصاب الصبيان ، 214\r\nنصارا ، 339\r\nنصارى ، 332\r\nنصر ، 131\r\nنصر الدين ، 336\r\nنصر بن سيار ، 109 ، 131\r\nنصرى خطار ، 408\r\nنصيبين ، 278\r\nنصيحة الملوك ، 233\r\nنظام الملك ، 103 ، 104 ، 285\r\nنظامى عروضى ، 175\r\nنعمان ، 96 ، 444\r\nنعيم بن مسعود ، 441\r\nنعيم بن مقرن ، 441 ، 444 ، 445\r\nنفوذ ايران در ادبيات اسلامى ، 237\r\nنقل ديوان عراق از فارسى به عربى ، روايتى دربارهء آن و توضيحى دربارهء روايت ، 148 ، 184\r\nنقيب الأشراف ، 98 ، 99 ، 101\r\nنقيب النقباء ، 99\r\nنلدكه ، 236\r\n\r\n","description":"","footnote":"","page_name":" 484 ","page_number":486},
  {"content":"\r\n\r\nنوبخت ، 280\r\nنوبختى ، 280\r\nنوبه ، 46\r\nنوراييل ، 336\r\nنهاوند ، 457\r\nنهايه ، 247\r\nنهاية الارب ، 452\r\nنهج البلاغه ، 98\r\nنهر ، 441\r\nنهر تيرى ، 438 ، 440 ، 441 ، 442 ، 444\r\nنيشابور ، 103 ، 281\r\n\r\nو\r\nواردن ، 382\r\nواسط ، 99\r\nواقدى ، 457\r\nوالس ، 74 ، 406\r\nوايلى ، 442\r\nوزير ، 135\r\nوست ، 310\r\nوسترگارد ، 191\r\nوصاف ، 40\r\nوصايا ، 152\r\nوصيتها ، 166\r\nولخش ، 312\r\nوليد بن عقبه ، 95\r\nونديداد ، 325 ، 328 ، 329\r\nوهومنه ، 321\r\n\r\nه\r\nهاروت ، 321\r\nهارون الرشيد ، 101 ، 132 ، 239 ، 280\r\nهاشميه ، 101\r\nهانس ر . رومر ، 15\r\nهجر ، 49\r\nهخامنشى ، 171 ، 176 ، 309 ، 311\r\nهخامنشيان ، 309\r\nهرتسفلد ، پايكولى ، 135\r\nهرقله ، 59\r\nهرمز ، 46 ، 82 ، 156\r\nهرمز اردشير ، 438\r\nهرمزان ، 129 ، 390 ، 391 ، 392 ، 435 ، 436 ، 437 ، 438 ، 439 ، 440 ، 441 ، 442 ، 444 ، 445 ، 447 ، 448 ، 450 ، 452 ، 453 ، 455 ، 456 ، 457 ، 458 ، 459\r\nهرمز پسر شاپور اول ، 160\r\nهرمزد ، 156 ، 157\r\nهرمزداد شاپور ، 438\r\nهرمزد پسر انوشروان ، 162\r\nهرمزدنامه ، 263 ، 386\r\nهرمز شهر ، 438\r\nهرميزدان ، 436\r\nهرواتات ، 321\r\nهستگان ، 326\r\nهفتان‌بخت ، 49\r\nهل اشتاين ، 264\r\nهلندى ، 189\r\nهلنيستى ، 276\r\n\r\n","description":"","footnote":"","page_name":" 485 ","page_number":487},
  {"content":"\r\n\r\nهمدان ، 124 ، 438\r\nهند ، 46 ، 50 ، 53 ، 57 ، 225 ، 226 ، 290 ، 433\r\nهندوستان ، 58 ، 264 ، 313 ، 314\r\nهندى ، 276 ، 278 ، 280 ، 365\r\nهنديان ، 106 ، 156 ، 225\r\nهوتخشه‌بد ، 135\r\nهوگ ، 319\r\nهيت ، 142\r\nهيربدان هيربد ، 159\r\nهيستاسپ ، 308\r\n\r\nى\r\nيادداشت‌هاى قزوينى ، 44\r\nيازيد ، 344\r\nياقوت ، 127 ، 142 ، 438\r\nياقوت حموى ، 48 ، 50 ، 124 ، 206 ، 207 ، 208 ، 223 ، 256\r\nيتيمة الدهر ، 256\r\nيحيى برمكى ، 78 ، 79 ، 131 ، 280\r\nيحيى مهدوى ، 286\r\nيزدان ، 333\r\nيزدان ( ازدان ) ، 333\r\nيزدانى ، 333\r\nيزد بن ابان ، 94\r\nيزدگرد ، 53 ، 439 ، 443 ، 444\r\nيزدگردى ، 392\r\nيزيد ، 336 ، 343 ، 344 ، 346 ، 357\r\nيزيد الجعفى ، 343\r\nيزيدان ، 333\r\nيزيد بن معاويه ، 333 ، 340 ، 343 ، 346\r\nيزيدى ، 332 ، 337 ، 340 ، 345 ، 350 ، 352 ، 353 ، 354\r\nيزيديان ، 336 ، 342 ، 345 ، 350 ، 351 ، 353\r\nيزيديه ، 360\r\nيزيدىها ، 331 ، 333 ، 334 ، 335 ، 338 ، 339 ، 340 ، 344 ، 346 ، 347 ، 351 ، 353 ، 355 ، 360\r\nيشت ، 310\r\nيعقوبى ، 157\r\nيمن ، 49 ، 51 ، 53 ، 57\r\nيوسف السودا ، 74 ، 409\r\nيوسف الشارونى ، 73 ، 405\r\nيوسف بن عمر ، 109 ، 131\r\nيونان ، 225 ، 226 ، 275 ، 278 ، 290 ، 332 ، 433\r\nيونانى ، 176 ، 201 ، 276 ، 277 ، 279 ، 280 ، 312 ، 332 ، 365 ، 409 ، 410\r\nيونانيان ، 225 ، 280\r\nيهود ، 171 ، 176 ، 322 ، 332 ، 339 ، 354\r\nيهودى ، 320 ، 342 ، 343 ، 355\r\n\r\n\r\n","description":"","footnote":"","page_name":" 486 ","page_number":488}
  ]