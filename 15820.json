[
  {"content":"\r\n\r\nبسم الله الرحمن الرحيم\r\nمربى نمونه\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nموضوع :\r\nتفسير : 19 ( قرآن : 26 )\r\nگروه مخاطب :\r\n- عمومى\r\nشمار انتشارات كتاب ( چاپ اول ) 160\r\nمسلسل انتشار ( چاپ و بازچاپ ) : 5269\r\nكتاب هاى آية الله سبحانى / 10\r\nسبحانى تبريزى ، جعفر ، 1308 -\r\nقرآن واسرار آفرينش ، تفسير سورهء رعد / جعفر سبحانى . - [ ويراست 2 
  ] . - قم : مؤسسه بوستان كتاب ( مركز چاپ و نشر دفتر تبليغات اسلامى حوزهء علميهء قم ) ، 1368 .\r\n[ 276 
  ] ص . - ( مؤسسه بوستان كتاب ؛ 160 . كتاب هاى آية الله سبحانى ؛ 10 ) ( قرآن ؛ 26 . تفسير ؛ 19 )\r\n4800 تومان : ISBN 978 - 964 - 09 - 1085 - 6\r\nفهرست نويسى براساس اطلاعات فيپا .\r\nص . ع . به انگليسى : ayatollah jaefar sobhani . the picture of perfect man in the quran\r\nthe interprctation of the surah al - furghan\r\nكتابنامه به صورت زيرنويس .\r\nچاپ يازدهم : 1391 .\r\n1 . تفاسير ( سورهء فرقان ) . الف . دفتر تبليغات اسلامى حوزهء علميه قم مؤسسه بوستان كتاب . ب . عنوان . ج . عنوان : تفسير سورهء لقمان .\r\n4 م 2 س / 35 / 102 bp\r\n18 / 297\r\n1391\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nمربى نمونه\r\nتفسير سورهء لقمان\r\nويرايش دوم\r\nآية الله جعفر سبحانى\r\nبوستان كتاب\r\n1391\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبوستان كتاب\r\nمربى نمونه\r\nتفسير سورهء لقمان\r\nنويسنده : آية الله جعفر سبحانى\r\nناشر : مؤسسه بوستان كتاب\r\n( مركز چاپ و نشر دفتر تبليغات اسلامى حوزهء علميهء قم )\r\nچاپ و صحافى : چاپخانهء مؤسسه بوستان كتاب\r\n* نوبت چاپ : يازدهم / 1391\r\nشمارگان : 1000 * بها : 4800 تومان\r\nتمامى حقوق c محفوظ است\r\nprinted in the islamic republis of iran\r\nدفتر مركزى : قم خيابان شهدا ( صفائيه ) ، ص پ 917 ، تلفن : 7 - 7742155 ، نمابر : 7742154 ، تلفن پخش : 7743426\r\nفروشگاه مركزى : قم ، چهار راه شهدا ( عرضه 12000 عنوان كتاب با همكارى 170 ناشر )\r\nفروشگاه شمارهء 2 : تهران خيابان فلسطين جنوبى ، دست چپ كوچه دوم ( پشن ) ، تلفن : 66360735\r\nفروشگاه شمارهء 3 : مشهد ، چهار راه خسروى ، مجتمع ياس ، جنب دفتر تبليغات اسلامى شعبه خراسان رضوى ، تلفن : 2233672\r\nفروشگاه شمارهء 4 : اصفهان ، چهار راه كرمانى ، جنب دفتر تبليغات اسلامى شعبه اصفهان ، تلفن : 2220370\r\nفروشگاه شمارهء 5 : اصفهان ، ميدان انقلاب ، جنب سينما ساحل ، تلفن : 2221712\r\nپخش پكتا ( پخش كتب اسلامى وانسانى ) ، تهران ، خ حافظ ، نرسيده به چهار راه كالج ، نبش كوچه بامشاد ، تلفن 88940303\r\nپست الكترونيك : e - mail info @ bustaneketab . com\r\nجديدترين آثار مؤسسه وآشنايى بيشتر با آن در وب سايت :\r\nhttp : / / www . bustaneketab . com\r\nباقدردانى از همكارانى كه در توليد اين اثر نقش داشته اند :\r\nاعضاى شوراى بررسى آثار * دبير شوراى كتاب : جواد آهنگر * سر ويراستار : ابوالفضل طريقه دار * ويراستاران : اسماعيل نباتيان و عباس جبارى مقدم * كنترل ويرايش : محسن صادقى * چكيدهء عربى : سهيله خائفى * چكيدهء انگليسى : عبدالمجيد مطوريان * فيپا : مصطفى محفوظى * مسئول واحد حروف نگارى : احمد مؤتمنى * حروف نگار : محمود هدايى * صفحه آرايى * احمد اخلى و احمد مؤتمنى * كارشناس نمونه خوانى : محمد جواد مصطفوى * كنترل نمونه خوانى : غلامرضا معصومى * نظارت و كنترل آماده سازى : ولى قربانى * كارشناس طراحى و گرافيك و طراح جلد : مسعود نجابتى * مدير توليد : عبدالهادى اشرفى * اداره آماده سازى : حميد رضا تيمورى * اداره چاپخانه : مجيد مهدوى و ساير همكاران ليتوگرافى ، چاپ و صحافى .\r\n* رئيس مؤسسه\r\nاسماعيل اسماعيلى\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\nمقدمهء چاپ پنجم\r\n\r\nتربيت چيست ؟\r\n« تربيت » در لغت به معناى رشد و افزايش است و مربّى فردى است كه اسباب رشد و افزايش مورد تربيت را فراهم مىسازد ، و كارى صورت مىدهد كه پديده ، كمالات بالقوهء خود را به حالت فعليت درآورد ؛ به تعبير ديگر :\r\nهر كمالى كه در پديده است مربوط به خود اوست نه مربّى و اگر به مربّى نسبت داده مىشود به خاطر اين است كه او شرايط رشد را فراهم ساخته تا پديده ، چهرهء واقعى خود را نشان دهد ، و ما اين حقيقت را با مثالى روشن مىسازيم .\r\nباغبان پديد آورندهء كمال در درخت نيست بلكه همواركنندهء شرايطى است كه خودِ درخت ، كمالات خود را نشان دهد ؛ زيرا شاخ و برگ و ميوه‌هاى رنگارنگ در دل نهال ، به صورت بالقوّه نهفته است ، اما در هر شرايطى امكان عرضهء كمال نيست ، بلكه تا زمين هموار نباشد و ريشه‌ها فعاليت نكند و درخت از انرژى خورشيد بهره نگيرد و آب به ريشه نرسد امكان اظهار كمال\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nبراى آن نيست .\r\nبا اين مثال مىتوان موقعيت پيامبران و مصلحان و مربيان را ارزيابى نمود .\r\nاميرمؤمنان عليه السلام در يكى از سخنان خود به اين واقعيت چنين اشاره مىكند :\r\nخدا پيامبران را فرستاد تا ميثاقى را كه با انسان از طريق فطرت بسته است بازخواهى كنند ، و آنان را به نعمت‌هاى فراموش شده متذكر سازند ، و از طريق تبليغ ، بر آنان احتجاج كنند ، و انديشه‌هاى نهفته در خلقت را شكوفا سازند . « 1 » يكى از مربيان نمونه كه قرآن سخنان حكيمانهء او را به عنوان اصول تربيتى مطرح مىكند ، لقمان حكيم است .\r\nسخنان او در سوره‌اى كه به نام خود اوست وارد شده و پيوسته مورد نظر عالمان و دانشمندان بوده است .\r\nاين كتاب شرحى است گويا از سخنان و اندرزهاى حكيمانهء او به ضميهء تفسير ساير آيات اين سوره . در گذشته اين كتاب به زيور طبع آراسته شده بود و هم‌اكنون با ويراستارى خاصى تقديم علاقه‌مندان مسايل تربيتى مىشود .\r\nقم - مؤسسهء امام صادق عليه السلام\r\nجعفر سبحانى\r\n26 فروردين ماه 1377 / 17 ذيحجةالحرام 1418\r\n\r\n\r\n","description":"","footnote":"\r\n( 1 ) . « ليستأدُوهم ميثاقَ فطرتِه ، ويذكّروهم منسيَّ نعمتِه ، ويحتجُّوا عَليهم بالتبليغ ، ويثيروا لهم دَفائنَ العقولِ . »\r\n","page_name":" 14 ","page_number":14},
  {"content":"\r\n\r\n\r\nپيش گفتار\r\n\r\nمهندسى انسانها\r\n1 . تربيت چيست ؟\r\n2 . كار باغبان ما را با حقيقت تربيت آشنا مىسازد .\r\n3 . تربيت كودك بيش از هر چيز به شناخت او نيازمند است .\r\n4 . خطرناكترين تكامل‌ها ، تكامل‌هاى « يك بعدى » است .\r\n5 . تربيت منهاى معنويت ، عقيم و بىثمر است .\r\n6 . ناتوانى يك دولت بزرگ از اجراى يك اصل اصلاحى .\r\n7 . نمونهء زنده‌اى از تربيت‌هاى دينى .\r\nهر كودك و نوزادى با استعداد و شايستگى خاصى ديده به جهان مىگشايد و دست آفرينش او را در مسير تكامل و خوشبختى قرار مىدهد . سعادت و نيك‌فرجامى از آنِ كودكى است كه پس از شناخت قابليت و شايستگى ويژهء او ، به پرورش استعداد وى همت گمارده شود .\r\nحقيقت تربيت ، جز شناخت ويژگيهاى كودك و فعليت بخشيدن به استعداد\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nو شايستگىهاى پنهانى او ، چيز ديگرى نيست ؛ به عبارت روشن‌تر ، واقعيت تربيت پس از شناخت شايستگىها ، فراهم ساختن زمينه براى تكامل و پيشرفت همه جانبهء موجودى است كه قابليت رشد و نمو را دارد ، تا هر نوع كمالى كه به طور قوهء نامريى در آن هست ، به مرحلهء بروز برسد .\r\nآگاهى از عمل و كار باغبان ، ما را به حقيقت تربيتْ كاملًا آشنا مىسازد . كار يك باغبان چيست ؟ او هرگز در نهال و درخت ، ايجاد قابليت و شايستگى نمىكند و نهال خشكيده‌اى كه فاقد استعداد و لياقت باشد ، از حوزهء كار باغبان خارج است ، بلكه كار باغبان ، جز فراهم ساختن زمينه‌هاى گوناگون براى رشدو نمو درخت ، چيز ديگرى نيست ؛ كار باغبان را مىتوان در امور زير خلاصه نمود :\r\n1 . آگاهى كامل از خصوصيات نهال يا بذرى كه در دل زمين افشانده شده است . بدون آگاهى صحيح از خصوصيات موجودِ در حال رشد ، فعاليتهاى او بىثمر خواهد بود ، زيرا هر نهالى در شرايط ويژه‌اى رشد و نمو مىكند و شايستگى هاى خود را نشان مىدهد ؛ چه بسا شرايطى براى نهالى و بذرى مفيد و براى نوع ديگر مضر و زيان‌بخش است .\r\n2 . فراهم آوردن زمينه‌هاى رشد و نمو ، تا نهال و بذر ، لياقت و شايستگى خود را نشان دهد و اين كار غالباً با برداشتن موانع رشد ، صورت مىپذيرد و لذا باغبان به شخم زدن زمين و نرم كردن محل ريشه‌هاى نهال و برچيدن سنگ و كلوخ مىپردازد ، باغچه را براى رشد و فعاليت بذر و نهال آماده مىسازد و گاهى براى رسيدن به اين هدف ، شاخه‌هاى كج و معوج را مى زند ، تادرختْ رشد و نمو كند .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n3 . رسانيدن كمكهاى لازم براى رشد و نمو : پرورش يك واحد « نبات » ، علاوه بر قدرت و نيروى داخلى ، به كمك‌هاى خارجى نيز نياز دارد ، تا واحد نبات در پرتو استعداد از اشعهء حيات بخش خورشيد و مواد قندى زمين و آبهاى شيرين و ديگر مواد لازم ، بهره‌مند شود و به كمال مطلوب خود برسد و استعداد و لياقت خود را از طريق برگ و گل و ميوه نشان دهد . در اين مورد چه بسا باغبانْ ناچار مىشود تغييراتى در واحد نباتى پديد آورد و جهت او را با زدن پيوندهاى مناسب تغيير دهد .\r\n4 . مراقبتهاى پىگير از واحد نباتى ، مادامى كه در حال رشد و توسعه است . هيچ واحد نباتى كه براى رشد آن ، جهت خاصى در نظر گرفته شده است ، از اين شرط بىنياز نيست ، چه بسا غفلت مربى سبب مىشود موجود نباتى از مسير و جهت خاص خود بيرون رود و به كمال مطلوب برسد .\r\nاين تصوير كوچكى است از وضع كارهاى يك مربى ساده در مورد واحدى نباتى كه هرگز از نظر لطافت و ظرافت و لزوم به كار بستن شيوه‌هاى مختلف تربيت ، به پايهء يك هزارم واحد انسانى نمىرسد .\r\nهرگاه تربيت و پرورش يك نهال ، از يك چنين برنامهء گسترده و اهميت و موقعيت شايان توجهى برخوردار است ، بايد مربيان واحدهاى انسانى از عظمت مسؤوليتى كه دربارهء آنان دارند آگاه شوند و به اصطلاح از اين مجمل ، حديث مفصلى بخوانند .\r\nعين همان تصوير را كه دربارهء پرورش يك واحد نباتى يادآور شديم ، بايد در مقياس بسيار وسيعترى دربارهء پرورش انسان كه به صورت نهايى گام در اجتماع مى نهد ، پياده كنيم .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n\r\nآگاهى از خصوصيات جسمى و روحى كودك\r\nنخستين مرحلهء پرورش ، آگاهى از خصوصيات جسمى و روحى و شرايط مفيد و زمينه‌هاى مضر كودك است ، ولى متأسفانه نوع مربيان ، مخصوصاً پدران و مادران ، فاقد اين شرط اساسى تربيت هستند و با اين كه به هيچ وجه كودك را نمىشناسند از او انتظارات عجيبى دارند .\r\nشگفت‌انگيز است كه امروز به مهندسى انسانى ( انسانى كه آفريننده و رهبر ماشين است ) كمتر از ماشين ( ماشينى كه مصنوع فكر انسان است ) توجّه مىشود . براى شناختن كار يك ماشين ساده ، يا يك ماشين تحرير و يا رانندگى اتومبيل ، بايد چندين ماه ، وقت صرف درسهاى نظرى و تمرينهاى عملى نمود ، لكن انسانها هنگامى كه به عنوان مادر يا پدر مى خواهند كودكى را بپرورانند ، هيچ‌گونه آموزشى نمىبينند ؛ نوع پدر و مادرها تقصير را متوجه كودكان مىكنند و كمتر از خود مىپرسند كه شايد تربيت آنان بد بوده است .\r\nامروز اطلاع بر مقدمات مهندسى انسانى ، بر هر كسى كه با انسانى در همكارى و يا رهبرى او - چه در خانه و چه در مدرسه سر و كار دارد ، اجتناب‌ناپذير است .\r\nانسانها داراى قوانين و يا مكانيسم و فعل و انفعالهاى اختصاصى هستند ؛ اگر بخواهيم با آنها كار كنيم ، بايد مكانيسم و قوانين حاكم بر رفتار آنها را بشناسيم . انسانها مانند صندوق رمزند ؛ گشودن كتاب روح و قلب آنان و همكارى با آنها ، پيش از هر چيز آگاهى و ظرافت مىخواهد ، نه زور . قوانين رفتار انسانى را بايد مانند قوانين فيزيك و شيمى و فيزيولوژى كشف كرد\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nونه‌وضع . وضع پاره‌اى از مقررات براى رهبرى انسانى اگر با قوانين اصل‌فطرت و خواسته‌هاى آفرينش منطبق نباشد ، در خور استقبال و هضم نيست ، و گرنه با هيچ قدرت و زورى نمىتوان قوانين را بر خلاف سنت معمول ، برانسان تحميل كرد « 1 » .\r\nهرگاه عمل نخست دربارهء پرورش انسان انجام گرفت ؛ يعنى مربى خصوصيات كودك و مكانيسم آفرينش او را درك كرد و معلوم شد كه دربارهء جهات فردى كودك ، مانند رشد تن ، پرورش مغز ، نموّ شخصيت و پيدايش اعتماد به نفس ، چه شيوه و برنامه‌اى ضرورت دارد و دربارهء پرورش جهات اجتماعى او چه كارهايى بايد انجام داد تا عضو مؤثر و مفيد براى جامعه شود ، در اين موقع ، نوبت سه‌گام ديگر - كه در تربيت واحد نباتى ياد آور شديم - فرامىرسد .\r\nاين بيان ، ما را به حقيقت تربيت و حد و مرز آن آگاه مىسازد و روشن‌مىكند كه پرورش يك واحد نهال و يا يك واحد انسان ، عملى است آگاهانه كه از جانب فردى قدرتمند و نافذ و مسلط ، روى فردى ديگر انجام‌مىگيرد ؛ در حالى كه عمل داراى ايده و هدف است و هدف ، فعليت بخشيدن به تمام لياقتها و شايستگىهاست و اين نتيجه بدون مراقبت پىگير ، جامهء عمل نمىپوشد « 2 » .\r\n\r\nتكامل يك بعدى\r\nتكامل صحيح ، آن است كه در تمام شؤون فردِ مورد تربيت صورت گيرد ؛\r\n\r\n\r\n","description":"","footnote":"\r\n( 1 ) . ناصر الدين صاحب الزمانى ، ديباچه‌اى بر رهبرى ، ص 331 و 332 .\r\n( 2 ) . بنابراين ، اساس تربيت را عوامل چهارگانه تشكيل مىدهند و با دقت در جمله‌هاى متن ، هر چهار عاملْ روشن مىشود .\r\n","page_name":" 19 ","page_number":19},
  {"content":"\r\n\r\nزيرا تكامل در يك جهت و عقب ماندگى در جهات ديگر ، مايهء نابودى فرد است ؛ مثلًا هرگاه در تكامل جسمى و مادى كودك ، تنها قلب او رشد كند ، ولى اعضاى ديگر او اصلًا رشد نكنند و يا رشد آنها متناسب با رشد قلب كودك نباشد ، چنين تكامل يك بعدى ، مايهء مرگ مىشود .\r\nعين همين مطلب در مجموع شؤون انسان نيز حكم‌فرماست . هرگاه فشار رشدونمو ، روى جنبه‌هاى مادى و غرايز نفسانى قرار گيرد و جهات ديگر زندگى او مورد غفلت واقع شود ، نام اين تكامل ، تكامل يك بعدى و تكامل غير صحيح خواهد بود و تنها آن تكامل ، صحيح و ضامن بقاست كه در تمام جوانب و جهات موجودِ در حال رشد صورت پذيرد و همهء جهات با نظام خاصى رو به جلو گام نهند .\r\nنقطهء ضعف مكتب اخلاقى غرب اين است كه تنها به يك بعد از ابعاد روح انسان تكيه مىكند و ابعاد ديگر روح انسان را ناديده مىگيرد ؛ مثلًا هر نوع مكتب تربيتى كه براساس روان‌شناسى « فرويد » استوار شود ، شخصيت انسان را از طريق غرايز ، تجزيه و تحليل كرده و از ميان غرايز ، بر شهوت و تمايلات جنسى تكيه مىكند و در نتيجه ، شخصيت و منش واقعى انسان در شهوت و امور جنسى خلاصه مىشود و ديگر ابعاد روح انسان - كه روان‌شناسى روز برآنها دست يافته - مورد غفلت قرار مىگيرد .\r\nاين گروه از علماى روان‌شناس و متخصصان امور تربيتى ، انسان را از ديدهء شهوت و عينك تمايلات جنسى بررسى مىكنند و براثر محدوديت شيوهء بحث ، از ديگر كرانه‌هاى وجود او غافل و بىخبرند و ضرر اين گروه از كارشناسان امور تربيتى ، بسيار سهمگين و هولناك است .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nبرخى ديگر از كارشناسان امور تربيتى - كه تمايلات ماترياليستى و ماديگرى دارند و زيربناى افكار آنان را اصالت ماده و انكار ماوراى آن تشكيل مىدهد - در روش بحث خود غالباً به پرورش تن اهميت مىدهند ، نه روح و روان و به جاى تعديل غرايز و رهبرى آن ، به ارضا و اشباع هر چه بيشتر آن مىپردازند اصلاح آن ؛ باسوادانى مىپرورانند كه زمين و فضا و دريا را جولانگاه خود قرار مىدهند و با روشن كردن جرقه‌اى ، جهان را به آتش مىكشند ، نه انسانهاى كاملى كه به فضايل انسانى آراسته شوند و نوع پرورى و تفاهم را پيشهء خود سازند .\r\nدر اين نظامهاى اخلاقى - خواه از كشورهايى بر خيزد كه رسماً به ماديگرى و ماده پرستى و انكار ماوراى طبيعت معروف هستند و يا از كشورهايى كه هنوز حفظ صليب و خدايان سه‌گانه ، مايهء افتخار و مباهات آنهاست - خلأ روحى انسانْ تنها با دانش ، حرص تسلط بر منابع طبيعى و انرژىهاى جهان ، گسترش و توسعهء قدرت و اشباع غرايز پر مىشود و ديگر در فضاى روح انسان ، جايگاهى براى ملكات انسانى و فضايل اخلاقى - كه شرق و شرقى به آن مىنازد - باقى نمىماند .\r\nمسابقهء دولتهاى بزرگ جهان - كه براى علوم تربيتى و انسانى ، ده‌ها دانشكده و صدها متفكر و استاد دارند - در ساختن سلاحهاى مخرب و ويرانگر ، در گسترش پايگاه‌هاى نظامى ، در استخدام مغزهاى علمى براى تحصيل نيروى رزمى بيشتر ، گواه زنده بر گفتار ماست ؛ زيرا با وجود گسترش علوم انسانى و تربيتى و با وجود پيدايش رشته‌ها و شاخه‌هاى فراوان براى علوم انسانى ، غالباً كوششهاى دانشمندان اين علوم در رهبرى اجتماع به سوى يك سعادت واقعى ، عقيم و بىنتيجه مانده است و علت بزرگ عقيم ماندن تلاشها\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nاين است كه نظام تربيتى براساس ماديگرى و ماده پرستى و انقطاع از خدا وماوراى طبيعت است ؛ روشهايى است بر اساس فيزيك و غفلت از متافيزيك و چون تربيت در چنين نظامهايى ، يك بعدى است ، نمىتواند به نتيجهء مطلوب برسد .\r\nبنابراين ، براى رسيدن به هدف عالى ، چاره‌اى جز اين نيست كه دگرگونى عظيم در سيستمهاى تربيتى و نظامهاى پرورشى پديد آيد و متدهاى تربيتى براساس « متافيزيك » و اعتقاد به خداى بزرگ استوار شود ؛ خدايى كه بشر را با مسؤوليتهاى بزرگ آفريده است و در سراى ديگر - كه آغاز زندگى نو است - به تمام اين مسؤوليتها دقيقاً رسيدگى خواهد شد و هر فردى متناسب كردار و رفتار خود ، كيفر و پاداش خواهد داشت . زمانى كه اعتقاد به خدا و مذهب وتوجه به سراى ديگر ، اساس نظامهاى تربيتى انسانها را تشكيل ندهد ، كليهءكوششهاى بين‌المللى و منطقه‌اى براى اصلاح جوامع ، عقيم و بىثمر خواهد ماند .\r\n\r\nگواه زنده\r\nاكنون در اين‌جا تلاش يك ملت بزرگ صنعتى را كه سنتهاى اصيل دينى را به دست فراموشى سپرده‌اند و دين و مذهب ، جز لعابى شيرين ، روى ماديگرى تلخ آنان نيست ، براى اجراى يك برنامهء اصلاحى ، يادآور مىشويم تا روشن شود كه چرا آن تلاش بزرگ و همه‌جانبه ، عقيم و بىنتيجه ماند و چرا با آن همه تبليغات از طريق كليهء وسايل ارتباط جمعى نتوانستند به اصلاح گوشه‌اى از اجتماع خود موفق گردند و جامعهء خود را از يك كردار زشت و نوشيدن يك مايع مسموم و ويرانگر باز دارند . اين پرسش ، يك پاسخ بيش ندارد و آن اين كه\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nآنان در تلاش و كوشش خود ، روى اصول ماديگرى تكيه كرده و از نيروى مذهب و اعتقاد به مسؤوليتهاى درونى ، كمك نگرفتند .\r\nتوضيح اين كه دولت آمريكا پيش از جنگ جهانى دوم تصميم گرفت با نوشابه‌هاى الكلى به شدت مبارزه كند و ملت آمريكا را از چنگال اين سم كشنده برهاند .\r\nدولت آمريكا براى مبارزه با مشروب‌خوارى به كليهء وسايل از قبيل مجلات و جرايد و سخنرانيها و فيلمها متوسل شد و براى تبليغ بر ضد استعمال مشروبات الكلى ، بيش از شصت ميليون دلار صرف كرد و بالغ بر ده ميليون صفحهء كتاب و مجله و نشريه براى اين منظور منتشر ساخت و در ظرف چهارده سال مبارزه ، مبلغى در حدود 250 ميليون ليره براى اجراى قانون تحريم نوشابه‌هاى الكلى صرف كرد و سيصد نفر را در اين جريان اعدام كرد و 532335 نفر را به زندان افكند و در حدود شانزده ميليون ليره بابت جريمهء قاچاق مشروبات الكلى گرفت و معادل 404 ميليون ليره املاك مصادره كرد ، ولى كليهء اين مبارزات جز عشق و شيفتگى به صرف الكل سودى به بار نياورد ، تا سرانجام در سال 1933 م . ناگزير آن قانون را نقض كرد و مشروبات الكلى را به كلى آزاد ساخت . « 1 » چرا دولت بزرگى مانند آمريكا از اجراى يك قانون عاجز و ناتوان ماند ، و هر نوع كوشش و شدت عمل با بن بست كامل رو به رو گرديد ؟ اين كار ، يك علت بيش ندارد و آن اين كه زير بناى مسائل تربيتى را در انسانهاى بزرگ ،\r\n\r\n\r\n","description":"","footnote":"\r\n( 1 ) . ماذا خسرالإسلام بانحطاط المسلمين ، ص 80 .\r\n","page_name":" 23 ","page_number":23},
  {"content":"\r\n\r\nاعتقادات مذهبى و علائق معنوى تشكيل مىدهد ، و چون چنين زيربنايى در غرب ، بسيار ضعيف و ناتوان است ، از اين جهتْ كوشش نيرومندترين دولتهاى جهان عقيم ماند .\r\nدر برابر اين تلاش بىثمر ، به گزارش گزارشگر تهران دربارهء روز بيست‌ويكم ماه رمضان گوش فرا دهيد :\r\nتهرانْ ديروز آرام و بىحادثه بود ، پزشك قانونى بىكار مانده بود و در كلانتريها از پرونده و متهم خبرى نبود . ديروز آرامترين روزسال بود و تقريباً هيچ حادثه‌اى رخ نداد و ادارهء پزشكى قانونى تهران ، ديروز حتى يك جسد براى معاينه نداشت . پزشك كشيك گفت : تمام روز حتى يك جسد به ادارهء پزشكى قانونى نياوردند ، در 24 ساعت گذشته هيچ حادثه‌اى كه منجر به مرگ كسى بشود ، در شهر تهران اتفاق نيفتاد و به قول معروف : آب از آب تكان‌نخورد . در كلانتريها و پاسگاههاى ژاندارمرى نيز اين وضع حكمفرما بود . مأموران كلانتريها مىگفتند : اكثر مردها ديروز در خانه‌هايشان بودند و اگر اختلافى بين آنها و همسرانشان اتفاق مىافتاد ، به احترام شهادت مولاى متقيان ، على بن ابىطالب عليه السلام از ادامهء آن صرف‌نظر مىكردند و به همين دليل ، پرونده‌اى دربارهء اختلافات زناشويى تشكيل نشد .\r\nاين نوع آرامش و انضباط ، مخصوص روز بيست و يكم ماه رمضان نيست ، در تمام ايام سوگوارى ، مخصوصاً در تمام ماه رمضان به نسبت خاصى حكمفرماست و ما را به قدرت و اهميت مذهب در حفظ نظام و اجراى قانون ،\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nرهبرى نموده و مى رساند كه شرق و شرقى چه گنجينهء پنهانى در اختيار دارند وگروهى كه بدون آگاهى از اهميت مذهب ، در تضعيف قدرت مذهب مىكوشند ، چه لطمه‌هاى بزرگ و غير قابل جبرانى بر اين گنجينهء خود وارد مىسازند .\r\nكتابى كه هم اكنون به خوانندگان گرامى تقديم مى گردد ، حاوى يك رشته اصول اخلاقى و اجتماعى است كه پدرى دلسوز و مربى نمونه ، فرزند خود را با آنها آشنا كرده است و نام اين مربى نمونه « لقمان حكيم » است كه با بينش كاملًا صحيح و واقع بينانه ، چنين اصولى را در اختيار ما نهاده است و از نظر اهميت به پايه‌اى رسيده است كه خداوند بزرگْ آنها را در كتاب آسمانى ما نقل‌كرده است .\r\nتشريح سخنان اين حكيم الهى كه در سورهء لقمان وارد شده است ، ما را برآن داشت كه مجموع سوره را تفسير نموده و آن را به استادان تربيت و مربيان دلسوز كه مىخواهند از اصول تربيت دينى آگاه گردند ، تقديم مىداريم .\r\nمحتويات اين كتاب قبلًا در مجلهء وزين درسهايى از مكتب اسلام طى سالهاى ششم و هفتم مجله منتشر گرديده و هم اكنون به صورت كاملترى در اختيار خوانندگان گرامى قرار مىگيرد .\r\nجعفر سبحانى\r\n2 ربيع الآخر\r\n1397 قم - حوزهء علميّه\r\n\r\n","description":"","footnote":"","page_name":" 25 ","page_number":25},
  {"content":"\r\n . \r\n","description":"","footnote":"","page_name":" 26 ","page_number":26},
  {"content":"\r\n\r\n\r\n1 . آشنايى با خصوصيات سورهء لقمان\r\n\r\nآيات اين سوره مكّى است\r\nسورهء لقمان ، سى ويكمين سوره از سوره‌هاى صد وچهارده‌گانهء قرآن است كه شمارهء آيات آن از 34 آيه تجاوز نمىكند .\r\nمفسران اسلامى اتفاق نظر دارند كه مجموع آيه‌هاى اين سوره در مكه نازل گرديده است ، لذا مىگويند : سورهء لقمان از سوره‌هاى مكى است ، جز آيه‌هاى 27 و 28 و 29 كه در مدينه نازل گرديده است و به دستور پيامبر در اين سوره قرار گرفته‌اند .\r\nولى هرگز دليل قطعى نداريم كه اين سه آيه در مدينه نازل شده‌است ، بلكه با توجه به مفاد آنها كه مانند بيشتر آيات مكى ، دربارهء مبدأ ومعاد بحث مىكنند ، مىتوان گفت كه اين سه آيه نيز در مكه نازل گرديده است ؛ از اين جهت مىتوان گفت : مجموع آيات\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nاين سوره مكى است .\r\n\r\nاهداف سوره\r\nهمگى مىدانيم كه هر سوره‌اى از سوره‌هاى قرآن ، با اين كه از آيات مختلفى كه هر كدام براى خود مفاد خاصى دارند ، تشكيل شده است ؛ مع‌الوصف ؛ مجموع آيات هر سوره ، هدف يا اهدافى را تعقيب مىكند كه با در نظر گرفتن آيات يك سوره ، هدف آن ، روشن وآشكار مىگردد .\r\nهدف اساسى از 34 آيهء سورهء لقمان ، مبارزه با شرك ودوگانه پرستى وايجاد توجه به خدا وسراى ديگر است و با بررسى مجموع آيه‌هاى اين سوره ، خواهيم ديد كه غرض نهايى از تشريح اسرار آفرينش وطرح مواعظ بزرگ دانشمند جامعهء بنىاسرائيل « لقمان » ، همان توجه به خداى يگانه ومحو آثار شرك وبت‌پرستى است .\r\nدستورهاى اخلاقى واجتماعى لقمان ، آن چنان مهم وسازنده است كه آفريدگار جهان سخنان وانديشه‌هاى عالى او را در اين سوره به عنوان عاليترين نسخهء سعادت وبرنامهء زندگى براى ما فرو فرستاده است و چون پاره‌اى از آيات سورهء مورد بحث را سخنان حكيمانهء او تشكيل مىدهد ، از اين جهت نام آن حكيمْ روى اين سوره نهاده شده ومىگويند : « سورهء لقمان » يعنى سوره‌اى كه در لابه لاى آيات آن ، سخنان واندرزهاى لقمان حكيم وارد شده است .\r\nاكنون وقت آن رسيده است كه به تفسير آيات بپردازيم .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n\r\n2 . پژوهشى دربارهء حروف مقطّعهء قرآن\r\nبسم اللّه الرحمن الرحيم\r\n1 . « الم ؛\r\nالف لام ميم . »\r\nاين سوره ، بسان 28 سورهء ديگر با حروفى آغاز شده است كه در اصطلاح مفسران ، آنها را « فواتح السور » و يا « حروف مقطعه » مىنامند و مجموع حروفى كه در آغاز 29 سوره وارد شده‌اند ، چهارده‌تاست و آنها عبارتند از : الف ، لام ، ميم ، صاد ، راء ، كاف ، هاء ، يا ، عين ، طاء ، سين ، حاء ، قاف ونون ، وهمهء اين حروف در جملهء زير جمع شده‌اند :\r\n« صراط على حق نمسكه ؛ راه على حق است ، ما به آن چنگ مىزنيم . »\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nمفسران در تفسير اين حروف به بحث وگفتگو پرداخته واقوال وآراى زيادى در تفسير اين حروف بيان نموده‌اند و ما از ميان آنها يك نظر را كه با دلايل محكم و استوار همراه بوده و از ناحيهء پيشوايان معصوم نيز تأييد شده است ، تشريح مىكنيم .\r\n\r\nقرآن از اين حروف تشكيل يافته است\r\nاين حروف به عنوان نمونه‌هايى از حروف تهجى در آغاز برخىاز سوره‌ها آمده‌اند وهدف از آوردن آنها اين است كه قرآن مجيد از اين حروف ، تركيب يافته ، و اين سوره‌ها و آيات كه همهءبشر در مقابله با آن عاجز و ناتوان مانده‌اند ، از اين مواد و عناصرْ تشكيل يافته و در حقيقت « خميرمايهء » قرآن ، همين حروف و مانند آنهاست . اگر فكر مىكنيد كه قرآن ساخته و پرداختهء فكر « محمد » صلى الله عليه و آله بوده واو با فكر بشرى خود ، از اين حروف ، قرآن را ساخته است ، شما نيز برخيزيد از همين مواد كه در اختيار همگى است ، به كمك يكديگر سوره‌اى مانند سوره‌هاى آن بسازيد و حجت و دليل او را ابطال نماييد و اگر با داشتن چنين امكانات در مقام مبارزه ، با شكست روبه‌رو شديد ، بايد اذعان كنيد كه قرآن ساختهء فكر بشر نيست ، بلكه وحى الهى است كه بر او نازل‌گرديده است .\r\nاصولًا تفاوت « اعجاز » و « صنعت » در اين است كه پيامبرانْ پيوسته براى وصول به هدف ومطلوب ، از وسايل بسيار ساده‌اى\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nاستفاده مىكردند وامر بسيط وساده‌اى را پايه براى وصول به هدف خارق‌العاده قرار مىدادند ، بر خلاف صنعتگران كه از وسايل پيچيدهء علمى ودقيق كه حقيقت آن براى نوع مردم معلوم نيست ، براى نيل به هدف استفاده مىكنند .\r\nوسيلهء موسى براى اعجاز ، همان عصاى خشك و بى روح وسادهء او بود كه آن را در همهء موارد ، حتى در بردن گوسفندان خود به كار مىبرد ، و در مقام اعجاز همان وسيله را نيز به كار مىبرد كه همگان با ديدگانْ ديده بودند كه چوب خشكى است كه به صورت حيوان درنده‌اى مىآمد و در حالى كه جادوگران مصر از ابزار پيچيده وريسمانهاى مملو از جيوه استفاده مىكردند ، كه نوع مردم از حقيقت آن آگاه نبودند .\r\nپيامبر اكرم صلى الله عليه و آله با ساده‌ترين وسيله به سوى آسمانها پرواز كرد ، درحالى كه « فضانوردان شرق وغرب » به وسيلهء « آپولوها » به سوى فضا مىروند و يا گام درماه مىنهند ؛ وسيله‌اى كه براى ساختن يك واحد آن از سيصد هزار مغز انسانى وصدها دستگاه « الكترونى » كمك مىگيرند وهزاران مهندس وتكنسين ودانشمندان فيزيكدان وشيميدان و . . . در تركيب قطعات و ساختن اجزاى آن تشريك مساعى كرده وسفينه را با دستگاههاى متعددى به پرواز در مىآورند .\r\nقرآن نيز كه معجزهء جاويدان پيامبر خاتم است ، از اين راه وارد شده و از ساده‌ترين ابزار « حروف الفبايى » به عاليترين هدف ( كتابى\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nكه بشر پس از گذشت چهارده قرن نتوانسته است مانند آن را بياورد ) دست يافته است و از ساده‌ترين ابزار كه در اختيار همگانى قرار داشت ، كتابى ساخته است كه كلمات آن موزون ومعانى بزرگى در بر دارد ؛ جمله‌هاى آن مرتب و كلمات آن در بلندترين پايه از فصاحت قرار دارند ، ومعانى بلند وژرف را در قالب زيباترين الفاظ مىريزد كه تاكنون نظيرى بر آن ديده نشده است .\r\nهدف از آوردن اين حروف در آغاز 29 سوره ، اشاره به اين است كه اى مردم ! اساس وريشهء اين قرآن را همين حروف تشكيل مىدهد وابزارى كه در اختيار من است در دسترس شما نيز قرار دارد ؛ هرگاه تصور مىكنيد كه اين كتاب ، مصنوع فكر من وساختهء انديشهء بشر است ، برخيزيد از اين ابزار واسبابْ سوره‌اى بسان يكى از سوره‌هاى قرآن بسازيد .\r\nاين نظر ، گذشته از اين كه مؤيد قرآنى دارد ، چنان كه خواهيم گفت : مورد تأييد رواياتى است كه از پيشوايان معصوم وارد شده است .\r\nشيخ صدوق از امام عسكرى عليه السلام نقل مىكند : « قريش و يهود به‌قرآن تهمت زدند و آن را جادو تصور كردند ، در حالى كه خدامىگويد : « الم ذلك الكتاب » يعنى اى محمد ! اين كتابى كه برايت فرستاده‌ام از همان حروف « الف » ، « لام » و « ميم » تركيب وتشكيل يافته است و اين كتاب كه به زبان شما نازل شده ، از حروفى مركب شده است كه با آن سخن مىگوييد ، هرگاه در اين\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nنسبت راستگو هستيد ، برخيزيد و به كمك يكديگر بشتابيد ونظير آن را بياوريد » « 1 » .\r\nپيشواى هشتم در حديثى كه دربارهء قرآن ، نه حرف مقطعه سخن مىگويد ، جمله‌اى دارد كه تا حدى مؤيد اين است ، آن جا كه فرمايد :\r\nخداوند بزرگ ، قرآن را با حروفى نازل كرد كه تمام عرب با آن سخن مىگفتند . سپس فرمود : هرگاه انس و جن دور هم گرد آيند ونظير اين قرآن را بياورند ، نخواهند توانست ، هر چند يكديگر را پشتيبانى نمايند « 2 » .\r\nمؤيد اين نظر ، اين است كه در سوره‌هاى بيست و نه گانه كه با اين حروف آغاز شده‌اند ، جز در سوره‌هاى مريم ، عنكبوت ، روم وقلم ، در همگى پس از ذكر اين حروفْ سخن از قرآن وكتاب به ميان آمده است : مثلًا در سورهء بقره مىفرمايد :\r\n« ذ لِكَ الْكِتابُ لَارَيْبَ فِيهِ ؛\r\nاين است كتابى كه در آن شك وترديدى نيست . »\r\nو در سورهء آل عمران مىفرمايد :\r\n« الم * اللَّهُ لا إِلهَ إِلّا هُوَ الْحَىُّ الْقَيُّومُ * نَزَّلَ عَلَيْكَ الكِتابَ ؛\r\n\r\n\r\n","description":"","footnote":"\r\n( 1 ) . تفسير برهان ، ج 1 ، ص 34 .\r\n( 2 ) .\r\n« إنّ اللّهَ تبارَكَ و تعالى أنزلَ هذا القُرآنَ بهذِهِ الحروُفِ الّتى يَتَداوَلُها جَمِيعُ العَربِ ثمَّ قالَ : لئِنِ اجْتَمَعَتِ الإنْسُ والجِنُّ عَلى أن يأْتُوا بمثلِ هذا القُرآنِ لايأتُونَ بمثلِهِ ولَوكانَ بعضُهُمْ لِبعْضٍ ظَهِيراً » .\r\n( توحيد صدوق ، ص 162 ) .\r\n","page_name":" 33 ","page_number":33},
  {"content":"\r\n\r\nخداوندى كه جز او خدايى نيست ، اوست زنده وبىنياز * كتاب را بر تو نازل كرده است . »\r\nو همچنين بسيارى از سوره‌هاى ديگر كه اين حروف در آغاز آنها وارد شده است .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\n\r\n3 . نشانه‌هاى نيكوكاران\r\n2 . « تِلْكَ آياتُ الكِتابِ الحَكِيمِ ؛\r\nاين است آيه‌هاى كتاب سراسر حكمت . »\r\n3 . « هُدىً وَرَحْمَةً لِلْمُحْسِنِينَ ؛\r\nبراى نيكوكاران هدايت و رحمت است . »\r\n4 . « الَّذِينَ يُقِيمُونَ الصَّلاةَ وَيُؤْتُونَ الزَّكاةَ وَهُمْ بِالآخِرَةِ هُمْ يُوقِنُونَ ؛\r\nكسانى كه نماز مىگزارند وزكات مىدهند و به جهان ديگر ايمان دارند . »\r\n5 . « أُولئِكَ عَلى هُدىً مِنْ رَبِّهِمْ وَأُولئِكَ هُمُ المُفْلِحُونَ\r\nاولنئِكَ عَلى هُدًى مِنْ رَبّهِمْ وَاولنئِكَ هُمُ الْمُفْلِحُونَ ؛\r\nآنها از جانب خداوند هدايت يافته‌اند ، و آنان رستگارانند . »\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nبررسى آيات قرآن به روشنى ، اين مطلب را ثابت مىكند كه آيين پيامبر اسلام ، آيين جهانى ودين او خاتم اديان وشخص وى خاتم پيامبران است ، و در اين‌باره آيات متعددى در قرآن وارد شده است كه فقط به نقل دو آيه اكتفا مىكنيم :\r\n1 . « يا أَ يُّها النّاسُ إِنِّى رَسُولُ اللَّهِ إِلَيْكُمْ جَمِيعاً ؛ « 1 »\r\nاى مردم ! من فرستادهء خدا به سوى همهء شما هستم . »\r\nاين آيه به روشنى گواه بر اين است كه آيين اسلام ، آيين جهانى است و به منطقه‌اى اختصاص ندارد .\r\n2 . « ما كانَ مُحَمَّدٌ أَبا أَحَدٍ مِنْ رِجالِكُمْ وَلكِنْ رَسُولَ اللَّهِ وَخاتَمَ النَّبِيِّينَ وَكانَ اللَّهُ بِكُلِّ شَىءٍ عَلِيما ؛ « 2 »\r\nمحمد ، پدر هيچ‌يك از مردان شما نيست ، بلكه فرستادهء خدا و خاتم پيامبران است وخداوند از هر چيز آگاه است . »\r\nخداوند براى تثبيت عمومى بودن رسالت وى ، هنگامى كه دربارهء كتاب او ( قرآن ) سخن مىگويد ، آن را راهنماى جهانيان معرفى مىكند :\r\n« شَهْرُ رَمَضانَ الَّذِى أُنْزِلَ فِيهِ القُرآنُ هُدَىً لِلنّاسِ وَبَيِّناتٍ مِنَ الهُدى وَالْفُرْقانِ ؛ « 3 »\r\n\r\n\r\n","description":"","footnote":"\r\n( 1 ) . اعراف ( 7 ) ، آيهء 158 .\r\n( 2 ) . احزاب ( 33 ) آيهء 40 .\r\n( 3 ) . بقره ( 2 ) آيهء 185 .\r\n","page_name":" 36 ","page_number":36},
  {"content":"\r\n\r\nماه رمضان ، ماهى است كه در آن ، قرآن فرو فرستاده شده است ؛ قرآنى كه براى هدايت عموم مردم نازل شده و در آن دلايلى است كه موجب هدايت و جدا كنندهء حق از باطل است . »\r\nاين آيات و مانند آنها مىرساند كه نبوت پيامبر اسلام ، جهانى است ، حتى فيض معنوى قرآن كه همان هدايت وراهنمايى است ، به گروه معينى اختصاص ندارد .\r\nولى در سومين آيهء مورد بحث ، صريحاً مىفرمايد كه تنها آن‌گروه از قرآن بهره‌مند مىگردند كه نيكوكار باشند ؛ چنان‌كه مىفرمايد :\r\n« هُدىً وَرَحْمَةً لِلْمُحْسِنِينَ ؛\r\nبراى نيكوكاران مايهء هدايت و رحمت است . »\r\nاكنون اين سؤال پيش مىآيد كه هرگاه فيض معنوى قرآن در شعاع وسيع وهمگانى است ، پس چرا در آيهء مورد بحث ، بهره‌گيرى از آن را به نيكوكاران اختصاص داده است .\r\nپاسخ اين سؤال روشن است و آن اين كه : قرآن كه نسخهء سعادت است كه براى هدايت همگان فرو فرستاده شده است وهدف از بعثت پيامبر خاتم نيز همين است وبس ، اما تنها آن گروه از آن بهره‌مند مىگردند كه خود را در مسير هدايت قرار داده وآمادهء بهره‌گيرى باشند وتافردى آمادهء هدايت وبهره‌مندى نباشد ، هرگز قرآن به حال او سودى نمىبخشد .\r\nمثلًا باران رحمت الهى بردشت ودمن مىريزد وسراسر صحرا را\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nفرامىگيرد ، تنها آن گروه از كشاورزان بهره‌مند مىشوند كه زمين را براى كشت آماده كرده و دانه در آن پاشيده باشند .\r\nبنابراين ، هم صحيح است بگوييم كه قرآن براى هدايت همهء مردم فرو فرستاده شده است ، زيرا انگيزه از نزول قرآنْ هدايت همهء جهانيان است ؛ وهم صحيح است كه بگوييم : تنها آن گروه از آن بهره‌مند مىشوند كه نيكوكار باشند .\r\nخلاصه ، هدف از نزول قرآن ، هدايت همگان است ، هر چند نتيجه‌اش از آن گروهى است كه آمادهء بهره‌بردارى باشند .\r\nروى اين بيانْ روشن مىشود كه چرا خدا قرآن را تنها شفا و رحمت براى افراد با ايمان مىداند ، مىفرمايد :\r\n« وَنُنَزِّلُ مِنَ القُرآنِ ما هُوَ شِفاءٌ وَرَحْمَةٌ لِلْمُؤْمِنِينَ ؛ « 1 »\r\nآياتى از قرآن مىفرستم كه مايهء شفا ووسيلهء رحمت براى گروه با ايمان است . »\r\nقرآن در عين اين كه نجات دهندهء انسانها از بيماريهاى فردى واجتماعى ، ومايهء رحمت براى همهء جهانيان است ، ولى تنها آن گروه از اين خوان گسترده بهره‌مند مىشوند كه آمادهء بهره‌مندى باشند .\r\nگروه ديگرى كه در آنها آمادگى وجود ندارد ، نه تنها بهره‌اى نمىبرند ، بلكه با شنيدن آياتى از قرآن از حق روى گردان شده\r\n\r\n\r\n","description":"","footnote":"\r\n( 1 ) . اسراء ( 17 ) آيهء 82 .\r\n","page_name":" 38 ","page_number":38},
  {"content":"\r\n\r\nوگامى به عقب مىنهند ؛ چنان كه مىفرمايد :\r\n« وَلَقَدْ صَرَّفْنا فِى هذا القُرآنِ لِيَذَّكَّرُوا وَما يَزِيدُهُمْ إِلّا نُفُوراً » « 1 » ؛\r\nما در اين قرآن به طور تفصيل دربارهء موضوعاتى سخن گفتيم ، ولى نسبت به مشركان جز دورى از حق نتيجه‌اى نمىبخشد .\r\nاز اين جهت ، قرآن پس از آن كه خود را شفا دهنده ومايهء رحمت براى گروه با ايمان مىداند ، صريحاً اعلام مىدارد كه گروه ظالم وستمگر از اين قرآن جز زيانْ بهره‌اى نمىبرند .\r\nزيرا قرآن با دلايل روشن ، حجت را بر گروه‌هاى منحرف تمام كرده ، و زبان آنان را در روز رستاخيز مىبندد ؛ ديگر نمىتوانند بگويند : پروردگارا ما را معذور بدار و ما به وظايف وتكاليف خود جاهل ونادان بوديم ، بلكه به آنان خطاب مىشود :\r\n« قالَ كَذ لِكَ أَتَتْكَ آياتُنا فَنَسِيتَها وَكَذ لِكَ اليَوْمَ تُنْسى . » « 2 »\r\nخداوند به آنان مىگويد : آيات وپيامبران ما به سوى تو آمدند ، ولى تو آنها را به دست فراموشى سپردى وامروز نيز تو فراموش مىشوى .\r\nخود قرآن بار ديگر اين حقيقت را به روشنترين وجه ، ضمن آيه‌اى بيان مىكند ومىفرمايد :\r\n« يُضِلُّ بِهِ كَثِيراً وَيَهْدِى بِهِ كَثِيراً وَما يُضِلُّ بِهِ إِلّا الفاسِقِينَ ؛ « 3 »\r\n[ با مثلهاى 
  ] قرآن گروهى گمراه وگروه زيادى هدايت مىشوند وجز\r\n\r\n\r\n","description":"","footnote":"\r\n( 1 ) . همان ، آيهء 41 .\r\n( 2 ) . طه ( 20 ) آيهء 126 .\r\n( 3 ) . بقره ( 2 ) آيهء 26 .\r\n","page_name":" 39 ","page_number":39},
  {"content":"\r\n\r\nبدكاران كسى گمراه نمىگردد . »\r\nمولوى اين حقيقت را در ضمن مثلى مجسم مىكند ومىگويد : مثل قرآن مانند طناب چاه است كه گروهى به وسيلهء آن از چاه بيرون مىآيند وبرخى به وسيلهء آن در درون آن وارد مىشوند ، اين تقصير طناب نيست ، بلكه تقصير آن كسى است كه از آن به طور معكوس استفاده مىكند ؛ چنان‌كه مىگويد :\r\n از خدا مىخواه تازين نكته‌ها * در نلغزى ورسى در انتها\r\nزآن كه از قرآن بسى گمره شدند * زين رسن قومى درونِ چَه شدند\r\nمررسن را نيست جرمى اى عنود * چون تو را سوداى سربالا نبود \r\n\r\nنكات آيات\r\n1 . در آيهء دوم از آيات مورد بحث مىفرمايد : « الكتابُ الحكيم » . همگى مىدانيم كه حكيم يكى از اسما وصفات خداست . قرآن مجيد به‌طور مكرر خدا را به اين صفت توصيف نموده است . حكيم به كسى مىگويند كه هركارى را تحت ضابطه‌اى و براى هدفى انجام‌دهد « 1 » و از كارهاى لغو و بيهوده بپرهيزد .\r\n\r\n\r\n","description":"","footnote":"\r\n( 1 ) . از قديم الأيام ، حكيم را چنين تعريف كرده‌اند : « مَنْ يضَعُ الأشْياءَ مَواضِعَها . »\r\n","page_name":" 40 ","page_number":40},
  {"content":"\r\n\r\nولى در اين آيه ، خود قرآن با اين صفت توصيف شده است وهدف از آن ، بالابردن مقام قرآن است كه آن‌چنان سخنان او حكيمانه وسراسر حكمت است كه گويا خود حكيم است وسخن مىگويد .\r\n2 . در آيات مورد بحث ، نيكوكاران با سه صفت زير معرفى شده‌اند :\r\nالف ) يُقِيمُونَ الصَّلاةَ : نماز مىگزارند و نماز مايهء رابطهء انسان با خداست .\r\nب ) وَيُؤْتُونَ الزَّكاةَ : زكات مىدهند كه عامل ارتباط انسان با اجتماع است .\r\nت ) بِالآخِرَةِ هُمْ يُوقِنُونَ : به سراى ديگر مؤمن باشند و ايمان به روز بازپسين ، زيربناى تربيت دينى و ضامن اجراى تمام قوانين آسمانى است .\r\nصفات گروه نيكوكار ، منحصر به اين سه صفت نيست ، ولى از ميان آنها اين سه صفت را كه از برجسته‌ترين صفات آنهاست اختيار نموده ويادآور شده است و در هر كس اين سه صفت باشد ، ديگر صفات نيكوكارى در اوجمع مىگردد .\r\nو در آيهء پنجم چنين نتيجه‌گيرى مىكند : گروهى كه واجد صفات يادشده هستند ، هدايت يافتگان واقعى ورستگاران حقيقى مىباشند ؛ چنان كه مىفرمايد :\r\n\r\n","description":"","footnote":"","page_name":" 41 ","page_number":41},
  {"content":"\r\n\r\n« أُولئِكَ عَلى هُدَىً مِنْ رَبِّهِمْ وَأُولئِكَ هُمُ المُفلِحُونَ ؛ « 1 »\r\nآنان از جانب خداوند هدايت يافته‌اند و آنان رستگارانند . »\r\n\r\n\r\n","description":"","footnote":"\r\n( 1 ) . بقره ( 2 ) آيهء 5 .\r\n","page_name":" 42 ","page_number":42},
  {"content":"\r\n\r\n\r\n4 . سرگرميهاى ناسالم\r\n6 . « وَمِنَ النّاسِ مَنْ يَشْتَرِى لَهْوَ الحَدِيثِ لِيُضِلَّ عَنْ سَبِيلِ اللَّهِ بِغَيْرِ عِلْمٍ وَيَتَّخِذَها هُزُواً أُولئِكَ لَهُمْ عَذابٌ مُهِينٌ ؛\r\nبرخى از مردم داستانهاى باطل را مىخرند [ انتخاب مىكنند 
  ] تا مردم را ندانسته از راه خدا ( قرآن ) بازدارند ، و آيات قرآن را استهزا كنند ؛ براى آنان است عذاب خوار كننده . »\r\nتاريخ اسلام گواهى مىدهد كه مخالفان پيامبر گرامى از راههاى گوناگونى وارد مبارزه شده ومخالفت وكارشكنى خود راآغاز نمودند وفهرست برخى از پيكارهاى ناجوانمردانهء آنان\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nبه‌قرار زير است :\r\n\r\n1 . حربهء تهمت\r\nآنان با تهمتهاى ناروا از قبيل شاعر ، كاهن ، مجنون وساحر خواستند كه از نفوذ سخن او بكاهند ، ولى پيشرفت چشمگير اسلام در ميان طبقات گوناگون ، ثابت نمود كه وى بالاتر از آن است كه اين تهمتها به او بچسبد .\r\n\r\n2 . آزار پيروان\r\nآزار وزجر وشكنجه و كشتن پيروان پيامبر ، يكى ديگر از نقشه‌هاى شوم آنان بود كه به اين وسيله مىخواستند از گسترش نفوذ سخن او بكاهند ، ولى مقاومت پيروان وى در برابر هر نوع شكنجه وتهديد ، سران قريش را مدهوش ساخت وهمگى از ارادت واخلاص علاقه مندان محمد صلى الله عليه و آله انگشت تعجب به دندان گرفتند ، تا آن جا كه ابوسفيان مىگفت : من قيصر وكسرى را ديده‌ام ، ولى هيچ‌كس را در ميان پيروانش به عظمت محمد صلى الله عليه و آله نيافتم كه در راه اعتلا وهدف او اين قدر جانباز وفداكار باشند .\r\n\r\n3 . دعوت از داستانسراى بزرگ عرب\r\nآنان در جذبهء روحى قرآن سخت در شگفت وتعجب بودند وتصور مىكردند كه علت سرودست شكستن مردم براى شنيدن\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nآيات آن ، همان داستانها وسرگذشت اقوام پيشين است ؛ از اين جهت « نضربن حارث » ، داستانسراى بزرگ عرب حاضر شد كه در مواقع خاصى در كوچه و بازار به نقل داستانهاى قهرمانان « ايران » بپردازد و از اين طريق افراد را از گرايش به رسول خدا باز دارد . اين نقشه به قدرى احمقانه بود كه خود قريش از شنيدن داستانهاى او خسته و از دور او پراكنده شدند .\r\nشيوهء مبارزهء آنان با پيامبر ، منحصر به آنچه كه گفته شد نبود ، بلكه براى خاموش ساختن چراغ توحيد از طرق وراههاى ديگرىوارد شده‌اند كه ما مشروح آنها را در كتاب فروغ ابديت آورده‌ايم .\r\nآيهء مورد بحث به جهت انتقاد از عمل نضربن حارث نازل شده است .\r\n« نضر » بازرگانى بود كه گاه‌گاهى به ايران مسافرت مىكرد و با داستانسرايان معروف ايران انس والفتى داشت و در ضمن ، داستانهاى مربوط به رستم واسفنديار را ياد مىگرفت و يك مشت كتابهاى رمان وداستان خريدارى مىكرد .\r\nوى موقع بازگشت به مكه به خاطر سرگرم كردن وباز داشتن مردم از شنيدن قرآن ، معركه‌هايى برپا مىكرد وشروع به نقّالى مىنمود ومىگفت : اگر محمد ، سرگذشت عاد وثمود مىگويد ، من نيز داستان وجريان قهرمانىهاى رستم واسفنديار را مىگويم .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\n\r\nنكات آيه\r\n1 . نضر براى هدفهاى پليدى اين داستانها را تهيه وكتابهاى مربوط به اين رشته را خريدارى مىكرد ؛ چنان كه مىفرمايد :\r\n« وَمِنَ النّاسِ مَنْ يَشْتَرِى لَهْوَ الحَدِيثِ لِيُضِلَّ عَنْ سَبِيلِ اللَّهِ ؛\r\nبرخى از مردم هستند كه داستانهاى باطل را مىخرند تا مردم را از راه خدا گمراه‌سازند . »\r\n2 . او نه تنها خود گمراه بود ، بلكه گروهى را نيز ناخودآگاه از حق باز مىداشت ، قلب و روح آنان با سخنان باطل مملو مىشد ، ديگر مجال براى شنيدن آيات الهى پيدا نمىكردند ؛ چنان كه مىفرمايد :\r\n« لِيُضِلَّ عَنْ سَبِيلِ اللَّهِ بِغَيْرِ عِلْمٍ ؛\r\nتا مردم نا آگاه را از راه خدا [ قرآن 
  ] گمراه سازد وباز دارد . »\r\n3 . وى با گفتار خود : « اگر محمد از عاد وثمود خبر مىدهد ، من نيز داستان رستم واسفنديار مىگويم » ، قرآن را به باد سخريه واستهزا گرفته وكتاب سراسر حكمت را با كتابهاى رمان وداستان يكسان حساب مىكرد ؛ چنان كه مىفرمايد : « وَيَتَّخِذَهنا هُزُوًا ؛ آيات قرآن را به سخريه واستهزا گرفته است . »\r\n\r\n« لهو الحديث » در عصر ما\r\nقرآن مجيد در اين آيه ، روى كلمهء « لهو الحديث » تكيه كرده\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nوسخن مىگويد . چه بهتر معناى اين كلمه را به خوبى فرا گيريم .\r\nلهو در لغت عرب به معناى « باز داشتن و مشغول كردن » است . هر نوع سخن وكلامى و يا كار وكردارى كه انسان را از حق وحقيقت بازدارد ، به آن لهو مىگويند . چيزى كه هست ، بازدارنده ، گاهى مضمون كلام است وسخن ، به آن لهوالحديث مىگويند و گاهى چيز ديگر است ، مانند جمع ثروت وافراط در شهوت كه به آنها « لهو » مىگويند ، كه ما را از حق باز مىدارد .\r\nقرآن مجيد مىفرمايد : « أَلْهاكُمُ التَّكاثُرُ ؛ « 1 » گردآورى ثروت شما را از گرايش به حقيقت بازداشت . »\r\nبنابراين هر نوع سرگرمى كه مانع از توجه به حق وحقيقت گردد ، در لغت قرآن به آن « لهو » مىگويند . هرگاه يك چنين سرگرمى وبازدارنده ، كلام وداستان باشد ، لفظ « حديث » به آخر آن ضميمه مىگردد ، مىگويند : « لهو الحديث » و در غير اين صورت بدون ضميمه به كار مىبرند ومىگويند : « لهو » .\r\n\r\nرمانهاى عشقى وجنايى\r\nرمانهاى عشقى وافسانه هاى جنايى كه رموز بىعفتى وآدمكشى را تعليم جوانان ودختران ما مىدهد ، مصداق واقعى « لهوالحديث » است . اگر نضربن حارث افسانه‌هاى ايرانى را براى\r\n\r\n\r\n","description":"","footnote":"\r\n( 1 ) . تكاثر ( 102 ) آيه 1 .\r\n","page_name":" 47 ","page_number":47},
  {"content":"\r\n\r\nجلوگيرى از ايمان آوردن افراد مىگفت ، نويسندگان وناشران رمانهاى عشقى وجنايى به منظور منحرف نمودن جوانان وتشديد نشر فحشا ، دست به اين كارها مىزنند و اگر چنين قصدى نيز نداشته باشند ، ناخودآگاه نسل جوان را آلوده مىسازند .\r\nزيانهاى بى حد وحصرى كه از اين ناحيه بر پيكر اجتماع وارد مىگردد ، به مراتب بالاتر از ضررهاى افسانه‌هاى ايرانى نضر بن حارث بود ، كه زاييدهء خيال بود و از تحريكات جنسى وتعليمات جنايى ، دور وپيراسته بود .\r\nفيلمهاى گمراه كننده ، پرده‌هاى شهوت‌انگيز ، صحنه‌هاى بىعفتى كه در سينما وتلويزيون نشان داده مىشود ، حكم « لهوالحديث » دارد ، بالاخص هنگامى كه گوينده در پشت پرده ، رموز واسرار فيلم را تشريح كند .\r\nدانشمندان روان‌شناس معتقدند كه فيلمهاى جنايى و جنسى در گسترش فحشا وافزايش حجم جنايات ، كاملًا مؤثرند ، وبسيارى از مجرمها در برابر هيأتهاى داورى صريحاً اعتراف مىكنند كه كارهاى زشت وناپسند آنها عكس العمل تماشاى فيلمهاى سينماهاست كه درس جنايت و خيانت در آنها تعليم مىدهد . اسلام هرگز با فيلمهاى علمى واخلاقى وبهداشتى مخالف نيست . امروز فيلم يكى از وسايل بزرگ آموزش وپرورش است و در جامعه‌هاى متمدن از آن به طرز صحيح استفاده مىكنند و يك مادر مىتواند طرز تغذيه و تربيت فرزندان خود را با ديدن يك يا دو فيلم بياموزد ،\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nولىمتأسفانه چنين سينمايى وجود خارجى ندارد و اگر به ندرت بخواهند يك فيلم علمى واخلاقى نشان بدهند ، به قدرى به آن پيرايه‌مىبندند كه حتماً با يك رشته كارهاى خلاف ونامشروع توأم مىگردد . « 1 »\r\n\r\nگسترش لهو در زندگى ماشينى\r\nدرست است كه قرآن مجيد در آيهء مورد بحث ، يك قسم از لهو را كه همان « لهوالحديث » است تحريم نموده ومرتكبان را با عذاب خواركننده تهديد كرده است ، ولى بايد توجه نمود كه داستانهاى باطل وسرگرم كننده وباز دارنده از شنيدن سخنان خدا وپيمودن راه حق ، از آن جهت حرام است كه « لهو » وسرگرم كننده است ، نه از اين نظر حرام است كه داستان مىباشد ، زيرا به گواه اين كه شنيدن داستانهاى آموزنده وسازنده نه تنها حرام نيست ، بلكه يكى از وسايل وطرق تربيت مىباشد .\r\nو به عبارت ديگر ، در موضوع بحث ما چيزى كه مايهء تحريم « لهوالحديث » است ، همان جنبهء « لهو » بودن وباز دارندگى آن ازشنيدن حقايق است ، نه جنبهء داستان وقصه‌گويى آن ، بلكه داستان ، محل وظرفِ لهو مىباشد ؛ بنابراين هرگاه لهوى در غير\r\n\r\n\r\n","description":"","footnote":"\r\n( 1 ) . خوانندهء محترم توجه داشته باشد كه اين كتاب در زمان طاغوت تأليف شده است ، اگر چه امروزه نيز مستكبران از طريق ماهواره و ويدئو قصد دارند جوانان را به فساد بكشند . [ ويراستار 
  ] .\r\n","page_name":" 49 ","page_number":49},
  {"content":"\r\n\r\nمورد داستانْ محقق گرديد ، حتماً حرام خواهد بود .\r\nاز اين جهت ، دانشمندان اسلامى با آيهء مورد بحث بر تحريم « غنا » استدلال نموده ومىگويند : هرنوع آهنگ وآوازى كه مناسب مجالس عياشى وآوازخوانى باشد ، به حكم اين كه لهوى است كه انسان را از حق وحقيقت باز مىدارد ، حرام است .\r\nاگر فرض كنيم قرآن و يا حديث و يا شعر بس آموزنده‌اى را بااين آهنگ بخواند ، باز حرام خواهد بود . درست است قرآن وياشعر آموزنده‌اى كه با آهنگ غنا خوانده مىشود ، از قبيل « لهوالحديث » نيست ، يعنى خود سخن ومضمون كلامْ لهو وبازدارنده نيست ، زيرا يا قرآن است و يا شعر آموزنده ، ولى كيفيت ونحوهء سخن گفتنْ لهوى است كه مايهء بازداشتن انسان از حق وحقيقت مىباشد .\r\nهرگاه تصنيف مبتذل عشقى كه احساسات خفتهء جنسى را به شدت بيدار مىسازد ، با چنين آهنگ خوانده شود ، در اين صورت علاوه بر اين كه مضمون كلامْ لهو وسرگرم كننده وبازدارنده است ، كيفيت كلام نيز كه به صورت غناست ، لهو خواهد بود .\r\nنواختن دستگاههاى موسيقى هر چند توأم با تصنيف وآواز نباشد ، اگرچه لهو الحديث نيست ، اما روشنترين مصداق براى لهو است ، زيرا نواختن واستماع اين آهنگها آن چنان مايهء سرگرمى است كه انسان را از شنيدن آيات الهى وتوجه به مبدأ ومعاد و ديگر وظايف انسانى بازمىدارد .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n\r\nموسيقى بلاى عصر\r\nيكى از بلاهاى عصر ما گسترش موسيقى است كه به صورتهاى مختلفى در هرخانه ولانه وارد شده است . چون بسيارى از خوانندگان عزيز ، علاقه‌دارند كه از مضرات آن آگاه گردند ، به‌گوشه‌اى از مضرات آن اشاره مىنماييم :\r\nگرچه رواج فوق العادهء انواع موسيقى مانع از آن است كه بسيارى از افراد در اين باره درست فكر كنند وبينديشند و مطابق طرز تفكر نادرستى كه متداول شدن هر چيز را دليل بر بىعيب بودن آن مىگيرند ، حاضر به مطالعه در اطراف آثار شوم وزيانبار موسيقى نيستند .\r\nولى افراد واقع بين هيچ‌گاه به اين مقدار قناعت نخواهند كرد و براى پىبردن به واقعيتها ، على رغم شيوع وعدم شيوع آنها ، همواره مىكوشند ومطالعه مىكنند .\r\nموسيقى از چند نظر قابل مطالعه است :\r\n1 . از نظر زيانهاى جسمى وآثار شومى كه روى دستگاه اعصاب انسان مىگذارد .\r\nآقاى دكتر ولف آدلر ، پروفسور دانشگاه كلمبيا مىگويد :\r\nبهترين ودلكش‌ترين نواهاى موسيقى ، شومترين آثار را روى سلسله اعصاب انسان مىگذارد ، مخصوصاً وقتى كه هوا گرم باشد ، آثار نامطلوب آن شديدتر مىگردد .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nدكتر الكسيس كارل ، فيزيولوژيست وزيست‌شناس معروف فرانسه مىنويسد :\r\nارضاى وحشيانهء شهواتْ ممكن است جلب نوعى اهميت كند ، ولى هيچ چيز غير منطقيتر از يك زندگى كه به تفريح بگذرد نيست .\r\nكاهش عمومى هوش ونيروى عقل از تأثير الكل ، بالاخره از بىنظمى در عادت ناشى مىگردد و بدون ترديد سينما و راديو در اين بحران فكرى سهيمند .\r\nبه طور كلى بايد موسيقى را در رديف مواد مخدر شناخت ، زيرا آثار تخدير آن به هيچ وجه قابل انكار نيست ، وتخدير ، انواع واقسامى دارد ، وبشر مىتواند از طريق مختلف ، اعصاب خود را تخدير كند .\r\nگاهى تخدير به وسيلهء خوردن است . نوشابه‌هاى الكلى تخدير شديدى در اعصاب به وجود مىآورد و انسان را از مطالب ديگر بىخبر مىسازد .\r\nو گاهى تخدير به وسيلهء استنشاق از بينى ، در بدن ايجاد مىشود ، مانند گرد هروئين كه از طريق بينى در بدن وارد مىشود ، اعصاب را براى مدتى تخدير مىكند ؛ و براى بسيارى از بيمارانى كه احتياج به تخدير دارند ، از طريق تزريق مواد مخدر در رگ انجام مىگيرد .\r\nو گاهى همين تخدير از مجراى گوش صورت مىپذيرد ، واستماع موسيقى و « كنسرت » ، در اعصاب شنونده اثر تخديرى\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nايجاد مىكند و گاهى آن چنان شديد مىشود كه انسان را مانند افراد بهت‌زده ، از حالت طبيعى بيرون مىآورد وتوجه او را از يك سلسله امور مادى ومعنوى سلب مىكند .\r\nبا توجه به اين نكته ، تصديق خواهيد نمود كه موسيقى مخدرى بيش نيست و تمام و يا بسيارى از عيوب ومضرات تخدير را داراست .\r\nاصولًا لذت فوق‌العاده‌اى كه افراد از آن مىبرند ، به سبب همين اثر تخديرى آن است . گاهى اين اثر تخديرى به قدرى قوى است كه انسانْ عقل وهوش خود را آن چنان از دست مىدهد كه دست به حركات غيرعادى مىزند .\r\nمثلًا وقتى تخدير موسيقى قوى گرديد ، قدرت قضاوت صحيح از انسان سلب مىگردد ، ديگر نمىتواند خوب و بد را در حد واقعى خود درك كند ، چه بسا در مواقعى بسيارى از اعمال ناشايست كه در حالت عادى از او سر نمى زند و آن را شايستهء شأن وانسانيت خود نمىداند ، وقتى تحت تأثير عوامل مرموز كششهاى صوتى قرار گرفت وعقل وانديشه وقوهء مميزهء او اسير جذبه وآهنگهاى تند موسيقى گرديد ، بى پروا از او سر زده وكوچكترين انديشه‌اى دربارهء عواقب ومضرات آن نمىكند .\r\nتصور نمى كنيم اين قسمت ازگفتار ما احتياج به ذكر مثال وبيان نمونه داشته باشد ، زيرا هر فرد بيدارى توجه دارد كه رقصهاى دسته‌جمعى و شب نشينيهايى كه مردان بيگانه با زنان بيگانه به\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nپايكوبى ودست‌افشانى مشغول مىگردند ، همواره توأم با آهنگهاى تند موسيقى بوده وارتعاش اصوات موسيقى ، آن‌چنان سرپوشى برروى عقل وادراك افراد مىگذارد كه انجام دادن هرگونه عمل دور از مقام انسانى ، براى آنها سهل وآسان مىگردد .\r\nچه تخديرى بالاتر از اين ؟ وقتى انسان تحت نفوذ زير وبم آهنگ موسيقى قرار گرفت ، يك نوع رخوت وسستى براعصابْ مستولى شده و از مفاهيم انسانى ، جز شهوترانى ، خوانندگى ، عشقبازى وجمالپرستى چيزى در برابر ديدگان بى فروغ وعقل وى مجسم نمىگردد و آن چنان سرپوش روى ادراك ونيروى خرد گذارده مىشود كه مفاهيم مقدسى به نام رحم ، مروت ، عفت ، حيا ، امانت ، مساوات ، برادرى ، مجد وعظمت ، كوشش وفعاليت واستقامت در راه هدف ، به دست فراموشى سپرده مىشود ؟\r\nجاى گفتگو نيست كه از روز نخست ، الكل وموسيقى بزرگترين وسيلهء هوسرانى براى مردان و زنان شهوتران بوده و در مواقع خاصى براى تخدير اعصاب به آن پناه مىبردند . درست است كه اسلام هرگز انسان را از لذايذ طبيعى باز نمىدارد ، ولى از آن لذايذ زود گذر كه از طريق تخدير اعصاب و تحريك غرايز شهوانى پيدا مىشود و انسان را از حالت طبيعى بيرون مىبرد جلوگيرى مىنمايد .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\n\r\nضررهاى اخلاقى موسيقى\r\nآيا جاى گفتگوست كه يكى از عوامل انحطاط اخلاقى ، همين صفحات وتصنيفهاست وآيا نواهاى فريبنده و تحريك آميز موسيقى به شيوع فساد واعمال دور از عفت دامن نمىزند ، وآواز گرم زنان ودخترانْ توأم با آهنگهاى شهوت‌انگيز موسيقى روح عشقبازى را در جوانان ايجاد نمىكند ؟\r\nوانگهى ، آيا قلبى كه مملو از نغمه‌هاى شهوت‌انگيز وتصنيفهاى عاشقانه گرديد ، درآن جايگاهى براى ياد خدا باقى مىماند ؟ آيا دلى كه در آوازهاى عاشقانه وارتعاش امواج موسيقى غرق گرديد ، مىتواند به فكر بىنوايان ودرماندگان باشد ؟\r\nاصولًا بايد ديد كه لوازم ومناسبات مجالس موسيقى چيست وزير وبم‌هاى موسيقى وارتعاشات مختلف آن چه تقاضايى دارد ؟ جز اين است كه دانش ورقص واختلاط زنان ومردان ودختران وپسران و شراب والكل را به دنبال دارد ؟\r\nچيزى كه آفرينندهء اين عوامل سوء اخلاقى باشد ، مىتواند در يك شريعت آسمانى حلال گردد ؟\r\nنتيجه اين كه آهنگهاى موسيقى ، هم آثار زيان‌بخش تخدير اعصاب را دارد ، وهم از نظر اخلاقى يك سلسله شهوت را در انسان زنده مىكند . اين بود گوشه‌اى از فلسفهء حرمت موسيقى .\r\n\r\n","description":"","footnote":"","page_name":" 55 ","page_number":55},
  {"content":"\r\n . \r\n","description":"","footnote":"","page_name":" 56 ","page_number":56},
  {"content":"\r\n\r\n\r\n5 . انحراف در دستگاه رهبرى\r\n7 . « وَ إِذا تُتْلى عَلَيْهِ آياتُنا وَلّى مُسْتَكْبِراً كَأَنْ لَمْ يَسْمَعْها كَأَنَّ فِى أُذُنَيْهِ وَقْراً فَبَشِّرْهُ بِعَذابٍ أَلِيمٍ ؛\r\nهنگامى كه آيات الهى براى او خوانده شود ، با تكبر از آن روى مىگردانند ، گويى آن را نشنيده است ، گويى در گوشهاى آنها سنگينى است ؛ آنها را به عذاب دردناك بشارت ده ! »\r\n8 . « إِنَّ الَّذِينَ آمَنُوا وَعَمِلُوا الصّالِحاتِ لَهُمْ جَنّاتُ النَّعِيمِ ؛\r\nافرادى كه ايمان آورده‌اند و كارهاى نيك انجام‌داده‌اند ، براى آنها باغهايى است سراسر نعمت . »\r\n\r\n","description":"","footnote":"","page_name":" 57 ","page_number":57},
  {"content":"\r\n\r\n9 . « خالِدِينَ فِيها وَعْدَ اللَّهِ حَقّاً وَهُوَ العَزِيزُ الحَكِيمُ ؛\r\nدر آن باغها جاودانه هستند [ اين پاداش 
  ] وعدهء قطعى واستوار الهى است ، اوست قادر وگرامى وحكيم . »\r\nاز مسائل مهم اجتماعى ، موضوع تقسيم كار است ، زيرا افراد بشر با مواهب واستعدادهاى گوناگونى آفريده شده‌اند و هر فردى براى كارى آمادگى دارد ، چه بهتر براى كارى گمارده شود كه ذوق آن را در سر دارد . در جامعه‌هاى مترقى ، استعداد افراد از همان دوران كودكى ونوجوانى ، مشخص مىگردد ، و از بررسى پرونده‌هاى تحصيلى وآزمايشهاى مربوط به تشخيص روحيات وذوقيات ، نقطهء تمايل عقربهء استعداد افراد ، مشخص مىگردد ، ديگر جوان به كارى كه ذوق و شايستگى آن را ندارد گمارده نمىشود .\r\nدر آفرينش انسان تقسيم كار به صورت روشنى انجام گرفته و هر كارى به دست عضوى و يا نيرويى كه صلاحيت اداره وتنظيم آن را دارد ، سپرده شده است .\r\nبدن ما نيازمنديهاى مختلفى دارد ، وهمهء اين نيازمنديها به وسيلهء اعضاى مختلف ونيروهاى گوناگون بدن بر طرف شده است . بدن ما به هضم غذا ، تصفيهء خون ، رسانيدن غذا به تمام سلولهاى بدن ، سرباز مدافع ، گيرنده وفرستنده ، ودهها كار ديگر نياز دارد ، كه همگى به نحو احسن انجام گرفته و در تمام بدن ، سلول وعضو\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nبيكارى پيدا نمىشود و اگر كار گوش به چشم و يا كار معده به قلب ، محول گردد ، زندگى انسان تباه مىشود .\r\nنه تنها دستگاههاى مادى وجهاز ظاهرى بدن ، روى اصل « تقسيم كار » انجام وظيفه مىكند ، بلكه براى روحيات وادراكات او نيز نظام خاصى هست كه هر قوه‌اى از قواى روحى براى كارى آفريده شده‌اند .\r\nاساس وپايهء نظام روحى انسان ، دو نيروى عظيمى است كه زندگى معنوى انسانْ كاملًا به آن دو بستگى دارد :\r\n1 . قواى نفسانى وغرايز انسانى كه هر كدام براى خود هدف خاص ومشخصى دارد . اگر انسانى با اين غرايز ، مجهز نبود ، زندگى براى انسان امكان نداشت . اگر انسان روزى فاقد غضب وشهوت و يا ميل به ثروت ومقام ، علاقه به همسر و فرزند و . . . شد ، زندگى در نظر او پوچ گشته وگامى براى حيات خود برنمىدارد .\r\n2 . قواى عقلى و فكرى كه تعديل كنندهء اين غرايز وراهنماى انسان در بهره‌بردارى از اين قواى روحى است .\r\nغرايز انسان بسان موتور ماشين ، به او قدرت ونيرو ، وحركت وجنبش مىدهند ، در حالى كه قواى عقلى و فكرى انسان ، بسان ترمز ماشين از تحركهاى بىجا جلوگيرى نموده وحافظ سلامت جان و ضامن بقاى اوست .\r\nعقل وخرد بسان چراغهاى ماشين ، مسير را براى انسانْ\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nروشن مىكند ، و راه وچاه را مشخص مىسازد .\r\nدر نظام روحى ، عقلْ مقام بس ممتاز دارد ، و بايد از عواملى كه مايهء دگرگونى دستگاه عقلى ، و فساد نظام فكرى و ضعف شنوايى وبينايى خرد است ، جلوگيرى نمود ، زيرا حيات معنوى ومادى ، بدون رهبرى صحيح عقلْ ممكن نيست .\r\nاسلام براى حفظ مقام وموقعيت خرد ، از عواملى كه مايهء فساد عقل وانحراف دستگاه رهبرى انسان مىگردد ، به شدت جلوگيرى كرده ، شراب وانواع مخدر را تحريم كرده است و نه تنها از عوامل فاسد كنندهء دستگاه رهبرى ، جلوگيرى نموده ، بلكه در تربيت وپرورش عقل فطرى كوشيده ، تا انسانْ عقل فطرى را با عقل مكتسب همراه سازد .\r\nعلم ودانش ، مطالعه وبررسى آثار دانشمندان ، غور در قوانين آفرينش ، مايهء شكفتگى عقل وخرد مىگردد ، چنان كه ممارست با گناه وهمنشينى با بدكاران ، ديدن مناظر معصيت ، مايهء ضعف شنوايى وبينايى خرد گرديده وزشتى بسيارى از كارها را از ميان مىبرد .\r\nبدترين انحراف براى يك انسان ، انحراف فكرى است ، انحرافى كه سبب مىگردد كه وى خوب و بد را درست از هم تشخيص ندهد ، بلكه بالاتر ، مثلًا باطل در نظر او به صورت حق جلوه كند .\r\nپيامبر گرامى روزى ياران خود را نصيحت مىكرد ، چنين گفت :\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nروزگارى فرا مىرسد كه زنان وجوانان شما فاسد مىشوند وامر به معروف و نهى از منكر متروك مىگردد .\r\nيك نفر از ياران او برخاست ، با كمال تعجب گفت : آيا چنين چيزى ممكن است ؟\r\nپيامبر فرمود : بدتر از اين هم انجام مىگيرد . روزگارى فرا مىرسد كه شما را به بديها امر كرده و از خوبيها باز مىدارد .\r\nبه حضرتش عرض شد : آيا چنين كارى امكان پذير هست ؟\r\nپيامبر فرمود : بدتر از اين هم رخ مىدهد و آن اين كه خوبيها در نظر مردم بد جلوه كرده وبديها لباس خوب مىپوشند « 1 » .\r\nجملهء اخير پيامبر گرامى ، ناظر به اين است كه تشخيص مردم دگرگون خواهد شد ، خوبيها وبديها را از هم تميز نخواهند داد ، بلكه رذايل اخلاقى وهرزه درايى جاى فضايل انسانى را خواهد گرفت .\r\n\r\nتأثير فيلم در طرز تفكر انسانها\r\nشكى نيست كه صنعت فيلم ، يكى از صنايع عظيم عصر ماست\r\n\r\n\r\n","description":"","footnote":"\r\n( 1 ) .\r\n« كَيفَ بِكُمْ إذا فسَدَتْ نِساؤُكُمْ ، وفَسَقَ شَبابُكُم ، ولَمْ تأمُروا بالمعرُوف ، وَلَمْ تَنهَوْا عنِ المُنْكَرِ ؟ فقِيلَ لَهُ : ويكُونُ ذلكَ يارسولَ اللّهِ ؟ فقال : نَعمْ ، وشرٌّ منْ ذلكَ . كيفَ بكُمْ إذا أمرْتُمْ بالمُنكر وَنَهَيتُمْ عنِ المعرُوفِ ؟ فقِيل‌َلَهُ : يا رسولَ اللّهِ ، ويكونُ ذلكَ ؟ قالَ : نعمْ ، وشرٌّ منْ ذلكَ . كيفَ بكُم إذا رأيتمُ المعرُوفَ مُنكَراً والمُنكَرَ معرُوفاً » .\r\n( وسائل الشيعه ، ج 4 ، ص 394 ) .\r\n","page_name":" 61 ","page_number":61},
  {"content":"\r\n\r\nو انسان از طريق ديدن مناظر علمى ونظامى وطبيعى به بسيارى از نكاتْ آگاه گرديده وامورى را مىآموزد .\r\nآيين اسلام ، يگانه آيينى است كه بشر را به علم وصنعت ، به تفكر وتدبر دعوت نموده وخواهان پيشرفتهاى معنوى انسانهاست .\r\nولى هزار نكتهء باريكتر زمو اين جاست ؛ هرفيلمى نه ارزش نشان دادن دارد و نه هر فيلمى جالب وآموزنده است ، زيرا فيلمهاى عشقى وجنايى دربارهء كودكان وجوانان كه شخصيت آنان تكميل نگشته ودستگاه تفكر وداورى آنان در حال رشد و نمو است ، به اندازه‌اى سوء تأثير دارد كه اين كتابْ گنجايش بيان يك صدم آن را ندارد .\r\nانسان از طريق چشم و گوش با آنچه كه بيگانه است آشنا مىشود . به همين جهت بناى تعليمات امروز دنيا براساس آموزش سمعى وبصرى گذاشته شده ، بيش از آن كه روش پرورش وآموزش براين اصل جديد برقرار گردد .\r\nبابا طاهر عريان گفته است :\r\n ز دست ديده ودل هر دو فرياد * كه هر چه ديده بيند دل كند ياد\r\nبسازم خنجرى نيشش ز پولاد * زنم بر ديده تا دل گردد آزاد \r\nاما متأسفانه از يك اصول صحيح ، نتيجهء معكوس گرفته مىشود ؛ آنچه را كه امروز نسل جوان از راه ديدن و شنيدن ياد مىگيرند ، گمراه كننده است . اكثر فيلمهايى كه در سينماها\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nنمايش مىدهند ، از ماجراهاى عشقى وكانگستربازى مايه گرفته ودختران وپسران را به وادى ضلالت سوق مىدهد . براى اين كه به تأثير سينما و اين نوع فيلمها واثر آن در فكر انسان پى ببريم ، كافى است روحيات كودكانى كه چند بار به تماشاى فيلمهاى به اصطلاح « بزن ، بزن » رفته‌اند ، مورد مطالعه قرار دهيم .\r\nغالب اين كودكان در وقت بيكارى به تقليد از آرتيستهاى سينما در كوچه و خيابان وخانه ودبستان ، به جان هم مىافتند و با مشت ، سر و صورت يكديگر را خونين مىكنند و در هنگام زد وخورد ، اسم آرتيستهاى سينما را روى خود مىگذارند ، بعضى اوقات كار به جاهاى بالاترى مىكشد .\r\nسال گذشته چند كودك از خانه‌هاى خود فرار كرده و به جنگلهاى شمال رفته بودند ، تا تارزان « وطنى » باشند . مدير يكى از مدارس تعريف مىكرد كه يكى از شاگردان مدرسهء او كه فيلم « يتيم » را ديده بود ، به تقليد از آن ، چند نفر از همشاگرديهاى خود را فريب داده و يك باند دزدى در دبستان تشكيل داده بود كه « طبق نقشه » ، اثاثيهء شاگردان را مىدزديدند . اين كودكان تقصيرى ندارند ، زيرا فيلمْ يك عامل تبليغاتى و تربيتى بسيار مؤثرى است .\r\nدستگاه آفرينش ، مقام فرماندهى را به دست عقل سپرده است ، او بايد بسنجد و تصميم بگيرد و به ديگر قواى روحى ، فرمان اجرا صادر كند .\r\nشهوت وتمايلات جنسى كه براى حفظ نسل وبقاى نوع انسانى\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nآفريده شده است ، بايد به فرمان عقل كار كند و اگر به دست شهوت بيفتد ، نظام زندگى به هم خواهد خورد وفضايل وارزشهاى اخلاقى از ميان خواهد رفت .\r\nيكى از مواهب الهى ، غضب وخشم است . آفرينش در نهاد انسان اين نيرو را نهاده كه در مقام دفاع از جان و مال وشرف وناموس ، قواى درونى بدن را بر ضد دشمن بسيج كند ؛ از اين جهتْ از اين نيرو بايد به مقدار ضرورت و يا تجويز وراهنمايى عقل استفاده نمود ، و اگر زمانى زندگى فرد يا جمعيتى به دست غضب وخشم افتد ، نتيجه‌اى جز ويرانگى نخواهد داد .\r\nزندگى سالم وسودمند ، آن زندگى است كه بر نظام خلقتْ استوار باشد وعقل وخرد بر تمام روحيات واحساسات ما حكومت كند ، و در غير اين صورت ، دستگاه ادراكى وبينايى فكرى ، ضعيف وناتوان شده وحقايق در نظر انسان اوهام وپندار جلوه مىكند و از شنيدن سخنان حكيمانه ونصايح بزرگان چهره برمىتابد .\r\nهيچ بلايى براى انسان بالاتر از بلاى ناتوانى بينايى درونى ودگرگون گشتن حس تشخيص نيست . ديگر براى چنين فردى شانس هدايت وبازگشت به راه حق باقى نمى ماند . قرآن مجيد در آيهء مورد بحث به اين حقيقت اشاره مىكند ، مىفرمايد :\r\n« وَ إِذا تُتْلى عَلَيْهِ آياتُنا وَلّى مُسْتَكْبِراً كَأَنْ لَمْ يَسْمَعْها كَأَنَّ فِى أُذُنَيْهِ وَقْراً ؛\r\nهنگامى كه آيات خدا براى او تلاوت شود ، با تكبر از آن روى مىگرداند ، گويى نشنيده است ، گويى در گوشهاى او سنگينى است . »\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nجوان غرق در شهوات وتمايلات جنسى ، غرق در تجملات ، بينايى عقلى او آن چنان ناتوان مىشود كه هر چيزى كه در نقطهء مقابل اهداف پست او قرار گيرد ، بىارزش و غير قابل استماع خواهد دانست و چيزى كه به تحريك عواطف جنسى وتمايلات مادى او كمك نمايد ، رنگ قداست و لباس حقيقت خواهد پوشيد . قرآن مجيد به اين حقيقت در آيهء زير اشاره مىكند ومىفرمايد :\r\n« قُلْ هَلْ نُنَبِّئُكُمْ بِالأَخْسَرِينَ أَعْمالًا * الَّذِينَ ضَلَّ سَعْيُهُمْ فِى الحَياةِ الدُّنْيا وَهُمْ يَحْسَبُونَ أَ نَّهُمْ يُحْسِنُونَ صُنْعاً ؛ « 1 »\r\nآيا از زيانكارترين افراد به شما خبر دهم ؟ كسانى هستند كه كوششهاى آنان در زندگى دنيوى بىفايده است و آنان تصور مىكنند كه كار خوبى انجام مىدهند [ و كارهاى بد آنان در نظرشان خوب جلوه مىكند 
  ] . »\r\nروزنامهء كيهان در شمارهء 7320 مىنويسد :\r\n« پسر بچهء چهارده ساله‌اى كه در فرانسه كودكى را بعد از ربودن به قتل رسانده است ، اعتراف كرد كه اين جنايت را بعد از تماشاى يك فيلم جنايى تلويزيونى انجام داده است .\r\nوى به مأموران گفت : چند شب پيش از قتل ، من برنامهء فيلم « در روان ووجدان شما » را از تلويزيون پاريس تماشا مىكردم ؛ در اين فيلم قاتل ، يك جوان 21 ساله بود كه به جهت مجازات ، آدم مىكشت . من هم هوس كردم ببينم اعدام شدن چه مزه‌اى مىدهد .\r\n\r\n\r\n","description":"","footnote":"\r\n( 1 ) . كهف ( 18 ) آيهء 103 و 104 .\r\n","page_name":" 65 ","page_number":65},
  {"content":"\r\n\r\nروى اين فكر به سراغ « امانوئل » كوچولو رفتم واو را به عنوان بازى كردن ، با خودم به خارج شهر بردم .\r\n« امانوئل » خيلى خوشحال بود و من از خوشحالى او رنج مىبردم وحتى تا آخرين لحظه هم به خيالش من با او باز مىكنم ومىخنديد وخوشحالى مىكرد .\r\nقرار است اين قاتل خردسال ، سه ماه تحت درمان روانى قرار بگيرد .\r\n- باز هم بگوييد ديدن فيلمهاى جنايى مضر نيست و خاصيت ندارد ! »\r\nدر واقع تأثير سينما در اكثر تماشا كنندگان تقريباً به اندازهء همان كودك است . يك جوان كارگر يا يك مرد كاسبكار وقتى مىبيند قهرمان فيلم با يك مشت ، رقيب خود را از پا مىاندازد ، يا با دست خالى جلو رگبار مسلسلْ سينه سپر مىكند ، چنان مجذوب اين منظره مىشود كه قدرت تعقل خود را از دست مىدهد وباور مىكند كه اين كارها شدنى است ، زيرا فيلم سينما از سه جانبْ روح او را تسخير كرده : يكى از راه گوش ، دوم از راه چشم ، سوم از راه احساسات ، زيرا آن چيزى را كه به او نشان مىدهند حقيقت مىپندارد وايده آل خود قرار مىدهد .\r\nاين تنها براى جوانان ، ايده‌آل نيست ، بلكه به صورتهاى گوناگون براى كليهء تماشاگران از هر طبقه تحقق پيدا مىكند ؛ براى دختران وپسران جوان ، زيباييهاى خيره‌كننده وعشقهاى آتشين\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nموهوم ، براى زنان ومردان جوان ، عشقبازيهاى شهوت‌انگيز ، براى مدپرستان ، لباسهاى فاخر ومدهاى جالب و براى كسانى كه غريزهء تبهكارى دارند ، عامل تحريك است « 1 » .\r\nبدترين انحرافها انحراف فكرى است . خسارتهاى اقتصادى ، چندان كمرشكن و غير قابل جبران نيست ، ولى ضررهايى كه از ناحيهء انحراف فكرى وفرهنگى متوجه ملتى مىگردد ، قابل جبران نيست ، زيرا در اين موقع ، خوبيها وارزشهاى اخلاقى ، تحت‌عنوان ارتجاع وبازگشت به سنتهاى ديرينه ، محكوم شده و به دست فراموشى سپرده مىشود ، برعكس هرزه درايى وژاژخايى و آزادى جنسى ولاقيدى اخلاقى ونوخواهى ، جاى آنها را مىگيرد .\r\n\r\n\r\n","description":"","footnote":"\r\n( 1 ) . نسل سرگردان ، ص 41 - 43 .\r\n","page_name":" 67 ","page_number":67},
  {"content":"\r\n . \r\n","description":"","footnote":"","page_name":" 68 ","page_number":68},
  {"content":"\r\n\r\n\r\n6 . يك اعجاز علمى قرآن\r\n10 . « خَلَقَ السَّمواتِ بِغَيْرِ عَمَدٍ تَرَوْنَها وَأَلْقى فِى الأَرْضِ رَواسِىَ أَنْ تَمِيدَ بِكُمْ وَبَثَّ فِيها مِنْ كُلِّ دابَّةٍ وَأَنْزَلْنا مِنَ السَّماءِ ماءً فَأَنْبَتْنا فِيها مِنْ كُلِّ زَوْجٍ كَرِيمٍ ؛\r\nآسمانها را بدون ستونى كه ببينيد آفريد ، و در زمين كوههايى ايجاد كرد تا [ براثر حركات ناموزون آن 
  ] شما را مضطرب نكند ، و در آن از تمام انواع جنبندگان منتشر ساخت ، و از آسمانْ آبى نازل‌كرديم و از هر نوع گياه زيبايى رويانيديم . »\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nدر اين آيه ، عاليترين وجالبترين درسهاى توحيدى بيان شده است . آنچه قرآن پيرامون آفرينش آسمانها وحكمت ورمز پيدايش كوهها بيان كرده است ، با آخرين تحقيقات علمى دانشمندان موافق است .\r\nپيامبر درس نخوانده ومكتب نديده ، در آن محيط چگونه بر اين حقايق پيچيدهء علمى دست يافته ، حقايقى را كه بشر امروز به كمك فكر هزاران دانشمند وابزار ووسايل علمى به آنها رسيده است ، بيان‌كرده است . ما در برابر اين سؤال پاسخى نداريم ، جز اين كه بگوييم : راهنماى او در اين موارد ، « وحى » الهى وآسمانى بوده است .\r\nآيا اين‌گونه معجزات علمى دليل بارز و روشن بر نبوت وارتباط او با جهان ديگر نيست ؟\r\nآسمان نيلگون يا نقطه‌اى كه هميشه‌مورد توجه بشر بوده است . آسمان كه به صورت قبهء نيلگون وطاق برافراشته ، خودنمايى مىكند ، پيوسته با اجرام شفاف ودرخشندهء خود مورد توجه انسان بوده است ، و در هر دوره‌اى به گونه‌اى رموز ومشكلات آفرينش او تفسير مىشده است .\r\nروزگارى هيئت « ذيمقراطيس » ، دورانى هيئت « فيثاغورث » وزمانى هيئت « مصريها » در جوامع علمى تدريس مىشد ، ولى عمر همهء اينها كوتاه بود ، و يا رواج كامل نداشت . يگانه فرضيه‌اى كه\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nازطول عمر ورواج كامل برخوردار گرديد ، فرضيّهء « بطلميوس » است .\r\n\r\nهيئت بطلميوس\r\nاين فرضيه به وسيلهء دانشمند مزبور در يك قرن و نيم قبل از ميلاد به وجود آمد وحدود 1500 سال بر افكار وجوامع علمى حكومت كرد وهواداران آن به اندازه‌اى فرضيه‌هاى او را محكم واستوار مىپنداشتند كه آيات و احاديث ورواياتى كه بر خلاف نظريهء بطلميوس بود ، تأويل وتوجيه مىكردند .\r\nاز نظر او زمين ، كره‌اى ، ساكن وثابت ومركز كرات ديگر مىباشد . دور زمينْ كرهء آب ، دور آن را كرهء هوا وكرهء هوا را كرهء آتش فراگرفته است . سپس ستارگان « سيار » هركدام در فلكى به ترتيب ماه ، عطارد ، زهره ، خورشيد ، مريخ ، مشترى وزحل وجود دارند . فلك زحل را نيز فلك هشتم بزرگى احاطه كرده كه همهء ستاره‌هاى ثوابت كه مانند ميخ برپيكر آن كوبيده شده و پس از فلك ثوابت ، فلك نهم ناميده مىشود كه همهء افلاك در شكم وى قرار دارد و اين افلاكْ بسان يك پياز ، طبقات آن ، محيط بر يكديگر است و پوست آن ، محيط بر همه است .\r\nهر يك از سيارات ، سير مخصوصى دارد كه تابع سير فلك خود بوده و بر خلاف جهت سير فلك اطلس حركت مىكند .\r\nاين بود خلاصهء نظريهء بطلميوس كه حدود 1500 سال در\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nجوامع علمى با قدرت هر چه تمامتر حكومت كرد ، سپس به وسيلهء چهار دانشمند بزرگ ، اساس آن متزلزل گرديد :\r\n1 . كپرنيك لهستانى : وى مركزيت زمين را جدا تكذيب كرد وكرهء آتشين وفروزان خورشيد را مركز سيارات معرفى نمود و از اين راه ، طومار افلاك نه‌گانه درهم پيچيده شد .\r\n2 . كپلر منجم ورياضى دان آلمانى : وى موفق شد اثبات كند كه هر سياره‌اى در گردش خود به دور خورشيد ، يك مسير بيضى شكل را طىمىكند و هر سياره‌اى هر چه به خورشيد نزديكتر باشد ، حركت آن سريعتر است .\r\n3 . گاليلهء ايتاليايى : او با اختراع دوربين كوچك ، از نظرهاى دو دانشمند پشتيبانى كرد ونظرياتى دربارهء سيارات ابراز نمود . وى به وسيلهء دوربين ، ستارگان نامرئى بسيارى كشف كرد كه تا آن زمان شناخته نشده بودند ، وكهكشان آسمان را با ستارگان انبوه تفسير نمود .\r\n4 . نيوتن : وى با اثبات قانون « جاذبهء عمومى وقانون گريز از مركز » گردش ستارگان را تحت يك قانون كلى گنجانيد ومعتقد بود كه قانون جاذبهء عمومى به ضميمهء قوهء گريز از مركز ، بر تمام اجرام آسمانى حكمفرماست و در هر يك از اجرام بالا اين دو قوه به طور متعادل وجود دارد .\r\nمنظور از جاذبهء عمومى ، اين است كه تمام اجسامْ يكديگر را جذب مىكنند و هيچ موجودى از جاندار وغيره از اين قانون\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nمستثنا نيست ، ونيروى جاذبه با فاصلهء دو جسم ، نسبت معكوس دارد ؛ يعنى هر چه فاصلهء اجسامْ كمتر باشد ، جاذبهء آنها بيشتر مىشود ، و اگر فاصلهء آنها بيشتر باشد ، جاذبهء آنها كمتر مىگردد .\r\nاگر تنها در اجسامْ نيروى جاذبه بود ، در اين صورتْ اجسام واجرام آسمانى بايد به هم بخورند وانتظام از بين برود ، ولى در پرتو قانون گريز از مركز ، تعادلى به وجود مىآورد . قوهء گريز از مركز در تمام اجسامى كه حركت دورانى دارند موجود است ، هنگامى كه آتش‌گردان را مىچرخانيم ، احساس مىنماييم كه دست ما را مىكشد ، اين همان نيروى گريز از مركز است .\r\nدر سايهء اين دو قانون ، ميليونها منظومهء شمسى وكهكشان وسحابى در فضا به طور معلق تحقق پذيرفته و بدون ستون ، از سقوط واصطكاك آنها جلوگيرى به عمل آورده است .\r\nاين بود اجمال هيئت نوين عصر حاضر ؛ چيزى كه هست شمارهء سيارات با كشف سه ستارهء ديگر به نامهاى اورانوس ، نپتون وپلوتون ، به نه شماره رسيده است وآينده نيز روشن نيست .\r\nقرآن مجيد متجاوز از ده قرن قبل از نيوتن ، به اين حقيقت علمى در دو جاى قرآن تصريح كرده ومىفرمايد :\r\n« اللَّهُ الَّذِى رَفَعَ السَّمواتِ بِغَيْرِ عَمَدٍ تَرَوْنَها ؛ « 1 »\r\nخداوندى كه آسمانها را بدون ستون مرئى برافراشته است . »\r\n\r\n\r\n","description":"","footnote":"\r\n( 1 ) . رعد ( 13 ) آيهء 2 ؛ لقمان ( 31 ) آيهء 10 .\r\n","page_name":" 73 ","page_number":73},
  {"content":"\r\n\r\nتوضيح اين كه مفسرانْ جمله « بِغَيْرِ عَمَدٍ تَرَوْنَها » را چنين تفسير مىكنند :\r\n1 . جملهء « ترونها » صفت « عمد » كه جمع « عمود » است باشد وضمير در « ترونها » به « عمد » برگردد ، نه به « سماوات » ؛ در اين صورتْ معناى جمله چنين خواهد بود : خداوندى كه آسمانها را برافراشت بدون ستونى كه ديده شود و در حقيقت ، آيه ستون مرئى را نفى مىكند ، نه اصل ستون را . اين نظر را بسيارى از مفسران مانند ابن عباس وغيره اختيار كرده‌اند ، « 1 » واحاديثى كه از پيشوايان ما رسيده ، كاملًا آن را تأييد مىكند .\r\nحسين بن خالد از امام هشتم ، على بن موسى الرضا عليهما السلام نقل مىكند كه آن حضرت فرمود :\r\n« أليْسَ اللّهُ يقُولُ : بغَيْرِ عَمَدٍ تَرَوْنَها ؟ فقُلْتُ : بلَى قالَ : ثَمَّ عَمَد لكنْ لاتَرَوْنَها ؛ « 2 »\r\nآيا خداوند نمىفرمايد كه بدون ستونى كه ديده شود ؟ گفتم : آرى چنين است . فرمود : در آسمانها ستونهايى وجود دارد ، ولى ديده نمىشوند . »\r\nمؤيد اين نظر ، روايتى است كه از امام اميرمؤمنان عليه السلام نقل شده كه فرموده است :\r\n« هذهِ النُّجُومُ الّتِى فِى السَّماءِ مَدائِنُ مِثلُ المدائِنِ الّتى فِى الأرْضِ ، مَربُوطَة\r\n\r\n\r\n","description":"","footnote":"\r\n( 1 ) . تبيان ، ج 6 ، ص 213 .\r\n( 2 ) . برهان ، ج 6 ، ص 278 .\r\n","page_name":" 74 ","page_number":74},
  {"content":"\r\n\r\nكُلُّ مَدِينةٍ إلى عَمُودٍ مِنْ نُورٍ « 1 » ؛\r\nاين ستارگان كه در آسمانند ، شهرهايى هستند مانند شهرهاى روى زمين و هر شهرى با شهر ديگر ، با ستونى از نور مربوط مىباشد . »\r\nروى اين نظر بايد ديد منظور از ستونهاى نامرئى كه ستارگان را از سقوط واصطكاك حفظ مىنمايد چيست . آيا جز آن نيروى مرموز ناپيدايى است كه نيوتن ودانشمندان ديگر ، نام آن را « جاذبهء عمومى » نهاده‌اند ، وعبارتى رساتر وهمگانىتر از « ستون نامرئى » مىتوان پيدا كرد ؟\r\nقرآن در رساندن اين حقيقت علمى ، تعبيرى را انتخاب نموده كه در تمام ادوار ، براى بشر قابل درك وفهم باشد ، حتى در آن دورانى كه بشر به واقعيت اين ستون نامرئى پى نبرده بود ، از اين عبارت مىفهميد كه اين كاخ بىستون ، ستونهايى نامرئى دارد كه بسان ستونهاى عمارت ، اين‌كاخ برافراشته را حفظ مىنمايد .\r\nقرآن مجيد در آيات ديگر نيز به وضع آسمانها و زمين اشاره كرده آن‌جا كه مىفرمايد :\r\n« إِنَّ اللَّهَ يُمْسِكُ السَّمواتِ وَالأَرْضَ أَنْ تَزُولا ؛ « 2 »\r\n\r\n\r\n","description":"","footnote":"\r\n( 1 ) . سفينة البحار ، ج 2 ، ص 574 ؛ وقريب به همين در مجمع البحرين ، مادهء كوكب وارد شده است و به جاى جملهء عمود من نور ، عمودين من نور ، و ممكن است منظور از عمودين ( دوستون ) همان دو قانون نيروى جاذبه وگريز از مركز باشد . « مجمع البحرين ، ص 132 » .\r\n( 2 ) . فاطر ( 35 ) آيهء 41 .\r\n","page_name":" 75 ","page_number":75},
  {"content":"\r\n\r\nخداوند ، آسمانها و زمين را از اين كه از محل خود بيرون بروند نگاه مىدارد . »\r\nو اين كه خداوند نگاهدارندهء آسمانها و زمين است ، مانع از آن نيست كه يك رشته عوامل طبيعى ، به فرمان خدا در حفاظت آنها مؤثر باشد .\r\nامام اميرمؤمنان عليه السلام در برخى از خطبه‌ها به اين حقيقت علمى دربارهء زمين تصريح كرده مىفرمايد :\r\n« وَأَرْساها عَلَى غَيْرِ قَرارٍ ، وَأَقامَها بِغَيْرِ قَوائِمَ ، وَرَفَعَها بِغَيرِ دَعائِمَ ؛ « 1 »\r\nزمين را بدون تكيه‌گاه ، استوار ساخت و آن را بدون پايه ، به پا داشت و بدون ستون برافراشت . »\r\n\r\n\r\n","description":"","footnote":"\r\n( 1 ) . نهج البلاغه ، خ 186 .\r\n","page_name":" 76 ","page_number":76},
  {"content":"\r\n\r\n\r\n7 . اسرار آفرينش كوهها\r\n1 - 10 . « وَأَلْقى فِى الأَرْضِ رَواسِىَ أَنْ تَمِيدَ بِكُمْ وَبَثَّ فِيها مِنْ كُلِّ دابَّةٍ وَأَنْزَلْنا مِنَ السَّماءِ ماءً فَأَنْبَتْنا فِيها مِنْ كُلِّ زَوْجٍ كَرِيمٍ ؛\r\nدر زمين كوههايى بسان لنگرها پديد آورد تا شما را از اضطراب حفظ كند و در آن از همهء جنبندگان منتشر ساخت ، و از آسمانْ آبى نازل كرديم و از هر نوع گياه زيبايى رويانيديم . »\r\n11 . « هذا خَلْقُ اللَّهِ فَأَرُونِىماذا خَلَقَ الَّذِينَ مِنْ دُونِهِ بَلِ الظّالِمُونَ فِى ضَلالٍ مُبِينٍ ؛\r\nاين است آفرينش خداوند ، به من نشان دهيد معبودهاى ديگر چه آفريده‌اند ؟ ولى ستمگران در گمراهى آشكارند . »\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nدر برابر كسى بايد به سر حد بندگى ، خضوع و اظهار تذلل نمود كه يكى از شرايط را دارا باشد :\r\n1 . معبود از نظر علم وقدرت و ديگر كمالات وجودى به حدى برسد كه وجدانهاى بيدار براى ستايش او برانگيخته شود ، و در مقابل جمال نامحدود و كمال نامتناهى او ، بىاختيار سرتعظيم فرودآورد ؛ و خضوع وكوچكى در مقابل جمال وزيبايى و كمال موجودى ، آن هم به‌صورت نامحدود ، امرى قهرى و غير اختيارى است .\r\n2 . گذشته بر كمال وجمالى كه دارد ، لطف و كرم وجود او شامل انسان‌ها گردد ونعمتهاى او در اختيار بشر قرار گيرد .\r\nاظهار كوچكى در برابر ولىّ نعمت واحساس خضوع در برابر افراد كريم ، فطرى وقهرى است .\r\nهرگاه ملاك عبادت و خضوع تا سرحد بندگى ، به يكى از اين‌دو موضوع است جز خدا ، كسى شايستهء عبوديت وبندگى افراد نيست ، زيرا خداوند جهان ، موجود نامحدودى است كه براى كمال وجمال وصفات او حد ومرزى نيست . او موجودى است كه وجود او از خود او مىجوشد وصفات وهمهء كمالات وى مربوط به خود اوست و از جايى اخذ وكسب نكرده است .\r\nاگر موجوداتى در جهان ، كمال وجمالىدارند ، همگى به حكم قانون « عليت ومعلوليت » از او گرفته و خود فاقد وجود و هر نوع كمالى مىباشند . اگر بنا باشد در برابر « ولى النعمى » سجده كنيم\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nواو را تا سرحد بندگى بپرستيم ، جز خدا ولى نعمتى وجود ندارد كه در برابر او خضوع وبندگى كنيم ، زيرا سرچشمهء تمام نعمتهاى ريز و درشت اوست وهركسى هر چه دارد از خوان كرم او گرفته و به ديگرى تعارف مىكند .\r\nخداوند در نخستين آيهء مورد بحث ، چهار موضوع را يادآور مىشود كه هر يك حاكى از قدرت بىپايان و كمال نامحدود اوست و در عين حالْ يادآور نعمتهاى بىكران او مىباشد ؛ از اين جهت در آيهء بعدى نتيجه مىگيرد كه جز او كسى شايستهء عبادت وپرستش نيست . اينك موضوعات چهارگانه :\r\n1 . كوهها را آفريد تا ما را از حركات ناموزون زمين حفظ كند ، چنان‌كه مىفرمايد :\r\n« وَأَلْقى فِى الأَرْضِ رَواسِىَ أَنْ تَمِيدَ بِكُمْ ؛\r\nدر زمين كوههايى بسان لنگر پديد آورد ، تا شما را از اضطراب حفظ كند . »\r\n2 . در زمين موجودات جاندارى آفريده و در نقاط مختلف آن پخش‌كرد ، چنان كه مىفرمايد :\r\n« وَبَثَّ فِيها مِنْ كُلِّ دابَّةٍ ؛\r\nدر روى زمين از جنبندگان منتشر ساخت . »\r\n3 . از آسمان آب نازل كرديم ، چنان كه مىفرمايد :\r\n« وَأَنْزَلْنا مِنَ السَّماءِ ماءً ؛\r\nاز آسمان آب نازل كرديم . »\r\n4 . در روى زمين از هر گياه زيبايى رويانيد ، چنان كه مىفرمايد :\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n« فَأَنْبَتْنا فِيها مِنْ كُلِّ زَوْجٍ كَرِيمٍ ؛\r\nدر آن جا از هر گياه زيبايى رويانيديم . »\r\nاينك دربارهء هر يك از موضوعات چهارگانه ، به طور فشرده سخن مىگوييم .\r\n\r\n1 . اسرار آفرينش كوهها\r\nاسرار مرموز كوهها بيش از آن است كه در اين مقام بگنجد . تنها در آيهء مورد بحث به راز مهمى اشاره مىنمايد ومىفرمايد :\r\nكوهها بسان لنگرهاى كشتى ، شما را از حركات ناموزون زمين حفظ مىكند ومضمون همين آيه در سورهء ديگر نيز وارد شده است « 1 » .\r\nو در آيهء ديگر ، كوهها را ميخهاى زمين معرفى كرده ومىفرمايد : « وَالجِبالَ أَوْتاداً . » « 2 »\r\nامير مؤمنان در نخستين خطبهء نهج البلاغه مىفرمايد : « وَتَّدَ بِالصُّخُورِ مَيَدانَ أرضِهِ ؛ زمين را با كوه از لرزش بازداشت . »\r\nو در برخى از سخنان اميرمؤمنان ، كوهها به لنگر كشتى نيز تشبيه شده ، چنان كه مىفرمايد :\r\n« وَعَدَّلَ حَرَكاتِها بالرّاسِياتِ مِن جَلاميدِها ؛ « 3 »\r\n\r\n\r\n","description":"","footnote":"\r\n( 1 ) . نحل ( 16 ) آيهء 15 .\r\n( 2 ) . نبأ ( 78 ) آيهء 7 .\r\n( 3 ) . نهج البلاغه ، خ 91 .\r\n","page_name":" 80 ","page_number":80},
  {"content":"\r\n\r\nحركات زمين را وسيلهء لنگرهايى از سنگْ تعديل نمود . »\r\nدر آيهء مورد بحث ، از كوهها به لفظ « رواسى » تعبير آورده كه جمع « راسيه » به معناى لنگر است .\r\nدر زبان عرب گفته مىشود :\r\nراست السفينةُ : اى وقفت على الانجر .\r\nيعنى روى لنگر ايستاد و « انجر » همان معرب « لنگر » است .\r\nبنابراين بايد ديد مقصود از لنگر بودن كوهها چيست ، وچگونه كوهها براى زمين ، حكم لنگر را دارند .\r\nدر اين جا نظرهاى مختلفى بيان شده است كه ما دو نظر را يادآورى مىكنيم ومعترفيم كه كشف اين راز ، نياز به دقت بيشترى دارد ، وشايد در آينده ، بشر نحوهء لنگر بودن كوهها را بهتر از اين دريابد .\r\n1 . ممكن است كه اين حركات ناموزون كه كوهها مانع از بروز آن است ، معلول جاذبهء نيرومند ماه باشد كه مىتواند در پوستهء زمين جزر ومدى مانند جزر ومد درياها به وجود آورده وهمواره در حركت واضطراب باشد .\r\nولى عامل مانع از بروز اين نوع حركات ناموزون ، همان كوههاست ، زيرا كوهها در حقيقت در حكم يك زره محكم فولادين را دارند كه دور تا دور زمين را احاطه كرده و با توجه به ارتباط وپيوندى كه از زير به هم دارند ، يك شبكهء نيرومند سرتاسرى را تشكيل مىدهند .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nاگر اين زره محكم و اين شبكهء نيرومند ، كرهء زمين را نپوشانده بود وپوستهء روى زمين از يك قشر نرم ولطيفى همچون خاك وشن تشكيل يافته بود ، مسلّماً به آسانى تحت تأثير جاذبهء نيرومند ماه واقع مىشد وحركات ناموزونى مانند جزر ومد درياها در آن به وجود مىآورد . با اين كه قشر محكمى پوستهء زمين را پوشانيده ، باز حركات خفيف جزر ومد در آن پيدا مىشود و هر بار حدود سىسانتيمتر پوستهء زمين به تدريج بالا وپايين مىرود « 1 » .\r\n2 . ممكن است عامل اين حركات ناموزون ، همان مواد مذابى باشد كه هستهء مركزى زمين را تشكيل مىدهد ودل زمينْ مملو از گازهاى متراكمى است كه با شدت هر چه تمامتر بر آن فشار مىآورد . زلزله‌هاى خطرناكى كه ضررهاى جبران‌ناپذيرى به وجود مىآورد ، به عقيدهء گروهى از دانشمندان ، نتيجهء عمل حرارت وگازهاى درونى است كه باشدت خارج مىشوند .\r\nدر اين صحنهء متلاطم ، يگانه عاملى كه از متلاشى شدن وتفرق قطعات زمين مانع مىگردد ، همان كوههاست ، زيرا ريشه‌هاى كوههاى سنگين كه در اعماق زمين فرو رفته وقطعات زمين را در بر گرفته و آنها را به هم اتصال مىدهد ، وبسان ميخها كه قطعات تخته را به هم متصل مىسازد و از انفكاك وجدايى جلوگيرى مىكند ، قطعات زمين را از تفرق وپاشيدگى باز مىدارد .\r\n\r\n\r\n","description":"","footnote":"\r\n( 1 ) . قرآن و آخرين پيامبر ، ص 185 .\r\n","page_name":" 82 ","page_number":82},
  {"content":"\r\n\r\nشايد آيهء « وَالجِبالَ أَوْتاداً ؛ « 1 » كوهها را ميخهاى زمين قرار داديم . » اشاره به همين حقيقت باشد كه بيان گرديد .\r\nاميرمؤمنان در ستايش وبيان عظمت كاخ آفرينش چنين مىفرمايد :\r\n« وَوَتَّدَ بِالصُّخُورِ مَيَدانَ أرضِهِ ؛ « 2 »\r\nزمين را با كوههايى كه حكم ميخ را دارند ، از لرزش بازداشت . »\r\nو يا در جاى ديگر مىفرمايد :\r\n« وَ عَدَّلَ حَرَكاتِها بِالرّاسِياتِ من جَلاميدِها ؛ « 3 »\r\nحركات زمين را به وسيلهء كوههاى استوار كه از صخره‌هاى بزرگ تشكيل يافته‌اند ، تعديل نمود . »\r\nشايد فرمودهء على عليه السلام ناظر به اين حقيقت باشد ، توگويى كه كوهها بسان لنگر كشتى است كه حركات آن را تعديل مىنمايد .\r\n\r\n2 . پخش جاندار در روى زمين\r\nيكى ديگر از مظاهر قدرت خداوند ، وجود حيات و زندگى در روى زمين ودل درياهاست .\r\n« دابّه » در لغت عرب به جنبنده مىگويند ، كه در نتيجه با حى وزنده مساوى و برابر است .\r\n\r\n\r\n","description":"","footnote":"\r\n( 1 ) . نبأ ( 78 ) آيهء 7 .\r\n( 2 ) . نهج البلاغه ، خ 1 .\r\n( 3 ) . همانع خ 91 .\r\n","page_name":" 83 ","page_number":83},
  {"content":"\r\n\r\nپيدايش حيات در روى زمين ، در گرو شرايط بىشمارى است كه فقدان يكى از آنها مايهء امتناع تحقق « زيست » در اين كرهء خاكى است .\r\nشمارهء اوضاع واحوالى كه حيات را در زمين پديد آورده ، از حد فكر بشر بيرون است ، وتصور اين كه همهء اين شرايط برحسب تصادف پيدا شده وجمع وجور گشته‌اند ، دور از خرد و از نظر احتمالْ ممتنع و در سرحد صفر است .\r\nاز باب نمونه ، به توضيح يك شرط مىپردازيم :\r\nاستقرار حيات در روى زمين ، براثر حرارت متناسبى است كه از خورشيد به زمين مىرسد . اگر فاصلهء زمين تا خورشيد دو برابر كنونى بود كه از خورشيد به زمين مىرسيد ، حرارت كنونى تنزل مىكرد وسرعت حركت برمدار آن نصف مىشد وطول مدت زمستانى دوبرابر مىگرديد وهمهء موجودات يخ مىزدند . « 1 » تنظيم اين شرايط به اين شكل متناسب ، گواه بر دخالت تدبير كلى در نظام آفرينش مىباشد .\r\n\r\n3 . اوست كه از آسمان آب نازل مىكند\r\n« سماء » در جملهء « وَأَنْزَلْنا مِنَ السَّماءِ » به معناى مطلق بلندى است .\r\n\r\n\r\n","description":"","footnote":"\r\n( 1 ) . دربارهء آگاهى اجمالى از شرايط تحقق حيات در روى زمين ر . ك : سرچشمهء هستى ، ص 103 - 111 .\r\n","page_name":" 84 ","page_number":84},
  {"content":"\r\n\r\nاتفاقاً يكى از معانى « سماء » ، همان بلندى است .\r\nابن عباس مىگويد : « سماء » عبارت است از چيزى كه « علاك وأظَلَّك » ، يعنى چيزى كه بالاتر از تو قرار گيرد و بر سر تو سايه بيندازد .\r\nچون ابرهايى كه از دريا برمىخيزند ، در نقطهء مرتفعتر از ما قرار مىگيرند و پس از يك رشته فعل وانفعالْ به صورت قطرات باران به دشت و دمن مىريزند ، خداوند در اين مورد لفظ « سماء » را به كار برده وفرموده : « وَأَنْزَلْنا مِنَ السَّماءِ ماءً . »\r\nالبته « سماء » در قرآن معانى ديگرى نيز دارد ؛ مثلًا ، در همين آيهء مورد بحث ( آيهء دهم سوره ) به معناى « اجرام وستارگان » به كار رفته است ، چنان كه فرمود :\r\n« خَلَقَ السَّمواتِ بِغَيْرِ عَمَدٍ تَرَوْنَها ؛\r\nآسمانها ( اجرام و ستارگان ) را بدون ستونى كه ببينيد آفريد . »\r\nالبته « سماء » در قرآن معانى ديگرى نيز دارد كه يكى از كليدهاى حل آيات مربوط به آفرينش آسمانها اين است كه بدانيم « سماء » در قرآن در يك معنا به كار نرفته است .\r\nآيات مربوط به خلقت وآفرينش آسمانها ، از مباحث شايان دقت قرآن است وپرده بردارى از رازى كه در اين آيات وارد شده است ، در گرو اين است كه مجموع آيات در يك‌جا گردآورى گردد ، سپس با تأمل وتدبير در مفردات و جمله‌هاى آيه‌ها ، هدف قرآن روشن‌گردد .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\n\r\n4 . گياهان روى زمين\r\nگياهان روى زمين كه به صورت مخملهاى سرسبز ، سطح زمين را پوشانيده است ، خود آيتى بزرگ بر مبدأ آفرينش و دخالت تدبير در سازمان خلقت مىباشد .\r\nساختمان گياهان و سلولهاى مختلف آنها كه به شكلهاى « كروى » « بيضى » ، « شش ضلعى » ، « دوكى » و « استوانه‌اى » مىباشند ، گواه بر عظمت خلقت آنها ، و دليل بر مداخلهء نيروى عظيمى در آفرينش آنها مىباشد .\r\nنه تنها ساختمان سلولهاى آنها اعجاب هر دانشمند محقق را مىانگيزد ، بلكه آنچه مربوط به پيدايش گياه و تكامل آنهاست ، از قبيل نمو ، توليد مثل ، تقسيمات سلول ، ساختمان ساقه و برگ و گل و . . . ، همه و همه گواه بر علم وشعور آفريدگار آنهاست .\r\nاز اين جهت مىفرمايد : « فَأَنْبَتْنا فِيها مِنْ كُلِّ زَوْجٍ كَرِيمٍ . »\r\nآيا با مطالعهء احوال ستارگان واجسام بزرگ معلق در فضا ، كه از سقوط واصطكاكْ مصون ومحفوظ مىباشند ، انسان به عظمت خلقت آنها و به عظمت خالق وآفرينندهء جهان پى نمىبرد .\r\nآيا شايسته است با وجود چنين مركز قدرت در برابر مخلوقهاى ناتوان او به عنوان پرستش ، سر تعظيم فرود آورده وموجودات بىاثر وبىخاصيت را شريك او بدانيم .\r\nعبادت وپرستش ، شايستهء آن ذات با كمال است كه خالق جهان\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nوجهانيان مىباشد ، نه موجوداتى كه توانايى آفريدن چيزى را ندارند .\r\nاز اين جهت ، در يازدهمين آيه مورد بحث مىفرمايد :\r\n« هذا خَلْقُ اللَّهِ فَأَرُونِى ماذا خَلَقَ الَّذِينَ مِنْ دُونِهِ ؛\r\nاين است آفرينش خداوند ، [ ولى 
  ] به من نشان دهيد معبودهاى ديگر چه آفريده‌اند . »\r\nو در آيهء ديگر در نكوهش معبودهاى باطل كه قادر به انجام دادن كارى نيستند ، چنين مىفرمايد :\r\n« إِنَّ الَّذِينَ تَدْعُونَ مِنْ دُونِ اللَّهِ لَنْ يَخْلُقُوا ذُباباً وَلَوِ اجْتَمَعُوا لَهُ وَ إِنْ يَسْلُبْهُمُ الذُّبابُ شَيْئاً لا يَسْتَنْقِذُوهُ مِنْهُ ضَعُفَ الطّالِبُ وَالمَطْلُوبُ ؛ « 1 »\r\nآنان را كه جز خدا مىخوانيد [ و مىپرستيد 
  ] نمىتوانند مگسى را بيافرينند ، هرچند دست به دست هم بدهند و اگر مگس چيزى از آن بگيرد ، توانايى برگرفتن آن ندارند . چقدر دعوت كننده ودعوت شده ناتوانند ! »\r\n\r\n\r\n","description":"","footnote":"\r\n( 1 ) .\r\n","page_name":" 87 ","page_number":87},
  {"content":"\r\n . \r\n","description":"","footnote":"","page_name":" 88 ","page_number":88},
  {"content":"\r\n\r\n\r\n8 . لقمان و سپاسگزارى\r\n12 . « وَلَقَدْ آتَيْنا لُقْمانَ الحِكْمَةَ أَنِ اشْكُرْ لِلَّهِ وَمَنْ يَشْكُرْ فَإِنَّما يَشْكُرُ لِنَفْسِهِ وَمَنْ كَفَرَ فَإِنَّ اللَّهَ غَنِىٌّ حَمِيدٌ ؛\r\nما به لقمان حكمت عطا كرديم و دستور داديم كه شكر خدا را به جا آورد . هركس خدا را سپاس كند ، نتيجهء آن به خود او برمىگردد . هركس كفران نعمت كند [ خدا را ضرر نمىزند 
  ] خداوند بىنياز وشايستهء ثناست . »\r\nمىگويند : در دوران حكومت حضرت داود عليه السلام در خانواده‌اى كه نسب آن به حضرت ابراهيم عليه السلام منتهى مىگشت ، كودكى سيه‌فامْ\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nچشم به دنيا گشود . سپس براثر داشتن ملكات فاضله ، هوش سرشار ، عقل وتدبير فوق العاده ، تجربه وپختگى ، بيان شيرين ومنطق محكم ، به نام لقمان حكيم معروف گرديد . خصوصيات زندگى او درست ضبط نگرديده ، ولى سخنان حكيمانهء وى زينت بخش صفحات كتابهاى اخلاق و تفسير وتاريخ است . آنچه مسلّم است ، روزگارى غلام بوده وآقايى داشته ، ولى اين نكته چندان روشن نيست كه چگونه كودكى كه در خاندان نبوت به دنيا آمده بود ، بالاخره غلام زرخريد شده است .\r\nاز اين جهت ، برخى از مفسران معتقدند كه وى غلام حبشى يا مصرى بوده و در ميان بنى اسرائيل بزرگ شده و داراى كمالات اخلاقى وفضايل روحى زيادى بوده است .\r\n\r\nلقمانْ حكيم بود ، نه پيامبر\r\nبرخى از روايات حاكى است كه لقمان با آن همه كمالات ، به مقام پيامبرى نرسيده بود . از پيامبر اسلام نقل شده كه آن حضرت فرمود : لقمان ، پيامبر نبود ، بنده‌اى بود فكور و خوش عقيده ، او خدا را دوست مىداشت ، خدا نيز او را دوست داشت و بر او منت نهاد وحكمت به او آموخت . « 1 »\r\n\r\n\r\n","description":"","footnote":"\r\n( 1 ) .\r\nلَمْ يَكُنْ نبيّاً ولكنْ كانَ عَبْداً كثيرَ التفكُّرِ ، حَسَنَ اليَقِينِ ، أحَبَّ اللَّه فأحبَّهُ ومَنَّ علَيهِ بالحِكمَةِ » .\r\n( مجمع‌البيان ، ج 4 ، ص 15 ) .\r\n","page_name":" 90 ","page_number":90},
  {"content":"\r\n\r\nحماد بن عيسى از حضرت صادق عليه السلام نقل مىكند كه آن حضرت چنين فرمود :\r\n« لقمان در سايهء حسب ونسب ، ثروت و مال ، نيرومندى وزيبايى به آن مقام بلند نرسيد ، لكن او مردى بود كه در اطاعت خدا استقامت داشت ، گرد محرمات نمىگشت ، آرام و با وقار وتيزبين بود ، در هر موضوعى عميقانه فكر مىكرد ، از هر حادثه‌اى درس عبرت مىگرفت ، كمتر خنده ومزاح مىكرد ، از اقبال دنيا خوشحال نمىشد ، و از پشت‌كردن آن اندوهناك نمىگشت ، فرزندان زيادى داشت و در مرگ آنها زمام بردبارى را از دست نداد . يكى از صفات جميلهء او اين بود كه هرگاه دو نفر با يكديگر اختلاف پيدا مىكردند ، تا صلح وصفايى ميان آنها برقرار نمىساخت ، از پاى نمى نشست . مجالست دانشمندان وبزرگان را مغتنم مىشمرد . براى دادرسان وداوران وزمامداران ، تأسف‌مىخورد كه چگونه فريب مقام ومنصب چند روزهء دنيا را مىخورند . » « 1 » و در حديث ديگر مىخوانيم :\r\n« روزى يكى از بزرگان بنى اسرائيل از محلى عبور مىكرد ، ديد گروهى مانند تشنگانى كه اطراف آب گوارا گرد مىآيند ، دور لقمان جمع شده‌اند و به سخنان حكيمانهء او گوش مىدهند وحل مشكلات خود را از او مىخواهند . آن رهگذر از طريق تعجب رو به\r\n\r\n\r\n","description":"","footnote":"\r\n( 1 ) . همان ، ص 317 .\r\n","page_name":" 91 ","page_number":91},
  {"content":"\r\n\r\nلقمان كرد وگفت : تو آن نيستى كه مدتها با ما گله‌دارى مىكردى ؟ گفت : آرى . گفت : در سايهء چه چيز به اين مقام بلند رسيدى ؟ فرمود : سه خصلت مرا به اين مقام رسانيده است :\r\n« صِدْقُ الحَدِيثِ ، وأداءُ الأمانَةِ ، وتَرْكُ مالايَعنِى « 1 » ؛\r\nراستگويى ، پس دادن امانت ، اعراض از كارهاى بيهوده . »\r\nاز نظر يك مرد الهى ، اين مطلب جاى گفتگو نيست كه بندگى وپيروى از اصول انسانى واخلاقى ، ودورى از گناهان وپرهيز از معاصى وخلافكارى ، روح وروان انسانى را جلا وروشنى مىبخشد ، وذهن او را براى درك حقايق وواقعياتْ آماده مىسازد .\r\nبه طور مسلّم يك مرد مادى كه با اين اصولْ سروكارى ندارد و در اين راه ، تجربه وآزمايشى نيز ندارد ، اين مطلب را صد در صد انكار خواهد كرد . او قدرت فكرى وجهش ذهنى را در گرو نبوغ ذاتى وهوش طبيعى و پس از آن در دايره تعليم وتعلم مىداند وبس ، ولى شخص خداشناس كه به جهان ديگر وعوالم غيبى ، ايمان راسخ دارد ومعتقد است كه اين جهان با تمام محتويات خود زير نظر عالم ديگرى مىگردد ، و تمام نعمتها وكمالها از جانب خداوند است ، به آسانى مىتواند اين مطلب را تصديق كند كه بندگى وپيروى اوامر خدا ومخالفت با شهوات ودورى از گناهان ، مىتواند روح را براى درك حقايق وفهم مسائل پيچيده كمك كرده وراهنمايى كند .\r\n\r\n\r\n","description":"","footnote":"\r\n( 1 ) . همان ، ص 315 .\r\n","page_name":" 92 ","page_number":92},
  {"content":"\r\n\r\nقرآن مجيد ، كتاب بزرگ آسمانى ما نيز به اين حقيقت اشاره كرده ومىگويد :\r\n« الَّذِينَ جاهَدُوا فِينا لَنَهْدِيَنَّهُمْ سُبُلَنا ؛ « 1 »\r\nو كسانى كه براى ما [ با هوسها و ساير مشكلات 
  ] بجنگند ، ما آنها را به راههاى خود هدايت مىكنيم . »\r\nپيامبر اسلام فرموده است :\r\n« مَنْ أخلَصَ للّهِ عزَّوجلَّ أرْبعِينَ صَباحاً جَرَتْ يَنابِيعُ الحِكْمَةِ مِنْ فَمِهِ وِلسَانِهِ . »\r\nمرحوم مجلسى حديث را اين طور نقل كرده است :\r\n« ما أخْلَصَ عَبْدٌللّهِ عزَّوجلَّ أرْبَعِينَ صَباحاً إلّاجَرَتْ يَنْابِيعُ الحِكْمَةِ منْ قَلْبِهِ علَى لِسانِهِ ؛ « 2 »\r\nهر كس چهل روز ، خود را براى خدا پاك وخالص گرداند ، چشمه‌هاى علم ودانش از قلب او به سوى زبان او جارى خواهد شد . »\r\nبنابراين هرگاه از روايات ياد شده استفاده شود كه لقمان مراتب علمى واخلاقى را از طريق بندگى حقيقى و ترك گناهان وفرمانبردارى به دست آورده ، نبايد تعجب كرد .\r\nبه علاوه ، وى از مجارى طبيعى نيز براى بالا بردن مراتب علمى خود بهره‌بردارى مىكرد ، چنان كه پيامبر اكرم فرمود : « وى مرد\r\n\r\n\r\n","description":"","footnote":"\r\n( 1 ) . عنكبوت ( 29 ) آيهء 69 .\r\n( 2 ) . بحارالانوار ، چاپ ايران ، ج 70 ، ص 249 .\r\n","page_name":" 93 ","page_number":93},
  {"content":"\r\n\r\nفكورى بود و در هر موضوعى بيش از همه چيز فكر مىكرده است . »\r\nفكر ، چراغى است روشن كه تاريكيها را از بين مىبرد . علاوه بر اين ، امام صادق عليه السلام در حديث گذشته فرمود كه پيوسته با دانشمندان نشست وبرخاست داشت .\r\n\r\nنمونه‌اى از طرز تفكر لقمان\r\nمعروف است روزى آقاى لقمان به او دستور داد كه وى گوسفندى را سر ببرد ولذيذترين عضو آن را بپزد وبياورد .\r\nوى زبان ودل آن را پخت وآورد . دو مرتبه دستور داد كه گوسفند ديگرى را سر ببرد وپليدترين عضو آن را بپزد . وى فرداى آن روز زبان ودل آن حيوان را پخت وسرسفره گذارد . آقاى وى از روى تعجب ، سراين مطلب را پرسيد . وى گفت : « إنَّهُما أطْيَبُ شَىْءٍ إذا طابا ، وأخْبَثُ شَىْءٍ إذا خَبُثَا » دل وزبانْ پاكيزه‌ترين عضوند ، هرگاه با يكديگر مطابق و برابر باشند ؛ يعنى آنچه در دل باشد به زبان جارى گردد ، و آنچه به زبان جارى مىگردد حاكى از دل باشد ، و اين دو پليدترين عضوند ، هرگاه مخالف يكديگر باشند و آنچه زبان مىگويد ، دل با آن مخالف باشد .\r\n\r\nمقصود از حكمت چيست ؟\r\nحكمت در لغت يك معناى جامع ووسيعى دارد كه بر هر سخن ونظريهء محكم وپابرجايى كه ضامن سعادت انسان است گفته\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nمىشود ؛ بنابراين هر نظريهء سودمندى كه ضامن صلاح فرد و اجتماع باشد ، از مصاديق حكمت است . هر عقيده‌اى در باب معارف و خداشناسى وصفات او و ساير مسائل عقيده‌اى كه مطابق وعين حق وصواب باشد ، حكمت است .\r\nهمچنين تفسير رواياتْ از « حكمت » به احكام فرعى فقهى يا شناسايى امام و يا نصايح وپندهايى كه ضامن مصلحت اجتماع است از اين باب است . هرنظريهء صحيح ، هر رأى حق و پا برجا در علوم نظرى و مسائل عملى ، حكمت است و تمام اينها از مصاديق اين لفظ به شمار مىروند .\r\nحالا لقمان حكيم از اين خرمن بىپايان حكمت ، چقدر نصيب داشته است ، خدا مىداند . ولى از نصايح وسخنان عالى وحكيمانه‌اى كه در اين سوره از او نقل شده و از دستورات سودمندى كه از اين مرد حكيم دربارهء مسائل اخلاقى واجتماعى در كتابهاى حديث ديده‌مىشود و از اين كه مدتها مرجع سؤالات در « بنى اسرائيل » بوده وسخنان بكر وبىسابقه‌اى در قسمتهاى مختلف ، از آن جمله طب وبهداشت ، از او شنيده شده است ، همه گواه محكم است بر اين كه اين مرد در علوم نظرى واجتماعى واخلاقى ، از بزرگان دانشمندان عصر خود بوده وشايسته بود كه به « لقمان حكيم » مشهور ومعروف گردد .\r\n\r\nسپاسگزارى وجهان امروز\r\nمقصود از جملهء « أَنِ اشْكُرْ لِلَّهِ » تفسير وتوضيح « حكمت » نيست ،\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nبلكه منظور نتيجه‌گيرى است ، يعنى از آن‌جا كه به لقمان ، حكمت عطاكرديم ، از اين جهت در برابر اين نعمت بزرگ به او دستور داديم كه شكر خدا را به جا آورد .\r\nشكر در لغت عرب به معناى اظهار نعمت و نشر وپخش آن در برابر كفر كه فراموش كردن وپنهان نمودن آن است .\r\nبه طور مسلّمْ اظهار نعمت درجاتى دارد . دانشمندان مىگويند كه سپاسگزارى سه درجه دارد :\r\n1 . شناسايى نعمت دهنده است . امام صادق عليه السلام مىفرمايد :\r\n« وأدْنَى الشُّكْرِ رُؤْيَةُ النِّعْمَةِ مِنَ اللّهِ ؛ « 1 »\r\nكمترين مراتب سپاسگزارى ، اين است كه انسان بداند نعمتى كه در اختيار دارد از جانب خداوند است . »\r\nو اين همان سپاسگزارى قلبى است كه نخستين درجهء « شكر » شمرده مىشود . « 2 » 2 . سپاسگزارى وشكر وتقدير به وسيلهء زبان است كه اين قسمت در تشويق نعمت دهنده تأثير به سزايى دارد ؛ البته اين اثر در صورتى است كه نعمت دهنده بشر باشد نه خدا ، زيرا تشويق خدا كه معناى آن تأثر از گفتار بندگان باشد ومدح وثناى بنده در او\r\n\r\n\r\n","description":"","footnote":"\r\n( 1 ) . همان ، ص 710 .\r\n( 2 ) . در روايت ديگرى مىفرمايد :\r\n« مَنْ أنْعَمَ اللّهُ علَيهِ نِعْمَةً فعَرَفَهَا بِقْلْبِهِ وعَلِمَ أنّ المُنْعِمَ علَيهِ ، اللّهُ تعالَى فقَدْ أدّى شُكْرَها . »\r\n( سفينة البحار ، ج 1 ، ص 711 ؛ تحف العقول ، ص 369 . )\r\n","page_name":" 96 ","page_number":96},
  {"content":"\r\n\r\nاثربگذارد ، واو را تشويق كند كه انعام خود را دو چندان نمايد ، دربارهء خدا تصور ندارد ، بلكه نتيجهء سپاسگزارى نسبت به خدا اين است كه بنده لياقت و شايستگى خود را اثبات مىكند و اين همان نكته‌اى است كه در اين آيه به آن تصريح شده :\r\n« وَمَنْ يَشْكُرْ فَإِنَّما يَشْكُرُ لِنَفْسِهِ وَمَنْ كَفَرَ فَإِنَّ اللَّهَ غَنِىٌّ حَمِيدٌ ؛\r\nنتيجهء سپاسگزارى به خود سپاسگزار بر مىگردد ، وخداوند از سپاسگزارى افراد بىنياز است . »\r\nخلاصه ، سپاسگزارى در برابر خداوند ، جز اثبات لياقت و شايستگى بنده ، چيز ديگرى نيست ، ولى شكر در برابر نيكى وخدمات يك شخص ، علاوه بر اين [ اثبات شايستگى 
  ] اثر ديگرى نيز دارد ، و آن اين است كه طرف را تشويق ودلگرم مىنمايد واو براثر ابراز احساسات وتقدير ، احسان وانعام خود را دو چندان مىنمايد .\r\nسپاسگزارى يك دانش آموز در برابر فداكاريهاى آموزگاران ، عشق وعلاقهء او را به امور آموزشى وپرورشى تشديد مىكند . باغبانى كه در سرزمينى تخم افشانده وتحمل سرما وگرما كرده است ، هرگاه نتيجهء اعمال خود را ديد ، تصميم وعلاقهء او براى آبادكردن آن منطقه زيادتر مىشود ، زيرا زمين به وسيلهء سرسبز شدن و ميوه دادن ، بالسان تكوينى ، لياقت و شايستگى خود را اثبات نموده و به وسيلهء تقدير تكوينى ، شوق وشور باغبان را براى خدمتگزارى بيشتر عميقتر مىسازد .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\n3 . مرحلهء ديگر شكرگزارى آن است كه انسان نعمت را در جاى خود مصرف كند . دانشمندان گفته‌اند :\r\n« الشُّكْرُ صَرْفُ العَبْدِ ما أنْعَمَهُ اللّهُ علَيهِ فِيما خَلَقَ لَهُ » ؛\r\nيعنى يكى از درجات سپاسگزارى ، اين است كه هر نعمتى را در جايى به كار ببرد كه براى آن آفريده شده است « 1 » .\r\n\r\nدو نكتهء اجتماعى\r\nدر پايان از تذكر دو نكته ناگزيريم :\r\n1 . جهان امروز به اهميت مسألهء شكر وسپاسگزارى كه در زبان امروز به آن « تقدير » مىگويند ، پىبرده است ؛ از اين جهت ، تشويق مخترعان ومكتشفان ودانشمندان بزرگ وخدمتگزاران اجتماع در سرلوحهء دولتهاى جهان قرار گرفته است .\r\nزيرا از طريق تقدير مىتوان موجبات دلگرمى آنان را فراهم آورد ، تا آنان نيز در راه خدمت به علم واجتماعْ ثابت واستوار باشند .\r\nاز اين جا مىتوان پى به عظمت جمله‌اى برد كه در كتابهاى حديث نقل شده است :\r\n« مَنْ لَم يَشْكُرِ النَّاسَ لَم يَشْكُرِ اللّهَ ؛\r\n\r\n\r\n","description":"","footnote":"\r\n( 1 ) . گاهى اين مراتب سه‌گانه به گونه‌اى براى ايمان كه يك نوع سپاسگزارى است از پيامبر نقل‌شده است كه وى فرمود :\r\n« الإيْمانُ عَقْدٌ بِالقَلْبِ ، ونُطْقٌ باللِّسَانِ ، وعَمَلٌ بالأركَانِ » .\r\n( سفينة البحار ، ج 1 ، ص 710 ) .\r\n","page_name":" 98 ","page_number":98},
  {"content":"\r\n\r\nهركس از مردم تقدير نكند ، هرگز موفق به سپاسگزارى خدا نيز نمىگردد . »\r\nزيرا بى اعتنايى به خدمات ديگران ، يك نوع نمك نشناسى است و اگر اين روحيه در انسان تقويت شود ، كم كم نسبت به نعمتهاى الهى نيز بىاعتنا بوده و از شكر او نيز سرباز خواهد زد ؛ از اين جهت در احاديث اسلامى مىخوانيم :\r\n« أشْكَرُكُمْ لِلّهِ أشْكَرُكُمْ لِلنّاسِ » « 1 » ؛\r\nآن گروه ، بهتر به سپاسگزارى خدا موفق هستند كه از خدمات مردم تقدير نمايند .\r\nبنابراين ، تقدير از خدمات ديگران ، شاخه‌اى از روحيهء حق شناسى است كه انسان را به خداشناسى وسپاسگزارى از الطاف ونعمتهاى او دعوت مىكند .\r\nمال و ثروت ، شباب وجوانى ، صحت وتندرستى ، علم ودانش ، قدرت وتوانايى ، همگى از نعمتهاى ارزندهء الهى است كه بشر در مقابل آنها مسؤوليت عظيم دارد ، وشكر اين نعمت ، اين است كه تمام اين مواهب را در جاى خود صرف كند ؛ وكفران آنها اين است كه از اين مواهب ، سوء استفاده نموده و آنها را در موارد زيانبار به كاربرد .\r\nبزرگترين كفران نعمت براى يك دانشمند ، اين است كه علم\r\n\r\n\r\n","description":"","footnote":"\r\n( 1 ) . سفينة البحار ، ج 1 ، ص 709 .\r\n","page_name":" 99 ","page_number":99},
  {"content":"\r\n\r\nودانش خود را در ساختن سلاحهاى مخرب وويرانگر به كار ببرد . بالاترين بدبختى براى يك شيميدان ، اين است كه معلومات واندوخته‌هاى علمى خود را در راه ساختن بمبهاى ميكروبى به كار اندازد .\r\nاين گروه از دانشمندان كسانى هستند كه نسبت به نعمتهاى خدا كفر ورزيده‌و از به كار بردن آنها در مورد خويش سرباز زده‌اند .\r\nامروز صنعت در خدمت فساد قرار گرفته است ، بدنيست خبر زير را كه خبرگزاريهاى جهان مخابره كرده اند بشنويد . . . :\r\n« اخيراً دزدان انگليسى با استفاده از جديدترين ابزار علمى برش ، يك خزانهء محكم را در لندن سوراخ كرده‌اند و آنچه بود به سرقت برده‌اند . در حدود 220 ميليون ريال بوده كه تعلق به « مؤسسهء كارگشايى لندن » داشت . اكنون مقامات اين مؤسسه به سرعت مشغول صورت بردارى از اموال سرقت شده است و ممكن است تعيين رقم اموالْ چند روز طول بكشد .\r\nدزدها با استفاده از مته‌هاى ترميك توانستند با سرعت و بدون سروصدا درى را به قطر شصت سانتيمتر از فولاد سوراخ كنند وبشكافند و از آن عبور كنند .\r\nمته‌هاى ترميك كه مورد استفادهء سارقين قرار گرفت ، آن چنان قوى است كه مىتواند بتون را سوراخ كند .\r\nجالب توجه اين كه اين مته‌ها چنان حرارتى ايجاد مىكنند كه هيچ فلزى در برابر آن مقاومت ندارد ومىتواند 2500 درجهء\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nسانتيگراد حرارت به وجود آورد » . « 1 » همان‌طور كه ملاحظه مىفرماييد ، يك چنين مته‌هاى قوى ونيرومند كه از نعمتهايى است كه در اختيار بشر قرار گرفته ، اكنون در خدمت فساد انجام وظيفه مىكند . مته‌هاى « ترميك » همان‌طور كه ممكن است براى سوراخ كردن سنگها و رسيدن به منابع پر ارزش ومفيد نفتى و امثال آن مورد استفاده قرار گيرد ، كاملًا ممكن است براى سوراخ كردن در بسيار قطور شصت سانتيمترى فولادى ( مؤسسهء كارگشايى لندن ) مورد استفاده واقع شود .\r\nممكن است دانشمند يا دانشمندانى كه اين مته‌هاى عجيب را اختراع‌كرده‌اند ، به اين امر راضى نباشند ، ولى رضايت آنها در تأثير اين مته‌ها شرط نيست . آن روز كه برادران « رايت » كه نخستين هواپيما را اختراع ياتكميل كردند ، شايد تصور مىكردند در آينده اختراع آنها مفيدترين يا بىضررترين وسيلهء نقليهء سريع خواهد شد . آنها هرگز باور نمىكردند كه با همين هواپيماهاى تكامل يافته ، كمى پس از نيم قرنْ هزاران تن بمبهاى آتش‌زا ومخرب ، در يك كشور دور افتاده وبىدفاع به‌نام « ويتنام » ريخته خواهد شد .\r\nبا اين كه پاستور كه براى نخستين بار در اروپا پرده از روى اسرار جانداران ذره‌بينى وميكروبها برداشت ، تصور نمىكرد از اين كشف مفيد او كه جان ميليونها انسان را از مرگ نجات مىدهد ، براى\r\n\r\n\r\n","description":"","footnote":"\r\n( 1 ) . كيهان ، 23 / 8 / 46 .\r\n","page_name":" 101 ","page_number":101},
  {"content":"\r\n\r\nساختن وتكميل بمبهاى ميكروبى نيز استفاده شود وميليونها نفر را به وسيلهء آن با فجيعترين صورتى به مرگ تسليم نمايند .\r\nهمين « اتم » كه شكافتن و آزاد كردن انرژى هسته‌اى آن يكى از بزرگترين پيروزيهاى علمى وصنعتى بشر محسوب مىگردد ، چه كسى پيش بينى مىكرد كه اين پيروزى بزرگ ، همزادى دارد به نام « فاجعهء جنگهاى اتمى » كه « ماكت » كوچك آن در « هيروشيما » و « ناكازاكى » ( دو شهر بزرگ ژاپن كه در جنگ جهانى دوم با دو بمب كوچك اتمى ، به گورستان وحشتناكى تبديل گرديد ) به نمايش گذارده خواهد شد .\r\nبنابراين اگر پيشرفتهاى عظيم صنعتى ، درهايى از خوشبختى ورفاه به‌سوى جهان بشرى گشوده ، درهايى از بدبختى وهلاكت را نيز به روى آنها باز كرده است ، تا انسانها از كدامين در وارد شوند .\r\nاگر انسان امروز از اين پله‌هاى ترقى صنعتى ، به سرعت زياد بالا رفته ، بايد توجه داشت كه به هنگام لغزش وسقوط هم از آن بلندى چنان استخوانهاى او در هم مىشكند كه قدرت حركت نخواهد داشت .\r\nالبته اين حسابْ مخصوص يك قسمت و دو قسمت از فرآورده‌هاى صنعتى وابزارهاى علمى كه پرتواكتشاف جديد به دست آمده ، نيست ، بلكه تمام اين وسايل وابزار را بدون استثنا شامل مىشود .\r\nبنابراين ، عظمت وقدرت صنايعْ مهم نيست ، مهم نحوهء\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nبهره‌بردارى از آن است و آن هم بستگى به نوع تربيت انسان ، همان انسان زمانى كه زمام اين وسايل بزرگ را در اختيار دارد ، خواهد داشت وحساسترين نقطهء زندگى انسانها همين‌جاست .\r\nمكتبهاى دينى واخلاقى ، دست روى همين نقطهء حساس مىگذارند ؛ آنها مىكوشند انسانها را چنان تربيت كنند كه اين پديده‌هاى عجايب انگيز صنعتى ومادى را در راه خوشبختى وسعادت ورفاه خود و ديگران صرف كنند ، نه اين كه با آنها سريعتر از پاى خويش ، خود را به گور بكشانند ، ولى اين يكى از بزرگترين خدماتى است كه اين مكتبها مىتوانند به نوع انسان كنند .\r\nكتاب بزرگ آسمانى ما « قرآن » مىگويد : « ما به بعضى از اقوام وملل گذشته امكانات وقدرتها داديم كه به شما نداديم ، وهم به آنها چشم و گوش وعقل داديم [ تا مطالب را درست درك كنند 
  ] ولى هيچ يك از آنها به حالشان سودى نداد ، زيرا آيات خدا را انكار كردند وسرانجام به مجازاتهاى دردناكى كه قبلًا آن را به باد مسخره مىگرفتند گرفتار شدند . » « 1 »\r\n\r\n\r\n","description":"","footnote":"\r\n( 1 ) . احقاف ( 46 ) آيهء 25 . قسمت اخير ، از مجلّهء مكتب اسلام ، شمارهء 2 ، از سال نهم نقل شده است .\r\n","page_name":" 103 ","page_number":103},
  {"content":"\r\n . \r\n","description":"","footnote":"","page_name":" 104 ","page_number":104},
  {"content":"\r\n\r\n\r\n9 . لقمان و تربيت اولاد\r\n13 . « وَ إِذْ قالَ لُقْمانُ لِابْنِهِ وَهُوَ يَعِظُهُ يا بُنَىَّ لا تُشْرِكْ بِاللَّهِ إِنَّ الشِرْكَ لَظُلْمٌ عَظِيمٌ ؛\r\n[ به ياد آر 
  ] زمانى را كه لقمان به فرزند خود اندرز داد ، وگفت : فرزندم ! براى خدا شريك قرار مده ، زيرا شركْ ستم بزرگى است . »\r\nمسائل مربوط به تعليم و تربيت كودك ، يكى از امور مهم اجتماع كنونى بشر است كه فكر دانشمندان را به خود متوجه ساخته ، و از اين راه فصل تازه‌اى در علوم تربيتى وپرورشى ، بازگشوده شده وافكار تازه وسودمندى در اين‌باره به مراكز و محافل تربيتى عرضه شده است ، وسازمانهايى براى رفع نيازمنديهاى علمى و تربيت\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nكودك به وجود آمده و اين قسمت به صورت رشتهء تخصصى درآمده است .\r\nدانشمندان به خوبى دريافته‌اند كه زيربناى زندگى در دوران كودكى پىريزى مىشود ، وسعادت وشقاوت ادوار مختلف زندگى ، يعنى دورانهاى جوانى وپيرى ، در گرو طرز تربيت دوران كودكى است .\r\nبا اين كه شخصيت انسان به عوامل گوناگونى بستگى دارد كه هركدام از آنها در سرنوشت انسان تأثير بسزايى داشته وكاملًا مؤثر مىباشد ، مع‌الوصف تربيتهاى دوران كودكى در نظر دانشمندان ، حائز اهميت خاصى است و آن را « زيربناى زندگى » مىنامند .\r\nقلب وروان كودك بسان صفحهء كاغذ سفيدى است كه در دست نقاش چيره دست قرار گيرد ، هر نقشى كه روى آن ترسيم شود ، تاآخر عمر صفحه ، باقى مىماند .\r\nفرض كنيد قطعه سنگ مرمرى در دست استاد كار هنرمندى قرار گيرد ، از آن جا كه او يك سنگ‌تراش توانا ، يك صنعتگر ماهر ، يايك مجسمه ساز چابك دست است ، دهها فكر وخيال دربارهء آن كرده ونقشه‌هايى مىريزد ، ولى اگر دست به پيكر آن « مرمر » زد و آن را به‌صورت مجسمهء يكى از نوابغ جهان يا يكى از اشياى ظريف در آورد ، همه‌گونه امكانات واستعدادهايى كه قبلًا در اين قطعه مرمر وجود داشت ، از ميان مىرود و تا سنگ باقى است ، صورت نابغه نيز همراه آن باقى خواهد بود .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nروح وروان حساس كودك در آغاز زندگى ، از جهات بسيارى مانند همين مادهء خامى است كه براى همه‌گونه فعاليتها وصورتها ، براى همه رقم تربيتها وپرورش‌ها آمادگى دارد ؛ و اگر اولياى كودك ، حسن ابتكار به خرج دهند وفطرت پاك واحساسات ارزندهء او را با شيوه‌هاى پسنديده رهبرى نمايند ، سرنوشت او را از اين طريق روشن مىكنند ، و اگر در اين راه ، سهل‌انگارى نمايند و با روشهاى غلط وپرورشهاى ناستوده فطرت او را آلوده سازند ، حتماً مقدمات بدبختى كودك را فراهم ساخته‌اند ، به‌طورى كه عوامل ديگر شخصيت‌هاى غلط ، زود يا دير در زندگى او نمايان خواهد شد .\r\nعلى عليه السلام مىفرمايد :\r\n« إنَّما قَلْبُ الحَدَثِ كَالأَرْضِ الخالِيَة ما الْقِىَ فيها من شىءٍ قَبِلَتْهُ « 1 » ؛\r\nهمانا دل جوان نورس ، همچون زمين كشت نشده وبكر است ، هر بذرى در آن بپاشند مىپذيرد . »\r\nبنابراين ، جا دارد بگوييم كه مغز كودك مانند فيلم عكاسى است ، ازآنچه مىبيند ومشاهده مىكند ، عكس برمىدارد .\r\n\r\nمسؤوليتهاى سنگين\r\nبرخى از پدران تصور مىكنند كه مسؤوليت آنان فقط منحصر به\r\n\r\n\r\n","description":"","footnote":"\r\n( 1 ) . نهج البلاغه ، ك 31 .\r\n","page_name":" 107 ","page_number":107},
  {"content":"\r\n\r\nتأمين نيازمنديهاى جسمانى كودك است و ديگر وظيفه‌اى ندارد ، در صورتى كه پرورشهاى اخلاقى وايمانى ، بزرگترين مسؤوليتى است كه بر دوش آنها گذارده شده است وانجام‌دادن اين مسؤوليت ، ارزنده‌تر از تأمين حوايج مادى آنهاست .\r\nدومين شخصيت جهان اسلام ، اميرمؤمنان عليه السلام مىفرمايد :\r\n« ما نَحَلَ وَالِدٌ ولَداً نُحْلًا أفْضَلَ من أدَبٍ حَسَنٍ ؛ « 1 »\r\nبهترين هديه‌اى كه پدر مىتواند به فرزند خود بدهد ، همان تربيت پسنديده است . »\r\nمسؤوليت پدران در اين‌باره به قدرى سنگين وقابل توجه است كه امام سجاد عليه السلام در انجام دادن اين وظيفهء خطير از خداوند استمداد مىكند ، و در ضمن راز ونياز خود چنين عرض مىكند :\r\n« وأعِنّى علَى تَرْبِيَتِهِمْ وتَأدِيْبِهِمْ وبِرِّهِمْ ؛ « 2 »\r\n[ بارالها 
  ] مرا در تربيت وتأديب فرزندان ونيكى به آنها يارى بفرما . »\r\nاگر پدرانْ حق اطاعت در گردن فرزندان دارند ، فرزندان نيز حق بزرگترى در عهدهء پدران دارند و آن حق تربيت است ، يعنى آموختن راه ورسم زندگى از طريق صحيح وپرورش دادن سجاياى انسانى است كه در فطرت او تعبيه شده است .\r\nاگر دانشمندان ، امروز به اهميت تربيت كودكان وراهنمايى\r\n\r\n\r\n","description":"","footnote":"\r\n( 1 ) . مستدرك الوسائل ، ج 2 ، ص 625 .\r\n( 2 ) . صحيفهء سجاديه .\r\n","page_name":" 108 ","page_number":108},
  {"content":"\r\n\r\nرجال آيندهء كشورپى برده‌اند و با تشكيل جلسات و نوشتن كتابها وجزوه‌ها ونشان دادن فيلمهاى اخلاقى وعلمى ، گامهاى بلندى در اين راه برداشته اند ، رهبران عالىقدر اسلام وپيشوايان مذهبى ما ، از چهارده قرن پيش با دادن دستورات لازم و ارشاد وراهنماييهاى سودمند ، و با پرورش كودكان وفرزندان نمونه ، قدم مؤثرى در اين راه برداشته‌اند .\r\nاگر دانشمندان وروان شناسان ، استادان آموزش وپرورش ، برنامه‌هاى تربيتى خود را از دورانى شروع مىكنند كه كودك چشم و گوش خود را باز كرده و در آستانهء چيز فهمى قرار مىگيرد ، ولى اسلام برنامهء وسيع خود را براى تحقق يافتن سعادت كودك ، پيش از انعقاد نطفهء او آغاز مىنمايد .\r\nاسلام دربارهء پيوند زناشويى دستورات لازم وكافى دارد و در اين باره به تمام جوانب توجه نموده و در انتخاب همسر به ريشهء خانوادگى و شرافت موروثى ، اهميت فوق‌العاده داده است .\r\nرسول اكرم صلى الله عليه و آله فرمود : از\r\n« خضراء الدمن »\r\n( گياهانى كه در نقاط آلوده مىرويند ) بپرهيزيد ! عرض كردند : منظور چيست ؟ فرمود : زن زيبايى كه در خاندان بد وپليد به وجود آمده باشد . « 1 » اسلام براى حالت آميزش ، آداب ووظايفى معين فرموده كه مراقبت هر كدام ، در سعادت وخوشبختى كودكْ تأثير بسزايى دارد\r\n\r\n\r\n","description":"","footnote":"\r\n( 1 ) .\r\nالمَرْأَةُ الحَسْناءُ فِى المنْبَتِ السُّوءِ\r\n( كنزالعمال ، ج 16 ، ص 300 ، ح 44587 ) .\r\n","page_name":" 109 ","page_number":109},
  {"content":"\r\n\r\nوبالاخص از آميزش در حالت مستى به شدت جلوگيرى كرده است ، زيرا كودكانى كه در اين حال نطفهء آنها بسته مىشود ، از عوارض عصبى درمان ناپذير بىنصيب نيستند .\r\nاسلام ، تنها به اين قسمت اكتفا نكرده ، در ايام باردارى و پس از وضع حملْ با موشكافى شگفت‌آورى ، تمام شؤون پرورش كودك را مدنظر قرار داده است ، تا آن جا كه به پدران دستور داده كه براى فرزندانْ نام نيكى انتخاب نمايند ، زيرا نام ، خصوصاً نامى كه حاكى از بندگى كودك نسبت به خداى يكتا باشد ، نشانهء شخصيت و از نظر روانى اثر نيكى در روح كودك دارد .\r\nاسلام دستور مىدهد كه كودك را پس از تولد با آب پاك وتميزى شستشو دهند ، و در گوشهاى او اذان و اقامه بگويند ، تا گوشهاى او از روز نخستين با جمله‌هايى كه حاكى از يگانگى خدا ورسالت نبىاكرم ودعوت به كارهاى نيك است ، آشنا گردد . اگر مردمِ آن روز ، اسرار اين تعاليم عالى را درنيافتند ، امروز پيشرفت دانش ، پرده از روى اين مطلب برداشته است .\r\nدستورهاى اسلام دربارهء تربيت كودك به قدرى زياد است كه نقل يك‌صدم آنها براى ما مقدور نيست ، ولى خوشبختانه امروز اين مسائل زنده وارزنده ، مورد توجه دانشمندان است ونويسندگان وگويندگان ما با طرز جالبى ، نظر اسلام را دربارهء نحوهء تربيت كودك بيان مىكنند .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n\r\nايجاد شخصيت در كودك\r\nمربيان كودك بايد متوجه باشند كه كودكْ يك انسان به تمام معنا واقعى است ، چيزى از انسانيت كم ندارد ، چيزى كه هست انسانيت او در حال رشد و تكامل ، در حال پيشرفت و پرورش است و مربى بايد از ذخاير و سرمايهء معنوى وفطرى او به تدريج بهره‌بردارى كند .\r\nيكى از اساسى ترين اصول تربيت ، همان « احياى شخصيت كودك » است ؛ يعنى بايد به طفل فهماند كه تو يك انسان واقعى هستى ، وسپس به‌صورت يك انسان كامل با او سخن گفت ومطالب علمى واجتماعى ، روشهاى صحيح واخلاقى را در افق فكر او توضيح داد ؛ به سخنان او به‌طور دقيق گوش داد و مانند يك انسان كامل به گفت وشنود پرداخت ، دست از تشريح وتوضيح وافهام برنداشت ، تا آن جا كه كودكْ حقيقت را بفهمد وباور كند .\r\nما در اين‌جا نمونه‌اى از گفتار پيشوايان خود كه حاكى از طرز تربيت اسلامى است نقل مىكنيم ، تا گواهى براى گفتار خود آورده باشيم :\r\nامام مجتبى عليه السلام روزى فرزندان وبرادرزادگان خود را دعوت كرد ورو به آنها كرد وگفت :\r\n« إنَّكُمْ صِغارُ قَومٍ ويُوشَكُ أنْ تكُونُوا كِبارَ قَومٍ آخرِينَ ، فَتَعَلَّمُوا العِلْمَ ، فمَنْ لمْ يستَطِعْ مِنكُمْ أنْ يَحْفَظَهُ فلْيَكْتُبْ ، ولْيَضَعْهُ فِى بَيْتِهِ ؛\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nشما كودكان امروز وبزرگان اجتماع آينده هستيد ، برشماست كه تحصيل علم كنيد وهركس از شما كه نمىتواند مطالب را حفظ كند ، درس خود را بنويسد و در موقع لزوم به آن مراجعه كند . »\r\nاكنون دقت كنيم ، امام مجتبى عليه السلام چگونه مىخواهد فرزندان خود را تربيت كند . او مىخواهد فرزندانش دانش بياموزند ، ولى هرگز در اين راه به شدت و خشونت متوسل نمىگردد و با سيطره وفشار ، آنها را وادار به درس خواندن نمىكند ، چرا ؟ زيرا اثر آن موقت ومايهء پيدايش عقده‌هايى است كه بعدها جبران ناپذير است .\r\nاو در ايجاد شخصيت ، با باز كردن فكر كودك ، اميدوار ساختن او به آيندهء خود ، و با تشريح منافع دانش اندوزى ، وارد گفتگو شده وعملًا براى آيندگانْ روش صحيح تربيت را مىآموزد .\r\n\r\nلقمان و تربيت اولاد\r\nاندرزهايى كه لقمان به فرزند خود داده و قرآن مجيد آنها را به عنوان برنامهء تربيتى در اين سوره آورده است ، همگى براساس ايجاد شخصيت در فرزند استوار است ؛ همان اساسى كه امام مجتبى عليه السلام از آن پيروى كرده ، همان روشى كه امروز در كشورهاى متمدن تعقيب مىشود .\r\nاكنون بايد ديد اساسىترين مسأله در نظر لقمان چيست . نخستين پايهء تربيت يك كودك در نظر او چه بوده واو برنامهء خود را از كجا شروع مىكند وچگونه اساس را پى ريزى مىنمايد .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nاو برنامهء تربيتى خود را با فطرىترين مسائل كه همان مسألهء توحيد ويكتاپرستى وبت‌شكنى است آغاز مىنمايد .\r\nهيچ مسأله‌اى ساده‌تر وروشنتر از مسألهء « توحيد » نيست كه هر فردى به اتكاى سرشت خود مىتواند آن را بفهمد و درك آن ، نيازى به دلايل پيچيدهء عقلى ندارد .\r\nما براى آن كه حقيقت شرك وعلل پيدايش آن وحدودى كه از طرف اسلام براى آن بيان شده است ، به خوبى روشن گردد ، در اين‌باره به طور گسترده بحث مىكنيم .\r\n\r\n","description":"","footnote":"","page_name":" 113 ","page_number":113},
  {"content":"\r\n . \r\n","description":"","footnote":"","page_name":" 114 ","page_number":114},
  {"content":"\r\n\r\n\r\n10 . لقمان ومبارزه با شرك\r\n13 . « يا بُنَىَّ لا تُشْرِكْ بِاللَّهِ إِنَّ الشِرْكَ لَظُلْمٌ عَظِيمٌ ؛\r\nفرزندم ! براى خداوند شريك قرار مده ، زيرا شركْ ستمى بزرگ است . »\r\nاز نظر دانشمندان ، نه تنها خدا پرستى يك امر فطرى ونهادى است ، بلكه يكتا پرستى نيزبسان اصل خدا پرستى از فطريات انسان مىباشد . در مواقع مصيبت وگرفتارى ، همهء مردم به خدا پناه برده وحس خداشناسى آنان بيدار مىگردد وچنين گرايشى گواه بر فطرى بودن اصل خدا پرستى است ، همچنين اين انسان در همان لحظه به يك خدا ، بلكه تمام افراد به خداى يگانه پناه برده و از او كه واحد ويگانه است استمداد مىجويند .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nبنابراين ، يكتاپرستى ( توحيد ) روشنترين مسأله‌اى است كه هر انسانى به مقتضاى نداى فطرتْ ناچار است به آن معتقد شود و در برابر آن ، پاسخ مثبت بگويد .\r\nيكتاپرستى ، اساس وريشهء تمام اديان آسمانى است ودعوت تمام پيامبرانْ روى اين اساس بوده ، و غرض اصلى از بعثت پيامبران ، تحكيم اين عقيده در ميان ملتهاست و هر طريقه‌اى كه از آن بوى شرك بيايد ، به‌طور قطع ومسلّمْ يك روش ساختگى و با هدف پيامبران الهى مباين است .\r\nواقعيت يكتاپرستى را دو عقيده تشكيل مىدهد :\r\n1 . اعتقاد به اين كه اين جهانْ سازنده وصانعى دارد .\r\n2 . سازنده وپديد آرندهء جهان يكى است ؛ بنابراين ، مرد موحد بايد به هر دو مطلبْ معتقد باشد .\r\nمطلب اول به قدرى روشن وواضح است كه پيامبران الهى روى آن فشار نياورده وفشار دعوت آنها روى قسمت دوم بوده است ؛ يعنى اعتقاد به اين كه صانعْ يكى است ، دو تا يا بيشتر نيست .\r\n\r\nاعتقاد به صانع ، كهنترين انديشهء انسانى است\r\nشما در تاريخ پرغوغاى بشريت ، دورانى را پيدا نمىكنيد كه بشر نسبت به اصل وجود صانع مردد بوده باشد . اين عقيده ، پيوسته در قلوب آنها راسخ و پاى برجا بوده است ، گو اين كه در تشخيص خداى واقعى دچار اشتباه مىشده ، وخدايان مجازى وساختهء خود\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nرا به جاى خداى واقعى مىپنداشت ، ولى با اين همه اختلافات ، اصل اعتقاد به خدا وصانع - اعم از يك يا بيشتر - با تشخيص درست و يا باطل ، پيوسته محفوظ بوده است .\r\nراهنماى بشر اولى براى چنين اصل مسلّم ، فطرت او بوده ، فطرتى كه در هيجانات واضطرابات ، بيشتر قدرت نمايى مىكند . او هنگامى كه فاصلهء مرگ و زندگى را كمتر مىديد ، و در لب پرتگاه قرار مىگرفت و تمام اسباب طبيعى از كار مىافتاد ، پرده‌ها وحجابهاى ماديگرى از برابر ديدگان او عقب مىرفت ، فطرت با يك كشمكش پرقدرتى او را به عالم بالا ، عالمى كه از شرايط زمان ومكان بيرون است ، و تمام جهان در كف قدرت اوست ، متوجه مىساخت . از آن جا كه اعتقاد به خدا از فطرت انسانى سرچشمه مىگيرد و با سرشت آدمى آميخته است ، امروز هم بشر مغرور مادى در گرفتاريها وشدايد ومصائبْ به آن نقطه پناه مىبرد .\r\nبشر ، در طول تاريخ در تحكيم اين عقيده نه تنها به فطرت اتكا داشته ، بلكه از اصل مسلّم « عليت ومعلوليت » به فراخور حال خود بهره‌مند وبرخوردار بوده است .\r\nاو مىديد و با ديدهء خود درك مىكرد كه هر حادثه‌اى در جهان هستى ، از نقطه‌اى سرچشمه مىگيرد كه به اصطلاح علمى به آن علت مىگويند وهرگز اتفاق نيفتاده كه چيزى خود به خود سراز عدم بردارد وبىعلت پديد آيد .\r\nاين مسأله ( هر حادثه‌اى علتى مىخواهد ) تقريباً مانند ساير\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nمسائل فطرى ، با سرشت انسانى آميخته گرديده است . كودك در نخستين روزهاى زندگى ، هر موقع صدايى را بشنود ، بىاختيار متوجه سمتى مىشود كه صدا از آن طرف آمد ، و اگر توانايى سخن گفتن داشته باشد ، فوراً از مادر ونزديكان خود از علت حادثه سراغ مىگيرد .\r\nدر طول تاريخ ، روى اين دو اساس محكم ، يعنى « فطرت وقانون عليت » ، كاخ رفيع ومحكم خداپرستى استوار شده است و تا ابد اين كاخ ، استوار وخلل ناپذير خواهد ماند .\r\nهمان‌طور كه در اثبات وجود خدا دو راه در اختيار داشتيم ، گاهى از طريق فطرت پىبه وجود مىبرديم و هر انسانى خود را در شرايط خاصى خداخواه وخداجوى مىديد و گاهى از طريق مشاهدهء دلايل وجود او ، به تصديق او برمىخواستيم ؛ همچنين است وحدانيت ويكتايى او ، گاهى با دلايل عقلى وفلسفى پىبه يگانگى او مىبريم ، و گاهى راهنماى ما در پيمودن اين راه ، فطرت وسرشت انسانى است و خود فطرت بهترين راهنما در اين موضوع مىباشد .\r\nسرشت هر انسانى بر وحدانيت ويگانگى او گواهى مىدهد ، زيرا در مواقعى كه تمام اسباب مادى وعلل طبيعى از كار مىافتد وبشر خود را بر لب پرتگاه ونابودى مىبيند ، بىاختيار زنگ غفلت و غبار فراموشى از روى دل وروان انسان زدوده مىشود ، و روح ما به نقطهء مرموزى كه او را عالم وآگاه بر وضع خويش ، وقادر وتوانا\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nبر رفع گرفتاريهاى خود مىداند ، متوجه مىگردد .\r\nدر اين لحظات حساس ، هر فردى جز به يك نقطه وجز به يك قدرت وسيع متوسل نمىگردد ، وهمهء انسانها دل به نقطهء واحدى بسته وپيوسته از او استمداد مىجويد كه مشكلات او را بر طرف سازد .\r\nدلايل فلسفى وكلامى توحيد ، بيش از آن كه در اين صفحات منعكس گردد ، و ما به طور گسترده دربارهء يگانگى خدا در كتاب با صفات خدا آشنا شويم ، بحث كرده‌ايم .\r\n\r\nعلل پيدايش بت پرستى\r\nشرك ، به معناى معبود غير واقعى را به جاى معبود واقعى پنداشتن ، جهتى جز آميختگى فطرت با جهل ونادانى ندارد ؛ يعنى از يك طرف انسان تحت فشار فطرت ودلايل روشن خداشناسى قرار مىگيرد ، خواه‌ناخواه معتقد مىگردد كه براى جهانْ صانعى هست ونظام شگفت انگيز عالم هستى بى پديد آرنده امكان ندارد ، از طرف ديگر براثر جهل ونادانى ونبودن معلومات صحيح ، ودوربودن از محيط تبليغى پيامبران الهى ، چون خداى واقعى را از خدا نمايانْ درست تشخيص نمىدهد ، بىاختيار مجازها را حقيقت پنداشته ، بتهاى بىجان وبىروح و يا اجرام شفاف ودرخشان آسمانى را خدا مىپندارد .\r\nاگر مشعلهاى فروزان علم ودانش و برنامه‌هاى صحيح انبيا اين\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nفطرت را راهنمايى كنند ، ريشهء بت‌پرستى از صفحهء گيتى برداشته مىشود .\r\n\r\nشرك يعنى چه ؟\r\nهرگاه كسى غير خدا را خدا پندارد ، و يا موجودى را در انجام‌دادن كارى مستقل و غير محتاج به خدا بداند ، و يا مخلوقى را براى تحصيل قرب و نزديكى به خدا بپرستد ، به چنين فرد ، مشرك و به خود اين كار شرك مىگويند ؛ بنابراين ، شرك داراى مراحل سه‌گانه است :\r\n1 . غير خدا را خدا بداند .\r\n2 . موجودى را در انجام دادن كارى مستقل انديشد .\r\n3 . موجودى را براى تحصيل قرب به خدا بپرستد .\r\nهمهء مسائل شرك كه فعلًا مورد بحث ماست ، در اين مراحل سه‌گانه خلاصه مىگردد .\r\nگروه وهابيه در تشخيص شرك دچار اشتباه عجيبى شده‌اند وتصور كرده‌اند كه شفاعت خواهى از اولياى خدا و اين كه بگويد : اى پيامبر گرامى ، در روز رستاخيز در حق من شفاعت بنما ، يا بوسيدن ضريح و تعمير قبور ، شرك است .\r\nگويا حقيقت شرك در اختيار آقايان است كه هر طورى بخواهند آن را تفسير نمايند ، در صورتى كه شرك براى خداوند حد واندازه‌اى دارد . مشرك در اسلام و تمام اديان ، كسى است كه مخلوقى را خدا بخواند ، و يا مخلوقى را در تأثير و انجام دادن امور ، مستقل بداند ، و يا مخلوقى را براى\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nتقرب به خدا بپرستد .\r\nبنابراين ، بوسيدن ضريح به عنوان احترام از كسى كه آن جا دفن شده و يا خواندن زيارت و گفتن جمله‌هايى كه حاكى از مقام بلند او باشد ، و يا تعمير نقطه‌اى كه بدن پاك مردان جانباز الهى در آن‌جا به خاك سپرده شده است ، و يا حاجت خواهى از خدا در كنار قبر آنان ، و يا خواستن شفيع بودن آنان در نزد خدا ، كوچكترين ارتباطى به شرك ندارد ؛ يعنى از نظر شرك نمىتوان اينها را از مصاديق شرك دانست ، زيرا مشرك به طورى كه اجمالًا گفته شد ، كسى است كه به يكى از سه مطلب فوق ملتزم گردد ، و كسى از مسلمانان نه يكى از پيشوايان دينى را خدا مىداند ، و نه كسى آنها را به عنوان معبود ومقربْ پرستش مىكند ، و نه براى آنها استقلالى در امور و انجام دادن كارى قائل است ، بلكه همهء مسلمانان به احتياج ونيازمندى آنان در تمام شؤون زندگى ، اعتراف و اقرار صريح دارند .\r\nشگفت آور استدلالى است كه برخى از وهابيها در اين مورد دارند ؛ آنان مىگويند : در شدايد ومصائب وحوايج نبايد جز خدا را خواند ، زيرا قرآن مجيد دستور مىدهد :\r\n« وَأَنَّ المَساجِدَ لِلَّهِ فَلا تَدْعُوا مَعَ اللَّهِ أَحَداً « 1 » ؛\r\nمراكز سجده [ و يا معابد 
  ] مال خداست ، هرگز نبايد همراه خدا ديگرى را خواند . »\r\n\r\n\r\n","description":"","footnote":"\r\n( 1 ) . جن ( 72 ) آيهء 18 .\r\n","page_name":" 121 ","page_number":121},
  {"content":"\r\n\r\nآنان مىگويند : به حكم جملهء « فَلا تَدْعُوا مَعَ اللَّهِ » ، نبايد گفت : « اشفع لنا يا محمد » پيامبر در حق ما شفاعت كند .\r\nهمچنين نبايد گفت : اى رسول گرامى ! از خدا بخواه تا خدا ما را شفا بخشد ، يا دين ما را ادا كند ، زيرا همهء اينها مصداق « دعوت مع الله » است ، يعنى همراه خدا ديگرى را نيز مىخوانيم .\r\nپاسخ اين استدلالْ كاملًا روشن است :\r\nاولًا ، مقصود از اين كه غير خدا را نخوانيم ، يعنى غير او را عبادت وپرستش نكنيم ، وهدف آيه اين است كه جز خدا كس ديگر را پرستش ننماييم . گواه مطلبْ آيهء بعدى است كه مىفرمايد :\r\n« قُلْ إِنَّما أَدْعُو رَبِّى وَلاأُشْرِك بِهِ أَحَداً ؛ « 1 »\r\nبگو من تنها خدايم را مىخوانم [ و او را مىپرستم 
  ] و كسى را شريك او قرار نمىدهم . »\r\nجملهء « وَلاأُشْرِك بِهِ أَحَداً » گواه بر اين است كه مقصود از « دعوت » در هر دو آيه ، همان خواندن به عنوان پرستش است ، نه هر دعوت وتوسل .\r\nاگر كسى در چاهى افتاد و از كسانى كه از اطراف چاه عبور مىكنند درخواست كرد كه او را نجات دهند ، نمىگويند :\r\nاين شخص كه در درون چاه است با چنين دعوت ، آنها را پرستش كرد .\r\nخلاصه‌پرستش داريم ، دعوت ودرخواستى ، آنچه كه حرام\r\n\r\n\r\n","description":"","footnote":"\r\n( 1 ) . همان ، آيه 20 .\r\n","page_name":" 122 ","page_number":122},
  {"content":"\r\n\r\nاست ، همان موضوع پرستش وعبادت غير خداست ، نه هر دعوت ، ومقصود از آيهء « فَلا تَدْعُوا » ، « فَلا تَعْبُدُوا احَداً » است .\r\nثانياً ، دقت در لفظ « مَعَ اللّه » ، حقيقت را روشنتر مىسازد ، زيرا آنچه حرام است اين است كه از شخصى به عنوان شريك خدا چيزى بخواهيم ، براى آن شخص همان مقامى را قائل بشويم كه براى خدا قائل هستيم وبگوييم : او نيز بسان خدا ورديف خداست .\r\nدر صورتى كه هيچ مسلمانى در تمام دعوتهاى خويش ، چنين عقيده را دربارهء اولياى خدا ندارد ، بلكه مدعو واقعى ودرخواست شدهء حقيقى در همه‌جا خداست ، چيزى كه هست گاهى به وسيلهء شخصى مانند پيامبر ، از خدا ، شفاى مريض واداى دين را مىطلبيم و گاهى بدون رابطه ووسيله ، حاجت خود را از خدا مىخواهيم .\r\nبنابراين ، ما جز خدا كسى را نمى خوانيم وجز او كسى را در رفع حوايج ونيازمنديها وشدايد ومصائب ، مؤثر نمىدانيم ، چيزى كه هست گاهى بدون واسطه از او خواستار چيزى مىشويم ، و گاهى به‌واسطهء يكى از اولياى او از او مطلبى را درخواست مىنماييم .\r\nهرگاه مستقلًا از او مطلبى را درخواست كرديم ، به اين آيه عمل نموده‌ايم :\r\n« ادْعُونِى أَسْتَجِبْ لَكُمْ ؛ « 1 »\r\n\r\n\r\n","description":"","footnote":"\r\n( 1 ) . مؤمن ( 40 ) آيهء 60 .\r\n","page_name":" 123 ","page_number":123},
  {"content":"\r\n\r\nمرا بخوانيد [ و از من بخواهيد 
  ] تا دعاى شما را مستجاب سازم . »\r\nو اگر به وسيلهء يكى از اولياى خدا از او چيزى را خواستيم ، به‌دستور ديگر خدا عمل كرده‌ايم كه مىفرمايد :\r\n« أَيُّها الَّذِينَ آمَنُوا اتَّقُوا اللَّهَ وَابْتَغُوا إِلَيْهِ الوَسِيلَةَ « 1 » ؛\r\nاى افراد با ايمان ! از مخالفت با خدا بپرهيزيد و به سوى او وسيله‌اى تحصيل كنيد . »\r\nهمان‌طور كه نماز و روزه و ديگر اعمال نيك ، وسيلهء جلب رضايت خداوند است ، همچنين توجه به اوليا ودرخواست دعا از آنان ، از وسايلى است كه بايد سراغ آنها رفت و به طور مسلّم دعاى اولياى حق دربارهء افراد گنهكار ونيازمند ، بىاثر نيست .\r\nاگر كسى تصور كند كه توجه به عزيزان درگاه الهى ، ودرخواست دعا از آنان ، و دعا كردن ونكردن آنها يكسان است ، زهى دور از حق ، سخن گفته ومقام اوليا را نشناخته است .\r\nاگر دعا كردن ونكردن آنان دربارهء افراد نيازمند وگنهكار يكسان است ، پس چرا فرزندان يعقوب از پدر خواستند كه دربارهء آنان طلب‌آمرزش كنند وچنين گفتند :\r\n« قالُوا يا أبانا اسْتَغْفِرْ لَنا ذُنُوبَنا إِنّا كُنّا خاطِئِينَ ؛ « 2 »\r\nپدر جان ! دربارهء ما از خداوند طلب آمرزش كن ، ما خطاكار بوديم . »\r\nحضرت يعقوب نيز به آنان وعده داد كه دربارهء آنها طلب آمرزش\r\n\r\n\r\n","description":"","footnote":"\r\n( 1 ) . مائده ( 5 ) آيهء 35 . قريب به همين مضمون ، اسراء ( 17 ) آيهء 57 .\r\n( 2 ) . يوسف ( 12 ) آيهء 97 .\r\n","page_name":" 124 ","page_number":124},
  {"content":"\r\n\r\nكند ، چنان كه فرمود :\r\n« قالَ سَوْفَ أَسْتَغْفِرُ لَكُمْ رَبِّى إِنَّه هُوَ الغَفُورُ الرَّحِيمُ ؛ « 1 »\r\n[ يعقوب 
  ] گفت : به همين زودى در حق شما طلب مغفرت مىكنم ، خدايم غفور ورحيم است . »\r\nاگر واقعاً توجه به اولياى حق ودرخواست دعا از آنان ، يك نوع شرك محسوب مىگردد ، پس چرا خداوند به جامعهء اسلامى دستور مىدهد كه افراد خطاكار حضور پيامبر برسند ، و از او بخواهند كه دربارهء آنان طلب آمرزش نمايند ؟\r\nآن جا كه مىفرمايد :\r\n« وَلَوْ أَنَّهُمْ إِذ ظَلَمُوا أَنْفُسَهُمْ جاءُوكَ فَاسْتَغْفَرُوا اللَّهَ وَاسْتَغْفَرَ لَهُمُ الرَّسُول لَوَجَدُوا اللَّهَ تَوّاباً رَحِيماً ؛ « 2 »\r\nاگر آنان وقتى كه بر خويش ستم كردند پيش تو [ اى پيامبر 
  ] مىآمدند و خود آنها از خداوند طلب آمرزش مىكردند وپيامبر نيز دربارهء آنان طلب آمرزش مىنمود ، خدا را توبه پذير ورحيم مىيافتند . »\r\nقرآن مجيد ، گروه منافق را از اين نظر نكوهش مىكند كه هر موقع به آنان گفته مىشود كه حضور پيامبر برسند تا پيامبر در حق آنها از خداوند طلب آمرزش كند ، با بىاعتنايى كامل سرباز مىزنند وتكبر مىورزند ، چنان كه مىفرمايد :\r\n« وَ إِذا قِيلَ لَهُمْ تَعالَوْا يَسْتَغْفِرْ لَكُمْ رَسولُ اللَّهِ لَوَّوْا رُؤُسَهُمْ وَرَأَيْتَهُمْ\r\n\r\n\r\n","description":"","footnote":"\r\n( 1 ) . همان ، آيهء 98 .\r\n( 2 ) . نساء ( 4 ) آيهء 64 .\r\n","page_name":" 125 ","page_number":125},
  {"content":"\r\n\r\nيَصُدُّونَ وَهُمْ مُسْتَكْبِرُونَ « 1 » ؛\r\nو اگر به آنان گفته شود : بياييد تا پيامبر دربارهء شما طلب آمرزش كند ، سرهاى خويش را برمىگردانند وچهره درهم مىكشند وسد راه حق مىشوند وكبر مىورزند . »\r\nهرگاه دعاى پيامبر در درگاه الهى مؤثر نبود ، پس چرا خداوند به پيامبر دستور مىدهد كه دربارهء افرادى كه زكات مال خود را مىپردازند دعا كند ، چنان كه مىفرمايد :\r\n« وَصَلِّ عَلَيْهِمْ إِنَّ صَلاتَكَ سَكَنٌ لَهُمْ « 2 » ؛\r\nدربارهء آنان دعاكن ، زيرا دعاى تو مايهء آرامش آنهاست . »\r\nخنده‌آور سخنى كه پايه‌گذار مسلك‌وهابى در منطقهء نجد ، « محمد بن عبدالوهاب » در اين مورد دارد ؛ او مىگويد :\r\nدرست است كه خداوند به پيامبر اسلام مقام شفاعت را داده و به دعاى او اثر عجيبى بخشيده است ، ولى ما را نهى كرده است كه از او چنين چيزى را نخواهيم .\r\nاين سخن از جهاتى مردود است :\r\nاولًا ، از اين شخص بايد پرسيد : خداوند در كجا ما را از اين كار نهى كرده است ، در صورتى كه در حال حيات پيامبر به ما دستور داده است كه حضور او برسيم و از او چنين كارى را بخواهيم ؛ مع‌الوصف ، چگونه مىگويد : خداوند ما را درخواست دعا از او\r\n\r\n\r\n","description":"","footnote":"\r\n( 1 ) . منافقون ( 63 ) آيهء 5 .\r\n( 2 ) . توبه ( 9 ) آيهء 103 .\r\n","page_name":" 126 ","page_number":126},
  {"content":"\r\n\r\nنهى كرده است ؟\r\nثانياً ، معنا ندارد كه خداوند بر پيامبر چنين مقامى را ببخشد ومارا از درخواست دعا از او نهى كند . اين سخن ، مثل اين است كه خداوند در روز رستاخيز ، پيامبر را ساقى حوض كوثر كند ، ولى ديگران را از طلب آب از او منع‌كند ! يا زمامدار كشورى به يك نفر ازشخصيتهاى بارز كشور ، آن چنان اهميت دهد كه رسماً اعلان كند كه او هر چه از من بخواهد من سخن او را مىپذيرم ، ولى ازطرف‌ديگر مردم را از نزديك شدن وتماس با او ودرخواست ازاو بازدارد ؛ اين دو نوع كار ، يك نوع تناقض وتضاد شمرده مىشود .\r\n\r\nشرك در اجتماع ما به صورت ديگر\r\nقرآن مجيد بيش از هر مسأله‌اى روى شرك تكيه مىكند و از آن نكوهش مىكند .\r\nشرك به آن صورت كه در زمان نزول قرآن رايج بود ، در پرتو تعاليم اسلام از سرزمينهاى ما رخت بربسته وجامعهء اسلامى از بت پرستى پيراسته ساخت « 1 » .\r\nاما گاهى در جامعه‌هاى اسلامى ، شرك به صورت ديگر\r\n\r\n\r\n","description":"","footnote":"\r\n( 1 ) . هرچند بيمارى شرك و بت پرستى در كشورهاى هند و ژاپن و قسمتى از خاور دور و آسياىجنوبى به قوت خود باقى است و چه بدبختىهايى از اين راه دامنگير آنها شده است .\r\n","page_name":" 127 ","page_number":127},
  {"content":"\r\n\r\nجلوه كرده و جاى آن شرك كهن را مىگيرد . در اين‌جا هر چند از بت چوبى وفلزى يا اجرام آسمانى خبرى نيست ، ولى بت در اين‌جا به صورت مقام ومنصب ، پول و ثروت ، مد وتجمل پرستى و ديگر هواها وهوسها در مىآيد ، كه همگى از شاخه‌هاى خودپرستى ونفس پرستى است .\r\nقرآن مجيد دربارهء اين افراد مىفرمايد : « أَرَأَيْتَ مَنِ اتَّخَذَ إِلهَهُ هَواهُ » « 1 » . از مردم كسانى هستند كه بت‌آنها هوا وهوس آنهاست ، زيرا مقام ، پول ، جاه وشهرت را آن چنان مىخواهند كه آنها را به سرحد معبود مىپرستند .\r\nآنان به اندازه‌اى به مقام وهوا وهوس علاقه دارند كه تصور مىكنند پول وقدرت ظاهرى همه كاره است و اگر اين وسايل مادى از دست آنها گرفته شود ، دوران بيچارگى آنها آغاز مىگردد ؛ از اين جهت ، مقام ، قدرت ، ثروت و پول را بسان يك معبود مىپرستند وحيات و زندگى را در گرو آنها مىدانند . يك چنين افراد ، تمام فضايل اخلاقى را فداى بت‌هايى به نامهاى قدرت ، شهرت ، جاه و مال و . . . مىنمايند وهمهء اصول انسانى را فداى آنها مىسازند . جنگهاى بين‌المللى اول و دوم ، علتى جز هواپرستى يك مشت توسعه طلب نداشت ، كه بر اثر جاه طلبى آنها ميليونها نفوس از بين رفت . سقوط چنين افراد نفس پرست از مقام انسانى قطعى است ،\r\n\r\n\r\n","description":"","footnote":"\r\n( 1 ) . فرقان ( 25 ) آيهء 43 .\r\n","page_name":" 128 ","page_number":128},
  {"content":"\r\n\r\nسقوطى كه از انسانيت اثرى باقى نمىماند . شايد آيهء زير اشاره به مطلب فوق باشد :\r\n« وَمَنْ يُشْرِكْ بِاللَّهِ فَكَأَ نَّما خَرَّ مِنَ السَّماءِ فَتَخْطَفُهُ الطَّيْرُ أَوْ تَهْوِى بِهِ الرِّيحُ فِى مَكانٍ سَحِيقٍ « 1 » ؛\r\nكسى كه جز خدا را مىپرستد [ خواه بت‌باشد يا نفس ومقام 
  ] مانند اين است كه از آسمان سقوط كند و در فضا بدن او طعمهء پرندگان شكارى گردد ، و يا طوفانى او را به قعر دره‌اى عميق پرتاب كند . »\r\nآيا با اين وضع ، جا ندارد كه لقمان شرك را ستم بزرگ بشمارد ؟ ستمى بر خدا ، ستمى بر خويش كه مبدأ بسيارى از مفاسد است ، چنان كه فرموده : « إِنَّ الشِرْكَ لَظُلْمٌ عَظِيمٌ » .\r\n\r\nريا در مقابل اخلاص\r\nشرك ودوگانه پرستى ، در مقابل توحيد ويگانه پرستى است ودربارهء آن به گونه‌اى بحث نموديم . اكنون وقت آن رسيده كه دربارهء همتاى شرك كه همان ريا در مقابل اخلاص باشد نيز سخن بگوييم .\r\nبسيارى از افراد مسلمان ، هر چند از چنگال ظاهرى شرك رهايى يافته وموجودى را جز خدا نمىپرستند ، ولى در برابر آن ، گاهى دچار شرك مخفى وپنهان شده و در كارهاى خود ، « اخلاص »\r\n\r\n\r\n","description":"","footnote":"\r\n( 1 ) . حج ( 22 ) آيهء 31 .\r\n","page_name":" 129 ","page_number":129},
  {"content":"\r\n\r\nو خدا را در نظر نمىگيرند .\r\nچه بسا يك فرد نيكوكار ، دبستان ودرمانگاه مىسازد و يا ازمستمندان وفقيران دستگيرى مىكند ، امّا محرك او در اين كار جلب‌رضايت خدا و يا پاداش اخروى نيست ، بلكه انگيزهء او يك‌رشته امور مادى زود گذر است كه او را به اين كار وادار مىسازد .\r\nقرآن مجيد در آيات فراوانى ، از رياى در عمل و انجام دادن كار نيك ، روى انگيزه‌هاى مادى ، نكوهش كرد و همه را در آخرت بىثمر دانسته است « 1 » . در اين‌جا برترى مكتب اخلاقى واجتماعى اسلام كاملًا روشن مىگردد .\r\nروشنتر بگويم : قضاوت وداورى دربارهء عمل يك فرد از نظر اسلام ، نياز به بررسى دو پرونده دارد :\r\n1 . پروندهء عمل ؛ يعنى كار ذاتاً كار خوبى باشد .\r\n2 . پروندهء نيت وانگيزه ؛ يعنى بايد ديد كه انگيزهء فرد در انجام دادن اين عمل چه بوده است .\r\nفرض كنيد مرد ثروتمندى به ساختن بيمارستانى پرداخت ، بيمارستانى كه مجهز به چند صد تختخواب و تمام دستگاههاى مورد نياز باشد . در موقع افتتاح ، خبرنگار وعكاس مىريزد و از نقاط حساس آن عكسبردارى كرده و همه را با آب وتاب ، همراه با ذكر\r\n\r\n\r\n","description":"","footnote":"\r\n( 1 ) . بقره ( 2 ) آيهء 261 - 265 .\r\n","page_name":" 130 ","page_number":130},
  {"content":"\r\n\r\nفضايل مؤسس ، چاپ مىكند . تلويزيون ومطبوعات و ساير وسايل ارتباط جمعى ، شروع به تعريف وتمجيد از او مىنمايند ؛ ديگر نمىپرسند نيت او از اين عمل چه بود ، براى چه دست به ساختن چنين بيمارستانى زده است ، بلكه به ظاهر سازى اكتفا مىنمايند .\r\nولى اسلام مىگويد : پروندهء نيت او را بياوريد تا درست بررسى شود ، سپس دربارهء عمل او قضاوت صحيح به عمل آيد .\r\nآيا او اين بيمارستان را براى جلب رضاى خدا ساخته است ؟ آيا عواطف بشرى محرك وانگيزهء او بوده وجز معنويتْ محرك ديگرى نداشته است ، و يا اين كه او اين بيمارستان را تأسيس كرده تا در ميان مردم به خوبى ونيكى معروف گردد تا در موقع انتخابات رأى بيشترى بياورد ؟\r\nهرگاه پروندهء نيت او نشان داد كه او اين مؤسسه را به منظور انتفاع مادى وكسب مقام وشهرت نساخته است ، در اين صورت ، عمل او ارزش دارد ، و الّا اين ظاهر سازى فريبنده ، در درگاه خدا و از نظر مكتب اسلام ، ارزش بى ارزش است ، زيرا\r\n« إنَّما الأعْمَالُ بالنِّيَّاتِ » ،\r\nارزش عمل بسته به نيت است .\r\nقرآن مىگويد : عمل رياكاران مانند آن بذرى است كه بر سنگ‌خارا كه مقدارى خاك روى آن باشد افشانده شده باشد ، سپس رگبارى به آن برسد و خاك وبذر را بشويد و تنها سنگ به جا بماند ؛ اينك متن آيه :\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n« كَالَّذِى يُنْفِقُ مالَهُ رِئاءَ النّاسِ وَلا يُؤْمِنُ بِاللَّهِ وَالْيَوْمِ الآخِرِ فَمَثَلُهُ كَمَثَلِ صَفْوانٍ عَلَيْهِ تُرابٌ فَأَصابَهُ وابِلٌ فَتَرَكَهُ صَلْداً لا يَقْدِرُونَ عَلى شَىءٍ مِمّا كَسَبُوا وَاللَّهُ لا يَهْدِى القَوْمَ الكافِرِينَ . » « 1 »\r\n\r\n\r\n","description":"","footnote":"\r\n( 1 ) . بقره ( 2 ) آيهء 264 .\r\n","page_name":" 132 ","page_number":132},
  {"content":"\r\n\r\n\r\n11 . احترام پدر و مادر\r\n14 . « وَوَصَّيْنَا الإنْسانَ بِوالِدَيْهِ حَمَلَتْهُ أُمُّهُ وَهْناً عَلى وَهْنٍ وَفِصالُهُ فِى عامَيْنِ أَنِ اشْكُرْ لِى وَلِوالِدَيْكَ إِلَىَّ المَصِيرُ ؛\r\nبه انسان سفارش كرديم كه به پدر و مادر [ احترام بگذارد ونيكى كند 
  ] مادر با ناتوانيهاى روز افزون ، دوران حمل او را طى مىكند ، و پس از دو سال او را از شير باز مىگيرد . [ نيزتوصيه كرديم 
  ] كه مرا و پدر و مادر خويش را شكرگزار باشد وبازگشت شما به سوى من است . »\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nنخستين فرمان خداوند به لقمان حكيم ، پس از آموختن حكمت به وى ، اين بود كه در برابر يك چنين نعمت بزرگ كه از خدا به وى رسيده است ، شاكر وسپاسگزار باشد ، زيرا شكر وسپاسگزارى نشانهء معرفت ومقياس درك وفهم و شايستگى انسان است .\r\nهمان‌طور كه بايد در برابر نعمتهاى الهى به وظيفهء اخلاقى خود عمل كنيم و با قلب و زبان و يا به كار بردن نعمتهاى منعم در موارد مناسب ، شكر او را به جا آوريم ، همين طور بايد خدمات كليهء افراد انسان را تقدير نموده و به نحو مناسب از آنها تشكر كنيم ، خواه پدر و مادر باشند ، خواه ديگران .\r\nپس از خداوند ، بزرگترين خدمتى را كه بشرى دربارهء بشرى انجام مىدهد ، خدمات ارزندهء پدر وفداكاريهاى مادر است ؛ هستى انسان در مراحل بعدى در گرو خدمات ارزندهء آنان است و پدر و مادر در دوران باردارى وكودكى ، زحمات توانفرسايى را متحمل مىشوند و در حق كودك خود مبذول مىدارند ، و اگر از طرف اين دو باغبان وجود ، چنين خدماتى انجام نمىگرفت ، نهال وجود تمام انسانها مىخشكيد .\r\nبه همين مناسبت ، قرآن مجيد پس از مسأله شكرگزارى خدا ، موضوع نيكى بر پدر و مادر را مطرح مىكند ، تا انسان به بزرگترين وظيفهء اخلاقى ووجدانى خويش مطلع وآگاه گردد .\r\nاگر خدا را از آن نظر سپاسگزاريم كه آفريدگار ومربى وپرورش دهندهء ماست ، پدر و مادر نيز مربيان دوران كودكى ومراحل\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nنخستين زندگى ما مىباشند .\r\nروى اين اساس ، پيامبران و معلمان ومربيان اجتماع در هر صنف ، درخور ستايش واحترامند و تمام طبقات خدمتگزار با اختلافى كه از نظر حقوقى و تربيت دارند ، همگى از نظر اسلام ، عزيز وگرامىاند .\r\n\r\nگنجهاى نهفته در شرق\r\nتعاليم عالى اسلام در تكريم و تعظيم پدران ومادران ، از هر نظر بىسابقه است . عواطف ومحبتهاى عميق وريشه‌دارى كه امروز در جامعه‌هاى مشرق زمين ، ميان فرزندان واوليا وجود دارد ، از هر جهت ستايش‌پذير و از ديدهء جامعه‌شناسان حائز اهميت وبرانگيزندهء اعجاب ملت مغرب زمين مىباشد .\r\nامروز در اروپا وآمريكا كانونهاى گرم خانوادگى ، رو به انحلال گذارده ، زندگيها به صورت زندگى ماشينى در آمده است . هنوز فرزندان به حد كامل از بلوغ نرسيده ، مطابق تقاضاى محيط ، حساب خود را از پدر و مادر جدا كرده و دور از محيط والدين زندگى مىنمايند و اين كار كه به عمل غير انسانى بيشتر شبيه است ، زيرا اين لفافه كه نبايد فرزندان سربار والدين باشند و از آغاز بلوغْ خود را براى سختيهاى زندگى آماده سازند ، انجام مىگيرد ، در صورتى كه روح مطلب غير اين است ، زيرا تربيت رشدى و فكرى فرزندان وآشنا ساختن آنها به رموز زندگى ، هرگز نيازى به طرد آنان\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nاز كانون گرم زندگى دسته‌جمعى ندارد ، تا رشتهء عواطف از هم گسسته شود ومحيط گرم خانوادگى از بين برود .\r\nامروز روى همين عوامل ، دايرهء خويشاوندى در محيط غرب ، از فرزندان تجاوز نمىكند و ساير بستگان از عموها وخاله‌ها و . . . در رديف بيگانگان قرار گرفته‌اند و اين خود يك ضربت مهلك بر اجتماعى است كه بايد اساس آن را عواطف تشكيل دهد .\r\n\r\nاسلام وموقعيت پدران ومادران\r\nراستى كتاب آسمانى در تحكيم اصل حياتى « عاطفه » كه نشاط ولذت زندگى بستگى به آن دارد ، حداكثر كوشش را به عمل آورده است و با تعابير گوناگون وروشهاى ستوده ، اساس آن را محكم نموده است .\r\nولى متأسفانه امروز در اجتماع ما ، برخى از مادران هوسباز ، پدران عياش ، عملًا اساس عواطف را متزلزل ساخته و با فرستادن فرزندان به شيرخوارگاه ، خود را از قيد پرورش اولاد راحت كرده اند و در نتيجه ، محيط گرم و پر نشاط خانوادگى را به يك محيط سرد دور از مهر ومحبت مبدّل نموده اند .\r\nدانشمندان مىگويند : شيرخوارگاه اگر چه مىتواند تربيت جسمانى فرزندان را به عهده بگيرد ، ولى ريشهء عواطف را كه از دامنهاى پرمهر وآغوشهاى گرم پدران ومادران سرچشمه مىگيرد ، مىسوزاند وميوهء چنين محيط ( شيرخوارگاه ) غالباً بچه‌هاى خشن ،\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nبىرحم وجانى مىباشد ، و از اين رهگذر ، بر دشواريهاى اجتماعْ مبالغى افزوده مىشود .\r\nاهميت مقام والدين در قرآن ، از تعبيرات گوناگون وطرز بيان شيرين آن به خوبى استفاده مىشود :\r\n1 . براى اين كه فرزندان به اهميت مقام پدران ومادران متوجه شوند ، در سوره‌هاى مختلف ، نيكى به پدر و مادر پس از پرستش خدا بيان شده است وجمله زير ومشابه آن در قرآن زياد است :\r\n« وَقَضى رَبُّكَ أَ لّاتَعْبُدُوا إِلّا إِيّاهُ وَبِالْوالِدَيْنِ إِحْساناً ؛ « 1 »\r\nفقط خداوند حكم كرده است كه او را بپرستيد و به والدين نيكى نماييد . »\r\nاين مضمون در سوره‌هاى بقره ( 2 ) آيهء 83 ؛ نساء ( 4 ) آيهء 36 ؛ انعام ( 6 ) آيهء 151 ؛ اسرا ( 17 ) آيهء 23 ؛ لقمان ( 31 ) آيهء 14 با عبارات مختلف تكرار شده است .\r\n2 . صريحاً دستور مىدهد كه مسلمانان از هرگونه بذل وبخشش به والدين ، خوددارى ننمايند و در تمام دوران زندگى از والدين مواظبت كامل به عمل آورند ؛ اينك متن آيه‌ها را در اين‌جا مىنگاريم :\r\n« إِنْ تَرَكَ خَيْراً الْوَصِيَّةُ لِلْوالِدَيْنِ وَالْأَقْرَبِينَ بِالْمَعْرُوفِ « 2 » ؛\r\nاگر مالى برجاى گذارد ، براى پدر و مادر وخويشاوندان به طور پسنديده وصيت كند . »\r\n\r\n\r\n","description":"","footnote":"\r\n( 1 ) . اسراء ( 17 ) آيهء 23 .\r\n( 2 ) . بقره ( 2 ) آيهء 180 .\r\n","page_name":" 137 ","page_number":137},
  {"content":"\r\n\r\n« قُلْ ما أَنْفَقْتُمْ مِنْ خَيْرٍ فَلِلْوالِدَيْنِ ؛ « 1 »\r\nبگو آنچه مىتوانيد دربارهء پدران ومادران انفاق نماييد . »\r\n« إِمّا يَبْلُغَنَّ عِنْدَكَ الكِبَرَ أَحَدُهُما أَوْ كِلاهُما فَلا تَقُلْ لَهُما أُفٍّ ؛ « 2 »\r\nاگر يكى از آن دو يا هر دو در كنار توبه پيرى رسيدند ، به آنها [ حتى 
  ] اف مگو . »\r\n3 . قرآن شيوهء رهبران آسمانى وآموزگاران الهى را نقل مىكند ، كه آنان نسبت به پدر و مادر شديداً احترام مىكردند و پس از درگذشت در حق آنها استغفار مىنمودند و با ملاحظهء آيات زير ، اين مطلب روشن مىشود :\r\n« وَبَرّاً بِوالِدَيْهِ ؛ « 3 » [ حضرت يحيى 
  ] نسبت بوالدين نيكوكار بود . »\r\n« رَبَّنا اغْفِرْ لِى وَلِوالِدَىَّ وَلِلْمُؤْمِنِينَ يَوْمَ يَقُومُ الحِسابُ . » « 4 »\r\nحضرت خليل الرحمن از خداوند درخواست مىنمايد كه خداوند ، او ووالدين ومؤمنان را روز حساب بيامرزد .\r\nجامعترين آيه‌اى كه وظايف فرزندان را نسبت به پدران ومادران معين مىنمايد ، آيهء 23 و 24 سورهء اسراء است كه خلاصهء آن را در اين‌جا مىآوريم :\r\nاول : نيكى به والدين ؛\r\n\r\n\r\n","description":"","footnote":"\r\n( 1 ) . همان ، آيهء 215 .\r\n( 2 ) . اسراء ( 17 ) آيهء 23 .\r\n( 3 ) . مريم ( 19 ) آيهء 14 .\r\n( 4 ) . ابراهيم ( 14 ) آيهء 41 .\r\n","page_name":" 138 ","page_number":138},
  {"content":"\r\n\r\nدوم : در دوران پيرى از آنها پرستارى نمايد ؛\r\nسوم : سخنى كه موجب انزجار روحى آنهاست نگويد و با كمال احترام با آنها سخن بگويد ؛\r\nچهارم : در برابر آنها خاضع وفروتن باشد ؛\r\nپنجم : از خداوند براى آنها طلب رحمت و مغفرت بنمايد .\r\nاز رهبر عالى قدر اسلام و ساير پيشوايان ما روايات زيادى وارد شده است كه وظايف فرزندان را در برابر پدران ومادران تعيين نموده است ، و ما براى اختصار از نقل آنها خوددارى مىنماييم .\r\nاكنون برگرديم آيهء مورد بحث را تفسير كنيم :\r\nقرآن مجيد روى اهميتى كه خدمات ارزندهء پدر و مادر دارد ، پدر و مادر را سفارش مىكند ومىفرمايد : « وَوَصَّيْنا الإِنْسانَ بِوالِدَيْهِ ؛ ما به انسان در مورد پدر و مادر سفارش كرديم . »\r\nسپس علت احترام به مادر را مدلل مىكند كه در راه پرورش كودك در دوران جنينى ناتوانيهاى فراوانى را متحمل شده ، چنان كه مىفرمايد :\r\n« حَمَلَتْهُ أُمُّهُ وَهْناً عَلى وَهْنٍ ؛\r\nبا ناتوانيهاى روز افزونْ او را حمل كرده و كار او را به پايان رسانيده است . »\r\nمقصود از اين جمله ، همان دوران باردارى است كه دوران متوسط آن حدود 280 روز است وحداكثر توقف طبيعى آن 310 روز ، و بالاتر از آن يك امر غير طبيعى محسوب مىشود ، و اين ناتوانى\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nبراثر رشد و نمو جنين است كه عارض مادر مىشود .\r\nتازه با طى شدن دوران حمل ، كار مادر به پايان نمىرسد ، بلكه بايد دو سال او راشير دهد ، چنان كه مىفرمايد :\r\n« وَفِصالُهُ فِى عامَيْنِ » . مفسران مىگويند : مقصود از اين جمله ، اين است كه پس از دو سال او را از شيرباز گيرد . مؤيد اين تفسير آيهء 233 سورهء بقره است كه صريحاً دستور مىدهد كه مادران دو سال به فرزندان خود شير دهند ، چنان كه فرموده :\r\n« وَالوالِداتُ يُرْضِعْنَ أَوْلادَهُنَّ حَوْلَيْنِ كامِلَيْنِ ؛\r\nمادران دو سال كامل به فرزندان شير بدهند . »\r\nولى احتمال ديگر دارد كه منظور اين باشد كه در ضمن دو سال او را از شير باز گيرد ، و ديگر لازم نيست كه دو سال تمام شير دهد ، زيرا در سورهء احقاف ( 46 ) آيهء 15 ، دوران حمل وشيردادن را سىماه قرار داده است ؛ چنان كه مىفرمايد :\r\n« وَحَمْلُهُ وَفِصالُهُ ثَلاثُونَ شَهْراً ؛\r\nدوران باردارى و از شير گرفتن او سىماه تمام است . »\r\nهرگاه بگوييم : اين آيه فقط راجع به فرزندانى است كه حداقل حمل آنها شش‌ماه است كه بر سر شش ماه متولد مىگردند ، در اين صورت ، اين نوع كودكان باطى كردن دوران 24 ماه شيرخوارگى ، سى ماه تكميل مىگردد .\r\nولى اگر بگوييم كه اين حد ، يعنى سى ماه ، منحصر به فرزندانى نيست كه در حداقل حملْ به دنيا مىآيند ، بلكه يك قانون عمومى\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nاست ، براى عموم فرزندان ، خواه شش‌ماهه ، يا نه ماهه ، در اين صورت هرگاه بچه در رحمْ كم بماند به جبران اين كه كمتر در رحم مانده است ، بايست دو سال تمام شير بخورد و اگر بچه سر نه ماه چشم به دنيا گشود ، براى اين كه دوران باردارى وشيرخوارگى نبايست بيش از سى ماه باشد ، بايد بچه را ، سر 21 ماه از شير بازگرفت ، تا مدت دودوران او بيش از سى ماه نباشد .\r\nبنابراين مىتوان احتمال دوم را در جملهء « وَفِصالُهُ فِى عامَيْنِ » تقويت‌كرد كه منظور اين است كه در ضمن دو سال بايد فرزند را از شير بازگرفت ، خصوصاً كه غلبه با بچه‌هايى است كه در حد متوسط طبيعى كه همان نه ماه است ، چشم به جهان مىگشايند ؛ از اين جهت نمىتوان آيهء « وَحَمْلُهُ وَفِصالُهُ ثَلاثُونَ شَهْراً » را حمل برافراد غير غالب نمود .\r\n\r\n","description":"","footnote":"","page_name":" 141 ","page_number":141},
  {"content":"\r\n . \r\n","description":"","footnote":"","page_name":" 142 ","page_number":142},
  {"content":"\r\n\r\n\r\n12 . اطاعت وفرمان‌بردارى محدود\r\n15 . « وَ إِنْ جاهَداكَ عَلى أَنْ تُشْرِكَ بِى ما لَيْسَ لَكَ بِهِ عِلْمٌ فَلا تُطِعْهُما وَصاحِبْهُما فِى الدُّنْيا مَعْرُوفاً وَاتَّبِعْ سَبِيلَ مَنْ أَنابَ إِلَىَّ ثُمَّ إِلَىَّ مَرْجِعُكُمْ فَأُنَبِّئُكُمْ بِما كُنْتُمْ تَعْمَلُونَ ؛\r\nاگر [ پدر و مادر 
  ] به تو اصرار ورزند كه براى من‌شريكى قرار ده ، در حالى كه به آن علم‌ندارى [ و مىدانى درست نيست 
  ] از آنها پيروى مكن ! [ مع‌الوصف 
  ] در دنيا با آنها به نيكى رفتار كن و از راه كسانى كه به سوى من رو آورده‌اند ، پيروى نما ! سرانجام وبازگشت شما به سوى من است وشما را از آنچه\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nانجام مىداديد آگاه مىكنم . » « 1 »\r\n\r\nاطاعت محدود\r\nخدمات ارزندهء پدر و مادر سبب شد كه ما نسبت به آنان احترام كنيم و تا جان در بدن داريم در رفع نيازمندى آنها بكوشيم و از اين طريق ، مراتب حق‌شناسى خود را ابراز نماييم ، ولى از طرف ديگر ، مراتب حق شناسى و احترام به آنان ، نبايد سبب شود كه دستگاه تعقل وتفكر خود را تعطيل كنيم و در مسائل فكرى وعقيدتى از آنها پيروى كنيم ، بلكه در اين مسائل بايد با پىگيرى خاصى دنبال حق برويم و حق را با دليل ومنطق پيدا كنيم ، از اين جهت مىفرمايد :\r\n« وَ إِنْ جاهَداكَ عَلى أَنْ تُشْرِكَ بِى ما لَيْسَ لَكَ بِهِ عِلْمٌ فَلا تُطِعْهُما ؛\r\nهرگاه پدر و مادر اصرار ورزند كه براى من شريكى قرار بدهى ، در حالى كه به آن علم ندارى ، از آنها پيروى مكن . »\r\nبه عبارت ديگر ، با اين كه در آيهء چهاردهم دستور داده شده كه فرزند از پدر و مادر فرمان ببرد ، در اين آيه ، حدود فرمانبردارى او را محدود ساخته و حق حاكميت آنان را در « شرك » بلكه مطلق گناهان سلب مىنمايد .\r\nنكتهء اين مطلب روشن است ، زيرا علت لزوم فرمانبردارى از\r\n\r\n\r\n","description":"","footnote":"\r\n( 1 ) . ارتباط اين آيه با آيه‌هاى زير روشن است ، زيرا يكى از نصايح حكيمانهء لقمان در آيهء سيزدهم به فرزند خود ، نهى از شرك بود و اين آيه نيز در همان موضوع بحث مىكند .\r\n","page_name":" 144 ","page_number":144},
  {"content":"\r\n\r\nسخنان پدر و مادر ، اين است كه پدر و مادر ، خواهان سعادت فرزندند ، گرمى وسردى روزگار را زيادتر از او چشيده‌اند وتجربيات خوبى در اين راه اندوخته‌اند ؛ از اين جهت بايد در مسائلى كه نمىدانند از تجربيات آنها استفاده كنند ، ولى اگر پدر و مادر براثر نادانى وگمراهى يا هوسرانى بخواهند فرزند را به لب پرتگاه بكشند ، او را به انواع گناه آلوده سازند ، مقام انسانى او را به‌قدرى تنزل دهند كه در برابر اجسام بىروح خاضع گردد ، در اين صورت ، جهتى براى فرمانبردارى نيست .\r\nعلى عليه السلام مىفرمايد :\r\n« إنّ لِلوَالِدِ علَى الوَلَدِ حَقّاً . . . فَحَقُّ الوَالدِ أنْ يُطِيْعَهُ فِى كُلِّ شَىْءٍ إلّافِى مَعْصِيَةِ اللّهِ ؛\r\nحق پدر آن است كه فرزند در هر چيزى جز معصيت خداوند ، از او پيروى كند . »\r\nبه خصوص موضوع شرك كه تمام رهبران آسمانى براى مبارزه با اين بيمارى مبعوث شده‌اند ، خون ميليونها خداشناس يكتاپرست در راه آبيارى درخت خداپرستى ريخته شده ، هرگز شايسته نيست كه براى جهل وبيمارى روحى پدر و مادر در اين مورد ، كوركورانه از منطق آنان پيروى شود .\r\n\r\nپناهگاه در مسائل اصولى ، منطق وخرد است\r\nاصولًا پناهگاه بشر در مسائل اصولى واساسى ، عقل وخرد\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nاست . پيروى از هر مقامى ولو هر اندازه بزرگ باشد ، اگر توأم با منطق واستدلال نگردد ، از نظر اسلام بى ارزش است و در اسلام ، مسأله‌اى بالاتر از توحيد ومبارزه با شرك نيست و براى توبيخ كسانى كه بىفكر در اين مسائل به دنبال اين و آن هستند ، اين آيه نازل‌شده است :\r\n« وَلاتَقْفُ ما لَيْسَ لَكَ بِهِ عِلْمٌ إِنَّ السَّمْعَ وَالبَصَرَ وَالْفُؤادَ كُلُّ أُولئِكَ كانَ عَنْهُ مَسْئُولًا « 1 » ؛\r\nبر چيزى كه آگاهى نداريد دل مبنديد ، به راستى گوش و چشم وقلب ، روز قيامت مسؤولند . »\r\nدانشمند بزرگ شيعه ، مرحوم علامه حلّى صريحاً از عموم علماى اسلام نقل مىنمايد كه تقليد وپيروى از قول ديگران در مسائل اصولى كه راه درك وفهم آن براى همه باز است ، حرام است و هر فردى بايد اين رشته از مسائل را از طريق دليل وگواه خرد به‌دست آورد ، اينك عين عبارت ايشان را در اين‌جا نقل مىكنيم :\r\n« أجْمَعَ العُلَماءُ علَى وُجُوبِ مَعْرِفَةِ اللّهِ ، وصِفاتِهِ الثُّبوتِيِّةِ ، ومَا يصِحُّ علَيهِ و ما يَمْتَنِعُ عنَهُ ، والنُّبُوَّةِ والإمامَةِ والمعَادِ بالدَّلِيلِ لابالتَّقْلِيدِ » ؛\r\nيعنى دانشمندان اسلام به اتفاق آرا مىگويند كه هر فرد مسلمانى بايد عقيدهءخود را نسبت به مسائل خداشناسى وصفات او وموضوع نبوت وامامت‌ومعاد ، روى دليل وبرهان استوار سازد ؛ هرگز جايز نيست در\r\n\r\n\r\n","description":"","footnote":"\r\n( 1 ) . اسراء ( 17 ) آيهء 36 .\r\n","page_name":" 146 ","page_number":146},
  {"content":"\r\n\r\nاين‌مسائل تقليد نمايد .\r\nلزوم تحقيق در مسائل اصولى اسلام ، قدرت روحى و فكرى ووسعت شعاع ديد اسلام را مىرساند كه مىخواهد جامعهء انسانى در اين مسائل خود فكر كند وپيرو منطق واستدلال باشد ، در نتيجه سطح افكار بالا برود و يك مشت سودجو به عنوان متخصص در مسائل عقايد ، افكار و روح مردم را قبضه ننمايند . اسلام با كمال شهامت به مردم در اين مسائل ، حق دخالت وفكر داده است .\r\nدستگاه روحانى مسيح به پيروان خود اجازه نمىدهد كه در مسائل اساسى آيين مسيح ، مانند « تثليث » و پسر خدا بودن حضرت مسيح و امثال آن ، ابراز نظر كنند ومريدان را تحت عنوان « اسرار مگو » و « رمز مسيحيت » از تفكر آزاد باز مىدارد .\r\nراستى اين منطق ، كجا ومنطق قرآن كجا ، زيرا اين كتاب آسمانى كسانى را كه بىجهت از روش گمراه كنندهء پدران پيروى مىنمايند ، چنين مذمت مىفرمايد :\r\n« بَلْ قالُوا إِنّا وَجَدْنا آباءَنا عَلى أُمَّةٍ وَ إِنّا عَلى آثارِهِمْ مُهْتَدُونَ * وَكَذ لِكَ ما أَرْسَلْنا مِنْ قَبْلِكَ فِى قَرْيَةٍ مِنْ نَذِيرٍ إِلّا قالَ مُتْرَفُوها إِنّا وَجَدْنا آباءَنا عَلى أُمَّةٍ وَ إِنّا عَلى آثارِهِمْ مُقْتَدُونَ * قالَ أَوَ لَوْ جِئْتُكُمْ بِأَهْدى مِمّا وَجَدْتُمْ عَلَيْهِ آباءَكُمْ قالُوا إِنّا بِما أُرْسِلْتُمْ بِهِ كافِرُونَ . » « 1 »\r\nيعنى مشركان ، آيين خرافى خود را روى تقليد از پدران توجيه مىكنند\r\n\r\n\r\n","description":"","footnote":"\r\n( 1 ) . زخرف ( 43 ) آيهء 22 - 24 .\r\n","page_name":" 147 ","page_number":147},
  {"content":"\r\n\r\nومىگويند : ما پدران خود را بر آيين بت‌پرستى يافتيم و از پى آنها خواهيم‌رفت . تو اى رسول خدا ، از جوابى كه به تو مىگويند دلگير مباش ! مابه نقاط مختلفى پيامبرانى اعزام كرده‌ايم و به آنها همان جوابى را داده‌اند كه به تو نيز داده‌اند وچنين گفتند : ما پدران خود را بر آيين بت‌پرستى يافتيم و از آيين آنها پيروى خواهيم نمود .\r\nدر جواب آنها بگو : اگر دينى بهتر از آنچه از پدران شما به شما رسيده بياورم ، باز از آيين پدران پيروى مىنماييد ؟\r\nآنان از روى لجاجت مىگويند ، ما آيين شما را انكار مىكنيم .\r\n\r\nواجب بودن احترام پدر و مادر كافر\r\nتا اين‌جا روشن شد كه هرگاه پدر و مادر از نظر عقيده منحرف بودند ، هرگز نبايد از عقايد آنان پيروى كرد ، ولى اين ، سبب نمىشود كه نسبت به آنها بى مهر باشيم . هر فرد مسلمانى بايد حتى به پدر و مادر مشرك و غير مسلمان احترام كند و اين خود يكى از دستورات جاويدان اسلام است كه در اين آيه عنوان شده است ، چنان‌كه مىفرمايد :\r\n« وَصاحِبْهُما فِى الدُّنْيا مَعْرُوفاً » زيرا اين طرز برخورد با پدر و مادر غيرمسلمان ، علاوه بر اين كه روح حق شناسى و احترام به صاحبان حقوق را زنده مىكند ، چه بسا باعث هدايت وراهنمايى پدران ومادران گمراه مىگردد وبدبينىِ آنها را نسبت به دين اسلام از بين مىبرد .\r\nزكريا فرزند ابراهيم نقل مىكند : من يك جوان مسيحى بودم\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nو در محضر امام صادق عليه السلام به دين اسلام مشرف شدم . از حضرتش درباره پدر و مادر غير مسلمانم سؤال كردم كه آنها از نعمت اسلام بى نصيب وبىبهره هستند . فرمود : تا آن‌جا كه مىتوانى به آنها احترام كن . وى مىگويد : من پس از مراجعت ، سفارش آن حضرت را دربارهء مادرم مراعات مىكردم .\r\nكردار من به اندازه‌اى در نظر او اعجاب انگيز بود كه سرانجام از علت اين تكريم روز افزون سؤال نمود وگفت : در گذشته تا اين حد نسبت به من مهر نمى ورزيدى ، اكنون چه شده است كه مراتب علاقهء تو به من زيادتر شده است . به او گفتم : آيين تازه‌اى كه به آن گرويده‌ام ، به من چنين دستور داده است . او اشتياق فراوانى به شناسايى آيين اسلام پيدا كرد . من تا آن‌جا كه اطلاعاتم اجازه مىداد ، دربارهء اسلام با او سخن گفتم ، طولى نكشيد كه به آيين اسلام تشرف يافت . « 1 » جهاد يكى از وظايف بزرگ اسلام است . جوانى به طور داوطلب ، آمادهء رفتن به جهاد بود ، ولى پدر و مادر او از رفتن وى خيلى متأثر شدند . جوان حضور پيامبر اسلام رسيد واو را آگاه‌كرد . رسول گرامى فرمود :\r\n« فَوالّذِى نَفْسِى بِيَدِهِ لأنْسُهُما بِكَ يَوْماً ولَيْلةً خَيْرٌ مِنْ جِهادِ سَنَةٍ ؛\r\nبه خدايى كه روح من در دست اوست ، يك شبانه روز در حضور پدر\r\n\r\n\r\n","description":"","footnote":"\r\n( 1 ) . بحارالأنوار ، ج 16 ، ص 18 .\r\n","page_name":" 149 ","page_number":149},
  {"content":"\r\n\r\nو مادر باشى و با تو مأنوس شوند ، بهتر از آن است كه يك سال در راه خدا شمشير بزنى . » « 1 » پيامبر اسلام در آخرين لحظه‌هاى عمر ، گروهى را سفارش فرمود ، از آن جمله ، كارگران وپدران ومادران .\r\n\r\nپيروى از طريقهء مردان نيك\r\nقرآن پس از لزوم احترام به پدر و مادر مشرك ، بار ديگر يادآور مىشود كه علاقه به آنها سبب نشود كه از راه توحيد ، منحرف شويم و دستور مىدهد كه از طريقهء مردان الهى كه هدفى جز رضاى خدا ندارند پيروى كنيم ، چنان كه مىفرمايد :\r\n« وَاتَّبِعْ سَبِيلَ مَنْ أَنابَ إِلَىَّ « 2 » ؛\r\nاز راه كسانى كه به سوى من رو آورده‌اند پيروى كن . »\r\nو پيروى از اين چنين گروه ، غير از تقليد كوركورانه است ، بلكه پيروى از اعمال مردانى است كه صحت ونيكويى كردار آنها روشن شده است . قرآن اين دستور را در آيات ديگرى نيز يادآورى كرده :\r\n1 . « الَّذِينَ يَسْتَمِعُونَ القَوْلَ فَيَتَّبِعُونَ أَحْسَنَهُ « 3 » ؛\r\nكسانى هستند كه پس از شنيدن سخنان از گفتارهاى پسنديده پيروى مىنمايند . »\r\n\r\n\r\n","description":"","footnote":"\r\n( 1 ) . همان ، ص 21 .\r\n( 2 ) . لقمان ( 31 ) آيهء 15 .\r\n( 3 ) . زمر ( 39 ) آيهء 18 .\r\n","page_name":" 150 ","page_number":150},
  {"content":"\r\n\r\n2 . « أَفَمَنْ يَهْدِى إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّى إِلّا أَنْ يُهْدى « 1 » ؛\r\nآيا كسى كه به سوى حق هدايت مىكند ، سزاوارتر براى پيروى است يا كسى كه خودش راه را پيدا نكرده ونيازمند به راهنماست . »\r\n\r\nبازگشت همه به سوى اوست\r\nمعاد واعتقاد به روز رستاخيز ، ضامن اجراى دستورهاى خداوندى است ؛ روى اين اساس ، مشرك وموحد ، آثار اعمال خود را در روز رستاخيز با چشم خود مشاهده خواهند كرد ، همچنين فردى كه نسبت به پدر و مادر مهر ورزيده و يا صورت از آنها برتافته است ، نتيجهء اعمال خويش را در آن روز مشاهده خواهد كرد ، چنان كه مىفرمايد :\r\n« ثُمَّ إِلَىَّ مَرْجِعُكُمْ فَأُنَبِّئُكُمْ بِما كُنْتُمْ تَعْمَلُونَ « 2 » ؛\r\nبازگشت شما به سوى من است . من شما را از اعمال وكردارهاى خويش آگاه مىسازم . »\r\nاز نظر بسيارى از دانشمندان اسلام ، پاداش وكيفرهاى انسان ، اثر وضعى عمل و صورت تصعيد يافتهء اعمال انسانى است ، يعنى هر عمل بد وخوبى در اين جهان ، به صورتى خود را نشان مىدهد ، در حالى كه همان عمل در جهان ديگر ، خود را به صورت ديگر\r\n\r\n\r\n","description":"","footnote":"\r\n( 1 ) . يونس ( 10 ) آيهء 35 .\r\n( 2 ) . لقمان ( 31 ) آيهء 15 .\r\n","page_name":" 151 ","page_number":151},
  {"content":"\r\n\r\nنشان خواهد داد ؛ گويا عمل انسان در آن روز به بهشت ودوزخ منقلب شده وجهانى از پاداش وكيفر براى او مىسازد . « 1 »\r\n\r\n\r\n","description":"","footnote":"\r\n( 1 ) . در تفسير آيهء شانزدهم از همين سوره دربارهء آگاهى خداوند از تمام خصوصيات اعمال ما و در تفسير آيهء سى و سوم دربارهء معاد به گونه‌اى بحث خواهيم كرد .\r\n","page_name":" 152 ","page_number":152},
  {"content":"\r\n\r\n\r\n13 . همه چيز حساب دارد\r\n1 . « يا بُنَىَّ إِنَّها إِنْ تَكُ مِثْقالَ حَبَّةٍ مِنْ خَرْدَلٍ فَتَكُنْ فِى صَخْرَةٍ أَوْ فِى السَّمواتِ أَوْ فِى الأَرْضِ يَأْتِ بِها اللَّهُ إِنَّ اللَّهَ لَطِيفٌ خَبِيرٌ ؛\r\nاگر چيزى به اندازهء سنگينى يك دانهء خردل [ ازاعمال بشر 
  ] در دل سنگى يا در گوشه‌اى از آسمانها و زمين باشد ، خداوند آن راحاضر مىسازد [ و حساب آن را دارد 
  ] خداوند دقيق وآگاه است . »\r\nجهانى كه ما در آن زندگى مىكنيم ، اندازه ووسعت زمين وآسمانهاى آن براى ما پوشيده است وتاكنون كسى به طور تحقيق ،\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nوسعت آن را به دست نياورده است . آنچه مسلم است ، اين است كه هر اندازه علم ، گامهاى بلندترى در گشودن رازهاى جهان ما بر مىدارد ، انسان به وسعت وپهناورى وعظمت جهان بالا بيشتر پىمىبرد .\r\nروزگارى دانش بشر دربارهء جهان ، محدود به يك مركز ( زمين ) و نه فلك بود ومعتقد بود كه پس از نه فلك ، هيچ چيز وجود ندارد . تحقيقات دانشمندانى ، مانند « كپرنيك » و « گاليله » اين فرضيه را درهم پيچيد و با چشمهاى مسلح ، جهانى را ديدند كه طول و عرض و به اصطلاح صحيحتر ، وسعت و پهناى آن را نمىتوان با متر و فرسخ تعيين وتحديد نمود ؛ از اين‌رو ناچار شدند با مقياس ديگرى اين فواصل را تعيين كنند ، آن مقياس نوين براى تعيين فواصل ستارگان « سير نور » است . نور در هر ثانيه ، سيصد هزار كيلومتر كه با پنجاه هزار فرسنگ معادل است ، راه مىپيمايد و اگر مقدار مزبور را ضرب در شصت ثانيه كه يك دقيقه تمام است بكنيم ، سرعت سير نور در هر دقيقه به سه ميليون فرسنگ مىرسد ؛ بنابراين نور مىتواند در يك ثانيه ، هفت مرتبه دور زمين كه چهل‌هزار كيلومتر است دور بزند .\r\nاكنون كه مسلم است نور خورشيد تقريباً در ظرف هشت دقيقه به زمين مىرسد ، بايد گفت : نور در اين مدت كوتاه ، 24 ميليون فرسنگ ، راه مىپيمايد وفاصلهء اين سياره ( زمين ) با مركز خود ( خورشيد ) تقريباً 24 ميليون فرسنگ است .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nعقل وهوش در برابر اين وسعت وعظمت ، مبهوت وحيران است ، در صورتى كه اين محاسبه مربوط به يك ستاره از يك منظومهء شمسى است ، در حالى كه منظومهء شمسى ما در برابر صدها هزار منظومه وسحابى بسيار ناچيز وبىارزش است .\r\nآنچه مسلم است ، اين است كه در اين سالهاى اخير ، قدمهاى بزرگى در راه درك عظمت ووسعت عوالم نجومى برداشته شده ، به‌طورى كه از ميزان تصور انسان خارج است . « فلاماريون » فاصلهء دورترين سحابيها ( عوالم نجومى خارج از كهكشان ما ) را پنج ميليون سال نورى فرض كرده است ، ولى امروز از هزار ميليون سال نورى هم بيشتر شمرده مىشود وعدد آنها تا جايى كه معلوم شده به ميليونها مىرسد .\r\nهيچ بعيد نيست معلومات كنونى بشر در برابر معلومات آيندگان ، بسان اطلاعات پيروان « بطلميوس » نسبت به اطلاعات كنونى بشر باشد وبشر آينده به اين اندازه‌گيريها لبخند بزند و با ديدهء حقارت بنگرد . قرآن اين حقايق را در يك آيهء كوتاه بيان فرموده است :\r\n« لَخَلْقُ السَّمواتِ وَالأَرْضِ أَكْبَرُ مِنْ خَلْقِ النّاسِ وَلكِنَّ أَكْثَرَ النّاسِ لا يَعْلَمُونَ » « 1 » ؛\r\nآفرينش زمين وآسمانها بر خلاف تصور بيشتر مردم ، بالاتر و بزرگتر از آفرينش بشر است .\r\n\r\n\r\n","description":"","footnote":"\r\n( 1 ) . مؤمن ( 40 ) آيهء 57 .\r\n","page_name":" 155 ","page_number":155},
  {"content":"\r\n\r\n\r\nلقمان به فرزند خود چه مىگويد ؟\r\nمكتب اخلاقى و تربيتى لقمان داراى فصول و برنامه‌هاى گوناگونى است كه يكى پس از ديگرى در ضمن چند آيه خواهد آمد :\r\nنخستين برنامهء تربيتى وى خداشناسى ومبارزه با تمام اقسام شرك بود ؛\r\nدومين برنامهء او با معرفى وشناساندن خدا واحاطهء وى بر سراسر جهان هستى آغاز مىگردد ومىگويد كه او بر تمام موجودات جهان ، محيط است وهيچ‌چيز ، هر قدر جزئى وكوچك باشد ، از نظر او مخفى وپنهان نيست .\r\nلقمان با يادآورى و يا تعليم اين قسمت از صفات خدا هدف تربيتى دارد و آن ، اين است اكنون كه ما در برابر يك چنين خداى آگاه از تمام امور قرار گرفته‌ايم ، بايد بدانيم خدا به حساب تمام كارهاى ما اعم از كوچك و بزرگ خواهد رسيد . اكنون ما در هر دو مرحله ( آگاهى خدا بر تمام امور ورسيدگى خدا به تمام كارهاى بشر ) به طور اجمال سخن مىگوييم .\r\n\r\nقرآن خداوند را چگونه معرفى مىنمايد ؟\r\nقرآن احاطهء علمى خدا را به تمام موجودات با جمله‌هاى گوناگونى بيان نموده ومقام مقدس الهى را از جهل به هر امرى\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nولوكوچك باشد ، منزه ومبرا دانسته است ؛ اينك آياتى چند در اين‌باره :\r\n1 . « لا يَعْزُبُ عَنْهُ مِثْقالُ ذَرَّةٍ فِى السَّمواتِ وَلا فِى الأَرْضِ وَلا أَصْغَرُ مِنْ ذ لِكَ وَلاأَكْبَرُ إِلّا فِى كِتابٍ مُبِينٍ » « 1 » ؛\r\nهموزن ذره‌اى در زمينها وآسمانها و نه كوچكتر از آن و نه بزرگتر بر خداوند پوشيده نيست .\r\n2 . « وَعِنْدَهُ مَفاتِحُ الغَيْبِ لا يَعْلَمُها إِلّا هُوَ وَيَعْلَمُ ما فِى البَرِّ وَالبَحْرِ وَما تَسْقُطُ مِنْ وَرَقَةٍ إِلّا يَعْلَمُها وَلا حَبَّةٍ فِى ظُلُماتِ الأَرْضِ وَلا رَطْبٍ وَلا يابِسٍ إِلّا فِى كِتابٍ مُبِينٍ « 2 » ؛\r\nكليدهاى اسرار غيب ، نزد خداست كه جز او كسى از آنها اطلاعى ندارد و آنچه در خشكى ودرياهاست مىداند . هيچ برگ درختى نمىريزد ، مگر اين كه از آن آگاه است و نه هيچ دانه‌اى در دل زمين و هيچ تر وخشكى نيست ، مگر اين كه در كتاب مبين ( لوح محفوظ ) منعكس است . »\r\nآيه‌هاى متعددى در قرآن ، تسلط علمى خدا را بر امور جهان و بر آنچه در دايره هستى رخ مىدهد ثابت مىنمايد ، مانند « إِنَّ اللَّهَ لا يَخْفى عَلَيْهِ شَىءٌ فِى الْأَرْضِ وَلا فِى السَّماءِ « 3 » ؛\r\nدر حقيقت ، هيچ چيز [ نه 
  ] در زمين و نه در آسمان بر خدا پوشيده نمىماند . »\r\n\r\n\r\n","description":"","footnote":"\r\n( 1 ) . سبأ ( 34 ) آيهء 3 .\r\n( 2 ) . انعام ( 6 ) آيهء 59 .\r\n( 3 ) . آل عمران ( 3 ) آيهء 5 .\r\n","page_name":" 157 ","page_number":157},
  {"content":"\r\n\r\nاكنون شايسته است كه مقايسهء كوتاهى ميان قرآن وتورات كنونى كه هرگز ربطى به تورات واقعى ندارد به عمل آيد .\r\n\r\nمقايسه كوتاهى ميان قرآن وتورات\r\nملاحظه فرموديد كه قرآن ، چگونه از آگاهى واحاطه عملى خدا گزارش داده و همه را در برابر او حاضر خوانده ، ولى تورات در داستان آدم وحوا علم وآگاهى خدا را آن چنان محدود وكوچك مىشمرد كه قلم از نقل آن شرم دارد :\r\n« وقتى آدم وحوا از ميوهء آن درخت خوردند ، ديدگان آنها بازگرديد وديدند كه هر دو برهنه‌اند . فوراً براى خود لنگى درست كردند . خداوند آدم وحوا را در حالى كه در بهشت راه مىرفتند ديد . آدم وحوا فوراً پنهان شدند . خدا آدم را صدا زد كجايى ؟ آدم پاسخ داد من تا صداى تو را شنيدم فوراً پنهان‌شدم ، زيرا عريان وبرهنه‌ام . خدا گفت : چه كسى تو را آگاه ساخت كه برهنه هستى ، مگر از ميوهء آن درخت خورده‌اى ؟ » « 1 » آيا صحيح است بگوييم كه خدا از مخفى گاه آدم كه در دو قدمى او قرار داشت آگاه نبود . به طور مسلم ، تورات كنونى غير از تورات واقعى است كه قرآن درباره آن مىگويد :\r\n« وَفِى نُسْخَتِها هُدىً وَرَحْمَةٌ لِلَّذِينَ هُمْ لِرَبِّهِمْ يَرْهَبُونَ « 2 » ؛\r\nتورات كتابى است كه سراسر آن ، هدايت و رحمت براى كسانى است\r\n\r\n\r\n","description":"","footnote":"\r\n( 1 ) . تورات ، كتاب پيدايش ، فصل دوم .\r\n( 2 ) . اعراف ( 7 ) آيهء 154 .\r\n","page_name":" 158 ","page_number":158},
  {"content":"\r\n\r\nكه از خداى خود بترسند . »\r\n\r\nهركارى عكس العملى دارد\r\nلقمان در نخستين پند خود ، فرزند عزيزش را متوجه عبادت‌وستايش خدا نمود واو را از انواع شرك بازداشت و در دومين‌پندخود ، مكتب جزاى اعمال را به روى او باز كرد و يكى از صفات خداى بزرگ را متذكر مىگردد ومىگويد :\r\n« هر بشرى هرعملى را ولو به اندازهء يك‌دانهء خردل باشد ، انجام دهد و آن را در دل سنگها و يا فضاى لايتناهاى آسمانها پنهان سازد ، خدا آن را خواهد آورد . »\r\nمقصود از جمله « يَأْتِ بِها اللَّهُ » ( خدا آن عمل را مىآورد ) چيست ؟ اين جمله احتمالاتى دارد كه همه را يادآور مىشويم :\r\n1 . هر عمل به صورت خاصى در روز رستاخيز در برابر انسان مجسم مىگردد : نماز و روزه به يك صورت ، اعمال ناشايست به‌صورتهاى ديگر ، چنان كه صريح آيهء 35 سورهء برائت بر اين مطلب گواهى مىدهد ، آن جا كه صريحاً مىگويد : طلا ونقره‌هاى اندوخته شده كه حقوق واجب آن پرداخته نشده و با احتياج مسلمانان حبس گرديده است ، روز رستاخيز به آتش مبدل شده و پيشانى و پهلوى صاحبان آنها را به آنها داغ مىكنند ، آن جا كه مىفرمايد :\r\n« يَوْمَ يُحْمى عَلَيْها فِى نارِ جَهَنَّمَ فَتُكْوى بِها جِباهُهُمْ وَجُنُوبُهُمْ وَظُهُورُهُمْ\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nهذا ما كَنَزْتُمْ لِأَنْفُسِكُمْ فَذُوقُوا ما كُنْتُمْ تَكْنِزُونَ « 1 » » ؛\r\nبه ياد آرند روزى را كه طلا ونقره‌هاى گنج شده در آتش جهنم سرخ مىگردد و پيشانى وپهلو وپشتهاى آنها را به آن داغ مىكنند ؛ اين ( آتش‌ها ) همان است كه آنها را گنجينه وذخيره كرده بوديد ؛ در اين صورت ، رنج آن گنج را بچشيد .\r\nشايد مراد لقمان اين است كه هر عمل خوب وبدى روز قيامت به فرمان خدا به صورت مخصوص آن ، حاضر مىگردد ومجسم مىشود .\r\n2 . ممكن است مقصود اين باشد كه روز رستاخيز ، اعمال انسان با همان كم وكيف وخصوصياتى كه در دنيا داشته است ، بدون كوچكترين تفاوت در برابر ديدگان انسان ، هنگام محاسبه حاضر مىگردد ، اما طرز حاضر كردن اين اعمال ، برما پوشيده است .\r\nاين حقيقت يعنى احضار اعمال از آيه هاى زير نيز استفاده مىشود :\r\nالف ) « يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً . « 2 » »\r\nب ) « وَوَجَدُوا ما عَمِلُوا حاضِراً وَلايَظْلِمُ رَبُّكَ أَحَداً « 3 » ؛\r\nاعمال خود را حاضر مىبينند و پروردگار تو به احدى ظلم نمىكند . »\r\n\r\n\r\n","description":"","footnote":"\r\n( 1 ) . توبه ( 9 ) آيهء 35 .\r\n( 2 ) . آل عمران ( 3 ) آيهء 30 .\r\n( 3 ) . كهف ( 18 ) آيهء 49 .\r\n","page_name":" 160 ","page_number":160},
  {"content":"\r\n\r\nپ ) « فَمَنْ يَعْمَلْ مِثْقالَ ذَرَّةٍ خَيْراً يَرَهُ « 1 » ؛\r\nهركس به سنگينى ذره‌اى عمل خير انجام دهد ، آن را مىبيند . »\r\n3 . احتمال ديگر ، اين كه بشر دير يا زود به سزاى كردار خود مىرسد وهركردارى اثر مخصوص وعكس العملى دارد كه از آن ، جدا نمىگردد ؛ چه بسا اين عكس العملها در اين جهان ، دامنگير او گردد .\r\nاين گنبد نيلگون ، اين طاق برافراشتهء آسمان ، بسان طاقهاى ساختهء بشر است كه هرگونه صداى زير آن ، انعكاس مخصوصى دارد و در اين جهان مادى آثار اعمال ما به خود ما بازگشت مىكند . هرگز ذيل ندارد كه ما فقط در انتظار روز رستاخيز بنشينيم كه در آن جا مجازات شويم ، بلكه پيش از آن روز ، هر فردى ميوهء نهال اعمال خود را در اين سراى خواهد چيد .\r\nخداوند ، نهال اعمال نيك هر زن ومردى را در اين جهان ، پرورش مىدهد واو را از اعمال خود بهره‌مند مىسازد ، چنان‌كه مىفرمايد :\r\n« مَنْ عَمِلَ صالِحاً مِنْ ذَكَرٍ أَوْ أُنْثى وَهُوَ مُؤْمِنٌ فَلَنُحْيِيَنَّهُ حَياةً طَيِّبَةً وَلَنَجْزِيَنَّهُمْ أَجْرَهُمْ بِأَحْسَنِ ما كانُوا يَعْمَلُونَ « 2 » ؛\r\nهر فرد با ايمانى عمل صالحى انجام دهد ، خواه مرد باشد يازن ، او را\r\n\r\n\r\n","description":"","footnote":"\r\n( 1 ) . زلزله ( 99 ) آيهء 7 .\r\n( 2 ) . نحل ( 16 ) آيهء 97 .\r\n","page_name":" 161 ","page_number":161},
  {"content":"\r\n\r\nزندگى پاكيزه مىبخشيم وپاداش آنها را بهتر از اعمالى كه انجام داده‌اند عطا خواهيم كرد . »\r\nدرست است كه مركز اصلى مكافات وكيفر اعمال وپاداش كردارهاى نيك ، روز رستاخيز است و از اين جهت ، نام اين روز ، « يوم الدين » ( روز جزا ) است ، ولى پاره‌اى از اعمال در همين جهان ، عكس‌العمل شديدى دارد كه پيش از آن كه گام در آن جهان بنهيم ، باواكنش برخى از اعمال خوب و بد خويش ، رو به رو مىگرديم و به قول مولوى :\r\n اين جهان ، گواه است و فعل ماندا * سوى ما آيد نداها را صدا\r\nگرچه ديوار افكند سايه دراز * بازگردد سوى او ، آن سايه باز \r\nاز اين جهت بعيد نيست كه بگوييم : مقصود از جملهء « يَأْتِ بِها اللَّهُ » يك معناى اعم ووسيعى است كه چه بسا همين جهان را نيز شامل مىباشد وگروهى از ستمكاران و يا مردان نيك ، نتيجه اعمال خود را در همين جهان باز مىيابند .\r\nدر تاريخ بشر به قدرى گواه‌هاى زنده بر اين مطلب وجود دارد كه ما از بيان آن همه مشاهده ، دو سرگذشت را نقل مىكنيم :\r\n1 ) يكى از صفات برجستهء پيامبر اسلام صلى الله عليه و آله اين بود كه خدمات افراد و حقوق اشخاص را هر قدر هم كوچك و ناچيز بود ، ناديده نمىگرفت و اگر كسى دربارهء وى نيكى مىكرد ، آن را با چند برابر\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nجبران مىنمود .\r\nپيامبر اسلام دوران كودكى خود را در ميان قبيلهء « بنى سعد » كه تيره‌اى از قبيلهء « هوازن » بودند گذرانيده وزنى به نام « حليمه سعديه » او را شير داده و پنج سال در دل قبيلهء خود به پرورش او پرداخته بود .\r\nقبيلهء بنى سعد كه در نبرد با اسلام شركت كرده وگروهى از زنان وكودكان و مقدارى از اموال آنان در نبرد حنين به دست مسلمانان افتاده بود ، سخت از كردهء خود پشيمان بودند ، ولى به خاطر داشتند كه محمد در ميان آنان پرورش يافته و با شير زنان اين قبيله ، بزرگ شده است وپيامبر اسلام ، كانونى از عواطف وجوانمردى و حق شناسى است و اگر او را متوجه موضوع سازند ، بدون ترديد اسيران آنها را آزاد نموده و به كسان خود باز مىگرداند .\r\nچهارده‌تن از سران قبيله كه همگى اسلام آورده بودند ( در رأس آن هيأت ، زهيربن صردو « ابوبرقان » عموى رضاعى پيامبر قرار داشت ) شرفياب محضر پيامبر شده وچنين گفتند :\r\nدر ميان اسيران ، عمه‌ها وخاله‌ها وخواهران رضاعى وخدمتگزاران دوران طفوليت شما وجود دارند ولازمهء كرم وعطوفت ، اين است كه به پاس حقوقى كه برخى از زنان اين قبيله در گردن شما دارند ، كليهء اسيران ما را از زن و مرد وكودك آزاد فرماييد و اگر ما از نعمان بن منذر و يا حارث‌بن ابى شمر ، سرداران عراق وشام ، چنين تقاضايى مىنموديم ، اميد پذيرفتن آن را داشتيم\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nتا چه رسد به شما كه كانونى از لطف و مهر مىباشيد .\r\nپيامبر در پاسخ آنان گفت : زنان وفرزندان خود را بيشتر دوست داريد يا ثروت خود را ؟ همگى در پاسخ پيامبر گفتند : ما زنان وكودكان خود را با هيچ چيز عوض نمىكنيم . پيامبر فرمود : من حاضرم سهم خود وفرزندان عبدالمطلب را به خود شما ببخشم ، ولى سهم مهاجر وانصار ومسلمانان ديگر مربوط به خود آنهاست و بايد شخصاً از حق خود درگذرند . پس از آن كه من نماز ظهر را گزاردم ، شما در ميان صفوف برخيزيد ورو به مسلمانان كنيد وچنين بگوييد : ما پيامبر را پيش مسلمانان شفيع مىسازيم ومسلمانان را پيش پيامبر واسطه قرار مىدهيم كه فرزندان و زنان ما را به خود ما بازگردانند ، در اين لحظه من برمىخيزم و آنچه مربوط به من وفرزندان عبدالمطلب است به خود شما مىبخشم و از ديگران نيز تقاضا مىكنم كه قسمت خود را ببخشند .\r\nنمايندگان « هوازن » پس از نماز ظهر ، سخنانى را كه پيامبر به آنها تعليم كرده بود گفتند وپيامبر سهم خود وكسان خويش را به آنها بخشيد . مهاجر وانصارهم از پيامبر پيروى كرده ، قسمت مربوط به خود را به آنها بخشيدند . در اين ميان ، چند نفر انگشت شمارى ، مانند اقرع بن حابس وعييبة بن حصين از واگذار كردن قسمت خود ابا ورزيدند .\r\nپيامبر به آنها فرمود : اگر شماها اسيران خود را بدهيد ، من در برابر هر اسير ، شش تن از اسيرانى كه در نخستين جنگ به‌دست من مىافتد ، به شما مىدهم .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nاقدام عملى پيامبر وسخنان دلنشين آن حضرت ، سبب شد كه تمام اسيران هوازن ، جز يك پيرزن كه « عيينه » از دادن آن امتناع ورزيد آزاد گرديدند و يك عمل صالح ونيك كه نهال آن ، شصت سال پيش در سرزمين قبيله بنىسعد به دست « حليمه سعديه » غرس شده بود ، پس از يك مدت طولانى بارور شد وثمر داد وكليهء اسيران متعلق به هوازن در سايهء اين درخت از بند بردگى آزاد شدند وپيامبر خواهر رضاعى خود « شيما » را به حضور طلبيد وعباى خود را پهن كرد واو را روى آن نشاند و از وى وزندگانى خاندان او تفقد نمود « 1 » وپيامبر با آزاد ساختن اسيران هوازن علاقهء آنها را به اسلام دو چندان كرد ( همگى از صميم دل اسلام آوردند ) وبدين وسيله « طائف » آخرين متحد خود را از دست داد .\r\n2 ) منصور ، خليفهء عباسى از ابى ليلى كه قاضى القضات بغداد بود ، پرسيد كه در پيش شما افراد كه عمرى در محاكم وداوريها وفصل خصومتها به سر برده‌اند ، داستانهاى آموزنده‌اى پيدا مىشود ، من درخواست مىكنم كه براى من نقل كنى . وگفت : روزى نشسته بودم ، پيرزنى كوژپشت نزد من آمد ومرا سوگند داد كه حق او را بگيرم . پرسيدم :\r\nطرف تو كيست ؟ گفت : دختر برادرم . او را احضار كردم ، ديدم زنى است بسيار زيبا كه تاكنون زنى به آن زيبايى نديده بودم . آن دختر داستان خود وعمه‌اش را چنين نقل كرد :\r\n\r\n\r\n","description":"","footnote":"\r\n( 1 ) . طبقات ابن سعد ، ج 2 ، ص 153 - 154 ؛ سيرهء ابن هشام ، ج 2 ، ص 490 .\r\n","page_name":" 165 ","page_number":165},
  {"content":"\r\n\r\nمن كودكى بودم يتيم و در دامان همين عمه بزرگ شدم وعمه‌ام مرا خوب تربيت كرد ، سپس با رضايت خويش و رضايت عمه‌ام با جوانى زرگر ازدواج كردم . من وشوهرم بسيار خوش بوديم . عمه‌ام بر اين زندگى خوش ما رشك برد و دختر خود را آراست تا شوهرم با او ازدواج كند . شوهرم خواست با او ازدواج كند . عمه‌ام حاضر شد كه دختر خود را به تزويج او در آورد ، مشروط بر اين كه اختيار طلاق من در دست عمه‌ام باشد . سپس با او ازدواج كرد .\r\nعمه‌ام مرا طلاق داد ، زيرا وكيل شوهرم بود .\r\nپس از مدتها شوهر عمه‌ام از سفر آمد ، مرا تسليت گفت . بعد من خودم را آراستم و از گذشته نيز از زيبايى من آگاه بود ، خواست با من ازدواج كند گفتم : حاضرم مشروط بر اين كه اختيار طلاق عمه‌ام در دست من باشد . او راضى شد و من با او ازدواج كردم وعمه‌ام را طلاق دادم ، ولى پس از اندكى شوهر دوم من درگذشت . وقتى عدهء من به سر آمد ، شوهر سابقم سراغ من آمد وگفت : تو عزيزترين مردم پيش من هستى ، بيا بار ديگر ، زندگى مشترك خود را آغاز كنيم . من حاضر شدم ، مشروط بر اين كه اختيار طلاق دختر عمه‌ام در دست من باشد . او پذيرفت . از اين جهت ، من دختر عمه‌ام را طلاق دادم و با او ازدواج كردم . آيا من جز اين كه تلافى ستم عمه‌ام را كرده‌ام ، كار ديگرى انجام داده‌ام ؟\r\nقاضى گفت : تو انتقام خود را از عمه‌ات گرفته‌اى .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n\r\n14 . لقمان و ياد خدا\r\n17 . « يا بُنَىَّ أَقِمِ الصَّلاةَ وَأْمُرْ بِالْمَعْرُوفِ وَانْهَ عَنِ المُنْكَرِ وَاصْبِرْ عَلى ما أَصابَكَ إِنَّ ذ لِكَ مِنْ عَزْمِ الأُمُورِ ؛\r\nنماز را به پا دار ! مردم را به كارهاى نيك دعوت بنما ! آنان را از كارهاى بد بازدار ! دربرابر مصائب ، شكيبا وبردبار باش ! اينها از كارهاى بزرگ وشايسته است . »\r\nلقمان حكيم ، مكتب تربيتى واخلاقى خود را به طرز مبتكرانه‌اى پايه‌گذارى نموده است . سخنان ومواعظ خود را بسان مسائل رياضى تنظيم كرده كه يكى پايهء ديگرى است .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nنخست گفتار خود را با توحيد خداوند جهان ، آغاز نمود و فرزند گرامى خود را به وحدانيت ويگانگى پروردگار كه اساس همهء معارف اخلاقى وروشهاى تربيتى است ، آشنا ساخت وفرمود : « لا تُشْرِكْ بِاللَّهِ . . . . . »\r\nسپس در بخش دوم ، دربارهء صفات خداوند بحث نمود و از ميان صفات كمال ، صفت احاطهء علمى خدا را و اين كه آفريدگار هستى بر تمام ذرات جهان احاطه دارد و از حساب آنها آگاه است ، پيش كشيد وفرمود : « إِنَّها إِنْ تَكُ مِثْقالَ . . . . »\r\nناگفته پيداست ، تنها اعتقاد به خداى يگانه و عقيده به اين كه او برهمه چيز آگاه است ، در تهذيب روح وروان كافى نيست ، بلكه بايد به دنبال اين عقايد ، يك رشته وظايف عملى وبدنى باشد كه با انجام دادن آنها روش صحيح تربيت پايان پذيرد ؛ از اين‌نظر ، لقمان وظايف مربوط به عمل را يادآور شده و در اين آيه ، سه دستور عملى مىدهد :\r\n1 . نماز را به پا داريم ؛\r\n2 . با فساد مبارزه كنيم ( امر به معروف و نهى از منكر ) ؛\r\n3 . در برابر شدايد ، استقامت ورزيم ( صبر ) .\r\nنماز ، يگانه رابطهء قلبى و عملى انسان است با خداوند بزرگ ؛ از اين نظر ، لقمان اين وظيفه را پيش از دو وظيفهء ديگر يادآور شده است وهم اكنون ما در خصوص نماز سخن مىگوييم و شرح و تفسير آن دو وظيفه را به بخش بعد موكول مىنماييم .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n\r\nنماز كهنترين نيايش خداست\r\nابراهيم خليل الرحمن ، كه قهرمان توحيد ويكتا بت‌شكن جهان است ، كعبه را به فرمان خدا ساخت . در پايان عمل روبه درگاه خداوند كرد وچنين گفت : بارالها ، من فرزندانم را از آن سرزمين سرسبز به اين نقطهء خشك و بد آب وهوا آورده‌ام تا در اين محيط آزاد ، دور از حكومتهاى بت‌پرست ، تو را پرستش كنند و در كنار خانهء تو نماز بگزارند .\r\nقهرمان توحيد ( ابراهيم ) مطلب خود را با اين جمله بيان كرده است : « رَبَّنا لِيُقِيمُوا الصَّلاةَ . » « 1 »\r\nاين آيه نشان مىدهد كه نماز در دوران ابراهيم ، جزء وظايف بوده وهدف از ساختن كعبه همين بوده است . قرآن دربارهء حضرت عيسى مىفرمايد : عيسى در گهواره ، لب به سخن گشود ويادآور شد كه چند چيز از طرف پروردگار جهان به من سفارش شده است ، از آن جمله ، يكى نماز است ، چنان كه مىفرمايد : « وَأَوْصانِى بِالصَّلاةِ وَالزَّكاةِ . » « 2 »\r\nقرآن حضرت اسماعيل را چنين معرفى كرده است :\r\n« وَكانَ يَأْمُرُ أَهْلَهُ بِالصَّلاةِ وَالزَّكاةِ . » « 3 » ؛\r\nيعنى اسماعيل به فرزندان خود نماز وزكات را توصيه مىنمود .\r\n\r\n\r\n","description":"","footnote":"\r\n( 1 ) . ابراهيم ( 14 ) آيهء 37 .\r\n( 2 ) . مريم ( 19 ) آيهء 31 .\r\n( 3 ) . همان ، آيهء 55 .\r\n","page_name":" 169 ","page_number":169},
  {"content":"\r\n\r\nالبته نمى توان ادعا كرد ، نمازى كه اكنون ميان مسلمانان داير است ، از هر نظر مانند همان نمازى است كه در دورهء ابراهيم و يا حضرت اسماعيل و حضرت عيسى رايج بوده است ؛ به طور مسلم از نظر كم وكيف با هم فرق دارند ، ولى اين آيه‌ها مىرسانندكه نماز كهنترين نيايش است كه پيامبران ، بشر را متوجه آن ساخته‌اند ، اگر چه به مرور زمان وتكميل شرايع ، اجرا وشرايط آن كاملتر شده است .\r\n\r\nاسرار نماز\r\nاسرار ورموز نماز ، يكى و دو تا نيست كه بتوان در اين صفحات منعكس نمود ، بلكه نماز معجونى است كه اسرار اجتماعى و سياسى واخلاقى وبهداشتى آن فزونتر از آن است كه در اين‌جا بياوريم ؛ از اين نظر ، دانشمندان اسلام ، نوشته‌هاى زيادى دربارهء آداب ووظايف نمازگزار ، نوشته وگروهى گامى فراتر نهاده ودربارهء اسرار ورموز آن ، كتابهايى تأليف نموده‌اند . گاهى اين دو سنخ بحث به هم اشتباه مىشود . بحث پيرامون آداب ووظايف نمازگزار با بحث دربارهء اسرار ورموز نماز بسيار فرق دارد ، چه بسا كتابهايى به نام اسرار صلات ورموز نماز معروف شده ، ولى در حقيقت ، توضيح آداب نماز است ، نه اسرار آن .\r\nيكى از اساتيد بزرگ ما مىگفت : كتابهاى اسرار صلات مرحوم شهيد ثانى واسرار نماز مرحوم ملكى در حقيقت ، بحث در\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nآداب‌نمازند ، نه در اسرار آن ، سپس مىفرمود : نغزترين كتابى كه دربارهء اسرار نماز نوشته شده ، نگارش گرانبهاى مرحوم قاضى سعيد قمى است .\r\nما اكنون به برخى از جنبه‌هاى معنوى وروحى واجتماعى نماز اشاره مىنماييم وگرد مسائل ومطالب پيچيده ومشكل نمىگرديم ، اميدواريم كه صاحبدلان ما را در اين قسمت معذور دارند .\r\nقرآن يكى از اسرار نماز را ياد خدا مىداند ، كه آن‌جا كه مىفرمايد : « وَأَقِمِ الصَّلاةَ لِذِكْرِى « 1 » ؛ نماز را براى ياد من به پا دار ! »\r\nجاى گفتگو نيست ، ياد خدا بسيارى از فضايل را در انسان زنده‌مىكند . ريشهء واقعى خيلى از روشهاى اخلاقى و تربيتى ، ياد خداست ، بلكه مىتوان گفت : ضامن اجراى واقعى براى بسط عدالت وگسترش حق وحقيقت واجتناب از هرگونه تجاوز به حقوق فرد و اجتماع ، همان ايمان به خدا و ياد خداست .\r\nيادخدا بسان زنجيرى است كه انسان را از بسيارى از كارهاى ناشايست كه موجب خشم وناخشنودى اوست ، باز مىدارد . جوانى كه به انواع وسايل هوسرانى مجهز است ، پايه‌هاى حكومت غرايز طغيانگر در كانون وجود او مستحكم و پاى برجاست و براى تمايلات جنسى وهوسهاى نفسانى خود مرزى نمىشناسد ، يگانه‌وسيله براى كنترل كردن او همان ياد خدا و تذكر آفريدگار\r\n\r\n\r\n","description":"","footnote":"\r\n( 1 ) . طه ( 20 ) آيهء 14 .\r\n","page_name":" 171 ","page_number":171},
  {"content":"\r\n\r\nجهان است .\r\nياد خدا ، ياد مقام اوليا ، ياد درجات مردان خدا ، ياد عذاب الهى وكيفر خطار كاران ، ياد حسابهاى دقيق و بى اشتباه روز رستاخيز ، به خودكامگى وهوسرانى اعتدال مىبخشد .\r\nشما مىتوانيد مثال ديگرى را فرض كنيد : ثروت اندوزى را فرض نماييد كه براى غريزهء مال اندوزى خود ، حد ومرزى نمىشناسد وستمگرى را در نظر بگيريد كه غريزهء مقام خواهى وتوسعه‌طلبى او روز افزون است و چيزى را در برابر ارادهء خود رادع و مانع نمىداند . به طور مسلم ، ياد رحمت خدا وكيفر خدا در تعديل اين افراد بىاثر نيست .\r\nآيين اسلام ، پيوسته خواهان سعادت بشر وجامعه انسانى است ، از اين نظر هر فردى را موظف ساخته است كه در هر 24 ساعت ، پنج بار با تشريفات خاصى نماز بگزارد ، يعنى در طول اين ساعات ، پنج‌بار به ياد خدا باشد ؛ اوقاتى را كه براى اين عمل معنوى انتخاب نموده از هر نظر حساس است :\r\nانسان از لحظه‌اى كه سر از خواب برمىدارد ، سرگرم كارهاى دنيايى است ، به طورى كه روح وروان ، فقط به ماده وماده پرستى ، ثروت و ثروت اندوزى ، مقام ومقام‌خواهى ، توجه دارد .\r\nهنگام ظهر كه نداى مؤذن در چنين محيطى ، طنين مىافكند ، چنان دلها را تكان داده و به قلوب ، نورانيت مىبخشد كه تا مدتى اثر معنوى آن در روح وروان باقى مىماند .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nاقامهء نماز در اين لحظه كه وسايل غفلت و بى خبرى از هر نظر فراهم است ، روح وروان را جلا مىدهد ، عواطف انسانى وسجاياى اخلاقى در سايه توجه به خدا زنده مىگردند ونفس اماره را از تجاوز و تعدى بازمىدارد .\r\n\r\nاسرار اجتماعى نماز\r\nالبته نماز علاوه بر آنچه گفته شد ، يك سلسله اسرار اجتماعى ديگرى دارد كه هر كدام در خور بحث گسترده‌اى است :\r\n1 . نماز در اوقات معين ، نمودارى از وحدت ويگانگى ملت بزرگ اسلامى است . همهء مسلمانان در وقتهاى مخصوصى رو به قبله ايستاده و با تشريفات خاصى ، خداوند جهان را مىپرستند . اين خود نمونهء بزرگى از اتحاد ويگانگى اين ملت است كه با ريسمان عبادت ، همه را به هم پيوسته ومتحد كرده است .\r\n2 . نماز در اوقات معين ، عامل برانداختن فاصله‌هاى طبقاتى است كه در اجتماع ماديگرى پديد مىآيد و بر عموم طبقات با فاصله‌هايى حكومت مىكند ؛ در لحظات مخصوصى بايد اين وظيفهء خطير را انجام دهند وكوچكترين فرقى در اين‌باره ميان عالى ودانى ، غنى و فقير آنها نيست .\r\nهرگاه اين نمازها به صورت جماعت برگزار گردند ، اسرار ورموز ياد شده به صورت روشنترى جلوه مىكنند وسيماى وحدت واتحاد وچهرهء مساوات وبرابرى ، از صفهاى فشرده نمازگزاران ،\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nتوجه هر فرد خودى و بيگانه را به خود جلب مىكند .\r\n3 . شخص نمازگزار ناچار است براى صحت وقبولى نماز خود از بسيارى از گناهان اجتناب ورزد ، ناچار است مكان نماز و لباسى را كه در آن نماز مىگزارد ، از طريق حلال تهيه كند ، مجبور است پول آب غسل و وضو را از مال حلال بپردازد ؛ اين گونه تقيد ، باعث مىشود كه انسان در كار وكسب خود ، تجديد نظر نمايد و آنها را بر طبق موازين شرع انجام دهد .\r\nممكن است گاهى تصور شود كه ميان نمازگزاردن واجتناب از بسيارى از محرمات ، ملازمه‌اى نيست ، زيرا مرد نمازگزار مىتواند ، مكان وجامهء نماز را از مال حلال تهيه كند و به نماز اختصاص دهد و در باقى امور به كوچكترين وظايف شرعى پاىبند نباشد ، ولى اين تصور درست نيست ، زيرا در هزاران نفر شايد فقط يك نفر مىتواند به اين طرز زندگى كند ، يعنى فقط در مكان وجامهء نماز و در پول آب غسل و وضو ، مقيد به حلال بودن باشد ، و الّا افراد لاابالى وبىبند و بار كه حلال و حرام را از هم نمىشناسند ، نمىتوانند خود را در امور نماز مقيد سازند و در قسمتهاى ديگر دست خود را باز بگذارند .\r\nشايد اين آيه به همين مطلب اشاره مىكند ومىفرمايد :\r\n« إِنَّ الصَّلاةَ تَنْهى عَنِ الفَحْشاءِ وَالمُنْكَرِ « 1 » ؛\r\n\r\n\r\n","description":"","footnote":"\r\n( 1 ) . عنكبوت ( 29 ) آيهء 45 .\r\n","page_name":" 174 ","page_number":174},
  {"content":"\r\n\r\nنماز از كارهاى زشت وناپسند بازمىدارد . »\r\nدر اين جا وجه ديگرى را نيز مىتوان گفت و آن اين كه مقصود از اين كه نماز ، انسان را از گناه باز مىدارد ، اين نيست كه نماز ، علت تام وقطعى براى دورى از گناه است ، بلكه اثرى كه نماز در روح وروان ما مىگذارد ، همان تقويت روح ايمان وتوجه به خداست و اين توجه ، درجاتى دارد ودربارهء افرادى كه از ارتكاب بسيارى از گناهان پروايى ندارند ، ياد خدا نسبت به ترك گناهان تنها به صورت يك زمينه است ، نه علت تامه .\r\nبه عبارت ديگر ، مقصود قرآن كه مىفرمايد : « نماز انسان را از گناه باز مىدارد » اين نيست كه هر فرد نمازگزار در برابر تمام گناهان ، معصوم مىگردد ، بلكه مقصود اين است كه نماز ، موجب ياد خدا وسبب توجه به مقام ربوبى مىشود واثر طبيعى يك چنين توجه ، اين است كه در انسان ، زمينهء روح اطاعت و ترك گناه پديد مىآورد ، ولى در عين حال چه بسا ممكن است براثر ضعف توجه به خدا ، عوامل نيرومندترى اثر آن را خنثى سازد « 1 » .\r\nخلاصه اگر نماز ، نماز باشد ، درهمه كس ، در برابر گناه تأثيرخواهد كرد ، گاهى اين تأثير ، بسيار نيرومند است وزمانى كمتر و اين ، با تفاوت نمازها تغيير پيدا مىكند ، هرقدر نماز باروحتر وكاملتر باشد ، اثر تربيتى وبازدارى آن از گناهان\r\n\r\n\r\n","description":"","footnote":"\r\n( 1 ) . الميزان ، ج 16 ، ص 141 .\r\n","page_name":" 175 ","page_number":175},
  {"content":"\r\n\r\nنيرومندتر خواهد بود .\r\n4 . نماز حس اطاعت را در انسان زنده مىكند . حس اطاعت و يا ملكهء اطاعت از بزرگان ، يكى از فضايل بزرگ انسانى است . اين خصلت بسان ديگر ملكات فاضله ، با تمرينهاى پىگير ، در انسان پديد مىآيد . مدتها افسران رنج مىكشند تا حس انضباط را در سربازان ايجاد كنند و در حقيقت ، بسان عادت ثانوى ، فطرى و يك اثر طبيعى گردد .\r\nنماز در هر شبانه روز با فاصله‌هاى مختلف ، اين حس را به طور واضح در انسان به وجود مىآورد و انسان در سايهء اين حس به طور خودكار از فرمانهاى بزرگ ونصايح حكيمانه پيروى كرده ورنجى در خود حس نمىكند .\r\n5 . نمازگزار بايد در مواقع مخصوص ، همهء بدن را بشويد و بيشتر اوقات بايد وضو بگيرد ونظافت بدن ومواضع وضو را از هر نظر مراعات كند ، اگر در اين راه ، مستحبات وضو را از شستن دهان ( مضمضه ) و بينى ( استنشاق ) ونظافت لباس وسجده‌گاه و . . . مراعات نمايد ، موجبات سلامت بدن را فراهم نموده است .\r\n6 . شرط پذيرفته شدن نماز ، اين است كه شخص نمازگزار درانجام دادن اين كار ، بايد اخلاص داشته و از انگيزه‌هاى پست مادى مانند جلب كردن ديگران ( ريا ) به دور باشد . مقصود از اخلاص ، جز اين نيست كه انگيزهء عبادت وپرستش جز اجراى فرمان خدا - يا بالاتر از آن ، جز شايستگى ذات او براى عبادت -\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nچيز ديگرى نباشد .\r\nوجود « اخلاص » باعث پرورش روحيهء عبوديت به عنوان يك صفت متعالى در انسان مىگردد و اين روحيهء ، خود مبدأ بسيارى از فضايل اخلاقى وسجاياى ارزنده‌اى مىباشد . اجتماع با اخلاص كه كار را براى خدا و به منظور تأمين مصالح جامعه انجام مىدهد ، به عمق كار ، بيش از ظاهر مىپردازد و به جاى آرايش ظاهرى به اتقان كار ونتايج ارزنده آن فكر مىكند .\r\n\r\nسخنى از امام صادق عليه السلام در خصوص نماز\r\nدر اهميت نماز همين بس كه ابوبصير مىگويد : پس از درگذشت امام صادق عليه السلام براى عرض تسليت به خانهء امام رفتم . تاچشم « ام حميده » مادر امام كاظم به من افتاد ، اشكهاى وى جارىگشت ، من نيز گريه كردم . سپس ام حميده جريان زير را نقل كرد وگفت :\r\nابوبصير ! تو در آخرين لحظات زندگى امام صادق عليه السلام نبودى ، قضيه عجيبى افتاد . موقعى كه پلكهاى امام روى هم بود ، ما كم‌كم از او قطع اميد مىكرديم . ناگهان امام ديدگان خود را باز نمود و دستور داد خويشاوندان وى را حاضر كنيم . ما همت كرديم و همه را در كنار بستر امام حاضر نموديم .\r\nهمه منتظر بودند كه امام چه سخنى پراهميت در اين لحظات خواهد گفت . وقتى امام ، اجتماع را فشرده ديد ، فرمود :\r\nشفاعت ما\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nنصيب كسانى كه به نماز اهميت نمىدهند نمىشود . « 1 »\r\n\r\nپاسخ يك سؤال\r\nگاهى در اين مورد ، سؤال مىشود كه اصولًا چرا بشر بايد خدا را عبادت كند ؟ خداوند چه نيازى به پرستش ما دارد ؟\r\nپاسخ اين پرسش از بيان پيش روشن گرديد ، زيرا عبادت خدا ، مايهء تكامل خود ماست وهدف اصلى از پرستش او همين است وبس ؛ به عبارت ديگر ، اين سؤال را از دوراه مىتوان پاسخ داد : يكى اجمالى ؛ ديگرى تفصيلى .\r\nپاسخ اجمالى آن ، اين است كه هرگاه هدف از عبادت ، اين باشد كه نيازمنديهاى خدا را بر طرف كنيم و از پرستش خود بهره‌اى به او برسانيم ، اين پرسش ، پيش مىآيد كه خداوند ، وجود نامحدود ونامتناهى است وپيراسته از هرگونه نقص ونياز است ، چه احتياجى به پرستش ما دارد ، ولى هرگاه هدف از پرستش او تكامل خود ما باشد ، در اين موقع ، عبادت وسيلهء تكامل وسعادت ماست و دستور او به عبادت ، يك نوع لطف ومرحمت وراهنمايى خواهد بود كه ما را به كمال شايسته برساند .\r\nو اما پاسخ تفصيلى آن ، اين است كه عبادت و نيايش وهرگونه كارى كه براى رضاى خدا انجام گيرد ، داراى يك سلسله آثار\r\n\r\n\r\n","description":"","footnote":"\r\n( 1 ) . بحارالأنوار ، ج 11 ، ص 105 .\r\n","page_name":" 178 ","page_number":178},
  {"content":"\r\n\r\nگرانبهاى فردى واجتماعى است و در حقيقت از عاليترين ارزشهاى تربيتى واخلاقى مىباشد ، زيرا :\r\nاولًا : پرستش خدا وعبادت وى ، حس تقدير وشكرگزارى را در انسان زنده مىكند . قدردانى از مقامى كه نعمتهاى بزرگ وپرارزشى را در اختيار انسان نهاده است ، نشانهء لياقت و شايستگى شكرگزار نسبت به الطافى است كه در حق او انجام گرفته است . تشكر وسپاسگزارى از مقام خداوند ، اين نتيجه را دارد كه فرد سپاسگزار با عرض تشكر واداى وظيفه ، بندگى خود را نسبت به خوبيهايى كه دربارهء او انجام گرفته است ، آشكار وهويدا مىسازد .\r\nثانياً : عبادت وپرستش خدا مايهء تكامل روحى انسان است . چه تكاملى بالاتراز اين كه روح وروان ما با جهان بى كران كمال مطلق ( خدا ) مرتبط گردد و در انجام دادن وظايف بندگى و كارهاى زندگى از قدرت نامتناهى ونيروى نامحدود او استمداد بطلبد و به اندازه‌اى شايسته ولايق گردد كه بتواند با او سخن بگويد .\r\nآنچه در پاسخ تفصيلى بيان گرديد ، در تمام عبادتهاى اسلامى اعم از نماز و روزه و حج و . . . وجود دارد . گذشته از اين ، هر يك از اين عبادتها خود داراى مصالح ونكاتى است كه برخى در آغاز بحث در خصوص نماز بيان گرديد وبيان فلسفه‌هاى روزه و حج و ديگر عبادتهاى اسلامى به وقت ديگر موكول مىگردد .\r\n\r\n","description":"","footnote":"","page_name":" 179 ","page_number":179},
  {"content":"\r\n . \r\n","description":"","footnote":"","page_name":" 180 ","page_number":180},
  {"content":"\r\n\r\n\r\n15 . لقمان ونظارت ملى\r\n17 . « وَأْمُرْ بِالْمَعْرُوفِ وَانْهَ عَنِ المُنْكَرِ وَاصْبِرْ عَلى ما أَصابَكَ إِنَّ ذ لِكَ مِنْ عَزْمِ الأُمُورِ ؛\r\nفرزندم . . . مردم را به كارهاى نيك دعوت بنما و از امور زشت بازدار ! در برابر مصيبت وسختيها شكيبا وبردبار باش ! اينها يك سلسله سفارشهاى مؤكد و لازم است . »\r\nلقمان حكيم در اين آيه ، پس از يادآورى نماز ، موضوع امر به‌معروف و نهى از منكر را پيش كشيده وبعداً دستور صبر واستقامت به فرزند خود داده است . اكنون بحث ما دربارهء اصل دوم ، تحت عنوان مبارزه با فساد و يا نظارت ملى انجام مىگيرد\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nوبعداً موضوع صبر واستقامت را مطرح خواهيم ساخت .\r\nموضوع امر به معروف و به اصطلاح ، نظارت ملى ، موضوع دامنه‌دارى است كه در تمام شؤون زندگى ما دخالت دارد ونمىتوان حق آن را در مقاله‌اى ادا نمود ، از اين نظر بخشى از مسائل مهم آن را در اين جا مطرح مىسازيم وبررسى كامل آن را به وقت ديگرى محول مىنماييم .\r\nدر جهان امروز ، علاوه بر نظارت ومراقبتهاى خصوصى كه بر عهدهء مؤسسه‌هاى خاص ودواير مخصوص است ، مانند شهردارى كه حق نظارت بر عمران وآبادى شهر دارد ، يك نظارت ملى وعمومى به تمام مردم واگذار شده كه حق نظارت وراهنمايى وانتقاد در كليهء امور داشته باشند تا با بيان ومنطق ، لغزشها ونقايص را تذكر دهند .\r\n\r\nنظارت ملى در اسلام واجب است\r\nدر ملتهاى زندهء جهان امروز ، نظارت ملى ، يك امر مشروع است ، هر فردى مىتواند از اين حق بهره‌بردارى نمايد ، ولى اگر همان فرد از اين حق استفاده نكرد ، او را مجازات نمىكنند ، مثلًا اگر گوينده و يا نويسنده‌اى در امور اجتماعى ، انحرافى را ديد ، مىتواند با گفتن و نوشتن از حق مشروع خود استفاده نمايد ، ولى اگر نكرد ، او را محاكمه نمىكنند ، اما در اسلام امر به معروف و نهى از منكر به صورت يك اصل لازم و واجب وارد شده و هيچ\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nمسلمانى حق ندارد در برابر گناه وخطا سكوت كند و مهر خاموشى بر دهان بزند .\r\nاسلام به قدرى به اين مطلب اهميت داده كه شخصيت وارزش هر ملتى را در سايهء مبارزه با فساد دانسته است ، ملتى كه در اجراى قوانين ، دقت كامل به عمل آورد ، در برابر گناه وطغيان يك فرد و يا يك جمعيت ، سكوت اختيار نكند ؛ قرآن اين حقيقت ( شخصيت از آن ملتى است كه با فساد مبارزه نمايد ) را در آيهء زير بيان فرموده است :\r\n« كُنْتُمْ خَيْرَ أُمَّةٍ أُخْرِجَتْ لِلنّاسِ تَأْمُرُونَ بِالمَعْرُوفِ وَتَنْهَوْنَ عَنِ المُنْكَرِ « 1 » ؛\r\nشما در ميان ملتها در صورتى بهترين ملت وامت هستيد كه مردم را به نيكى دعوت كنيد و از كارهاى زشت باز داريد . »\r\nاسلام به اندازه‌اى به اين مسألهء حياتى اهميت داده كه كسانى را كه از اين اصل مسلم و حق مشروع خود بر اثر سستى وتنبلى و يا علل ديگر ، استفاده نمى نمايند ، مردگان زنده نما خوانده است وچنين فرمود :\r\n« ذَلكَ مَيِّتُ الأَحياءِ ؛ « 2 »\r\nاو ( عالم ) مرده زنده نماست » زيرا يك چنين فرد يا جمعيت بسان مرده از حق مسلم فردى واجتماعى استفاده ننموده و از حقوق خود دفاع نمىكنند و در برابر عصيان وطغيان ديگران كه به طور مسلم ، دود آن به چشم آنها نيز\r\n\r\n\r\n","description":"","footnote":"\r\n( 1 ) . آل عمران ( 3 ) آيهء 110 .\r\n( 2 ) . نهج البلاغه ، خ 87 .\r\n","page_name":" 183 ","page_number":183},
  {"content":"\r\n\r\nخواهد رفت ، سكوت مىنمايند .\r\n\r\nاسلام وارزش مبارزه با فساد\r\nارزش هر عمل ، بستگى به نتيجه‌اى دارد كه از آن عمل گرفته مىشود . ارزش عمل جراحى كه بيمار مبتلا به بيمارى « آپانديسيت » را نجات مىدهد ، به مراتب بالاتر از ارزش استاد كارى است كه در برابر شعله‌هاى آتش ، آهنى را جوش مىدهد و يا در وپنجره‌اى مىسازد ، در صورتى كه رنج بدنى دومى و مقدار وقتى كه كار دوم لازم دارد ، قابل قياس بارنجى كه جراح در اطاق عمل در هواى معتدل متحمل مىشود نيست ؛ خلاصه ارزش عمل جراح كجا وارزش كار يك استاد كار كجا ونكتهء اين تفاوت در بزرگى وكوچكى نتيجه‌اى است كه عايد طرف مىگردد . جراح نيم ساعت وقت صرف مىنمايد ورنج مىكشد و در نتيجه ، يك شخص مشرف به مرگ را نجات مىدهد ، آن گاه دومى چند برابر انرژى مصرف مىنمايد ورنج مىكشد ، در آخر كار در و پنجره و يا چكشى را مىسازد ؛ از اين نظر ، ارزش كار آنها با هم فرق روشن پيدا مىكند .\r\nعين اين تفاوت در امر به معروف و نهى از منكر و به اصطلاح مبارزه با فساد ونظارت ملى با ساير كارهاى شرعى وعرفى موجود است .\r\nبه طور مسلم ، هيچ عملى از نظر ارزش معنوى به پايهء امر به معروف\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nنخواهد رسيد ، چون هر كار مشروعى ، به جز امر به معروف ، نتيجهء آن ، جزئى وعايد خود انسان است ، زيرا افضل اعمال به حكم عقل و نقل ، همان ايمان به خداوند وپرستش ( نماز ) اوست ، ولى نتيجهء ايمان ، فقط و فقط ، مربوط به خود شخص ايمان آورنده است وشخص مؤمن در پرتو ايمان ، سعادتمند واصلاح مىشوند ؛ در حقيقت ، ايمان و ساير اعمال بدنى ، مانند نماز و حج ، موجى در اجتماع از نظر اصلاح ايجاد مىنمايد ، اما موجى بسيار كوچك كه از حدود يك فرد تجاوز نمىنمايد ، از اين نظر بايد گفت : ايمان به خداوند از نظر اعمال فردى با فضيلت‌ترين عمل است نه از نظرهاى ديگر ، ولى امر به معروف ومبارزه با گناه وفداكارى در طريق اصلاح جامعه موجى بسيار بزرگتر از ايمان در اجتماع به وجود مىآورد ، گاهى يك جامعه را از لب پرتگاه سقوط نجات مىبخشد ، گاهى در سايهء نظارت ملى يك فرد ، جمعيتهاى بزرگى از خطرهاى مادى وضررهاى معنوى مستخلص مىشوند .\r\nگاهى يك رهبرى سياسى ، يك راهنماى مذهبى ، يك دلسوزى نوع‌دوست ، با نظارتهاى پىگير ، مبارزه‌هاى ريشه‌دار ودعوتها وراهنماييهاى سودمند ، يك ملت چند ميليونى را از ناكاميها ومحروميتها ، از سيه روزى وتيره‌بختى ، نجات مىدهد .\r\nشاهد گفتار ما آزاديهايى است كه از ملل استعمار زده وزجرديدهء افريقا ، پاكستان وهندوستان در سايه فداكارى يك اقليت ناچيز به دست آورده‌اند .\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nروى اين مبنا مىتوان به عظمت گفتار اميرمؤمنان در ارزش امربه‌معروف و نهى از منكر پىبرد ، امام مىفرمايد :\r\n« وَمَا أَعْمَالُ الْبِرِّ كُلُّهَا وَالْجِهَادُ فِى سَبِيلِ اللّهِ عِنْدَ الأمْرِ بِالْمَعْرُوفِ وَالنَّهْىِ عَنِ الْمُنْكَرِ إلّاكَنَفْثَةٍ فِى بَحْرٍ لُجِّىّ « 1 » ؛\r\nكليه كارهاى خير ونيك وجهاد در راه خدا در مقايسه با امر به معروف و نهى از منكر چيزى نيست جز قطره‌اى در برابر درياى عميق . »\r\nهرگز قطرهء آب يا دم انسانى در برابر قطره‌هاى بىپايان آبهاى دريا قابل سنجش نيست .\r\nروزى كه اميرمؤمنان اين جمله را بيان نموده ، مسائل جامعه‌شناسى مطرح نبود ، لذا دانشمندانى كه كلمات آن حضرت را شرح كرده‌اند ، در توضيح اين جمله ، حق مطلب را ادا نكرده وشايد با يك نظر تعجب آميز گذشته‌اند ، ولى امروز علم جامعه شناسى وجريانهاى زندگىِ ملل از پا در آمده كه بار ديگر در سايهء راهنمايى يك اقليت ، دو مرتبه قد علم كرده‌اند ، اين مطالب را آفتابى نموده است .\r\n\r\nامر به معروف ، ضامن اجراى كليه قوانين است\r\nكليهء قوانين عرفى و شرعى تا ضامن اجراى محكمى پشت آن نباشد ، هرگز اجرا نخواهد شد . در حقيقت در سايهء امر به معروف\r\n\r\n\r\n","description":"","footnote":"\r\n( 1 ) . نهج البلاغه ، خ 374 .\r\n","page_name":" 186 ","page_number":186},
  {"content":"\r\n\r\nو نظارت ملى ، تمام قوانين اجتماعى واقتصادى اجرا مىشود و اگر دستگاه نظارت وبازرسى از كار افتد ، تمام دستورات به حالت تعطيل ، در آمده وكوچكترين سودى عايد مردم نمىگردد .\r\nامام باقر عليه السلام اين مطلب را در جملهء كوتاهى بيان كرده است :\r\n« إنَّ الأمْرَ بِالمَعْرُوفِ والنَّهْىَ عَنِ المُنْكَرِ سبيلُ الأنبياءِ ، ومِنْهَاجُ الصُّلَحاءِ ، فرِيضَة عظِيمة بِها نُقَامُ الفَرَائِضُ ، وتأمَنُ المذاهِبُ ، وتحِلُّ المكاسِبُ ، وتُرَدُّ المَظالِمُ ، وتَعْمُرُ الأرْضُ وَيُنْتَصَفُ مِنَ الأعداءِ ، ويَسْتَقِيمُ الأمْرُ » « 1 »\r\nيعنى با نظارت مردم ، فرايض وتكاليف انجام مىگيرد و مردم ملزم مىشوند از حرام بپرهيزند و از طرق مشروع وكسب حلال ارتزاق كنند و در سايهء دستگاههاى مبارزه با فساد ، تمام راههاى كشور امن مىگردد وامنيت بر اثر اجراى حدود وكيفر دادن جنايتكاران در سرتاسر كشور سايه مىافكند .\r\nاگر اين قدرت ، يعنى قدرت امر به معروف با تمام مراحل گوناگونى كه دارد ، از راهنمايى زبانى گرفته تا برسد به اجراى حدود وقوانين جزايى ، از اجتماع گرفته شود ، هرج ومرج ، بى نظمى ، وحشت واضطراب در تمام شؤون مردم رخنه كرده ولذت زندگى را از بين مىبرد .\r\n\r\nآيا مبارزه با فساد ، با آزادى بشر منافات دارد ؟\r\nدر اجتماعى كه من وشما در آن زندگى مىكنيم ، حساب من\r\n\r\n\r\n","description":"","footnote":"\r\n( 1 ) . وسائل الشيعه ، ج 11 ، ص 395 .\r\n","page_name":" 187 ","page_number":187},
  {"content":"\r\n\r\nوشما از حساب جامعه جدا نيست . اگر ضرر وضربه‌اى ولو بر اثر نادانى يك اقليت به جامعه وارد آيد ، همه آن جامعه متضرر مىشوند ، حتى آنها كه نقش تماشاگرى داشته و عامل فساد و ضرر نبودند ، زيرا اجتماع بسان يك پيكر وافراد به طور كلى اعضاى آن پيكرند ، به هر نقطه‌اى از اعضاى بدن صدمه‌اى وارد آيد ، همهء اعضا در آتش مىسوزند .\r\nضربه هاى اقتصادى ، اخلاقى وفرهنگى بر اثر جهالت يك اقليت وارد مىشود ، دود آن به چشم همه رفته ، گنهكار و غير گنهكار در برابر آن يكسانند .\r\nسقوط اخلاقى در قسمتى از اجتماع ، بسان بيمارى سرايت كننده است كه دامنگير همه مىشود . ضررهاى مالى واقتصادى وفلج شدن كشاورزى در يك منطقه ، هر فرد را به سهم خود بدبخت وتيره روز مىسازد وهرگز نمىتوان حساب فرد را از حساب اجتماع جدا ساخت ؛ بنابراين سكوت در برابر مفاسد ، غلط و گناه است . اين حقيقت را قرآن در ضمن يك آيهء كوتاه بيان كرده است :\r\n« وَاتَّقُوا فِتْنَةً لاتُصِيبَنَّ الَّذِينَ ظَلَمُوا مِنْكُمْ خاصَّةً » « 1 » ؛\r\nيعنى اى مردم از بلاهايى بترسيد كه هنگامى كه وارد مىشود ، تنها دامنگير گنهكاران نمىشود ، بلكه گنهكار و بى گناه در آتش آن مىسوزند .\r\n\r\n\r\n","description":"","footnote":"\r\n( 1 ) . انفال ( 8 ) آيهء 25 .\r\n","page_name":" 188 ","page_number":188},
  {"content":"\r\n\r\nبنابراين مبارزه با فساد ، راهنمايى ودعوت به كارهاى نيك و جلوگيرى از انحراف ، هرگز با آزادى فردى منافات ندارد ، زيرا آزادى در صورتى محترم است كه سلب آزادى از ديگرى نكند ، منافع ديگرى را در خطر نيفكند . در حقيقت ، فرد مبارز از حقوق خود ودوستان خود كه در سايهء افراط وانحراف چند فرد مفسد در خطر مىافتد ، دفاع مىكند .\r\nپيامبر اكرم صلى الله عليه و آله پاسخ اين پرسش را در ضمن يك مثل روشن فرموده است ، او در پاسخ سؤال كننده اى چنين گفت :\r\nاجتماع ما بسان يك كشتى است ، سرنشينان كشتى تا آن جا آزادند كه موجبات هلاك ديگران را فراهم نكنند ، هرگاه مسافرى از اين آزادى سوء استفاده بنمايد و بخواهد با ميخ يا تيشه ، بدنهء كشتى را سوراخ كند ، كليه مسافران روى غريزه دفاعى كه دارند ، به شدت هر چه تمامتر با او مبارزه مىنمايند و عمل او را يك نحوه سوء استفاده از آزادى تلقى مىكنند .\r\nجامعه نيز بسان كشتى است ، افراد جامعه سرنشينان اين كشتى هستند ، آنها در ضرر و نفع يكسانند ونمىتوان حساب ضرر يك فرد را از اجتماع جدا نمود .\r\n\r\n","description":"","footnote":"","page_name":" 189 ","page_number":189},
  {"content":"\r\n . \r\n","description":"","footnote":"","page_name":" 190 ","page_number":190},
  {"content":"\r\n\r\n\r\n16 . لقمان واستقامت\r\n2 - 17 . « وَاصْبِرْ عَلى ما أَصابَكَ إِنَّ ذ لِكَ مِنْ عَزْمِ الأُمُورِ ؛\r\nدر برابر سختيها ومصايب بردبار باش ! اينها از سفارشهاى مؤكد و لازم است . »\r\nآخرين اندرز لقمان در اين آيه ، مسأله صبر واستقامت است كه يكى از اساسى ترين مسائل اخلاقى واجتماعى و در حقيقت ، پايه واساس تمام صفات نيك وفضايل اخلاقى به شمار مىرود كه اگر موضوع صبر واستقامت از ميان برود ، تحصيل همه‌گونه كمال وفضايل اخلاقى با بن‌بست عجيبى روبه رو مىگردد .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n\r\nاستقامت ، رمز ترقى وپايهء تكامل است\r\nهركسى در اين جهان براى خود آرزو وآمالى دارد ومىكوشد كه به مقصد ومرام نهايى خود برسد : يكى عاشق علم ودانش ، ديگرى خواهان مال و ثروت ، سومى دلباختهء مقام ومنصب است و . . . نيل به اين مقاصد معنوى ومادى در گرو صبر وشكيبايى وبهره‌گيرى از نيروى استقامت وبردبارى است . تا دانشجو شب و روز ، رنج تحصيل را بر خود هموار نكند ، و با نيروى استقامت ، مشكلات فراگرفتن علم ودانش را حل ننمايد ، هرگز به آرزوى خود نخواهد رسيد . مىگويند « اديسون » به قدرى در تحصيل علم وگشودن رازهاى جهان طبيعت ، استقامت داشت كه گاهى غذا خوردن را فراموش مىكرد . دانشمندان بزرگ جهان ، پايه‌گذاران علوم از اسلامى و غير اسلامى در سايهء استقامت وبردبارى به مقامات بلندى از علم ودانش رسيده‌اند و گرنه با خيابان‌گردى ، شب‌نشينى ، هرگز به مقام بلندى از علم ودانش نمىتوان رسيد .\r\nبازرگان ثروت‌اندوز براى يك هدف بزرگ ، براى بالابردن سطح زندگى ، تا رنج سفر را بر خود هموار نكند ومسافرتهاى دريايى وهوايى را ناچيز نشمرد ، هرگز به آرمان خود نخواهد رسيد .\r\nيك فرد با ايمان كه راستى خواهان رضاى خدا وتحصيل خشنودى اوست ، بدون نيروى استقامت ، هيچ معصيتى را\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nنمىتواند ترك كند و مشقت هيچ طاعت وعبادتى را مانند نماز و روزه و . . . نمىتواند متحمل شود .\r\nاز اين‌رو صبر واستقامت ، پايه واساس هر كمال وشالوده هر آرمان وآرزويى است كه انسان در مغز خود مىپروراند .\r\n\r\nسخنى از اميرمؤمنان على عليه السلام\r\nروى اين بيان ، عظمت گفتار اميرمؤمنان كه در خصوص صبر واستقامت ايراد فرموده‌اند روشن مىگردد ، وى مىفرمايد : يكى از صفات برجستهء انسانى ، صبر واستقامت است . ايمان بىصبر واستقامت بسان تن بى سر است كه به صورت يك لاشهء غير مفيد در مىآيد . اينك عين جمله‌اى را كه آن حضرت بيان كرده است :\r\n« وعَلَيْكُمْ بِالصَّبْرِ فَإنَّ الصَّبْرَ مِنَ الإيمانِ كَالرَّأسِ مِنَ الجَسَدِ وَلا خَيْرَ فِى جَسَدٍ لارَأسَ مَعَه ، وَلا فِى إيمانٍ لاصَبْرَ مَعَهُ » « 1 » .\r\nراستى صبر واستقامت ، رمز موفقيت واساس ترقى و تكامل وشالوده نيل به هدف است ، مثلًا سرباز بى استقامت در جبههء جنگ ، خود را تسليم دشمن مىكند وسلاح وسنگر را در اختيار دشمن مىگذارد .\r\nهر فرد با ايمانى مىتواند در سايهء شكيبايى واستقامت ، فرايض الهى را كه بىرنج و مشقت نيست ، انجام دهد و از معاصى وگناهان چشم بپوشد . عظمت وعزت و ترقى و تعالى از آن مخترع\r\n\r\n\r\n","description":"","footnote":"\r\n( 1 ) . نهج البلاغه ، خ 82 .\r\n","page_name":" 193 ","page_number":193},
  {"content":"\r\n\r\nومهندسى است كه با نيروى استقامت پنجهء جهل ونادانى را بشكند . فتح وپيروزى براى آن ارتشى است كه به نيروى استقامت مجهز باشد وهكذا . . . .\r\nقرآن مىگويد : بيست سرباز با صبر واستقامت بر دويست تن غالب وپيروز مىگردد ( إِنْ يَكُنْ مِنْكُمْ عِشْرُونَ صابِرُونَ يَغْلِبُوا مِئَتَيْنِ ) « 1 » .\r\nقرآن مجيد مىفرمايد : درجات روز باز پسين در سايهء صبر ، نصيب افراد مىگردد :\r\n« سَلامٌ عَلَيْكُمْ بِما صَبَرْتُمْ فَنِعْمَ عُقْبَى الدّارِ » « 2 » ؛\r\nيعنى سلام بر شما اى بهشتيان كه بر اثر صبر وكوشش وبردبارى واستقامت در اقامهء واجبات و ترك محرمات به اين مقامات نايل شده‌ايد .\r\nمرزبانى وحفظ مرزهاى اسلام كه يكى از وظايف بزرگ ارتش اسلام است ، بدون صبر واستقامت امكان پذير نيست ؛ از اين نظر در قرآن ، صبر ومرزبانى در يك‌جا ذكر شده است :\r\n« يا أَيُّها الَّذِينَ آمَنُوا اصْبِرُوا وَصابِرُوا وَرابِطُوا « 3 » ؛\r\nاى كسانى كه ايمان آورده‌ايد ، صبر كنيد وايستادگى ورزيد ومرزها را نگهبانى كنيد . »\r\nدر قرآن ، صبر واستقامت ، متجاوز از صد مرتبه وارد شده وآثار مخصوصى براى آن بيان شده است . هدف بيشتر آيه‌ها اين‌است\r\n\r\n\r\n","description":"","footnote":"\r\n( 1 ) . انفال ( 8 ) آيهء 65 .\r\n( 2 ) . رعد ( 13 ) آيهء 24 .\r\n( 3 ) . آل عمران ( 3 ) آيهء 200 .\r\n","page_name":" 194 ","page_number":194},
  {"content":"\r\n\r\nكه در سايهء صبر واستقامت ، مردان و زنان مىتوانند مشكلات را از هم بگشايند ؛ از اين جهت ، لقمان به فرزند خود گفت :\r\n« وَاصْبِرْ عَلى ما أَصابَكَ إِنَّ ذ لِكَ مِنْ عَزْمِ الأُمُورِ » ؛\r\nدر برابر سختىها بردبار باش ، اين كار از سفارشهاى موكد است .\r\n\r\nتحريف حقايق\r\nدر طول تاريخ ، گروهى هوسباز براى فريب دادن عوام ، حقايق مسلم تاريخى واخلاقى را تحريف نموده و از اين مجرا بهره‌هايى برده‌اند ؛ اينك از باب نمونه :\r\nپيامبر اكرم صلى الله عليه و آله دربارهء عمار گفته بود كه قاتل عمار در آتش است . « 1 » عمار در نبرد « صفين » در ركاب على عليه السلام به وسيلهء سربازان معاويه كشته شد . معاويه براى پوشيدن اعمال قبيح خود وخاموش ساختن غوغايى كه در سپاه شام پس از كشته شدن عمار به وجود آمد ، سخن پيامبر را چنين تفسير كرد وگفت : قاتل عمار ما نيستيم ، بلكه على است . اگر على عمار را براى نبرد با شاميان روانه نكرده بود ، هرگز كشته نمىشد . چون مردم شام بىسواد و چشم و گوش بسته بودند ، تسليم رأى معاويه شدند .\r\nكلمهء « صبر » نيز از اين تحريف ، جان به سلامت نبرده . كمونيستها براى بدبين ساختن تودهء مردم نسبت به آيين اسلام ،\r\n\r\n\r\n","description":"","footnote":"\r\n( 1 ) .\r\n« قاتلُ ابنِ سميّةَ فِى النّارِ » .\r\n","page_name":" 195 ","page_number":195},
  {"content":"\r\n\r\nموضوع صبر را عنوان كرده وچنين مىگفتند : آيين اسلام ، زاييدهء افكار سرمايه‌داران است و به وسيلهء آن ، طبقهء كارگر وكشاورز استثمار مىشود ، زيرا اسلام ، طبقهء ستمديده را به صبر ( دقت فرماييد ) يعنى تحمل زور و دست روى دست گذاردن و به انتظار خشم خدايى نشستن ، دعوت كرده است و اين روش ، هميشه طبقهء كارگر و زارع را از هرنوع مبارزه با عوامل ستم باز مىدارد و همه كارها را به دست يك مبدأ غيبى مىسپارد .\r\n\r\nاشتباه وغلط اندازى بزرگ\r\nاين گونه اشتباه و يا غلط اندازى از اين قبيل افراد بعيد نيست ، زيرا منظور آنها جستجوى حقيقت نيست ، بلكه مقصود ، پيشبرد هدف است ، ولو به وسيلهء صدها تهمت وافترا باشد ، بنابراين بين صبر به معناى استقامت در طريق هدف و كار وكوشش ومبارزه با عوامل فساد ، كه اسلام به آن دعوت كرده است و صبر به معناى تحمل زور و ستم كشى و دست روى دست گذاردن ، كه اسلام شديداً از آن جلوگيرى فرموده است ، تفاوت بسيار هست .\r\nاسلام صريحاً دستور مىدهد كه مسلمانان با طبقهء ستمگر نبرد كنند ، چنان كه مىفرمايد :\r\n« فَقاتِلُوا الَّتِى تَبْغِى حَتّى تَفِىءَ إِلى أَمْرِ اللَّهِ » ؛ « 1 »\r\n\r\n\r\n","description":"","footnote":"\r\n( 1 ) . حجرات ( 49 ) آيهء 9 .\r\n","page_name":" 196 ","page_number":196},
  {"content":"\r\n\r\nيعنى با طبقهء ستمگر ، نبرد كنيد تا گردن به فرمان حق بگذارند .\r\nاميرمؤمنان مىفرمايد : از پيامبر مكرر مىشنيديم كه مىفرمود : هر ملتى كه حق ضعيفان را از زورمندان با صراحت نگيرد ، روى سعادت نخواهد ديد ، چنان كه فرموده است :\r\n« لَنْ تُقَدَّسَ أُمَّة لايُؤْخَذُ للضَّعيفِ فيها حَقَّهُ مِنَ القَوِيِّ غَيْرَ مُتَتَعْتِعٍ » .\r\nآيا با اين وصف ، دور از شرافت ووجدان انسانى نيست كه اسلام را طرفدار طبقهء بورژواها بدانيم وتصور كنيم كه اسلام طبقهء محروم وبيچاره را به صبر در برابر ستمها وتحمل در برابر زورگوييها دعوت نموده است ؟\r\n\r\n","description":"","footnote":"","page_name":" 197 ","page_number":197},
  {"content":"\r\n . \r\n","description":"","footnote":"","page_name":" 198 ","page_number":198},
  {"content":"\r\n\r\n\r\n17 . لقمان وميانه روى در رفتار وگفتار\r\n18 . « وَلا تُصَعِّرْ خَدَّكَ لِلنّاسِ وَلا تَمْشِ فِى الأَرْضِ مَرَحاً إِنَّ اللَّهَ لا يُحِبُّ كُلَّ مُخْتالٍ فَخُورٍ ؛\r\nهرگز [ با تكبر وغرور 
  ] از مردم رو بر مگردان و با غرور وبىخبرى راه مرو ! خداوند متكبران خودپسند را دوست نمىدارد . »\r\n19 . « وَاقْصِدْ فِى مَشْيِكَ وَاغْضُضْ مِنْ صَوْتِكَ إِنَّ أَنْكَرَ الأَصْواتِ لَصَوْتُ الحَمِيرِ ؛\r\nدر راه رفتن ميانه رو باش و صداى خويش را ملايم‌كن كه نامطبوعترين صداها صوت خران است . »\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nخضوع يكى از ستوده‌ترين فضايل اخلاقى است ، ولى با اين‌همه اگر از حد خود تجاوز كند ، به صورت بدترين صفات به نام « تملق » و « چاپلوسى » در مىآيد ، همچنين وقار كه يكى از فضايل اخلاقى است ، اگر به رنگ بىاعتنايى وگردنكشى ورخ‌تابى از مردم و ناچيز شمردن حقوق ديگران در آيد ، به صورت يكى از بدترين وزشت‌ترين صفات به نام « تكبر » و « خودپسندى » جلوه مىكند . گاهى فروتنى به چاپلوسى ومتانت به « كبر » و « خودخواهى » مشتبه مىشود ؛ از اين نظر چاپلوسان اجتماع براىتوجيه اعمال خود به فروتنى وتواضع پناه مىبرند ، همچنين خودپسندان ومتكبران ، اعمال زشت وگردنكشى وبىاعتنايى خود را با متانت و وقار توجيه مىنمايند ، در صورتى كه‌هر كدام در رتبه ودرجه‌اى هستند كه هرگز آميخته به ديگرى نمىشوند .\r\n\r\nتواضع وفروتنى\r\nفروتنى يعنى تسليم در برابر حق ، احترام به همنوعان ، اعتراف وشناسايى مقام واقعى خود و حقوق ديگران - كه همگى از ثبات روحى وآرامش روانى سرچشمه مىگيرد - حاكى از يك شخصيت تام وتمامى است كه ديگر در تكميل آن ، احتياج به ابراز تفوق وگردنكشى نيست .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n\r\nچاپلوسى\r\nهرگاه ستايش كسى از حد شايستگى وى تجاوز كرد ، چاپلوسى وتملق است . خضوع وتذلل در برابر شخصيتى براى رسيدن به منافع مادى ودنيوى از مصاديق تملق به شمار مىرود .\r\nعلى عليه السلام مىفرمايد :\r\n« الثَّناءُ بِأَكْثَرَ مِنَ الاسْتِحقاقِ مَلَقٌ وَالتَّقْصِيرُ عَنْ الاسْتِحقاقِ عِىٌّ اوْ حَسَدٌ » ؛ « 1 »\r\nيعنى ثنا بيش از استحقاق ، تملق‌گويى وچاپلوسى است ومدح به كمتر از آنچه در خور آن است ، نشانهء ناتوانى در بيان و يا حسد است .\r\nمعمولًا افراد چاپلوس كسانى هستند كه بىشخصيت وبىاراده بار آمده‌اند وحاضرند براى خاطر منافع جزئى ومادى بر اراده وشخصيت خود قلم قرمز كشند و استقلال خود را از بين ببرند .\r\n\r\nوقار ومتانت\r\nهرگاه يك فرد براى رسيدن به مقاصد خود ، اصول اخلاقى را مراعات كند واهداف خود را بدون شتابزدگى وحرص وولع ودست‌پاچگى تعقيب نمايد ، اعمال چنين فرد توأم با وقار ومتانت خواهد بود .\r\n\r\n\r\n","description":"","footnote":"\r\n( 1 ) . نهج البلاغه ، خ 347 .\r\n","page_name":" 201 ","page_number":201},
  {"content":"\r\n\r\n\r\nكبر وخودپسندى\r\nيك بيمارى روانى است كه مبدأ آن ، احساس حقارت وكوچكى است كه بر اثر گذشت زمان به عقدهء حقارت تبديل مىشود . معمولًا فرد متكبر در خود احساس حقارت وتقصير مىكند ومىخواهد اين قسمت را با خود فروشى و گردن كشى و با غرور وطغيان جبران نمايد ومعمولًا اين‌گونه اوصاف در افرادى پيدا مىشود كه در محيطهاى پست وخانواده‌هاى كم ارزش رشد و نمو نموده وذاتاً فاقد شخصيت ذاتى مىباشند .\r\nاگر شخصيت فردى در نظر خودش تكميل باشد و در خود ، احساس‌حقارت وكمبود شخصيت ننمايد ، هرگز علت ندارد حالت عصيان وطغيان به خود بگيرد ؛ اين ناراحتى وبىثباتى وبىقرارى روحى ، نتيجهء يك ناراحتى است كه پيوسته شخص را وا مىدارد كه به وسيلهء كبرفروشى وتقدم خواهى وبىاعتنايى وگردنكشى ، آلام خود را تسكين دهد .\r\nآنچه گفته شد ، آخرين تحقيقى است كه دانشمندان روان‌شناس‌در اين‌باره به آن دست يافته‌اند ، ولى امام صادق عليه السلام هزار واندىپيش با يك جمله كوتاه در عين حال ، پر معنا وسودمند ، پرده از روى اين حقيقتِ علمى كه روان كاوان امروز پس از ساليان درازى به آن رسيده‌اند برداشته است ، زيرا آن حضرت چنين فرموده :\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n« مَا مِنْ رَجُلٍ تَكَبَّرَ أو تَجَبَّرَ إلّالذِلَّةٍ يَجِدُها فِى نَفْسِهِ » « 1 » ؛\r\nيعنى كبر متكبران و ستم ظالمان به دليل ذلت وحقارتى است كه در نفس خود احساس مىكنند ومىخواهند با اعمال خود ، آن را جبران نمايند .\r\nاز آثار خانمان برانداز « كبر » اين است كه روح ، يك حالت عصيان زدگى پيدا مىكند كه آرامش و قرار روانى را از دست مىدهد و در سايهء حبّ ذات ، رهبرى نشده و در برابر حق وحقيقت تسليم نمىشود ، حقوق ديگران را محترم نمىشمرد و در پايمال‌كردن حقوق شخصيت افراد بىپرواست .\r\nاز امام صادق عليه السلام سؤال كردند : نخستين پايه « الحاد » ( انكار حقايق ) چيست ؟ در جواب فرمود : كبر است . « 2 » ونيز جملهء جامعترى دراين‌باره فرموده :\r\n« الكِبَرُ أنْ تُغْمِضَ النَّاسَ وتَسْفُهَ الحَقَّ » « 3 » ؛\r\nيعنى خودپسندى اين است كه مردم و حقوق آنان را ناديده بگيرى .\r\nزندگانى پيامبران وپيشوايان اسلام ، مخصوصاً زندگى عالىقدر پيامبر اسلام وجانشين بلافصل وى اميرمؤمنان ، بهترين سرمشق زندگى است . در لابه‌لاى تاريخ ، نمونه‌هاى كامل از تواضع وفروتنى و احترام به حقوق همنوعان زياد به چشم مىخورد . اميرمؤمنان پيشاپيش سپاه بزرگى براى بر انداختن\r\n\r\n\r\n","description":"","footnote":"\r\n( 1 ) . كافى ، ج 2 ، ص 312 .\r\n( 2 ) . سفينة البحار ، ج 2 ، ص 459 .\r\n( 3 ) . معانى الاخبار ، ص 426 .\r\n","page_name":" 203 ","page_number":203},
  {"content":"\r\n\r\nحكومتى كه فرزند ابوسفيان به وجود آورده حركت مىكرد . در نيمه راه به يكى از شهرهاى عراق به نام « انبار » رسيد كه در قلمرو حكومت على بود . مدتها اين شهر زير نظر ساسانيان اداره مىشد ورسم و رسوم آن زمان كه سجده در برابر زمامداران بود ، هنوز از ميان آن مردم ، رخت بر نبسته بود .\r\nخبر عبور ارتش خليفهء اسلام از ميان اين شهر در بين مردم منتشر گرديد . همه به استقبال على شتافتند و در برابر على ، زير آفتاب داغ وسوزان به سجده افتادند ، به گمان اين كه به اين وسيله مىتوانند مراتب رضايت على را به دست آورند .\r\nاميرمؤمنان از اسب پياده گرديد وچنين فرمود : دراين سجده به خدا شرك مىورزيد وساعتها زير آفتاب گرم وسوزان به‌سر مىبريد و خود را ناتوان وبيچاره قلمداد مىكنيد ، در صورتى كه من وشما هر دو بندهء ضعيف خداونديم ومن‌هم مثل شما اسير بستر بيمارى مىگردم ، دچار چنگال مرگ مىشوم . من وشما بايد براى خدايى سجده كنيم كه بيمار نمىشود ونمىميرد . من از اين كه پيشواى شما هستم ، هيچ مزيتى بر شما ندارم . فقط بار مسؤوليت من سنگينتر است .\r\n\r\nحالت طغيان زدگى در عده‌اى از جوانان\r\nامروزه به سبب عللى كه منشأ همهء آنها كبر وخودپسندى است ، يك حالت عصيان زدگى ، بىاعتنايى به حقوق ، ناديده گرفتن\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nزحمات ديگران وقضاوت كردن در همه‌چيز وابراز نظر در مسائل مختلف ، بدون كسب اطلاع كافى دربارهء آنها ، در گروهى از جوانان وگروهى از مربيان واستادان به وجود آمده است . گاهى فردى كه رشتهء تخصص او شناختن بيماريهاى دامهاست ، در پيچيده‌ترين مسائل فلسفى وكلامى ومذهبى قضاوت كرده وكتاب منتشر مىسازد .\r\nهمان طورى كه امام ششم فرمود : نخستين پايهء انكار حقايق ، همان « كبر » است ؛ امروز بعضى از درس خوانده‌ها با فراگرفتن چند فرمول رياضى وفيزيكى به خود حق مىدهند كه در تمام مسائل جهانى ابراز نظر كنند ، هنگامى كه سخن از خدا و روح و از موجودات ماوراءالطبيعه پيش مىآيد بايك قيافهء مخصوص ، كه نشانن تخصص وغرور بسيار در اين مسائل است ، همه را به باد مسخره مىگيرند ، در صورتى كه عمر خود را فقط در حلّ معادلات جبرى صرف كرده ولحظه‌اى در اين قسمت به دقت و تحقيق نپرداخته‌اند .\r\nراستى اين بيمارى واگيرىاست كه امروز دامنگير نسل كنونى شده است . هرگز از خاطرم نمىرود كه در يكى از روزنامه‌هاى تهران ، موضوع « تعدد زوجات » كه از پيچيده‌ترين مسائل اجتماعى و در عين‌حال ، فقهى ومذهبى است مطرح شد وطراح موضوع از تمام طبقات ، رأى ونظر خواست ، ولى در اين مسأله به جاى اين كه دانشمندان ، استادان حقوق ، جامعه‌شناسان رأى دهند ، عطاران\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nوقصابان تيغ‌زن به جواب دادن برخاستند ومسأله را از دريچهء نظر خود تحليل كردند .\r\nهدف لقمان از نصايح چهارگانهء خود ، يك چيز بيش نيست و آن اين‌كه در زندگى از تملق وچاپلوسى و يا تكبر وابراز برترى دورى بجوييم و در گفتار وكردار خود ميانه‌رو باشيم ، چنان كه مىفرمايد :\r\n1 . « وَلا تُصَعِّرْ خَدَّكَ لِلنّاسِ ؛ با تكبر روى از مردم برمگردان » ؛\r\n2 . « وَلا تَمْشِ فِى الأَرْضِ مَرَحاً ؛ با غرور وبىخبرى راه مرو » . چرا ؟ زيرا خداوند ، متكبران خودپسند را دوست نمىدارد ، چنان كه مىفرمايد : « إِنَّ اللَّهَ لا يُحِبُّ كُلَّ مُخْتالٍ فَخُورٍ » زيرا كبر وخودپسندى آفت فضايل انسانى وسجاياى اخلاقى است ؛\r\n3 . « وَاقْصِدْ فِى مَشْيِكَ ؛ در راه رفتن ميانه‌رو باش » ؛\r\n4 . « وَاغْضُضْ مِنْ صَوْتِكَ ؛ از صداى خود بكاه » . چرا ؟ زيرا خروج از اقتصاد وميانه‌روى نشانهء شتابزدگى وعدم توازن روحى است ؛ گذشته از اين ، صداى نامطبوع ، موجب ناراحتى مردم مىشود .\r\n\r\nپاسخ يك سؤال\r\nممكن است سؤال شود كه چرا لقمان ، روى يك كار جزئى به نام « راه رفتن » تكيه مىكند و به پسر دستور مىدهد كه در راه رفتن ميانه‌رو باش ؟ نه تنها لقمان ، بلكه خود قرآن مجيد در سورهء فرقان روى اين موضوع تكيه كرده ومىفرمايد :\r\n\r\n","description":"","footnote":"","page_name":" 206 ","page_number":206},
  {"content":"\r\n\r\n« وَعِبادُ الرَّحْمنِ الَّذِينَ يَمْشُونَ عَلى الأَرْضِ هَوْناً ؛ « 1 »\r\nبندگان خدا كسانى هستند كه به تواضع راه مىروند . »\r\n\r\nپاسخ\r\nصفات وروحيات بد ونيك انسان ، غالباً از خلال كارهاى جزئى او آشكار مىشود . چه بسا نحوهء سيگار كشيدن شخصى ، كيفيت امضاى فردى ، نمايانگر روحيات او مىباشد ؛ از اين جهت ، قرآن مجيد مىخواهد با روحيات بد ، با بروز نخستين جوانهء آن مبارزه كند وهرگز نبايد نسبت به اين نوع كارهاى جزئى با ديده بىاعتنايى بنگريم ، زيرا چه بسا كار جزئى وكوچك ، نشان دهندهء كانون فساد در درون مىباشد كه به اين شكل جوانه مىزند .\r\nجوشها و يا دملهاى كوچكى كه در اطراف بدن نمايان مىگردند ، هر چند جزئى وكوچكند ، اما همينها از نظر يك پزشك ، نشان دهندهء چركهاى عظيم درونى است كه در ميان خون ، لانه گزيده‌اند و خود را از اين طريق نشان مىدهند .\r\n\r\n\r\n","description":"","footnote":"\r\n( 1 ) .\r\n","page_name":" 207 ","page_number":207},
  {"content":"\r\n . \r\n","description":"","footnote":"","page_name":" 208 ","page_number":208},
  {"content":"\r\n\r\n\r\n18 . نعمتهاى آشكار وپنهان خداوند\r\n20 . « أَلَمْ تَرَوْا أَنَّ اللَّهَ سَخَّرَ لَكُمْ ما فِىالسَّمواتِ وَما فِى الأَرْضِ وَأَسْبَغَ عَلَيْكُمْ نِعَمَهُ ظاهِرَةً وَباطِنَةً وَمِنَ النّاسِ مَنْ يُجادِلُ فِى اللَّهِ بِغَيْرِ عِلْمٍ وَلا هُدىً وَلا كِتابٍ مُنِيرٍ ؛\r\nآيا نمىبينيد كه خداوند آنچه را در آسمانها و زمين است ، براى شما مسخر كرده است ونعمتهاى ظاهرى وباطنى خود را دربارهء شما كامل گردانيده ، ولى گروهى از مردم [ با اين نشانه‌هاى بارز توحيد 
  ] ندانسته و بى دليل و بدون كتاب روشنگر ، دربارهء خدا سخن مىگويند . »\r\n\r\n","description":"","footnote":"","page_name":" 209 ","page_number":209},
  {"content":"\r\n\r\n21 . « وَ إِذا قِيلَ لَهُمُ اتّبِعُوا ما أَنْزَلَ اللَّهُ قالُوا بَلْ نَتَّبِعُ ما وَجَدْنا عَلَيْهِ آباءَنا أَوَ لَوْ كانَ الشَّيْطانُ يَدْعُوهُمْ إِلى عَذابِ السَّعِيرِ ؛\r\nوقتى به آنان گفته مىشود از آنچه [ آيينى كه 
  ] خداوند فرستاده است ، پيروى نماييد ! مىگويند : بلكه آنچه كه [ روشى كه 
  ] نياكان خود را برآن يافته‌ايم پيروى مىكنيم . آيا [ صحيح است 
  ] هرچند شيطان آنان را به سوى عذاب سوزان دعوت كند . »\r\n22 . « وَمَنْ يُسْلِمْ وَجْهَهُ إِلَى اللَّهِ وَهُوَ مُحْسِنٌ فَقَدِ اسْتَمْسَكَ بِالعُرْوَةِ الوُثْقى وَ إِلَى اللَّهِ عاقِبَةُ الأُمُورِ ؛\r\nهركس خود را - در حالى كه نيكوكار باشد - تسليم خدا كند ، قطعاً در ريسمان استوارترى چنگ در زده وفرجام كارها به سوى خداست . »\r\n23 . « وَمَنْ كَفَرَ فَلا يَحْزُنْكَ كُفْرُهُ إِلَيْنا مَرْجِعُهُمْ فَنُنَبِّئُهُمْ بِما عَمِلُوا إِنَّ اللَّهَ عَلِيمٌ بِذاتِ الصُّدُورِ ؛\r\nو هركس كفر ورزد ، نبايد كفر او تو را غمگين‌سازد . بازگشت آنان به سوى ماست . آنان را ( از نتايج ) كارهاى خود آگاه مىسازيم . خداوند از آنچه در دلهاست آگاه است . »\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n24 . « نُمَتِّعُهُمْ قَلِيلًا ثُمَّ نَضْطَرُّهُمْ إِلى عَذابٍ غَلِيظٍ ؛\r\nآنان را از زندگى كوتاه بهره‌مند مىنماييم ، سپس دچار عذاب سخت مىسازيم . »\r\nمطالعه وبررسى هربرگى از برگهاى بىشمار كتاب آفرينش ، اين نكته را روشن وثابت مىكند كه هر موجودى در جهان خلقت براى هدفى كه مايهء تكامل اوست آفريده شده است و هر موجودى با شتاب وحركت خاصى ، گام در جهت تكامل خود بر مىدارد .\r\nداشتن هدف در گرو اين نيست كه موجود متحرك ، داراى شعور واراده واحساس لذت وتوجه به هدف واستكمال داشته باشد ، بلكه با سبر وتقسيم دقيقى مىتوان ثابت نمود كه علم وشعور يا احساس لذت در داشتن هدف دخالت ندارد . تنها انسان است كه از اين طريق ، هدف خود را تعيين مىكند و با علم واراده واحساس لذت وتوجه به هدف به‌سوى هدف گام برمىدارد .\r\nآنچه در داشتن هدف ، دخالت اساسى دارد ، اين است كه موجودى ، خواه از طريق اراده واحساس وخواه از طريق نيروى طبيعى ، متوجه هدفى گردد كه براى او كمال محسوب شود و اين شرط در سراسر موجودات جهان حتى در جمادات ونباتات و . . . وجود دارد ؛ به عبارت روشنتر ، مناط هدف‌گيرى وهدف‌خواهى اين است كه موجود متحول ومتكامل در جهت معينى كه براى آن كمال است گام بردارد و تمام فعاليت‌هاى طبيعى وارادى او مقدمهء\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nرسيدن به كمال شمرده شود وهدف به اين معنا در سراسر جهان ، اعم از جماد و گياه وجاندار وجود دارد واين‌جاست كه مىگوييم : تكامل هر موجودى هدف آفرينش است . قرآن مجيد بر وجود هدف در سراسر جهانِ آفرينش تصريح كرده ومىفرمايد :\r\n« الَّذِينَ . . . وَيَتَفَكَّرُونَ فِى خَلْقِ السَّمواتِ وَالأَرضِ رَبَّنا ما خَلَقْتَ هذا باطِلًا » « 1 » ؛\r\nو كسانى كه در آفرينش آسمانها و زمين به تفكر پرداخته ومىگويند : پروردگارا ! كاخ عظيم خلقت را بى هدف نيافريده‌اى .\r\n\r\nهدف نهايى\r\nدر يك كارخانهء عظيم ريسندگى و يا بافندگى و يا مؤسسه پتروشيمى وپالايشگاههاى نفت ، دستگاههاى مختلفى كار مىكنند . هرماشينى براى خود كار ويژه‌اى انجام مىدهد ، ولى هنگامى كه محصول كارخانه را براى فروش به بازار عرضه مىدارند ، معلوم مىشود كه فعاليتهاى دهها ماشين وآلات ودستگاههاى مختلف ، مقدمهء توليد محصول خاص بوده است . هر چند هر دستگاه وماشينى در ظاهر براى خود وظيفهء خاصى را تعقيب مىكرد ، اما مجموع اين كارها وهدفهاى جزئى ، مقدمهء پيدايش هدف عالى و بالاتر بوده است .\r\n\r\n\r\n","description":"","footnote":"\r\n( 1 ) . آل عمران ( 3 ) آيهء 191 .\r\n","page_name":" 212 ","page_number":212},
  {"content":"\r\n\r\nبا توجه به اين مثال ، وضع جهان خلقت به روشنى معلوم مىگردد ، زيرا هر يك از موجودات آسمانى وزمينى ، از نبات وجاندار ، از ستاره و ماه براى خويش هدفى دارند ، امّا مجموع اين هدفهاى جزئى ، مقدمهء يك هدف كلى و آن استقرار حيات در روى زمين وپيدايش انسان كامل است .\r\nاين انديشه ، مولود تكبر وخودخواهى انسان نيست كه خود را مدار جهان وعالم خلقت را مقدمه هستى خويش بداند ، بلكه حقيقتى است كه انسان آن را با بررسيهاى خاصى لمس مىكند .\r\n\r\nقرآن وتسخير فضا\r\nمفسران عالىقدر اسلام ، اين آيه و مانند آنها را چنين معرفى كرده‌اند كه خداوند ، آسمانها و زمين را براى بشر تسخير كرد ، يعنى آنها را براى سودبردن بشر آفريده است و اين مطلب از تمام آيه‌هاى زير استفاده مىشود :\r\n1 . سَخَّرَ لَكُمُ الأَنْهارَ « 1 » ؛\r\nچشمه‌ها را براى شما تسخير كرد . »\r\n2 . « اللَّهُ الَّذِى سَخَّرَ لَكُمُ البَحْرَ « 2 » ؛\r\nخداوند كه دريا را براى سود بردن شما مسخر ساخت . »\r\n\r\n\r\n","description":"","footnote":"\r\n( 1 ) . ابراهيم ( 14 ) آيهء 32 .\r\n( 2 ) . جاثيه ( 45 ) آيهء 12 .\r\n","page_name":" 213 ","page_number":213},
  {"content":"\r\n\r\n3 . « وَسَخَّرَ لَكُمُ اللَّيْلَ وَالنَّهارَ وَالشَّمْسَ وَالقَمَرَ « 1 » ؛\r\nآفريدگارى كه شب و روز و آفتاب و ماه را براى انتفاع شما آفريد . »\r\nشاهد گفتار آنها اين است كه در اين آيه ها خداوند خود را مسخر ( با كسره ) معرفى كرده است ومنظور از تسخير به گواه « لام » ( لكم ) سود بردن بشر مىباشد و اين معنا با مسأله تسخير فضا ، كه روزى بشر به كرات آسمانى دست مىيابد ، تفاوت زيادى دارد ونمىتوان گفت : قرآن از اين قدرت عظيم به طور غيب خبر داده است .\r\nتسخير فضا ، پديدهء تازه‌اى است كه بشر در عصر حاضر با آن روبه‌رو شده است و پس از به هم آميختن صنعت وجسارت ، آرزوى افسانه‌اى او جامهء هستى به خود پوشيد وفضانوردان در تيرماه 1348 گام بر ماه نهادند و انسان خاكى با صرف مبلغ سرسام‌آورى در حدود . . . 200000000000 ( دويست هزار ميليون تومان ) به كمك سيصد هزار تكنيسين ، مهندس ، دانشمند ، كارشناس وكارگر توانست گوشهء بس كوچكى از فضا را تسخير كند ، وپرچم قدرت خويش را بر بلنديهاى آن نصب نمايد .\r\nاين كه گفته شد گوشهء بس كوچكى ، براى اين است كه از نظر مقياسهاى فلكى ، ماه عضو وابسته وتقريباً چسبيده به كرهء زمين است ونور ماه به فاصلهء يك ثانيه و نيم به زمين مىرسد و با توجه به عظمت جهان بالا ، اين فاصله ، بسيار كم و ناچيز است .\r\n\r\n\r\n","description":"","footnote":"\r\n( 1 ) . نحل ( 16 ) آيهء 12 .\r\n","page_name":" 214 ","page_number":214},
  {"content":"\r\n\r\nنكتهء شايان توجه ، اين جاست كه براى نخستين‌بار ، تنها فضانوردان امريكا يا شوروى نبودند كه درهاى آسمانها را به روى بشر گشودند و راه تسخير ديگر كرات را در نظر آنان جلوه دادند يا به عبارت صحيحتر ، اين چند صدهزار مهندس وتكنيسين نبودند كه با علوم ودانشهاى خويش به فضانوردان توان بخشيدند كه اين طرح را اجرا كنند و از اين راه ، نام ونشان وافتخارى براى خود كسب نمايند ؛ آنان نخستين پيروان اين راه نبودند ، بلكه نخستين گروهى كه درهاى آسمانها را به روى بشر گشود ، انبيا وپيامبران آسمانى بودند و قرآن مجيد ، كتاب آسمانى ما ، از تسلط آنان بر فضا وآسمانها گزارش داده است .\r\nدر قدرت سليمان ، همين بس كه باد به فرمان او حركت مىكرد و راهى را كه مراكب آن روز در ظرف يك ماه مىپيمودند ، وى درنيم روز طى مىكرد و در ظرف يك روز ، مسافت دو ماه را مىپيمود . معمولًا كاروانها باوسايل نقليهء آن روز ، روزانه هشت‌فرسنگ راه مىپيمود و در ظرف يك‌ماه 240 فرسنگ را طى مىكرد و در ظرف دو ماه ، مسافت 480 فرسنگ را زير پا مىنهاد . سليمان براثر تسخير مركبى تندرو كه خدا در اختيار او نهاده بود ، مىتوانست مسافت 480 فرسنگ را در ظرف يك‌ماه در هوا بپيمايد ، ولى روشن نيست كه صعود وى در فضا چقدر بود و تا چه اندازه از سطح زمين بالامىرفت .\r\nقرآن مجيد اين حقيقت را در آيه زير بيان مىكند :\r\n\r\n","description":"","footnote":"","page_name":" 215 ","page_number":215},
  {"content":"\r\n\r\n« وَلِسُلَيْمانَ الرِّيحَ غُدُوُّها شَهْرٌ وَرَواحُها شَهْرٌ ؛ « 1 »\r\nباد را براى سليمان مسخر ساختيم . مسير آن در هر نيم‌روز ، مسافت يك‌ماه بود . »\r\nباد كه در تسخير او بود ، او وگروهى از همراهان او را حركت مىداد ، به هر نقطه‌اى كه او مايل بود مىبرد ، چنان‌كه مىفرمايد :\r\n« وَلِسُلَيْمانَ الرِّيحَ عاصِفَةً تَجْرِى بِأَمْرِهِ » « 2 » ؛\r\nيعنى باد وزنده مسخر سليمان بود و به فرمان او حركت مىكرد .\r\nپس از سليمان ، حضرت مسيح عليه السلام دومين شخصيت آسمانى است كه درهاى آسمان را به روى بشر گشود ، آن جا كه قرآن دربارهء وى مىگويد :\r\n« وَما قَتَلُوهُ وَما صَلَبُوهُ وَلكِنْ شُبِّهَ لَهُمْ . . . بَلْ رَفَعَهُ اللَّهُ إِلَيْهِ « 3 » ؛\r\nاو را نكشتند و به دار نياويختند ، بلكه براى آنان مشتبه شد . . . بلكه خدا او را به سوى خود بالا برد . »\r\nگروهى از مفسران ، جمله « بل رفعه‌الله » را چنين تفسير مىكنند كه او را از اين كرهء خاكى بالا برده و در ديگر كرات آسمانى جاى داد ؛ ولى از همه روشن‌تر معراج و سير جسمانى وروحانى پيامبر خاتم است كه در قرآن در سوره‌هاى « اسراء » و « النجم » آمده است\r\n\r\n\r\n","description":"","footnote":"\r\n( 1 ) . سبأ ( 34 ) آيهء 12 .\r\n( 2 ) . انبياء ( 21 ) آيهء 81 .\r\n( 3 ) . نساء ( 4 ) آيات 157 - 158 .\r\n","page_name":" 216 ","page_number":216},
  {"content":"\r\n\r\nو از سير او در عوالم بالا به صراحت كامل خبر داده است « 1 » .\r\nخلاصه ، پيامبران نخستين كسانى بودند كه درهاى آسمانها را از طريق اعجاز به روى بشر گشوده وامكان عقلى آن را عملًا ثابت‌كرده‌اند . در قرآن مجيد از برخى از آيات مىتوان امكان تسخير كرات بالا را استفاده كرد ، ولى استفادهء اين مطلب نياز به لطف قريحه دارد .\r\n\r\nبيان مطلب\r\nشكى نيست كه نيروى روحى و فكرى بشر از روزى كه گام به پهنهء هستى نهاده رو به تكامل است . روزى نمىگذرد ، مگر اين كه قدمهاى برجسته‌اى به سوى تكامل و به منظور كشف رازهاى نهفته در عالم آفرينش برمىدارد ؛ از اين رو ، هيچ‌گونه بعيد نيست روزى فرا رسد كه انسان ، با نيرو وقدرت خدادادى ، دامنهء زندگى خود را در كرات آسمانى نيز پهن كند .\r\nآياتى كه در قرآن كريم ، دربارهء مسخر نمودن زمين وآسمان براىبشر وارد شده است ، شايد خالى از اشاره به اين مطلب نباشد ، زيرا درست است كه خورشيد و ماه و آنچه در آسمانهاست ، اگر چه از روز اول براى بشر مسخر ورام شده‌اند ، ولى تسخير يا بهره‌بردارى از اين تسخير نيز درجاتى دارد كه كاملتر آن ، اين است\r\n\r\n\r\n","description":"","footnote":"\r\n( 1 ) . ر . ك : اسراء ( 17 ) آيهء 1 و نجم ( 53 ) آيات 13 - 18 .\r\n","page_name":" 217 ","page_number":217},
  {"content":"\r\n\r\nكه مهد زندگى گردند . اينك پاره‌اى از آياتى كه در اين‌باره نازل گرديده است :\r\n1 . « وَسَخَّرَ لَكُمْ ما فِى السَّمواتِ وَما فِى الأَرْضِ جَمِيعاً مِنْهُ إِنَّ فِى ذ لِكَ لَآياتٍ لِقَوْمٍ يَتَفَكَّرُونَ » « 1 » ؛\r\nيعنى آفريدگار جهان به نفع شماها ( بشر ) آنچه در آسمانها و زمين است كه تمام از آن اوست ، رام و مسخر نموده است و اين مطلب براى مردم متفكر ، وسيلهء هدايت و ايمان است .\r\n2 . « أَلَمْ تَرَوْا أَنَّ اللَّهَ سَخَّرَ لَكُمْ ما فِىالسَّمواتِ وَما فِى الأَرْضِ وَأَسْبَغَ عَلَيْكُمْ نِعَمَهُ ظاهِرَةً وَباطِنَةً ؛ « 2 »\r\nآيا نمىبينيد كه خداوند آنچه را كه در آسمانها و زمين است ، براى شما رام وتسخير كرده است ونعمتهاى باطنى وظاهرى خود را به طور رايگان در اختيار شما گذارده است ؟ »\r\n3 . « وَسَخَّرَ لَكُمُ اللَّيْلَ وَالنَّهارَ « 3 » ؛\r\nخورشيد و ماه را براى شماها رام‌نمود . »\r\nو اين جمله در قرآن در سوره‌هاى مختلفى وارد شده است . طبق اين آيات ، قرآن مىفرمايد : « ما آنچه در زمين است از روز اول در اختيار شما گذارده‌ايم » ، در صورتى كه منابع تحت الارضى يك جا ويك‌مرتبه ، بشر بر آنها دست نيافته است ، بلكه تدريجاً\r\n\r\n\r\n","description":"","footnote":"\r\n( 1 ) . جاثيه ( 45 ) آيهء 13 .\r\n( 2 ) . لقمان ( 31 ) آيهء 20 .\r\n( 3 ) . ابراهيم ( 14 ) آيهء 33 .\r\n","page_name":" 218 ","page_number":218},
  {"content":"\r\n\r\nو در هر عصرى ، يك طبقهء ممتاز تا حدودى از اين دفاين آگاهى يافته و آن را استخراج كرده است . از اين‌جا معلوم مىشود ، مقصود قرآن از اين كه مىفرمايد : « ما آنچه در زمين است در اختيار بشر نهاده‌ايم » آن نيست كه تمام ذخاير زمين در اختيار تمام افراد بشر قرار داده شده است ، زيرا بسيارى از اين معادن با مرور زمان ، كشف شده و در هرقرن ، يك طبقهء ممتاز ، موفق به كشف منابع تحت‌الارضى شده‌اند ، بلكه مقصود ، مجموع اجتماع بشرى است كه در طول زمان به وجود مىآيند ، اگر چه بعضى از آنها فقط به برخى از معادن پىبرده‌اند وبعيد نيست كه در آينده بشر به كشف منابع تازه‌اى در زمين موفق گردد كه در قرن حاضر از آن ، كوچكترين اطلاعى در دست نيست ؛ بنابراين چه مانعى دارد ، در عين اين كه سيارات از روز اول براى بشر رام بود ، ولى طبقهء ممتازى از بشر در طول زمان استفادهء بيشترى بنمايند و به كرات آسمانى دست يابند و آنچه قرآن فرموده ( وسخرلكم ما فى السموات ) به طور اتم واكمل مصداق پيدا كند .\r\nبه علاوه در سورهء الرحمن ( آيهء 34 ) امكان نفوذ در فضا با تكيه به قدرتها واستفاده از نيروهاى اين جهان پيش‌بينى شده ، آن جا كه مىگويد :\r\n« يا مَعْشَرَ الجِنِّ وَالإِنْسِ إِنِ اسْتَطَعْتُمْ أَنْ تَنْفُذُوا مِنْ أَقْطارِ السَّمواتِ وَالأَرْضِ فَانْفُذُوا لا تَنْفُذُونَ إِلّا بِسُلْطانٍ ؛\r\nاى گروه جنيان وانسيان اگر مىتوانيد از اقطار آسمانها و زمين به خارج\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nرخنه كنيد ، پس بكنيد [ ولى 
  ] جز با [ به دست آوردن 
  ] تسلّطى رخنه نمىكنيد . »\r\nهمان‌طور كه در ادبيات مىخوانيم استثناى از « نفى » ، « اثبات » است ؛ در اين آيه ، نخست نفى قدرت انسان از نفوذ در فضا مىكند وسپس با استثناى « إلّا بسلطان » اثبات مىكند كه اين كار با استفاده از قدرتها امكان‌پذير است . « 1 »\r\n\r\nنعمتهاى ظاهرى وباطنى چيست ؟\r\nنعمتهاى ظاهرى عبارتند از موجوداتى كه با قواى حسى وظاهرى درك شوند و به عبارت روشنتر به موجودات مادى ونمودهاى طبيعى ، نعمتهاى ظاهرى مىگويند ، ولى منظور ازنعمت‌باطنى ، همان امور معنوى است كه اساس زندگى صحيح بشر روى آن استوار است ، مانند خرد وهوش ، حتى مىتوان شرايع‌آسمانى و برنامه‌هاى پيامبران را نيز جزء نعمتهاى باطنى شمرد .\r\nاز اين بيان ، معناى آيه كه مىفرمايد : « وَأَسْبَغَ عَلَيْكُمْ نِعَمَهُ ظاهِرَةً وَباطِنَةً » روشن گرديد ، يعنى او بشر را غرق نعمت كرده و همه نوع نعمت در اختيار او نهاده است . جهان آفرينش طورى آفريده شده كه\r\n\r\n\r\n","description":"","footnote":"\r\n( 1 ) . در اين جا تعبير « نفوذ » بسيار جالب است ، هم از تعبير « تسخير فضا » واقع‌بينانه‌تر است وهم حكايت از وجود موانع مختلف برسر اين راه مىكند ، زيرا تعبير به نفوذ معمولًا آن‌جامطرح است كه موانعى در كار باشد و اين موانع به گونه‌اى باشد كه تنها با قدرت و قوت از راه برداشته شود .\r\n","page_name":" 220 ","page_number":220},
  {"content":"\r\n\r\nبسيارى از موجودات جهان خدمتگزار بشر بوده و قسمتى را نيز خود او استخدام نموده و از آنها بهره مىكشد .\r\nولى انسان با اين همه قدرت ونيرو ، با اين همه دانش وبينش ، به قسمتى از نعمتهاى مادى ومعنوى پى برده ، امّا قسمت زيادى از اسرار آفرينش هنوز براى او روشن نشده است . چه بسا تا پايان دوران عمر بشر ، قسمت مهمى از آنها كه وسايل حيات و زندگى به‌شمار مىروند ، براى او مكشوف نشود ، زيرا نعمتهايى كه هميشه ملازم با ماست وهرگز از ما جدا نمىشود ، به طور مسلم مورد غفلت قرار گرفته و در افق فكر وتصور ما نمىآيند .\r\nآرى نعمتى كه گاهى هست و گاهى نيست ، چون فقدان آن ، عكس‌العمل مخصوصى در ما مىگذارد ، از اين نظر ، پيوسته مدّنظر بوده و كمتر مورد بىتوجهى قرار مىگيرد ، ولى نعمتهاى ملازم كه هميشه با انسان هست ، چون با چنين عكس‌العملى روبه‌رو نيست ، از اين جهت مورد توجه قرار نمىگيرد .\r\nيك مثال روشن : اگر انسان ، يك سلسله امواج صوتى را از آغاز زندگى تا پايان عمر ، بدون كوچكترين وقفه‌اى بشنود ، ممكن است اصلًا وجود آن را تشخيص ندهد و در صورتى مىتواند آن را تشخيص بدهد كه لااقل لحظه‌اى توقف در آن پيدا شود .\r\nبر اين اساس ، چه بسا احتمال مىدهيم كه بسيارى از نعمتهاى الهى ، بسان همان اصوات ممتدى باشند كه از روز نخستين با ما همراه بوده و تا پايان زندگى نيز با ما همراه خواهند بود ، در اين\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nصورت ، اين‌گونه مواهب هرگز مورد توجه قرار نخواهد گرفت . ولى شايستهء يك چنين انعام بزرگ چيست ؟ جز اين است كه در برابر پديد آرندهء اين نعمت ، سپاسگزار باشيم و شايستگى خويش را ثابت كنيم ، ولى متأسفانه برخى از مردم به جاى شكر وسپاس ، راه كفر ورزيده ودربارهء خدا ووحدانيت او به سفسطه ومغالطه ومجادله بر مىخيزند ، چنان كه مىفرمايد : « وَمِنَ النّاسِ مَنْ يُجادِلُ فِى اللَّهِ بِغَيْرِ عِلْمٍ وَلا هُدىً وَلا كِتابٍ مُنِيرٍ » .\r\nبشر در برابر آيات يگانگى خداوند بردو گروهند :\r\nگروهى ، آيات وحدانيت او را ناديده گرفته وبراثر تعصب كور وكر ، از روش نياكان پيروى مىكنند ، هر چند سرانجام چنين پيروى ، آتش دوزخ باشد ، چنان كه مىفرمايد : « وَ إِذا قِيلَ لَهُمُ اتّبِعُوا ما أَنْزَلَ اللَّهُ . . . . »\r\nدر برابر آنان ، گروه ديگر ، آيات وحدانيت ونعمتهاى سرشار او را به دقت بررسى كرده و با تمام قوا به سوى او متوجه مىگردند و در برابر او تسليم مىشوند ؛ چنين افرادى به قلعهء رصين ودژ استوارى پناه برده و به دستاويز محكم و ريسمان ناگسستنى چنگ زده و در ظل عنايات خداى بزرگ جهان قرار گرفته‌اند ؛ چنان كه مىفرمايد : « وَمَنْ يُسْلِمْ وَجْهَهُ إِلَى اللَّهِ . . . . »\r\nكفر وضلالت هر كسى ، فقط به زيان خود او تمام مىشود و هر فردى در جهان ديگر به نتايج اعمال خود مىرسد وپيامبر الهى كه پيام رسانى بيش نيست ، نبايد از انحرافها وروگردانيها ناراحت\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nگردد ، چنان كه مىفرمايد : « وَمَنْ كَفَرَ فَلا يَحْزُنْكَ كُفْرُهُ . . . . »\r\nاز اين كه افراد منكر ، چند روزى غرق لذت ونعمت مىباشند ، نبايد تصور كرد كه اين وضع براى آنان دايمى وپيوسته است ، بلكه اين نعمتها از آنان سلب مىگردد ، همگى تحويل دستگاه الهى مىشوند ، چنان كه مىفرمايد :\r\n« نُمَتِّعُهُمْ قَلِيلًا ثُمَّ نَضْطَرُّهُمْ إِلى عَذابٍ غَلِيظٍ . »\r\n\r\n","description":"","footnote":"","page_name":" 223 ","page_number":223},
  {"content":"\r\n . \r\n","description":"","footnote":"","page_name":" 224 ","page_number":224},
  {"content":"\r\n\r\n\r\n19 . روح بت پرستى\r\n25 . « وَلَئِنْ سَأَلْتَهُمْ مَنْ خَلَقَ السَّمواتِ وَالأَرْضَ لَيَقُولُنَّ اللَّهُ قُلِ الْحَمْدُ لِلَّهِ بَلْ أَكْثَرُهُمْ لا يَعْلَمُونَ ؛\r\nاگر از آنها ( بت پرستان ) بپرسى كه آسمان و زمين را چه كسىآفريد ، مىگويند : خدا . بگو : ستايش مخصوص خداست ، ولى بيشتر آنها نمىدانند . »\r\n26 . « لِلَّهِ ما فِىالسَّمواتِ وَالأَرْضِ إِنَّ اللَّهَ هُوَ الغَنِىُّ الحَمِيدُ ؛\r\nبراى خداست آنچه در آسمانها و زمين است . به راستى خدا بى نياز وستوده است . »\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nاعتقاد به خداى جهان ، سازندهء نظام هستى ، اصيلترين وكهنترين فكرىاست كه در ميان بشر به وجود آمده ، ولى سرچشمهء اين فكر چيست وچگونه به وجود آمده است ؟ مادى والهى در اين‌باره اختلاف دارند .\r\n\r\nنظريه ماديها در پيدايش بت‌پرستى\r\nماديها مىگويند : انسان در اعصار گذشته با بدن ناتوان در برابر امواجى از بلاها وحوادث خطرناك ، قرار مىگرفت .\r\nبادهاى شديد ، طوفانهاى ويرانگر ، سيلهاى سهمگين ، زمين لرزه‌هاى مخرب ، شعله‌هاى كوه‌آساى آتش فشانيها ، روشنايى خيره كنندهء برقها ، نعرهء مهيب رعدها ، قحطىها وخشك‌ساليهاى جانكاه و . . . همگى دهان باز كرده ومىخواستند اين موجود ناتوان را ببلعند . ناتوانى او در برابر اين عواملِ نابود كننده ، او را بر آن داشت به موجود نيرومندتر از خود پناه‌برد ، از اين نظر ، گاهى به موجودات آسمانى واجرام كيهانى كه برترى محسوسى داشتند و از تيررس اين حوادث كه وجود او را تهديد مىكردند فراتر بودند ، پناه مىبرد . گاهى روح بلند پرواز او به اين حد قانع نمىشد و به موجودات دور از حس وفكر از قبيل « ارباب انواع » فرشته و جن وپرى متوجه مىشود و روى علاقه‌اى كه به آنها داشت ، صورتهاى خيالى آنها را با تراشيدن بتها وسنگها مجسم مىساخت و آنها را به جاى خداى و يا خدايان واقعى مىپرستيد .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nخلاصه ، ترس بشر از علل خصمانه ، طبيعت او را واداشت كه به موجودات برترى پناه ببرد ونام او را خدا بگذارد واعتقاد به موجود بالاتر ، علتى جز ترس ووحشت از آفات وبلاها علت ديگرى نداشت و اگر چنين عللى در كار نبود ، هرگز انديشهء خدا به مغز او راه نمىيافت .\r\n\r\nنظر خدا پرستان\r\nاين گفتار ماديهاست و آنان در اين طرح ، حق و باطل را به هم آميخته‌اند . در اين كه بشر ، پاره‌اى از اين موجودات را مىپرستد سخنى نيست ، ولى علت توجه او به يك مبدأ ، ترس ووحشت او نبوده است ، بلكه علت توجه ، اين بود كه در درون خود ، يك نوع جذبه وكشش باطنى نسبت به جهان ديگر احساس مىكرد ، به عبارت ديگر ، تقاضا ونداى فطرت بود كه او را در تمام احوال ، خصوصاً در شدايد به يك قدرت ما فوق متوجه مىساخت ، گويا مسأله مذهب واعتقاد به خداى جهان با وجود آدمى سرشته شده . خلاصه عقيده به خداى جهان ، معلول حس مذهبى انسان است كه امروز دانشمندان روان‌شناس ، آن را چهارمين حس بشر دانسته‌اند و با دلايل روشن ، فطرى ونهادى بودن توجه به خدا را بر نبوت رسانيده‌اند . « 1 »\r\n\r\n\r\n","description":"","footnote":"\r\n( 1 ) . نگارنده در كتاب راه خداشناسى در خصوص نهادى بودن حس خداشناسى به‌طور مبسوط سخن گفته است .\r\n","page_name":" 227 ","page_number":227},
  {"content":"\r\n\r\nبراى توجه به خدا علاوه بر فطرى بودن موضوع خداشناسى ، علت ديگرى در كار است و آن مشاهدهء نظام خلقت كه انسان را به‌وجود نظم دهنده‌اى رهبرى مىكند كه اعتقاد به او با وجودش سرشته شده است .\r\nگواه روشن بر اين كه اعتقاد انسان به خداوند ، زاييدهء ترس وخوف ومولود نيازمنديهاى مادى اونيست ، اين است كه اگر بشر در بهشت‌برين كه در آن جا اثرى از گرسنگى وتشنگى و ديگر عوامل مهلك ونابود كننده نيست ، چشم به جهان مىگشود ، باز حس كنجكاوى وى آرام نمىگرفت وبنابراين اصل مسلم كه هر دستگاه منظمى به نظم دهنده‌اى و هر اثرى به مؤثرى نياز دارد از خود سؤال مىكرد : پديد آورنده اين نظام كيست ؟ و اگر در آن محيط ، كوچكترين نيازى به خدا نداشت ، باز حس كنجكاوى وى ، او را به سوى آفريدگار آن نظام ، رهبرى مىنمود .\r\nبشر موجودى نيست به ظاهر هستى بنگرد و از علت وپديدآورندهء آن ، تحقيق ننمايد و در كنار سفرهء سعادت بنشيند و تمام اسباب رفاه براى او فراهم گردد و از تحقيق وتحرى دربارهء قدرتى كه اين سفره را گسترده است خوددارى نمايد .\r\nحس كنجكاوى است كه آدمى را به سوى حقايق وسرچشمهء آنها يعنى خداوند سبحان سوق مىدهد و بر عطش او در كسب آگاهى عميقتر و بيشتر مىافزايد ؛ بر همين اساس ، كمتر كسى پيش از نهضت ماديگرى در غرب ، آفريدگار جهان را انكار مىكرد .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nبنابراين ، عقيدهء بشر به آفريدگار جهان ، در درجه اول ، معلول فطرت وسپس معلول حس كنجكاوى اوست از علل حوادث وموجودات جهان ؛ آيه‌هاى مورد بحث ، علاوه بر اين كه از يك مطلب علمى دقيق ( بتها به عقيده بت‌پرستان معبودند ، نه خالق ) پرده برداشته كه شرح آن را در زير مىخوانيد ، حقيقت ديگرى ( وجود صانع يك امر مسلم بت‌پرستان بود ) را نيز بيان كرده است .\r\n\r\nبتها معبود بودند نه خالق\r\nانسان به عللى به سوى جهان مافوق‌طبيعت كشيده مىشود ، ولى به‌جاى اين كه او را بپرستد و به جاى اين كه در برابر خداوند ، خاضع گردد ، در مقابل آفريده‌هايى ، مانند خود خضوع مىكرد .\r\nتوجه آنان به بتان ، بيشتر براى اين بود كه خداوند را دور از حس مىديدند ؛ از اين نظر با خود فكر مىكردند كه توجه به موجود دور از حس وعبادت مبدئى كه از افق ديد ما بيرون است بىثمر مىباشد ، ناچار بايد محسوس را عبادت كرد كه توجه وپرستش آن ، پرستش خداوند حساب شود و يا لااقل ، شفيع وواسطهء ميان آنها وآفريدگار جهان گردد ؛ بنابراين آنان هرگز بتها را خدا وآفريدگار زمين وآسمان نمىدانستند وخالقيت را از شؤون خدا و از صفات منحصر به او مىشمردند ولذا هر موقع از آنان سؤال مىشد و به آنان گفته مىشد : « مَنْ خَلَقَ السَّمواتِ وَالأَرْضَ ؛ آسمانها و زمين را چه\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nكسى آفريده است » . « لَيَقُولُنَّ اللَّهُ ؛ خدا آفريده است . »\r\nقرآن در اين موقع ، مطابق اعتراف آنان ، محكوميت آنها را صادر مىكند ومىفرمايد : اگر واقعاً خالق جهان اوست ، پس چرا ديگرى را مىپرستيد ؛ و به پيامبر دستور مىدهد كه بگويد « الْحَمدُلِلَّهِ » ستايش وپرستش از آن خداست .\r\nشعب بت‌پرستى در جهان ، بيرون از حد وشمار است ، از ميان‌فرقه‌هاى آن ، صابيها ، برهمائيها وبودائيان وبت‌پرستان شبه‌جزيره عربستان از برجستگى بيشترى برخوردارند و تمام اين‌فرق ، بتان خود را معبود لايق ستايش وشفيع ومقرب مىدانستند ، نه خالق زمين وآسمان ؛ گروهى گام فراتر نهاده و آنها را مدبر جهان مىدانستند وبت‌پرستان شبه‌جزيره به اين مطلب نيز معتقد بودند .\r\n\r\nبت پرستى در شبه جزيره\r\nعربهاى پيشين ، مانند قوم عاد وثمود به طور مسلم ، بت پرست بودند و به وسيلهء بلاهاى مخصوصى هلاك شدند ، ولى از زمانى كه ابراهيم با هاجر واسماعيل در مكه فرود آمدند وسكونت گزيدند ، دين توحيد ويكتاپرستى در آن نقطه منتشر بود تا آن كه يكى از فرزندان اسماعيل به نام « عمروبن لحى » حكومت مكه را در دست گرفت و پس از مدتى ، سخت بيمار شد و براى معالجه به سرزمين شام رفت . مشاهده كرد كه آنان اشكال اجرام كيهانى وتمثالهاى\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nشخصيتهاى بشرى را مىپرستند ومعتقدند كه بر اثر عبادتِ اين اشكال وتمثالها ، خود اجرام و روح آنها ، آنان را يارى مىنمايند . وى اين مطلب را پسنديد و از آنها تقاضاى بت كرد و آنان بت « هبل » وبتهايى به نام « اساف » و « نائله » را كه به صورت دو جوان زيبا يا به شكل زن و شوهر بود ، به وى دادند واو آنها را در خانه خدا ( كعبه ) جاى داد و مردم را به عبادت آنها دعوت كرد و اين دعوت ، كه با روح جهل ونادانى بشر توأم و با روح خضوع در برابر نيروى ما فوق كاملًا وفق مىداد ، رواج كامل پيدا كرد .\r\nروزى كه پيامبر مبعوث شد ، عقيدهء آنان اين بود كه بتان معبودند نه خالق ، شفيع ومقربند ، نه آفريدگار جهان ولذا قرآن در رد آنان چنين مىگويد : « اين بتان مانند شما بندگانند و اين بتها نه شما را مىتوانند يارى كنند و نه خود را » « 1 » و در آيهء دوم مورد بحث در پاسخ آنها چنين مىگويد :\r\n« لِلَّهِ ما فِى السَّمواتِ وَالأَرضِ ؛\r\nآنچه در آسمانها و زمين است ، از آن خداست . »\r\nاو شايسته پرستش است ، يعنى اين اجرام آسمانى وزمينى بسان شما مخلوقند و بر شما برترى ندارند وپرستش آنها باعث تقرب نيست .\r\nاين حقيقت ، كه بتها معبود بودند ، نه خالق ، در قرآن\r\n\r\n\r\n","description":"","footnote":"\r\n( 1 ) . اعراف ( 7 ) آيهء 194 و 197 .\r\n","page_name":" 231 ","page_number":231},
  {"content":"\r\n\r\nدر سوره‌هاى عنكبوت ( آيهء 16 ) وزخرف ( آيهء 87 ) وزمر ( آيهء 38 ) نيز وارد گرديده است .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n\r\n20 . علم وقدرت بىپايان\r\n27 . « وَلَوْ أَنَّ ما فِى الأَرْضِ مِنْ شَجَرَةٍ أَقْلامٌ وَالبَحْرُ يَمُدُّهُ مِنْ بَعْدِهِ سَبْعَةُ أَبْحُرٍ ما نَفِدَتْ كَلِماتُ اللَّهِ إِنَّ اللَّهَ عَزِيزٌ حَكِيمٌ ؛\r\nو اگر آنچه درخت در زمين است ، قلم باشد ودريا و آب هفت درياى ديگر به يارى آيد ( و نويسندگان معلومات ومخلوقات خدا را بنويسند ) كلمات خدا تمام نمىشود . قطعاً خداست كه شكست ناپذير حكيم است . »\r\n28 . « ما خَلْقُكُمْ وَلا بَعْثُكُمْ إِلّا كَنَفْسٍ واحِدَةٍ إِنَّ اللَّهَ سَمِيعٌ بَصِيرٌ ؛ .\r\nآفريدن وزنده كردن همهء شما ( از نظر سهولت )\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nهمانند خلقت وزنده كردن يك تن است . خداوند شنوا وبيناست . »\r\nوسعت وعظمت خيره‌كنندهء جهان آفرينش ، بيش از آن‌است كه بشر بتواند به درك آنها موفق گردد . رموز و اسرار پيچيدهء پديده‌هاى طبيعى ، بالاتر از آن است كه دانشمندان جهان بر آنها احاطه يابند . هنوز بشر نتوانسته است كه به رموز يك سلول احاطه پيدا كند . او هنوز به بسيارى از اسرار وجود خود پىنبرده است ، همچنان وجود او مجموعهء سراپا راز و ابهام است . آگاهىهاى او با همهء پيشرفتى كه كرده است ، محدود به كره خاكى و قسمتى بالاتر از آن است ، در صورتى كه محيط زندگى و تمام سيارات منظومهء شمسى واقمار آن در برابر عظمت خيره كنندهء جهان آفرينش ، بسيار بسيار ناچيز است .\r\nما در جهانى به سر مىبريم كه صدها هزار كهكشان دارد و منظومهء شمسى ما با تمام اقمار وسياراتش جزء كوچك يكى از كهكشان‌هاست . اين جهان سحابىهايى دارد كه به صورت قطعه ابرى ديده مىشوند ، ولى همين قطعه ابر ، حتى در تلسكوپهاى كوچك به انبوه ستارگانى تبديل مىشود و يكى از اين سحابيها را كه قريب نهصد هزار سال نورى از ما فاصله دارد و عرض آن برابر با 45 هزار سال نورى است ، سحابى عظيم « اندرومدا » « 1 » مىنامند ،\r\n\r\n\r\n","description":"","footnote":"\r\n( 1 ) .  ANDROMEDA  .\r\n","page_name":" 234 ","page_number":234},
  {"content":"\r\n\r\nاين سحابى تنها داراى چندين ميليون خورشيد است « 1 » . ستارگانى مانند دانه‌هاى برف ، فاصلهء بين ما و اين سحابى را پوشانيده است .\r\nدرك وسعت جهان هستى وقوانين ورموز عالم آفرينش از گنجايش عقل بشرى ، بيرون است . او همين اندازه مىداند ميلياردها جاندار دريايى و زمينى و بيليونها گل و گلبرگ ونبات ، نمونهء بسيار بسيار كوچكى از اقيانوس عظيم جهان خلقت است . بهترين و روشن‌ترين جمله براى معرفى اين اقيانوس عظيم بىكرانه ، همان جمله‌اى است كه آيهء مورد بحث آن را آورده ومىفرمايد :\r\n« وَلَوْ أَنَّ ما فِى الأَرْضِ مِنْ شَجَرَةٍ أَقْلامٌ . . . » ؛ اگر تمام درختان روى زمين ، قلم شود ودرياهاى روى زمين به كمك هفت « 2 » درياى ديگر براى نوشتن كلمات خدا مركب گردد هرگز كلمات ( مخلوقات ) تمام نمىشود ، يعنى اين قلمها مىشكند و آن مركبها تا آخرين قطره تمام مىشود و شرح اسرار مخلوقات ورموز جهان آفرينش وشمارهء آنها پايان نمىپذيرد .\r\nجملهء « ما نَفِدَتْ كَلِماتُ اللَّهِ » بهترين جمله‌اى است كه مىتواند اين حقيقت را مجسم سازد و هيچ رقم رياضى ولو هر اندازه بزرگترباشد ، نمىتواند جاى اين جمله بنشيند . اگر مىفرمود : شمارهء موجودات واسرار جهان آفرينش به اندازه عددىست كه\r\n\r\n\r\n","description":"","footnote":"\r\n( 1 ) . نجوم براى همه .\r\n( 2 ) . عدد هفت در عرب كنايه از تكثير است و اين اصطلاح در هفتاد نيز وارد شده است .\r\n","page_name":" 235 ","page_number":235},
  {"content":"\r\n\r\nيك‌ميليون صفر همراه آن باشد ، باز اين جمله مىرساند كه شمارهء آنها متناهى است ، در صورتى كه جملهء « مَا نَفِدَت كَلِماتُ اللَّهِ ؛ كلمات خدا تمام نمىشود » به صورت واضحترى نامتناهى بودن آن را مىرساند .\r\nاين حقيقت را بار ديگر قرآن در سورهء كهف يادآور شده وفرموده است :\r\n« قُلْ لَوْ كانَ البَحْرُ مِداداً لِكَلِماتِ رَبِّى لَنَفِدَ البَحْرُ قَبْلَ أَنْ تَنْفَدَ كَلِماتُ رَبِّى وَلَوْ جِئْنا بِمِثْلِهِ مَدَداً » « 1 » ؛\r\nيعنى اگر دريا مركب گردد ( و كلمات خدا را با آن بنويسند ) آب دريا ، پيش از آن كه كلمات خداوند تمام گردد ، پايان پذيرد .\r\nاگر طول زمانى را كه جهان از به دو پيدايش تاكنون داشته و در آينده نيز خواهد داشت وحوادث بىپايانى كه روى خواهد داد در نظر بگيريم ، عظمت اين بيان روشنتر مىشود .\r\n\r\nآيا موجودات جهان ، كلام خداوند هستند ؟\r\nاگر ما به الفاظى كه از دهان ما بيرون مىآيد كلمه مىگوييم ، از اين نظر است كه هر كدام ، از يك سلسله حقايق خارجى مفاهيم ذهنى وتصورات عقلى متكلم حكايت مىكنند ؛ بنابراين اگر يك چنين دلالت از يك موجود خارجى برآيد ، يعنى هر موجودى با نظام\r\n\r\n\r\n","description":"","footnote":"\r\n( 1 ) . كهف ( 18 ) آيهء 109 .\r\n","page_name":" 236 ","page_number":236},
  {"content":"\r\n\r\nدقيق خود ، دال وگواه به علم وقدرت بىپايان خالق خود باشد ، دراين صورت بايد آن را « كلمه » گفت ؛ بر اين اساس ، موجودات جهان هستى كلمات خداوند بزرگ است ، زيرا سازمان وجودى هر ممكن از قدرتى عظيم حكايت مىنمايد . سازمان پيچيدهء يك سلول ، نظام شگفت انگيز جانداران ، ساختمان زيباى گلها ، عظمت و بزرگى سحابيها وكهكشانها ، جانداران بيشمار درياها وسازمان مرموز هرانسانى ، حاكى از عظمت وقدرت بىپايان اوست ، گويا هر كدام با زبان تكوينى ، از قدرت وعلم وجمال وجلال او سخن مىگويند .\r\nقرآن در سورهء نساء ( آيهء 171 ) و همچنين در سورهء آل عمران ( آيه‌هاى 39 و 45 ) حضرت مسيح را « كلمة الله » خوانده است ؛ چنان كه فرموده :\r\n« إِنَّما المَسِيحُ عِيسى ابْنُ مَرْيَمَ رَسُولُ اللَّهِ وَكَلِمَتُهُ ؛\r\nعيسى بن مريم پيامبر خدا و كلمه اواست . »\r\nاميرمؤمنان مىفرمايد :\r\n« يَقُولُ لِمَنْ أَرادَ كَوْنَهُ كُنْ فَيكُونُ لابِصَوتٍ يَقْرَعُ وَلابِنِداءٍ يُسْمَعُ وَإِنَّما كَلامُهُ سُبحانَهُ فِعلٌ مِنْهُ » « 1 » ؛\r\nيعنى اين كه مىگويند : خداوند به موجودات مىگويد باش ، آنها فوراً موجود مىشوند ، نه به اين معناست كه در اين ميان ، صدا وآهنگ در كار\r\n\r\n\r\n","description":"","footnote":"\r\n( 1 ) . نهج البلاغه ، خ 186 .\r\n","page_name":" 237 ","page_number":237},
  {"content":"\r\n\r\nاست ، بلكه سخن خدا كار و عمل اوست .\r\n\r\nجايى كه كوه وكاه يكى است\r\nنخستين آيهء مورد بحث ، معرف علم بىپايان خداوند است وآيهء ديگر ، يعنى آيهء « ما خَلْقُكُمْ وَلا بَعْثُكُمْ . . . » مبين قدرت بىپايان اوست و معناى آيه ، اين است كه آفريدن تمام بشر وزنده كردن همهء آنها از نظر سهولت وآسانى بسان آفريدن وزنده كردن يك تن از شماهاست و در حقيقت ، منظور اين است كه سراسر جهان خلقت از كوچك و بزرگ ، از زياد وكم در برابر قدرت بىپايان او يكسان است و براى چنين قدرت بىپايان كه به هر ممكن مىتواند در هر لحظه‌اى لباس وجود بپوشاند ، مشكل وآسان مفهومى ندارد . اين دو مفهوم در مورد كسانى صدق مىكند كه قدرت آنها محدود باشد . در چنين وضع ، حادثه‌اى كه يك مقدمه لازم دارد ، با كارى كه با ده مقدمه درست مىشود ، فرق پيدا خواهد نمود و اولى آسان و دومى مشكل جلوه خواهد كرد ؛ ولى دربارهء صانع توانايى كه با اراده ومشيت خود به هر ممكن بخواهد وجود مىبخشد ، اين دو سنخ كار ، يكسان است ، بنابراين خلق كردن وزنده كردن ميلياردها موجودات بسان آفريدن يك‌فرد واحياى يك تن است .\r\nاين حقيقت به طور واضح در سخنان اميرمؤمنان چنين وارد شده است :\r\n« وَما الجَلِيلُ وَاللَّطِيفُ وَالثَّقيلُ وَالخَفيفُ والقَوِيُّ والضَّعيفُ فِى خَلْقِهِ\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nإلّا سَواء « 1 » ؛\r\nبزرگ وريز ، سنگين و سبك ، نيرومند وناتوان در برابر قدرت او يكسانند . »\r\nاين آيه پاسخ كسانى بود كه مىگفتند : « خداوند ما را يك يك آفريده ، چگونه به طور دسته جمعى زنده خواهد نمود . »\r\n\r\n\r\n","description":"","footnote":"\r\n( 1 ) . نهج البلاغه ، خ 185 .\r\n","page_name":" 239 ","page_number":239},
  {"content":"\r\n . \r\n","description":"","footnote":"","page_name":" 240 ","page_number":240},
  {"content":"\r\n\r\n\r\n21 . نمونه‌هاى بارزى از علم وقدرت خدا\r\n29 . « أَلَمْ تَرَ أَنَّ اللَّهَ يُولِجُ اللَّيْلَ فِى النَّهارِ وَيُولِجُ النَّهارَ فِى اللَّيْلِ وَسَخَّرَ الشَّمْسَ وَالقَمَرَ كُلٌّ يَجْرِى إِلى أَجَلٍ مُسَمّىً وَأَنَّ اللَّهَ بِما تَعْمَلُونَ خَبِيرٌ ؛\r\nآيا نديده‌اى كه خداوند شب را در روز و روز را در شب وارد مىكند [ از يكى مىكاهد و به ديگرى مىافزايد 
  ] و آفتاب و ماه را رام كرده و هر كدام به مدت معينى به سير خود ادامه مىدهند . خداوند از اعمال شما آگاه است . »\r\n30 . « ذ لِكَ بِأَنَّ اللَّهَ هُوَ الحَقُّ وَأَنَّ ما يَدْعُونَ مِنْ دُونِهِ الباطِلُ وَأَنَّ اللَّهَ هُوَ العَلِىُّ الكَبِيرُ ؛\r\nاين [ هاهمه 
  ] دليل آن است كه خدا خود حق\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nاست و غير از او هر چه را كه مىخوانند باطل است و خدا همان بلند مرتبهء بزرگ است . »\r\n\r\nهدف اين آيه‌ها چيست ؟\r\nآيات مورد بحث ، دو هدف را تعقيب مىكند :\r\n1 . در بحث پيش ، قرآن دربارهء علم وقدرت بىپايان آفريدگار جهان ، سخن گفت وخداوند جهان را چنين معرفى كرد : او علم وقدرت بىپايانى دارد . اكنون به عنوان نمونه ، بشر را به برخى از موجودات زمينى وكيهانى وحوادث طبيعى متوجه ساخته تا از طريق تدبر در آنها اين حقيقت براى او محسوس ومشاهده گردد .\r\n2 . چنان كه در آغاز تفسير سوره گفته شد ، يكى از اهداف اين سوره ، مبارزه با شرك وبت‌پرستى است ، به اين معنا كه بتها نه تنها آفريدگار جهان نيستند ، بلكه شايستگى كوچكترين ستايش وبندگى را ندارند وخداوند است كه شايسته ستايش است و اين هدف با بيان نمونه‌هاى بارزى از علم وقدرت او عملى مىگردد ، زيرا يك فرد ، با تفكّر در آيات ومخلوقات الهى مىفهمد كه شايستهء ستايش ، فقط و فقط ، آن منبع قدرت ومركز علم و كمال وجلال است ، نه اين بتهاى چوبى وفلزى كه كوچكترين قدرت دفاع وشعور وحس ندارند ؛ ازاين‌رو قرآن كريم پس از بيان يك سلسله شواهد ( اختلاف شب و روز ، رام شدن ماه و خورشيد . . . ) در آيهء سى ام چنين نتيجه مىگيرد : « ذ لِكَ بِأَنَّ اللَّهَ هُوَ الحَقُّ وَأَنَّ ما يَدْعُونَ مِنْ دُونِهِ الباطِلُ » ؛ يعنى اين\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nمظاهر علم وقدرت از آنِ خدايى است كه حق مطلق است ، يعنى زوال وفنا ندارد ، عاجز وناتوان نيست وعلم وقدرتش محدود نمىباشد ، پس شايستهء پرستش اوست ، نه غير او كه عاجز وناتوانند و باطل وفناپذير .\r\n\r\nمظاهر قدرت وعلم بىپايان\r\nاختلاف شب و روز كه در طول سال ، پيوسته از يكى كاسته و به ديگرى افزوده مىشود ، يكى از بدايع نظام جهان آفرينش است وسرچشمهء آن به طور مسلم ، علم وقدرت عظيم وبىپايان است و از نظر علمى ، عامل آن ، حركت زمين به دور خورشيد ومايل بودن محور آن ، نسبت به مدار آن است ؛ اينك توضيح هر دو مطلب :\r\nالف ) زمين در هر 24 ساعت يك‌بار به دور خود مىگردد وعلت پيدايش شب و روز همين گردش وضعى است ، زيرا در پرتو حركت ، پيوسته نصف زمين يا كمى بيشتر ، رو به آفتاب است واشعهء خورشيد ، آن را روشن وحالت روز را پديد مىآورد و آن نصف كمتر ، هميشه پشت به آفتاب و در سايهء مخروطى شكلى فرو رفته وحالت شب را پديد مىآورد .\r\nب ) زمين در طى يك‌سال خورشيدى در مدار معينى به دور خورشيد مىگردد ، ولى محور زمين ( خط موهومى كه از مركز زمين گذشته و دو قطب شمال وجنوب را به هم وصل مىكند ) نسبت به\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nمدار زمين ( مسير گردش زمين به‌دور آفتاب ) عمودى نيست ، بلكه زمين در زاويهء 23 درجه و 27 دقيقه‌اى قرار گرفته است و به همان نسبت ، محور زمين به مدار آن انحراف دارد .\r\nدو نقطه ، از اختلاف شب و روز ، يعنى كوتاهى و بلندى مستثناست : يكى نقاط استوايى كه شبانه روز در آن جا يكسان وتقريباً 365 شب و روز دارند ، ديگرى مناطق قطبى كه شب و روز در آن‌جا يكسان است ، ولى هر موقع ، در قطب شمال ، روز باشد ، در قطب جنوب ، شب است وبالعكس و در غير اين نقاط ، اختلاف شب و روز دايمى است وكوتاهى و بلندى آنها برحسب دورى و نزديكى آنها از خط استوا وقطب شمال وجنوب مىباشد .\r\n\r\nتأثير اختلاف شب و روز در حفظ حيات\r\nاختلاف شب و روز ، اثر عميقى در حفظ حيات وپرورش انواع گياهان دارد ، زيرا هر قدر از منطقه استوا به سوى « قطب » پيش مىرويم ، تأثير تابش آفتاب كمتر مىگردد و با اين حال ، اگر مقدار شب و روز پيوسته يكسان باشد ، مقدار حرارت لازم براى پرورش گياهان در فصل بهار وتابستان به آنها نمىرسد ، ولى باطولانى شدن روزها اين مطلب جبران شده و حرارت لازم تأمين مىگردد .\r\nشايان توجه اين كه اين تغيير ، به طور تدريجى ( كه براى نموتدريجى گياهان لازم است ) صورت مىگيرد ، لذا هيچ‌گونه عكس‌العمل نامطلوبى ، در حيات انسان و حيوانات وگياهان ايجاد\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nنمىكند ، بلكه تدريجاً از يك مرحله وارد مرحلهء ديگرى مىشوند ؛ روى يك چنين مصلحت مىفرمايد :\r\n« أَلَمْ تَرَ أَنَّ اللَّهَ يُولِجُ اللَّيْلَ فِى النَّهارِ وَيُولِجُ النَّهارَ فِى اللَّيْلِ ؛\r\nآيا نديده‌اى كه خداوند ، شب را در روز و روز را در شب وارد مىكند . »\r\n\r\nتسخير خورشيد و ماه\r\nآفتاب كه كانون نور وكوره آتشينى است ، حجم آن . . 1330000 برابر كره مسكونى ماست ، در حالى كه زمين تقريباً پنجاه برابر ماه است ؛ از اين كورهء درخشان ، هر روز . 350000 ميليون تن به حرارت وانرژى تبديل مىشود . بايد وزن آن چقدر باشد كه كاسته شدن عدد ياد شده ، اثر محسوسى در آن نگذارد . درجهء گرماى سطح خارجى خورشيد تقريباً . 110000 درجه فارنهايت است ، ولى حرارت مركزى آن به هفتاد ميليون درجهء فارنهايت تخمين زده مىشود . « 1 »\r\n\r\nماه\r\nدر قدرت اين موجود زيبا ودرخشان ، كافى است‌كه هر شبانه روز دو مرتبه توليد جزر ومد مىكند و از اين طريق ، باغها واراضى\r\n\r\n\r\n","description":"","footnote":"\r\n( 1 ) . اين واحد درجه حرارت از نام « فارنهايت » فيزيكدان آلمانى مبتكر اين درجه بندى گرفته شده‌است . در ميزان الحرارهء فارنهايت ، نقطهء يخ بستن آب ، 32 و نقطه به جوش آمدن آن ، 212 است .\r\n","page_name":" 245 ","page_number":245},
  {"content":"\r\n\r\nزراعتى سواحل دريا سيراب مىگردند . جزر ومد دريا در پاره‌اى از نقاط به شصت پا مىرسد . قشر خاكى زمين ، هر روز بر اثر جاذبهء ماه ، دو مرتبه چند اينچ كشيده مىشود . اين قدرت ماه است كه آب درياها را بالا مىبرد و زمين را با اين صلابت وسختى خم مىكند .\r\nمنافعى كه از طريق خورشيد و ماه كه خداوند آنها را به نفع انسان مهار نموده ، عايد بشر مىگردد ، بيش از حد وشمار است و اين فصل ، گنجايش بسط و شرح اين قسمت را ندارد و به طور قطع بايد اذعان كرد كه مهار نمودن اين دو منبع قدرت ، نشانه بارزى است كه اين جهان ، آفريدگارى دار دانا وتوانا كه علم وقدرت او بىپايان است .\r\n\r\nنكات :\r\n1 ) آيه‌هاى مورد بحث با تفاوت مختصرى در سوره‌هاى حج طى آيه‌هاى 61 - 62 نيز وارد گرديده است ؛\r\n2 ) سير و گردش خورشيد و ماه مدت معينى دارد . هنگامى كه اين نظام شمسى به هم خورد ، سير و گردش آنها بسان اجسام آنان از بين مىرود و اين حقيقت در بسيارى از آيات به طور صريح گفته شده ، از جمله اين آيه :\r\n« ما خَلَقَ اللَّهُ السَّمواتِ وَالأَرْضَ وَما بَيْنَهُما إِلّا بِالحَقِّ وَأَجَلٍ مُسَمّىً « 1 » ؛\r\n\r\n\r\n","description":"","footnote":"\r\n( 1 ) . روم ( 30 ) آيهء 8 .\r\n","page_name":" 246 ","page_number":246},
  {"content":"\r\n\r\nخداوند آسمانها و زمين و آنچه را كه ميان آن دو است ، جز به حق و تا هنگامى معين نيافريده است . »\r\n« اجل » در اصطلاح قرآن ، همان مدت معينى است كه براى حيات واستمرار وبقاى موجودى در نظر گرفته شده و « مسمى » به معناى ناميده و معين شده ، يعنى اجلى كه خداوند براى آنها معين كرده است ؛ بنابر محدوديتى كه آفرينش منظومهء شمسى وحركت آفتاب و ماه دارد ، در آيهء مورد بحث مىفرمايد :\r\n« كُلٌّ يَجْرِى إِلى أَجَلٍ مُسَمّىً » ؛\r\nيعنى همهء آنها تا وقت معينى در حال جريان و گردش هستند .\r\nالبته گردش خورشيد در اين آيه ، منافاتى با مركز بودن آن ، نسبت به سيارات ندارد ، زيرا آفتاب با حفظ اين موقعيت ، علاوه بر حركت وضعى با مجموع سيارات واقمار خود به سوى نقطهء نامعلومى در سير و گردش است ودانشمندان مىگويند : مثل خورشيد در حركات دسته جمعى بسان مادرى است كه در يك بيابان غير متناهى دست فرزندان خود را گرفته و بدون در نظر گرفتن پناهگاه معينى در حركت و گردش باشد .\r\nبنابراين ، مقصود از ثبات خورشيد ، اين است كه وضع او با تمام سياراتى كه دور او مىگردند ، دگرگون نمىشود وپيوسته ثابت است و اين ، مانع از آن نيست كه خود خورشيد همراه آنها حركت كند .\r\n\r\n","description":"","footnote":"","page_name":" 247 ","page_number":247},
  {"content":"\r\n . \r\n","description":"","footnote":"","page_name":" 248 ","page_number":248},
  {"content":"\r\n\r\n\r\n22 . توحيد استدلالى وفطرى\r\n31 . « أَلَمْ تَرَ أَنَّ الفُلْكَ تَجْرِى فِى البَحْرِ بِنِعْمَتِ اللَّهِ لِيُرِيَكُمْ مِنْ آياتِهِ إِنَّ فِى ذ لِكَ لَآياتٍ لِكُلِّ صَبّارٍ شَكُورٍ ؛\r\nآيا نمىبينى كه كشتى در [ پرتو 
  ] نعمت خدا [ باد 
  ] در دريا مىگردد تا [ خدا 
  ] دلايل توحيد خود را به شما نشان دهد . در اين باره براى هر فرد صبور وبردبار [ كه آماده است رنج مطالعه را تحمل كند 
  ] وشاكر وسپاسگزار [ كه در برابر حق خاضع باشد 
  ] نشانه‌هاى زيادى است . »\r\n32 . « وَ إِذا غَشِيَهُمْ مَوْجٌ كَالظُّلَلِ دَعَوُا اللَّهَ مُخْلِصِيَن لَهُ الدِّينَ فَلَمّا نَجّاهُمْ إِلَى البَرِّ فَمِنْهُمْ\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nمُقْتَصِدٌ وَما يَجْحَدُ بِآياتِنا إِلّا كُلُّ خَتّارٍ كَفُورٍ ؛\r\nو چون موجى كوه آسا آنان را فرا گيرد ، خدا را بخوانند واعتقاد [ خود 
  ] را براى او خالص گردانند ، و [ لى 
  ] چون نجاتشان داد و به خشكىرساند ، برخى از آنان ميانه‌رو هستند ونشانه‌هاى ما را جز هر خائن ناسپاسگزارى انكار نمىكند . »\r\nهدف اين دو آيه ، بيان دو سنخ از توحيد است : يكى توحيد استدلالى ؛ ديگرى توحيد فطرى .\r\nتوحيد استدلالى جز اين نيست كه از طريق تفكر وتدبر در آيات خدا وبالاخص در نظام بديع خلقت به پديدارندهء انسان وجهان پىببريم ، زيرا تصادف كور وكر و يا بتهاى فلزى وچوبى واجرام سماوى نمىتوانند چنين جهان منظمى را به وجود آورد .\r\nتوحيد فطرى براساس ناديده گرفتن برهان واستدلال عقلى ، استوار است . در اين قسمت ، انسان ناخودآگاه به نقطه‌اى كه آن را مركز قدرت وعلم مىداند كشيده مىشود ، هر چند علت آن كشش روشن نباشد .\r\nدر آيه‌هاى مورد بحث ، هر دو سنخ از توحيد بيان شده است . اينك بيان توحيد استدلالى از مشاهدهء نظم در گردش كشتيها در درياها .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\n\r\nنشانهء توحيد در گردش كشتى روى درياها\r\nكشتيهاى بادى بزرگى كه كالاهاى بازرگانى و يا ذخاير زيرزمينى را از نقطه‌اى به نقطه‌ديگر حمل مىكنند ، بزرگترين وكم‌خرجترين وسيلهء نقليه‌اىاست كه تاكنون بشر به آن دست يافته است . وزش باد بر روى آبهاى اقيانوسها به قدرى منظم است كه اگر شدت يابد ، باعث پيدايش طوفانها مىگردد و اگر كاهش پيدا كند ، باعث ركودو تعطيل حركت كشتى مىشود . عوامل مختلفى از نظم و ترتيب ، دست به دست هم داده تا اين سياحت را براى بشر به صورت يك امر دلپذير و ممكن در آورده است كه ما به سه عامل از آنها اشاره مىكنيم :\r\n1 . غالب قطعات كشتى از چوب وتخته است ووزن مخصوص آن ، طورى است كه با آن همه سنگينى ، باز روى آنها قرار گرفته و در آب فرو نمىرود .\r\n2 . آبهاى درياها معمولًا گرفتار تلون حرارتهاى گوناگون زمين است ، ولى آفرينش آب ، طورى است كه در حرارت وفشار معمولى به حالت بخار در نمىآيد ، بلكه در درجات زيادى از حرارت ، هنوز به صورت مايع است و در مراتب خيلى بالاتر بخار مىشود و اگر اين مادهء حياتى در برابر تغيير حرارت زمين ، تا اين حد استقامت نداشت ، زندگى براى بشر يك امر غير ممكن وكشتيرانى در نقاط زيادى به صورت امر محالى در مىآمد .\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nمثلًا آمونياك كه وزن مولكولى آن ، هفده است ، در 33 درجهء سانتىگراد زير صفر در حال بخار است . « هيدروژن سولفوريك » كه وزن مولكولى آن « 34 » است در پايينتر از 59 درجهء سانتىگراد زير صفر هنوز بخار است ، ولى آب كه وزن مولكولى آن ، هجده است ، هنوز در قسمتهايى از حرارت فوق صفر باز به صورت مايع است .\r\nاين‌جاست كه انسان ، انگشت حيرت به دندان گرفته وبىاختيار از مشاهدهء اين نظم در برابر صانع مدبر اين جهان ، سر تعظيم فرود آورده و با دلى لبريز از ايمان واعتقاد به وجود خداى واحد متوجه مىگردد .\r\n3 . وزشهاى منظم باد روى اقيانوسها ؛ اين رشته از بادها مانند دايه‌هاى مهربان ومادران علاقه‌مند ، مصنوع بشر ( كشتى ) را در آغوش گرفته و آن را به مقصد مىرساند ، گويا جز اين مأموريتى نداشته است . اين اساس ، خداوند انسان را به يكى از مظاهر نظم و در عين حال ، بزرگترين نعمت خود متوجه نموده ومىفرمايد : « أَلَمْ تَرَ أَنَّ الفُلْكَ تَجْرِى . . . . »\r\n\r\nباد مظهر لطف وخشم است\r\nمحيط زمين ما را موجود لطيفى به نام هوا كه از گازهاى گوناگونى تشكيل يافته فرا گرفته است ، كه از تموج وحركت آن ، باد توليد مىگردد . اين موجود نامرئى ، گاهى مظهر لطف وعاطفه\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nاست ، گاهى عامل خشم و غضب . اين همان باد رحمت است كه قرنها به بشر در سفرهاى دريايى خدمت كرده و با آغوش پر محبت ، مراكب عظيم او را از دورترين نقطه ، بىدريغ ورايگان به مقصد رسانيده است . اين همان مظهر رحم و فضل الهى است كه ابرهاى پر از باران را از اقيانوسها حركت داده و به فلاتها وقاره‌هاى دور از آب روانه ساخته و پس از چندى مناظر مصفا ، كشتزارهاى سرسبز وباغهاى پرطراوت به وجود مىآورد ( روم ( 30 ) آيهء 48 - 50 ) .\r\nولى خدا نكند كه اين موجود نامرئى مظهر خشم و غضب گردد ، طوفانى برپا مىكند كه شهرها و درختها وسنگها را از جاى كنده و به دريا مىريزد و بر هيچ موجودى رحم نمىكند . خدا نكند كه دريا طوفانى گردد و بادهاى خشمگين بر روى اقيانوس بوزد ، آبهاى دريا را به ارتفاع صد متر بالا برده وامواج كوه پيكرى ، كه هر مصنوع وموجودى در برابرش قرار گيرد درهم مىكوبد ، به وجود مىآورد . « 1 » اكنون شما تماشاگر اين صحنه در درياها واقيانوسها هستى ، آيا اين نظم و ترتيب كه يك هزارم آن در اين‌جا گفته نشد ، شما را به وجود يك ناظم ، هدايت ورهبرى نمىنمايد ؟ چطور نظم جزئى در يك موجود جزئى ما را به سازندهء آن هدايت مىكند وهرگز تصور نمىكنيم كه خودبه‌خود به وجود آمده و اين نظم را پذيرفته است ،\r\n\r\n\r\n","description":"","footnote":"\r\n( 1 ) . ر . ك : نگارنده ، راه خداشناسى .\r\n","page_name":" 253 ","page_number":253},
  {"content":"\r\n\r\nولى اين نظم در سرتاسر اقيانوسها از جهاتى كه هم اكنون تشريح شد ، ما را به صانع آن ، هدايت نمىنمايد ؟\r\n\r\nتوحيد فطرى\r\nنكتهء شايان توجه دربارهء توحيد فطرى ، اين كه غالباً با توحيد استدلالى مخلوط مىشود ، از آن‌جا كه مسألهء نياز معلول به علت را امر فطرى تصور كرده‌اند ، از اين نظر گفته‌اند : اعتقاد به وجود صانع از ناحيهء هدايت معلول به علت ، توحيد فطرى است ، در صورتى كه مسألهء هدايت معلول به وجود علت ، يك مسألهء نظرى قريب به ضرورى است كه بشر در طول زندگى از حوادث گوناگونى پى به چنين قانون كلى برده است وهرگز يك امرى فطرى نيست وامور فطرى هرگز براساس تجربه وآزمايش وبرهان واستدلال استوار نيست ، بلكه توحيد فطرى نداىفطرت وتوجه قهرى باطن هر فردى به سوى آفريدگار يكتاست .\r\nگواه ما بر فطرى بودن اعتقاد به وجود صانع ، همان توجه جدى بشر در طول حيات خود به صانع جهان است . بشر در تمام ادوار زندگى ، پيوسته به نقطه‌اى متوجه بوده ومعبودى اعم از حق و باطل مىپرستيد وچنين امر ممتدى ناچار بايد ريشه فطرى داشته باشد و الا تا اين حد پايدار نمىماند .\r\nمظاهر اين فطرت ، همان مواقعى است كه بشر با مشكلات روبه‌رو شده و تمام اسباب ظاهرى از كار بيفتد ، علل ومعلولات\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nمادى نتوانند مشكل او را بگشايند ، در چنين وضع ، ناگهان پرده‌هاى غفلت وغرور كنار مىرود و به صانع وپديد آرندهء جهان متوجه مىگردد و يا به عبارت ديگر ، نيروى فطرت ، او را به سمت نقطه‌اى مبهم ونامعلوم سوق داده و در انتظار كمك از آن نقطه مىگردد .\r\nبهترين تشبيه براى مجسم ساختن توحيد فطرت ، همان حالت متلون كودك است . او در نخستين روزهاى تولد ، مفهوم گرسنگى وتشنگى را نمىداند و از وجود شير وپستان كه درد او را درمان مىكند آگاهى ندارد ، ولى مرتب با گريه‌هاى ممتد وجيغهاى پياپى ، دنبال گمشده است كه هر وقت به آن مىرسد ، فوراً آرام و قرار مىگيرد .\r\nزمانى كه انسان در كشتى نشسته وامواج آب ، كشتى را بسان پركاه از اين سو به آن سو پرتاب مىكند ، او در خود ، پس از يأس ونوميدى ، يك كشش باطنى را در مىيابد كه او را به نقطه‌اى سوق مىدهد كه انتظار دارد آن نقطه ، گره از كار او باز كند .\r\nممكن است اين چنين شخص به ظاهر مادى وملحد باشد ، ولى در اين حالت ، او نيز بسان ديگران ، يك حالت انتظار وتوجه خاصى به يك نقطه مبهم ونامعلومى پيدا مىكند وشايد خود او نيز نداند متوجه كجاست و در انتظار چه كسى است ، ولى كشش باطنى وتوجه خود را در مىيابد .\r\nالبته توجه انسان در مواقع مشكلات ، مظهر اين فطرت است\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nو الّا خداشناسى به صورت يك خواست باطنى ، پيوسته با وجود او خميره شده است وگواه آن ، همان اعتقاد راسخى است كه بشر در طى ادوار زياد به خدا داشته است . « 1 »\r\n\r\n\r\n","description":"","footnote":"\r\n( 1 ) . قرآن گوشه‌اى از خشم و غضب باد را كه در حقيقت مظهر خشم الهى است درباره قوم عاد چنين بيان مىكند :\r\n« إِنَّا أَرْسَلْنَا عَلَيْهِمْ رِيحاً صَرْصَرْاً فِى يَوْم نَحْسٍ مُسْتَمِرّ ، تَنزِعُ النَّاسَ كأَنَّهُمْ أَعْجَازُ نَخْلٍ مُنقَعِرٍ » ؛ يعنى ما در روز شومى ، باد شديد به سوى قوم عاد فرستاديم كه مردم را مانند ريشهء نخلهاى كنده از جاى مىكند ( قمر ( 54 ) آيه 19 ) .\r\n","page_name":" 256 ","page_number":256},
  {"content":"\r\n\r\n\r\n23 . آيا اين علوم مخصوص خداست ؟\r\n33 . « يا أَيُّها النّاسُ اتَّقُوا رَبَّكُمْ وَاخْشَوْا يَوْماً لا يَجْزِى والِدٌ عَنْ وَلَدِهِ وَلا مَوْلُودٌ هُوَ جازٍ عَنْ والِدِهِ شَيْئاً إِنَّ وَعْدَ اللَّهِ حَقٌّ فَلا تَغُرَّنَّكُمُ الحَياةُ الدُّنْيا وَلا يَغُرَّنَّكُمْ بِاللَّهِ الغَرُورُ ؛\r\nاى مردم ! از [ مخالفت 
  ] پروردگار بپرهيزيد وبترسيد از روزى كه پدر براى فرزند و فرزند براى پدر سودى نخواهد داشت . آرى ، وعدهء الهى [ دربارهء قيامت 
  ] حق وقطعى است . زنهار تا زندگى دنيا شما را فريب ندهد وزنهار تا شيطان شما را مغرور نسازد . »\r\n34 . « إِنَّ اللَّهَ عِنْدَهُ عِلْمُ السّاعَةِ وَيُنَزِّلُ الغَيْثَ وَيَعْلَمُ\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nما فِى الأَرْحامِ وَما تَدْرِى نَفْسٌ ماذا تَكْسِبُ غَداً وَما تَدْرِى نَفْسٌ بِأَىِّ أَرْضٍ تَمُوتُ إِنَّ اللَّهَ عَلِيمٌ خَبِيرٌ ؛\r\nپيش خداست وقت روز رستاخيز [ وهم 
  ] اوست كه باران نازل مىگرداند و از آنچه در رحم‌هاست آگاه است . هيچ كس نمىداند فردا چه به دست مىآورد و كسى نمىداند در چه سرزمينى خواهد مرد . خداوند دانا وخبير است . »\r\n\r\nترسيمى از اوضاع رستاخيز\r\nدر نخستين آيه مورد بحث ، قيافهء هولناك روز رستاخيز ، چنين ترسيم شده است :\r\nروز رستاخيز ، روزى است كه هرگونه روابط خويشاوندى و علايق دوستى ميان افراد از هم گسسته مىشود و هركس به نجات خود مىانديشد ، پدر به فكر فرزند و فرزند به فكر پدر نيست .\r\nوحشت آن روز به حدى است كه مادران شيرده از كودكان شيرخوار خود غفلت مىورزند و زنان بار دار از اوضاع هول‌انگيز آن روز ، سقط مىكنند و همهء مردم را بهت ووحشت فرا مىگيرد « جن ( 72 ) آيهء 2 » .\r\nقيافه سهمگين آن روز ، آن چنان بشر را مرعوب مىسازد كه وى از پدر و مادر ، از همسر و فرزند ، از برادر و خواهر مىگريزد و به\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nفكر نجات خود مىباشد « عبس ( 80 ) آيهء 26 » .\r\nدر آن روز حساب ، گنهكاران آرزو مىكنند كه تمام عزيزان خود را از فرزند و همسر و برادر و عشيره و آنچه در روى زمين است فداى خود كنند ، ولى پذيرفته نمىشود « معارج ( 70 ) آيهء 11 - 14 » .\r\nخداوند بار ديگر در سورهء لقمان ( آيهء 33 ) وقوع اين اوضاع هولناك را يادآور مىشود و تأكيد مىورزد كه : « فَلا تَغُرَّنَّكُمُ الحَياةُ الدُّنْيا ؛ زندگى دنيا شما را فريب ندهد » ومىفرمايد : « وَلا يَغُرَّنَّكُمْ بِاللَّهِ الغَرُورُ » ؛ يعنى عوامل فريب دهنده از شيطان وهوا وهوس ، قدرت وسلطنت ، مال و ثروت ، باعث فراموشى چنين روزى نشود .\r\n\r\nاساس سعادت وپايهء اصلاحات\r\nاعتقاد به روز رستاخيز ، يكى از اهداف اديان آسمانى است . حوادث جهان و تجربيات متفكران وپايه‌گذاران مكاتب اخلاقى واجتماعى و هواداران اصلاحات همهء جانبه بشرى ، اين مطلب را به ثبوت رسانيده‌اند كه تأمين سعادت عمومى وبرقرارى صلح جهانى وخاموش گرديدن نايره‌هاى جنگ و برچيده شدن بساط ظلم و ستم و گسترش عدالت عمومى ، جز در پرتو تحكيم عقيده و ايمان به روز حساب ، امكان‌پذير نيست .\r\nهمهء برنامه‌هاى اصلاحى و اخلاقى و مكاتب سياسى و اجتماعى كه هدفى جز برقرارى صلح و ترك تعدى و عدالت اجتماعى و فردى ندارند ، تا ايمان به روز حساب نداشته باشند ،\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nسرابى بيش نيستند و توانايى درمان دردى را ندارند .\r\nامروز جهان بشرى با وجود داشتن صدها برنامهء جهانى ومكتبهاى اصلاحى و اجتماعى به لب پرتگاه كشيده شده وثبات وآرامش ، امنيت و عدالت از جامعهء انسانى رخت بربسته است ودليل آن ، اين است كه عقايد دينى كه ركن مهم آن ، اعتقاد به روز حساب است ، در بيشتر افراد تحليل رفته است .\r\n\r\nعلم بىكران خداوند\r\nدر آخرين آيهء اين سوره ، گوشه‌اى از علم خداوند بيان شده است :\r\n1 . وقت رستاخيز را او مىداند ، چنان كه فرمود : « إِنَّ اللَّهَ عِنْدَهُ عِلْمُ السّاعَةِ » و در آيهء ديگرى مىفرمايد :\r\n« قُلْ إِنَّما عِلْمُها عِنْدَ رَبِّى لا يُجَلِّيها لِوَقْتِها إِلّا هُوَ » ؛\r\nيعنى بگو علم رستاخيز تنها پيش اوست و كسى جز او از وقت آن آگاه نيست .\r\n2 . وقت نزول باران را دقيقاً مىداند ، اوست كه مىداند در چه لحظه‌اى باران مىبارد و در چه لحظه‌اى پايان مىيابد و در اين دشت‌ودمن ، چه نقطه‌اى از باران بىبهره خواهد بود ؛ خلاصه علم به نزول باران با تمام خصوصيات كيفى و كمى از علوم انحصارى اوست .\r\nامروز بر اثر پيشرفت علم هواشناسى وعلوم ديگر ، ابر و باران مصنوعى ايجاد مىشود وپيشامدهاى جوى را تا مدتى تعيين\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nمىكنند ، ولى با اين همه ، پيش‌بينىهاى آنان تقريبى است وقطعيت ندارد .\r\nامروز اگر چه با اختراع وسايلى ، مانند گرما سنج وفشار سنج واستقرار ايستگاههاى هواسنجى ومراكز هواشناسى در نواحى خشكى ودريايى قسمتى از پيش بينيهاى آنان به طور اجمال جامه عمل به خود مىپوشد ، ولى هيچ‌گاه به گزارشهاى خود قاطع وجازم نبوده وحدسى بيش نمىدانند ، حتى پيش از پيدايش علم هواشناسى ، بشر سابق روى امارات ونشانه‌هاى جوى ، گاهى نزول برف و باران را پيش‌بينى مىكرد ، ولى پا از دايرهء احتمال و گمان بيرون نمىگذاشت ؛ خلاصه علم به نزول باران با تمام خصوصيات كمى وكيفى ، به ويژه پيش از پيدايش امارات وعلايم جوى از علوم انحصارى اوست .\r\nسيد قطب در تفسير « ظلال » مىگويد : هرگز آيه دلالت ندارد كه علم به نزول باران از علوم انحصارى خداست ، زيرا آيه به گواه جملهء « وَيُنَزِّلُ الغَيْثَ » مىگويد اوست كه باران مىفرستد و اين جمله ، دلالت بر مطلب ياد شده ندارد و الا لازم بود بگويد : « ويعلم نزول المطر » يعنى نزول باران را مىداند .\r\nولى سيد قطب از يك نكته كه در اصطلاح به آن « وحدت سياق » مىگويند ، غفلت ورزيده است ، زيرا موضوع نزول باران در ميان چهار موضوع ديگر گفته شده كه علم به آنها از علوم انحصارى خداوند است و اگر منظور از جملهء « وَيُنَزِّلُ الغَيْثثَ » همان علم به نزول\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nباران نباشد ، گفتن اين جمله در ميان آن چهار موضوع بى تناسب خواهد بود ، زيرا اگر نزول‌باران ، فعل خداست ، همه حوادث جهانى نيز از او سرچشمه مىگيرد ، چرا از ميان آنها فقط اختصاص فرستادن باران را به خود متذكر شده است ، در صورتى كه او مبدأ همهء افعال جهان آفرينش است .\r\n3 . اوست كه مىداند در رحمها چيست ، او از سعادت وشقاوت وسرنوشت جنين و از پسر و دختر بودن آن آگاهى دارد ، حتى آن روزى كه جنين به صورت تك سلولى است ، مىداند كه پسر است يا دختر ، سعادتمند است يا بدبخت .\r\nبشر با همهء پيشرفتهايى كه در زمينهء « جنين شناسى » پيدا كرده ، هنوز شناسايى جنين از نظر پسر و دختر بودن از رازهاى نهفته است كه علم بر آنها دست نيافته است و اگر گاه وبىگاه روى امارات وعلايمى پيش‌بينىهايى مىشود ، تمام ، جنبهء خيالى وگمانى داشته وجنبه قطعى ندارد . علاوه بر اين ، جملهء « وَيَعْلَمُ ما فِى الأَرْحامِ » نه تنها علم به پسر و دختر بودن را از علوم انحصارى شمرده ، بلكه علم به كليه شؤون جنين را از خصايص الهى نام برده است .\r\n4 . كسى از آيندهء خود اطلاعى ندارد .\r\n5 . هيچ كس نمىداند در چه سرزمينى خواهد مرد .\r\n\r\nنظريهء ما در خصوص آيه\r\nمفسران اسلامى به پيروى از برخى روايات ، علم به اين\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nموضوعات پنجگانه را از علوم انحصارى خدا دانسته ومىگويند : جز خدا كسى بر اين پنج موضوع آگاهى پيدا نمىكند .\r\nما تا آن‌جا كه امكان داشت ، اين نظريه را با مؤيدهاى آن بيان كرديم ونظر ما نيز هنگام « 1 » نگارش اين قسمت از تفسير همين بود ، ولى بعدها موقع تنظيم كتاب مفاهيم القرآن كه بخشى از آن ، مربوط به علم غيب است ، تغيير نظر داده ونظر ديگرى را انتخاب نموده ومشروح نظر خود را در آن كتاب نوشته‌ايم ؛ حال اين نظر را به‌گونه‌اى مختصر بيان مىكنيم :\r\nاز نخستين جملهء آيه استفاده مىشود كه آگاهى از وقت رستاخيز ، مخصوص خداست وجز او كسى از آن آگاه نيست ونشانهء اختصاص چنين علم به ذات خويش ، همان مقدم داشتن لفظ « عنده » بر لفظ « علم الساعه » است كه از نظر قواعد ادبى نشانهء انحصار مىباشد .\r\nعلاوه بر اين آيه ، آيات ديگرى نيز به طور روشن بر اين مطلب گواهى مىدهند ، از جمله آيات زير :\r\n« إِلَيْهِ يُرَدُّ عِلْمُ السّاعَةِ « 2 » ؛\r\nدانستن هنگام رستاخيز فقط منحصر به اوست . »\r\n« يَسْأَلُكَ النّاسُ عَنِ السّاعَةِ قُلْ إِنَّما عِلْمُها عِنْدَ اللَّهِ « 3 » ؛\r\n\r\n\r\n","description":"","footnote":"\r\n( 1 ) . اردى بهشت 1345 برابر محرم 1368 .\r\n( 2 ) . فصلت ( 41 ) آيهء 47 .\r\n( 3 ) . احزاب ( 33 ) آيهء 63 .\r\n","page_name":" 263 ","page_number":263},
  {"content":"\r\n\r\nمردم از تو دربارهء رستاخيز مىپرسند بگو : علم آن فقط نزد خداست . »\r\nبراين اساس ، مىتوان گفت : اين آيه به كمك آيات ديگر ، گواه بر اين است كه علم به وقت رستاخيز جهان ، از اختصاصات خداست وشايد تا نخستين لحظهء وقوع آن ، كسى را از آن آگاه نسازد .\r\nآيهء مورد بحث در دومين قسمت ، روش سخن را دگرگون كرده وهرگز به شيوه حصر وانحصار سخن نمىگويد ، بلكه مىرساند خداوند از وقت نزول باران و آنچه در ارحام مادران است آگاه است و اين نحوهء سخن گفتن ، غير آن است كه بگويد كه علم به آنها از مختصات خداست واحدى جز او از آن آگاه نمىگردد ، خواه به علم ذاتى باشد وخواه به علم كسبى .\r\nخلاصه ، دقت در مضمون آيه مىرساند كه روش سخن گفتن آن دربارهء قيامت به گونه‌اى است ودرموضوعات چهارگانه به گونه ديگر . در قسمت نخست به صورت انحصار ، سخن مىگويد ومىفرمايد : « عِنْدَهُ عِلْمُ السّاعَةِ » يعنى پيش اوست علم به وقت رستاخيز ، نه پيش كس ديگر . ولى در چهار قسمت ديگر ، شيوهء سخن ، اين نيست كه تنها او مىداند وبس ، بلكه شيوهء سخن ، اين است كه « وَيُنَزِّلُ الغَيْثَ » او باران نازل مىكند ( و از وقت آن آگاه است ) « وَيَعْلَمُ ما فِى الأَرْحامِ » او مىداند كه در ارحام چيست ؟\r\nعلم خدا به اين دو موضوع ، مانع از آن نيست كه بنده‌اى از بندگان خدا از طريقى ، مانند وحى الهى و يا الهام قلبى از وقت\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nنزول باران و آنچه در رحم است آگاه گردد ، با اين تفاوت كه علم‌خدا ذاتى وضرورى است وعلم پيامبران واولياى خدا كسبى وامكانى است .\r\nدر قسمت‌هاى چهارم و پنجم ، شيوه سخن بيشتر تغيير مىكند وهرگز محور بحث در آنها علم وآگاهى خدا از سرنوشت بشر و يا لفظ مرگ او نيست ، بلكه فشار سخن ، اطلاع نداشتن هر فردى از سرنوشت و محل مرگ خويش است ، چنان كه مىفرمايد :\r\n« وَما تَدْرِى نَفْسٌ ماذا تَكْسِبُ غَداً ؛\r\nهيچ كس نمىداند فردا چه به دست مىآورد . »\r\n« وَما تَدْرِى نَفْسٌ بِأَىِّ أَرْضٍ تَمُوتُ ؛\r\nو كسى نمىداند در چه سرزمينى خواهد مرد . »\r\nولى آگاه نبودن بشر از كارهاى فرداى خويش و يا از محل مرگ خود ، مطابق ناموس خلقت است كه هيچ فردى ذاتاً از غيب و از پشت پرده آگاه نيست ، ولى اين امر ، مانع از آن نمىشود كه خداوند برخى از اولياى خود را از كارهاى فردايش و يا نقطه اى كه در آن‌جا مىميرد آگاه سازد .\r\nخلاصهء سخن : از نخستين قسمت آيه ، آن هم به كمك ديگر آيات قرآن استفاده مىشود كه آگاهى از وقت قيام قيامت از مختصات خداست وجز او كسى از وقت آن آگاه نبوده ونخواهد بود ، ولى در چهار فراز ديگر آيه ، لحن سخن و شيوهء گفتار در آنها اين است كه خدا از وقت نزول باران و از آنچه در ارحام است آگاه\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nاست ؛ آگاهى او از اين دو چيز ، غير آن است كه اين آگاهى حتى از طريق وحى والهام به ديگران تعدى نكند .\r\nهمچنين دو قسمت آخر آيه ، اين است كه هيچ بشرى از كارهاى فرداى خود آگاه نيست ، ولى آگاه نبودن از اين دو چيز ، غير آن است كه اين دو نوع آگاهى از مختصات باشد و بر ديگران حتى با تعليم الهى ، تجاوز نمىكند و يا ارادهء حكيمانه خداوند بر اين تعلق گرفته است كه كسى از اين دو موضوع مطلع نشود ، هرگز چنين چيزى از اين جمله‌ها استفاده نمىشود .\r\nموقعى اين حقيقت را بيشتر تصديق مىكنيد كه روايات مربوط به علم غيب را در نظر بگيريد . در اين روايات از آگاهى پيشوايان معصوم از سرنوشت انسانها و محل مرگ و شهادت خود سخن به‌ميان آمده است . اين روايات از نظر تعداد آن چنان فزونى دارد كه هرگز نمىتواند آنها را به بهانه اين كه غالباً سند ندارند رد كرد يا تأويل نمود .\r\nگذشته از اين كه علم هواشناسى ، علم نوپا ونوبنياد است و هنوز پنجاه سال بيشتر از عمل آن نگذشته است ، ممكن است بشر براثر تكامل دستگاههاى مربوط به هواشناسى ، از وقت نزول برف و باران به درستى آگاهى پيدا كند ، هر چند تاكنون در اين قسمت ، پيشرفت زيادى نكرده و چه بسا گزارشهاى ادارهء هواشناسى نادرست از آب در آمده است .\r\nدربارهء جنين‌شناسى ، بشر در آستانه تكميل وسايلى است كه او\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nرا از وضع رحم آگاه سازد ؛ بدنيست به گزارش زير توجه فرماييد :\r\nبا دستگاه الكترونيكى جنس پسر يا دختر قبل از تولد معلوم مىشود . با دستگاه مذكور ناهنجاريهاى نوزاد نيز مشخص مىشود .\r\nدستگاهى كه جنسيت جنين را در رحم مادر تعيين مىكند ، در يكى از بيمارستانهاى تهران به كار افتاد . به وسيلهء اين ماشين جديد الكترونيكى مىتوان تصوير جنين وطرز قرار گرفتن آن را در رحم بر روى تلويزيون مدار بسته مشاهده كرد .\r\nدكتر حسين پارسا رئيس بيمارستان ورئيس آموزشگاه عالى مامائى ضمن اعلام اين خبر ، توضيح داد با به كار افتادن ماشين الكترونيكى تصوير جنين از دو ماهگى به وسيلهء امواج الكترونيك بر روى صفحهء تلويزيون ظاهر مىشود ، به طورى كه به روشنى مىتوان محل جفت وقطر سر جنين ولگن را جهت تشخيص نحوه زايمان ( طبيعى يا غير طبيعى ) بر روى صفحه تلويزيون ديد . امواجى كه جهت دريافت تصوير جنين به كار مىرود ، هيچ‌گونه خطرى براى جنين ندارد .\r\n\r\nپسر يا دختر بودن\r\nدكتر پارسا همچنين گفت : براى اولين بار در ايران ، دستگاه جديدى نصب شده كه به وسيلهء اين دستگاه با كشيدن مقدارى از مايعى كه جنين در آن شناور است ، مىتوان جنسيت جنين را از نظر\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nدختر يا پسر بودن تعيين كرد . وى يادآور شد كه از اين دستگاه ، فقط به منظور تشخيص ناهنجاريهاى مادرزادى كه در جنين دختر يا پسر تظاهر مىكند استفاده مىشود . پزشكان بيمارستان با استفاده از اين دستگاه تاكنون توانسته‌اند ، بيش از 97 درصد ناهنجاريهاى مادرزادى جنين را تشخيص دهند .\r\nوى در مورد دستگاه الكترونيكى اضافه كرد كه با ترسيم تصوير جنين بر روى صفحهء تلويزيون ، سر جنين اندازه‌گيرى مىشود و محل جفت مشخص مىگردد و اين خود باعث خواهد شد كه از بسيارى سزارين‌هاى بىمورد جلوگيرى به عمل آيد « 1 » .\r\nولى بنا به نظرى كه ابراز گرديد ، آگاهى بشر به گونه‌اى از اين موضوعات ، مانع از آن نيست كه ذاتاً ومنهاى اطلاعات علمى ، از اين موضوعات آگاه نباشد ، هر چند با تبادل معلومات جوى و يا كار دستگاههاى الكترونيكى از اوضاع رحم و جنين آگاه گردد . رواياتى كه در تفسير آيه وارد شده وآگاهى از اين موضوعات را از مختصات خدا دانسته است از نظر سند ، ضعيف و ناتمام مىباشند . « 2 » تنها چيزى كه در اين مورد درخور اعتماد است ، خطبهء نهج‌البلاغه است كه آيه را بسان نظريهء مشهور تفسير مىكند و چون سخن امام در مورد خاصى وارد شده است ، يكى از مستمعان\r\n\r\n\r\n","description":"","footnote":"\r\n( 1 ) . اطلاعات ، ش 1477 .\r\n( 2 ) . بحارالأنوار ، ج 26 ، ص 103 و 104 ؛ نيز ر ك : مفاهيم القرآن ، ص 382 .\r\n","page_name":" 268 ","page_number":268},
  {"content":"\r\n\r\nكم‌ظرفيت نتوانست ، علم امام را به حوادث آينده ، تحمل كند و به امام گفت : مدعى علم غيب هستى ؟ امام براى ساكت كردن او موضوع انحصارى بودن امور پنجگانه را مطرح كرده است ؛ از اين جهت بايد كلام امام را به نحوى تأويل نمود و مرحوم مجلسى در بحارالأنوار براى كلام امام محتملاتى را بيان كرده است ، علاقه‌مندان مىتوانند به آن‌جا مراجعه كنند .\r\nجعفر سبحانى\r\nقم - حوزهء علميه\r\nذوالحجه 1397 / دى ماه 1354\r\n\r\n","description":"","footnote":"","page_name":" 269 ","page_number":269},
  {"content":"\r\n . \r\n","description":"","footnote":"","page_name":" 270 ","page_number":270},
  {"content":"\r\n\r\n\r\nكتابنامه ( اهمّ منابع )\r\n1 . اطلاعات ( روزنامه ) ، ش 14770 .\r\n2 . بحارالأنوار ، مجلسى .\r\n3 . البرهان ، سيدهاشم بحرانى .\r\n4 . التبيان ، شيخ طوسى .\r\n5 . توحيد ، صدوق .\r\n6 . تورات .\r\n7 . ديباچه‌اى بر رهبرى ، ناصرالدين صاحب الزمانى .\r\n8 . راه خداشناسى ، جعفر سبحانى .\r\n9 . سرچشمهء هستى .\r\n10 . سفينة البحار ، حاج شيخ عباس قمى .\r\n11 . سيرهء ابن هشام .\r\n12 . صحيفهء سجاديه .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\n1 . طبقات ، ابن سعد .\r\n14 . قرآن وآخرين پيامبر .\r\n15 . كشف الشبهات .\r\n16 . كيهان ( روزنامه ) ، 23 ، 8 / 46\r\n17 . ماذا خسر الإسلامُ بانحطاط المسلمين .\r\n18 . مجمع البيان ، طبرسى .\r\n19 . مستدرك الوسائل ، حاجى نورى .\r\n20 . معانى الأخبار ، شيخ صدوق .\r\n21 . مفاهيم القرآن ، جعفر سبحانى .\r\n22 . مكتب اسلام ، س 9 ، ش 2 .\r\n23 . الميزان ، علامهء طباطبائى .\r\n24 . نجوم براى همه .\r\n25 . نسل سرگردان .\r\n26 . نهج البلاغه .\r\n27 . وسائل الشيعة ، شيخ حر عاملى .\r\n\r\n\r\n","description":"","footnote":"","page_name":" 272 ","page_number":272}
  ]