[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nمجموعهء آثار\r\n18\r\n( جلد سوم از بخش سيرهء معصومين عليهم السلام )\r\nامام صادق عليه السلام ومسألهء خلافت ، موجبات شهادت امام موسى كاظم عليه السلام ، مسألهء ولايتعهد امام رضا عليه السلام ، عدل كلى ، مهدى موعود . . . داستان راستان\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n.\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n18\r\nمجموعهء آثار\r\nاستاد شهيد مطهرى\r\nانتشارات صدرا\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nمجموعه آثار استاد شهيد مطهري ( 18 )\r\nچاپ اول : مرداد 1378 مطابق ربيع الثاني 1420\r\nتعداد : 3000 نسخه\r\nحروفچينى ، ليتوگرافي ، چاپ صحافى : مؤسسه چاپ فجر ( 1001395 ) . تلفن : 3119796\r\nناشر : انتشارات صدرا ( با كسب اجازه از شوراى نظارت بر نشر آثار استاد شهيد )\r\nكليهء حقوق چاپ و نشر مخصوص ناشر است .\r\n* تهران : خيابان ناصر خسرو ، مقابل دار الفنون ، كوچهء دكتر مسعود ، تلفن : 3915130 - دورنگار : 3119796\r\n* قم : خيابان ارام ، تلفن 7731522\r\nشابك دوره : 964 - 5600 - 06 - 5\r\nISBN 964 - 5600 - 06 - 5\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n.\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n.\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nجلد هيجدهم\r\n\r\nمقدمه\r\nبسمه تعالى .\r\nكتاب حاضر جلد هجدهم ( و جلد سوم از بخش سيرهء معصومين عليهم السلام ) مجموعه آثار استاد شهيد مطهرى است و شامل دو بخش است . بخش اول ، ادامهء سيرهء ائمه اطهار عليهم السلام است و شامل چند فصل مىباشد . براى حسن مطلع ، يادداشتى از استاد شهيد تحت عنوان « مقايسهء روش امام حسين عليه السلام با ساير ائمه عليهم السلام » در ابتدا آورده شده است . فصل اول ، بحث كوتاهى است دربارهء امام زين العابدين عليه السلام كه آن متفكر شهيد در ادامهء سخنرانى « خرافهء سيزده » كه در تاريخ 13 / 1 / 1349 برابر با 25 محرم 1390 در حسينيه ارشاد انجام شده است ، به تناسب زمان ايراد نموده‌اند .\r\nفصل دوم را يك سخنرانى تحت عنوان « امام صادق عليه السلام » تشكيل مىدهد كه در تاريخ 25 شوّال 1381 قمرى به مناسبت وفات امام صادق عليه السلام ايراد شده است .\r\n« امام صادق عليه السلام و مسألهء خلافت » عنوان بحثى است كه استاد شهيد طى دو جلسه در سال 1350 شمسى در انجمن اسلامى پزشكان ايراد كرده‌اند و فصل سوم اين بخش را تشكيل مىدهد .\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nفصل چهارم عبارت است از يك سخنرانى با عنوان « امام موسى بن جعفر عليه السلام » كه در شب 25 رجب 1382 قمرى به مناسبت وفات امام كاظم عليه السلام ايراد شده است .\r\n« موجبات شهادت امام موسى كاظم عليه السلام » فصل پنجم اين بخش را تشكيل مىدهد و آن يك سخنرانى است كه در تاريخ 4 مهر 1349 مطابق با 24 رجب 1389 در حسينيه ارشاد ايراد گرديده است .\r\nفصل ششم مشتمل بر بحثى پيرامون « مسألهء ولايتعهد امام رضا عليه السلام » است كه طى دو جلسه در انجمن اسلامى پزشكان در سال 1350 شمسى بيان شده است .\r\n« سخنى دربارهء امام حسن عسكرى عليه السلام » عنوان فصل هفتم است و آن بحثى است كه استاد شهيد در ادامهء يكى از سخنرانيهاى « سيرهء نبوى » در سال 1354 شمسى در مسجد جامع بازار تهران به مناسبت سالگرد ولادت آن حضرت ايراد فرموده‌اند .\r\nآخرين فصل اين بخش را دو سخنرانى دربارهء حضرت مهدى عليه السلام تشكيل مىدهد كه اولى تحت عنوان « عدل كلى » در تاريخ 24 مهر 1349 مطابق چهاردهم شعبان 1390 در حسينيه ارشاد ايراد شده ، و دومى به فاصلهء يك هفته بعد تحت عنوان « مهدى موعود » در همان مكان انجام شده است .\r\nهمان‌طور كه در مقدمهء جلد شانزدهم ذكر شد ، از ابتداى جلد شانزدهم تا پايان اين بخش ، نظر به اينكه ترتيب تاريخى در آن حفظ شده است ، مىتواند به عنوان تحليل گوشه‌هايى از تاريخ صدر اسلام مورد مطالعه قرار گيرد ؛ گرچه بخش دوم اين مجلد نيز در بعضى قسمتها مىتواند اين نقش را ايفا كند .\r\nبخش دوم اين مجموعه را كتاب شريف داستان راستان تشكيل مىدهد كه چون شامل سيرهء معصومين عليهم السلام و ساير اولياء دين و به طور كلى راستان و نيكان بود در اين مجلد از « مجموعه آثار » قرار گرفت . استقبال كم نظير از اين كتاب از زمان اولين چاپ تا به امروز ، در ميان فارسى زبانان و اخيراً - به دنبال ترجمهء آن - در ميان ساير ملتها ، بر همگان روشن است و تعداد چاپ اين كتاب كه از چهل مىگذرد ، بهترين گواه بر اين مدعاست . همچنين اين كتاب در سال 1344 از سوى كميسيون ملى يونسكو در ايران برندهء جايزهء يونسكو گرديد . اين كتاب يكى ديگر از شاهكارهاى آية اللَّه مطهرى به شمار مىرود و نشانى از ذو فنون بودن استاد در خود دارد . بر خلاف تصور برخى ، اين كتاب مخصوص نوجوانان و جوانان نيست بلكه براى جوان و ميانسال و پير مفيد و براى عارف و عامى سودمند و فرح‌زاست\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nو خواننده را با سيره و روش زندگى معصومين و اولياء خدا آشنا مىسازد و مربّى جامعه است .\r\nاميد است اين مجلد از « مجموعه آثار » نيز همچون ساير مجلدات در تربيت اسلامى جامعه ما مفيد و مؤثر افتد و سازندهء زيربناى فكرى انقلاب مقدس اسلامى ما باشد . از خداوند متعال توفيق بيشتر در نشر آثار آن متفكر بزرگ و حاصل عمر و پارهء تن امام خمينى ( ره ) مسألت مىكنيم .\r\n26 / 4 / 78 .\r\nشوراى نظارت بر نشر استاد شهيد مطهرى\r\n\r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\nفهرست مطالب .\r\nبخش اول : سيرى در سيرهء ائمهء اطهار عليهم السلام مقايسهء روش امام حسين عليه السلام با ساير ائمه عليهم السلام ( تقيّه ) . . . . . 23 .\r\nسخنى پيرامون امام زين العابدين عليه السلام . . . . . 31 .\r\nعبادت امام . . . . . 31 .\r\nپيك محبت . . . . . 32 .\r\nخدمت در قافلهء حج . . . . . 32 .\r\nدعا و گريهء امام . . . . . 33 .\r\nامام صادق عليه السلام . . . . . 35 .\r\nفرصت طلايى . . . . . 36 .\r\nسيرت و روش امام . . . . . 37 .\r\nفايدهء سيره‌هاى گوناگون معصومين . . . . . 37 .\r\nتعارض ظاهرى سيره‌ها و ضرورت حل آنها . . . . . 38 .\r\nدرس و تعليم نه تعارض . . . . . 40 .\r\nفلسفهء زهد . . . . . 40 .\r\nاصول ثابت و اصول متغير . . . . . 43 .\r\nقيام يا سكوت ؟ . . . . . 44 .\r\nاوضاع سياسى در عهد امام صادق عليه السلام . . . . . 44 .\r\nعلت امتناع امام . . . . . 46 .\r\nاوضاع اجتماعى عهد امام . . . . . 46 .\r\nامام صادق عليه السلام و مسألهء خلافت ( 1 ) . . . . . 51 .\r\nاستفادهء بنى العباس از نارضايى مردم . . . . . 53\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nنامهء ابو سلمه به امام صادق و عبد اللَّه محض . . . . . 56 .\r\nعكس العمل امام و عبد اللَّه محض . . . . . 58 .\r\nبررسى . . . . . 60 .\r\nاجتماع محرمانهء سران بنى هاشم . . . . . 61 .\r\nبيعت با « محمد نفس زكيّه » . . . . . 62 .\r\nويژگيهاى زمان امام صادق عليه السلام . . . . . 65 .\r\nامام صادق عليه السلام و مسألهء خلافت ( 2 ) . . . . . 67 .\r\nمقايسهء زمان امام حسين عليه السلام و زمان امام صادق عليه السلام . . . . . 68 .\r\nجنگ عقايد . . . . . 70 .\r\nبرخورد امام صادق با جريانهاى فكرى مختلف . . . . . 72 .\r\nسخن مالك بن انس دربارهء امام صادق . . . . . 73 .\r\nنظر احمد امين . . . . . 75 .\r\nاعتراف جاحظ . . . . . 75 .\r\nنظر مير على هندى . . . . . 76 .\r\nسخن احمد زكى صالح . . . . . 76 .\r\nاهتمام شيعه به مسائل تعقلى . . . . . 77 .\r\nجابر بن حيّان . . . . . 78 .\r\nهشام بن الحكم . . . . . 79 .\r\nعوامل مؤثر در نشاط علمى زمان امام صادق عليه السلام . . . . . 80 .\r\nپرسش و پاسخ . . . . . 84 .\r\nامام موسى بن جعفر عليهما السلام . . . . . 85 .\r\nآثار زندانهاى به جرم آزادگى . . . . . 88 .\r\nقانون تضاد و تصادم . . . . . 89 .\r\nزينب كبرى . . . . . 90 .\r\nموسى بن جعفر عليه السلام . . . . . 90 .\r\nآمدن مأمور به احوالپرسى امام عليه السلام . . . . . 93 .\r\nموجبات شهادت امام موسى كاظم عليه السلام . . . . . 95 .\r\nتأثير مقتضيات زمان در شكل مبارزه . . . . . 96 .\r\nامام در زندان بصره . . . . . 98 .\r\nامام در زندانهاى مختلف . . . . . 99 .\r\nدرخواست هارون از امام . . . . . 100 .\r\nعلت دستگيرى امام . . . . . 100 .\r\nسخن مأمون . . . . . 102 .\r\nنفوذ معنوى امام . . . . . 103\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nدو سنت معمول ميان ائمه عليهم السلام . . . . . 105 .\r\nنقشهء دستگاه هارون . . . . . 105 .\r\nبِشر حافى و امام كاظم عليه السلام . . . . . 106 .\r\nصفوان جمّال و هارون . . . . . 107 .\r\nچگونگى شهادت امام . . . . . 110 .\r\nمسألهء ولايتعهد امام رضا عليه السلام ( 1 ) . . . . . 113 .\r\nرفتار عباسيان با علويين . . . . . 114 .\r\nمسألهء ولايتعهد امام رضا و نقلهاى تاريخى . . . . . 116 .\r\nمأمون و تشيع . . . . . 117 .\r\nنظر شيخ مفيد و شيخ صدوق . . . . . 119 .\r\nاحتمال دوم . . . . . 120 .\r\nنظر جرجى زيدان . . . . . 121 .\r\nاحتمال سوم : . . . . . 121 .\r\nالف . جلب نظر ايرانيان . . . . . 121 .\r\nب . فرونشاندن قيامهاى علويان . . . . . 122 .\r\nج . خلع سلاح كردن حضرت رضا . . . . . 123 .\r\nمسلّمات تاريخ : . . . . . 124 .\r\n1 . احضار امام از مدينه به مرو . . . . . 124 .\r\n2 . امتناع حضرت رضا . . . . . 125 .\r\n3 . شرط حضرت رضا . . . . . 126 .\r\n4 . طرز رفتار امام پس از مسألهء ولايتعهدى . . . . . 127 .\r\nمسألهء ولايتعهد امام رضا عليه السلام ( 2 ) . . . . . 129 .\r\nمسائل مشكوك . . . . . 133 .\r\nبررسى فرضيه‌ها . . . . . 137 .\r\nهمكارى با خلفا از نظر ائمهء اطهار . . . . . 139 .\r\nاستدلال حضرت رضا . . . . . 140 .\r\nولايت جائر . . . . . 141 .\r\nپرسش و پاسخ . . . . . 142 .\r\nسخنى دربارهء امام حسن عسكرى عليه السلام . . . . . 147 .\r\nعدل كلّى . . . . . 151 .\r\nتعريف عدالت . . . . . 154 .\r\nآيا عدالتخواهى فطرى است ؟ . . . . . 155 .\r\nنظر نيچه و ماكياول . . . . . 156\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nنظر برتراند راسل . . . . . 156 .\r\nنقد اين نظريه . . . . . 157 .\r\nنظر ماركسيسم . . . . . 158 .\r\nنظر اسلام . . . . . 158 .\r\nمسألهء عمر حضرت حجت . . . . . 160 .\r\nمشخصات دورهء حضرت مهدى عليه السلام . . . . . 161 .\r\nمهدى موعود . . . . . 167 .\r\nمهدويت در قرآن و احاديث نبوى . . . . . 168 .\r\nبيان على عليه السلام . . . . . 170 .\r\nقيام مختار و اعتقاد به مهدويت . . . . . 171 .\r\nسخن زُهرى . . . . . 172 .\r\nقيام « نفس زكيّه » و اعتقاد به مهدويت . . . . . 172 .\r\nنيرنگ منصور ، خليفهء عباسى . . . . . 173 .\r\nمحمد بن عِجلان و منصور عباسى . . . . . 174 .\r\nسخن دِعبل . . . . . 175 .\r\nاعتقاد به مهدويت در جهان تسنن . . . . . 176 .\r\nبيان حافظ . . . . . 176 .\r\nماهيت قيام مهدى عليه السلام . . . . . 178 .\r\nمهدويت ، يك فلسفهء بزرگ جهانى . . . . . 180\r\nبخش دوم : داستان راستان مقدمه جلد اول . . . . . 185 .\r\nرسول اكرم و دو حلقهء جمعيت . . . . . 193 .\r\nمردى كه كمك خواست . . . . . 195 .\r\nخواهش دعا . . . . . 197 .\r\nبستن زانوى شتر . . . . . 198 .\r\nهمسفر حج . . . . . 200 .\r\nغذاى دسته جمعى . . . . . 201 .\r\nقافله‌اى كه به حج مىرفت . . . . . 202 .\r\nمسلمان و كتابى . . . . . 204 .\r\nدر ركاب خليفه . . . . . 206 .\r\nامام باقر و مرد مسيحى . . . . . 207 .\r\nاعرابى و رسول اكرم . . . . . 209 .\r\nمرد شامى و امام حسين . . . . . 211\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nمردى كه اندرز خواست . . . . . 213 .\r\nمسيحى و زره على عليه السلام . . . . . 215 .\r\nامام صادق و گروهى از متصوفه . . . . . 217 .\r\nعلى و عاصم . . . . . 227 .\r\nمستمند و ثروتمند . . . . . 229 .\r\nبازارى و عابر . . . . . 231 .\r\nغزالى و راهزنان . . . . . 233 .\r\nابن سينا و ابن مسكويه . . . . . 235 .\r\nنصيحت زاهد . . . . . 236 .\r\nدر بزم خليفه . . . . . 238 .\r\nنماز عيد . . . . . 241 .\r\nگوش به دعاى مادر . . . . . 244 .\r\nدر محضر قاضى . . . . . 246 .\r\nدر سرزمين منا . . . . . 247 .\r\nوزنه‌برداران . . . . . 249 .\r\nتازه مسلمان . . . . . 251 .\r\nسفرهء خليفه . . . . . 254 .\r\nشكايت همسايه . . . . . 256 .\r\nدرخت خرما . . . . . 258 .\r\nدر خانهء امّ سلمه . . . . . 260 .\r\nبازار سياه . . . . . 262 .\r\nواماندهء قافله . . . . . 264 .\r\nبند كفش . . . . . 267 .\r\nهشام و فرزدق . . . . . 268 .\r\nبزنطى . . . . . 271 .\r\nعقيل ، مهمان على . . . . . 273 .\r\nخواب وحشتناك . . . . . 276 .\r\nدر ظلّهء بنى ساعده . . . . . 278 .\r\nسلام يهود . . . . . 280 .\r\nنامه‌اى به ابو ذر . . . . . 281 .\r\nمزد نامعين . . . . . 283 .\r\nبنده است يا آزاد ؟ . . . . . 285 .\r\nدر ميقات . . . . . 287 .\r\nبار نخل . . . . . 289 .\r\nعرق كار . . . . . 290 .\r\nدوستيى كه بريده شد . . . . . 291 .\r\nيك دشنام . . . . . 293\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nشمشير زبان . . . . . 296 .\r\nدو همكار . . . . . 298 .\r\nمنع شرابخواره . . . . . 300 .\r\nپيراهن خليفه . . . . . 302 .\r\nجوان آشفته حال . . . . . 303 .\r\nمهاجران حبشه . . . . . 305 .\r\nكارگر و آفتاب . . . . . 310 .\r\nهمسايهء نو . . . . . 311 .\r\nآخرين سخن . . . . . 312 .\r\nنُسَيبه . . . . . 313 .\r\nخواهش مسيح . . . . . 315 .\r\nجمع هيزم از صحرا . . . . . 316 .\r\nشراب در سفره . . . . . 317 .\r\nاستماع قرآن . . . . . 318 .\r\nشهرت عوام . . . . . 319 .\r\nسخنى كه به ابو طالب نيرو داد . . . . . 322 .\r\nدانشجوى بزرگسال . . . . . 324 .\r\nگياه‌شناس . . . . . 326 .\r\nسخنور . . . . . 329 .\r\nثمرهء سفر طائف . . . . . 331 .\r\nأبو إسحاق صابى . . . . . 334 .\r\nدر جستجوى حقيقت . . . . . 336 .\r\nجوياى يقين . . . . . 339 .\r\nتشنه‌اى كه مشك آبش به دوش بود . . . . . 342 .\r\nلگد به افتاده . . . . . 345 .\r\nمرد ناشناس . . . . . 347 .\r\nمقدمه جلد دوم . . . . . 349 .\r\nپسر حاتم . . . . . 353 .\r\nامتحان هوش . . . . . 358 .\r\nجويبر و ذلفا . . . . . 360 .\r\nيك اندرز . . . . . 365 .\r\nتصميم ناگهانى . . . . . 366 .\r\nپول با بركت . . . . . 369 .\r\nگرانى ارزاق . . . . . 372 .\r\nقرق حمام . . . . . 374 .\r\nمضيقهء بىآبى . . . . . 375\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nشكايت از روزگار . . . . . 379 .\r\nعتاب استاد . . . . . 381 .\r\nافطارى . . . . . 384 .\r\nشاگرد بزاز . . . . . 386 .\r\nاوضاع كواكب . . . . . 388 .\r\nستاره‌شناس . . . . . 390 .\r\nگره‌گشايى . . . . . 392 .\r\nكداميك عابدترند ؟ . . . . . 394 .\r\nاسكندر و ديوژن . . . . . 93 .\r\nشاه و حكيم . . . . . 397 .\r\nتوحيد مفضّل . . . . . 399 .\r\nشتردوانى . . . . . 403 .\r\nنصرانى تشنه . . . . . 405 .\r\nمهمانان على . . . . . 406 .\r\nجذاميها . . . . . 408 .\r\nابن سيابه . . . . . 409 .\r\nمهمان قاضى . . . . . 412 .\r\nحرف بقالها . . . . . 413 .\r\nپير و كودكان . . . . . 416 .\r\nپيام سعد . . . . . 418 .\r\nدعاى مستجاب . . . . . 420 .\r\nمصونيتى كه لغو شد . . . . . 423 .\r\nاولين شعار . . . . . 428 .\r\nدر بارگاه رستم . . . . . 432 .\r\nفرار از بستر . . . . . 438 .\r\nبرنامهء كار . . . . . 442 .\r\nخوابى يا بيدار ؟ . . . . . 447 .\r\nكابين خون . . . . . 450 .\r\nپسرانت چه شدند ؟ . . . . . 462 .\r\nپند آموزگار . . . . . 465 .\r\nحق برادر مسلمان . . . . . 469 .\r\nحق مادر . . . . . 471 .\r\nمحضر عالم . . . . . 474 .\r\nهشام و طاووس يمانى . . . . . 475 .\r\nبازنشستگى . . . . . 477 .\r\nحتى برده‌فروش . . . . . 479 .\r\nخيارفروش . . . . . 481\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nگواهىام علاء . . . . . 484 .\r\nاذان نيمه شب . . . . . 486 .\r\nشكايت از شوهر . . . . . 491 .\r\nكارهاى خانه . . . . . 494 .\r\nفهرستها . . . . . 499\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n\r\nسيرى در سيرهء ائمهء اطهار عليهم السلام\r\n\r\n","description":"","footnote":"","page_name":" 21 ","page_number":21},
  {"content":"\r\n . \r\n","description":"","footnote":"","page_name":" 22 ","page_number":22},
  {"content":"\r\n\r\n\r\nبه عنوان مقدمه : مقايسهء روش امام حسين عليه السلام . با ساير ائمه عليهم السلام ( تقيّه )\r\nيكى از موضوعاتى كه خوب است در اطراف آن بحث و تحقيق شود ، مقايسهء روش سيد الشهداء با ساير ائمهء اطهار است . در نظر بسيارى از مردم اين‌طور است كه روش امام حسين عليه السلام با ساير ائمهء اطهار مثل روش امام حسن و امام سجاد و امام باقر و امام صادق و ساير ائمه و حتى روش امير المؤمنين متفاوت و مختلف است و مثل اين است كه مكتب امام حسين مخصوص به خود اوست و هيچ يك از ائمهء ديگر تابع اين مكتب و اين روش نبوده‌اند و از روش و مكتب ديگرى پيروى مىنموده‌اند ، و اين خودبه خود عقدهء كور و اشكالى در دلها توليد مىكند ؛ بعلاوه ما بايد بدانيم كه در عمل چه نوع رفتار كنيم ، بايد تابع آن مكتب باشيم يا تابع اين مكتب ؟ براى اينكه موضوع بحث بهتر مشخص شود ، عرض مىكنم روشى كه شيعه با آن روش شناخته شده و ائمهء دين آن را مشخص كرده‌اند و از علامات و مختصات شيعه شناخته شده موضوع « تقيّه » است ، به طورى كه كلمهء « شيعه » و « تقيه » مثل « حاتم » و « جود » لازم و ملزوم يكديگر شناخته شده‌اند . همهء ائمهء دين تقيه مىكرده‌اند ، حالا چطور شد كه امام حسين عليه السلام در اين ميان تقيه نكرد\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nو قيام نمود ؟ اگر تقيه حق است چرا امام حسين تقيه نكرد و حال آنكه موجبات تقيه كاملًا براى امام حسين فراهم بود ، و اگر تقيه حق نيست پس چرا ساير ائمهء اطهار تقيه مىكرده‌اند و به تقيه دستور مىداده‌اند ؟ .\r\nو بعلاوه ، خود يك بحث اصولى است قطع نظر از اينكه روش ائمه با يكديگر متفاوت است و يا يكى است . فرض كنيم همه يك روش داشته‌اند ، همه تقيه مىكرده‌اند و يا هيچ كدام تقيه نمىكرده‌اند ، اين خود يك بحث اصولى است كه از جنبهء كلامى و اصولى مىتوان بحث كرد كه اساساً تقيه مىتواند حق باشد ؟ و آيا با عقل و قرآن وفق مىدهد و يا نمىدهد ؟ اين مطلب هم بايد گفته شود كه هرچند معروف و مشهور اين است كه تقيه از مختصات شيعه است و غير شيعه قائل به تقيه نيست ولى اين شهرت اساسى ندارد ؛ در غير شيعه هم تقيه هست . اين مسأله نيز مثل مسألهء تحريف قرآن است كه بعضى آن را از مختصات شيعه دانسته‌اند و حال آنكه اگر عده‌اى از شيعه قائل به تحريف قرآن هستند ، از اهل سنت هم قائلند ، عدد قائلين آنها كمتر از عدد قائلين شيعه نيست ، و البته اگر همهء علماى سنّى قائل به تحريف قرآن نيستند همهء علماى شيعه نيز قائل به تحريف قرآن نيستند . اين مطلب به عنوان مثال گفته شد ؛ فعلًا وارد بحث تحريف قرآن نيستيم . اين مطلب را يك توسعهء بيشتر هم مىتوان داد كه از موضوع رعايت تقيه وسيعتر باشد ، و مىشود گفت در بعضى امور ديگر هم در ابتدا بين سيرت و طريقهء ائمه اطهار با يكديگر تعارض و تناقض ديده مىشود . ممكن است مثلًا رسول اكرم صلى الله عليه و آله يك طور عمل كرده باشد و امير المؤمنين طور ديگر ، و يا اينكه هر دو بزرگوار طورى عمل كرده باشند و امام باقر و امام صادق طورى ديگر . اين تعارضها و تناقضهاى ظاهرى زياد ديده مىشود ، و به عنوان مثال بعضى را عرض خواهم كرد ؛ و چون همه به عقيدهء ما معصومند و فعل همهء آنها مانند قولشان حجت است پس ما در عمل چه كنيم ؟ تابع كدام سيرت و كدام عمل باشيم ؟ ما به دليل اينكه امامت اهل بيت عصمت را پذيرفته‌ايم و سخنان آنها و افعال آنها را حجت مىدانيم و معتقديم رسول خدا ما را به آنها ارجاع فرموده است ، از\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nلحاظ آثار و مآثر دينى از اهل سنت و جماعت غنىتر هستيم ، بيش از آنها حديث و خبر داريم ، بيش از آنها حكمتهاى اخلاقى و اجتماعى داريم ، بيش از آنها دعاهاى پرارزش داريم كه خود دعاها باب بزرگى است از معارف و تعليمات اخلاقى و اجتماعى اسلام و بايد مستقلًا در اطراف آن بحث شود . آنها به اندازهء ما سيرت ندارند و از اين جهت نيز ما از آنها غنىتر هستيم . لهذا كسانى كه حساب كرده‌اند مىگويند كه تمام صحاح ستّهء اهل تسنن به اندازهء كتاب كافى ما حديث ندارد . ( چون در مدتها پيش بوده كه ديده‌ايم و البته خودم اين حساب و مقايسه را نكرده‌ام ، از قول ديگران نقل مىكنم ، الآن هم عدد و رقم اين دو يادم نيست ) . اجمالًا آنچه به خاطرم مانده اين است كه كافى متجاوز از شانزده هزار حديث دارد . اين به نوبهء خود يك افتخارى براى شيعه شمرده شده و به همين دليل شيعه خود را محتاج به قياس و استحسان نديده است و هميشه به اين مطلب افتخار كرده است . حال مىخواهم عرض كنم همين چيزى كه نقطهء قوّت شيعه شمرده شده ممكن است با توجه به اشكال بالا نقطهء ضعف شيعه شمرده شود ؛ گفته شود شيعه چون يك معصوم و يك پيشوا ندارد و چهارده پيشوا دارد و چون از هر يك از پيشواها راه و رسمهاى مختلف نقل شده ، در نتيجه يك نوع حيرت و يك نوع ضلالت و يك نوع سرگيجه براى شيعه پيدا مىشود و يك نوع هرج و مرج براى مردم شيعه پديد مىآيد . آن وقت اين خود يك وسيلهء خوبى هم براى مردمى كه دين را وسيلهء مقاصد خودشان قرار مىدهند و فساد را با نيروى مقدسى مىخواهند مجهز نمايند مىشود . هر كسى دلش مىخواهد طورى عمل كند ، از يك حديث و يك عمل يكى از ائمه در يك مورد بالخصوص شاهد و دليل مىآورد .\r\nنتيجهء اينها تشتّت است و هرج و مرج و اصل ثابت اخلاقى و اجتماعى نداشتن ، و واى به حال ملتى كه اصول ثابت و واحدى نداشته باشد و هر كسى از خود طرز فكرى داشته باشد . اين درست مصداق همان مثل است كه مىگويد : اگر مريض طبيبش زياد شد اميد بهبود در او نيست .\r\nو الحق هم بايد گفت كه اگر روى اين روشهاى به ظاهر مخالف ،\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nحساب و تحقيق و اجتهاد نشود همين آثار سوء هست ؛ يعنى چه آنكه ما چند پيشواى مختلف الطريقه داشته باشيم و يا آنكه پيشوايان ما همه بر يك طريق باشند ولى در ظاهر اختلافى ببينيم و حتى اينكه يك پيشوا داشته باشيم ولى در مواطن مختلف روشهاى مختلف در او ببينيم و نتوانيم اختلافها را حل كنيم به يك اصل معين ، همين هرج و مرج كه گفته شد پيدا مىشود .\r\nمثلًا به عنوان مثال عرض مىكنم : ما از يك طرف وقتى كه به سيرت رسول اكرم مراجعه مىكنيم مىبينيم كه فقيرانه زندگى مىكرده است ، نان جو مىخورده است ، لباس وصله‌دار مىپوشيده است ، امير المؤمنين همين‌طور ؛ و قرآن هم مىفرمايد :  « لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ لِمَنْ كانَ يَرْجُوا اللَّهَ وَ الْيَوْمَ الْآخِرَ »  « 1 » ، پس همهء مردم موظفند از روش و سيرهء رسول اكرم پيروى كنند ، همه فقيرانه زندگانى كنند ، همه نان جو بخورند ، لباس وصله‌دار بپوشند . ولى وقتى مىرويم زندگانى امام مجتبى را مىبينيم و يا زندگانى امام صادق و امام رضا را مىبينيم ، مىبينيم آنها فقيرانه زندگانى نمىكرده‌اند ، غذاى خوب مىخورده‌اند و جامهء خوب مىپوشيده‌اند و مركب خوب سوار مىشده‌اند ، از طيّبات دنيا استفاده مىكرده‌اند . امام صادق وقتى به خانهء شخصى مىرود و مىبيند آن شخص خانهء كوچكى دارد با اينكه متمكّن است ، مىفرمايد : چرا خانهء وسيعترى براى خود تهيه نمىكنى ؟ مىگويد : اين خانه خانهء پدرى من است ، پدرم در اينجا زندگانى كرده است .\r\nمىفرمايد : شايد پدرت شعور نداشته ، آيا تو هم بايد مثل او شعور نداشته باشى ؟ ! تو مىخواهى يك عمر جرم بىشعورى پدرت را بدهى ؟ ! .\r\nاين امور است كه در ظاهر مخالف يكديگر شمرده مىشود ، و اين است امرى كه ممكن است يك نقطهء ضعف در تشيع شمرده شود . ولى نه ، اين‌طور نيست . من از همين مثال استفاده مىكنم كه اين‌طور نيست و\r\n\r\n\r\n\r\n\r\n","description":"","footnote":"\r\n( 1 ) . احزاب / 21 .\r\n","page_name":" 26 ","page_number":26},
  {"content":"\r\n\r\nنقطهء قوّت شيعه در همين است . مقدمتاً عرض مىكنم ما اگر يك پيشواى معصوم داشته باشيم كه 20 سال يا 30 سال در ميان ما باشد و يا يك پيشوا داشته باشيم كه 250 سال در ميان ما باشد ، البته اگر تنها 20 سال در ميان ما باشد آن قدرها تحولات و پيچ‌وخم‌ها و تغييرها و موضوعهاى مختلف پيش نمىآيد كه ما عمل آن پيشوا و طرز مواجه شدن آن پيشوا را با صورتهاى مختلف و شكلهاى مختلف موضوعات ببينيم و در نتيجه استاد بشويم و مهارت پيدا كنيم كه ما هم در اين دنياى متغير چگونه مواجه شويم و در اين زندگى متغير چگونه اصول كلى دين را با موضوعات مختلف و متغير تطبيق كنيم . زيرا دين يك بيانى دارد و يك تطبيقى و عملى ، عيناً مانند درسهاى نظرى و درسهاى عملى ؛ درسهاى عملى طرز تطبيق نظريه‌هاست با موضوعات جزئى و مختلف . ولى اگر 250 سال يك پيشواى معصوم داشته باشيم كه با اقسام و انواع صورتهاى قضايا مواجه شود و طريق حل آن قضايا را به ما بنماياند ، ما بهتر به روح تعليمات دين آشنا مىشويم و از جمود و خشكى و به اصطلاحِ منطق « اخذ ما ليس بعلّةٍ » و يا « خلط ما بالعرض بما بالذّات » نجات پيدا مىكنيم . « خلط ما بالعرض بما بالذّات » يعنى دو چيزى كه همراه يكديگرند يكى از آنها در امر سومى دخالت دارد و همراهى آن ديگرى با آن امر سوم اصالت ندارد بلكه به اعتبار اين است كه به حسب اتفاق همراه اولى بوده است و ما اشتباه كنيم و بپنداريم كه آن چيزى كه مستلزم امر سوم است اوست . فرض كنيد « الف » و « ب » در ظرفى همراه يكديگر بوده‌اند و « الف » توليد « ج » مىكند ، بعد ما خيال كنيم كه « ب » مولّد « ج » است يا خيال كنيم در توليد كردن « الف » « ج » را ، « ب » هم دخالت دارد . در سيرهء پيشوايان دين شك نيست كه آنها هم هر كدام در زمانى بوده‌اند و زمان و محيط آنها اقتضائاتى داشته است و هر فردى ناچار است كه از مقتضيات زمان خود پيروى كند ؛ يعنى دين نسبت به مقتضيات زمان ، مردم را آزاد گذاشته است . حال در زمينهء تعدد پيشواى معصوم و يا طول عمر يك پيشوا انسان بهتر مىتواند روح تعليمات دينى را از آنچه كه مربوط به مقتضيات عصر و زمان است\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nتشخيص دهد ، روح را بگيرد و امور مربوط به مقتضيات زمان را رها كند . ممكن است پيغمبر يك عملى بكند به حكم اينكه روح دين اقتضا مىكند و ممكن است يك عملى بكند به حكم مقتضيات زمان ، مثل همان مثالى كه راجع به زندگانى فقيرانه عرض كردم كه رسول خدا فقيرانه زندگى مىكرد و امام صادق مثلًا نه . حال يك داستانى نقل مىكنم كه خوب روح اين مطلب را بشكافد :\r\nدر حديث معروفى كه هم در كافى و هم در تحف العقول است آمده كه سفيان ثورى آمد به حضور امام صادق [ و نسبت به اينكه امام لباس لطيفى پوشيده بود اعتراض كرد كه پيغمبر چنين لباسى نمىپوشيد .\r\nحضرت فرمود : 
  ] تو خيال مىكنى چون پيغمبر چنان بود مردم تا ابد [ بايد آن‌طور باشند ؟ ! 
  ] تو نمىدانى اين جزء دستور اسلام نيست ؟ ! تو بايد عقل داشته باشى ، اين قدر عقل و قوّهء حساب داشته باشى ، آن عصر و زمان و آن منطقه را در نظر بگيرى . در آن زمان زندگانى متوسط همان بود كه پيغمبر داشت . دستور اسلام مواسات و مساوات است . بايد ديد اكثريت مردم در آن زمان چگونه زندگى داشته‌اند . البته براى پيغمبر كه پيشوا و مقتدا بود و مردم جان و مال خود را در اختيار او مىگذاشتند همه جور زندگى فراهم بود ، ولى هرگز رسول اكرم با وجود چنان زندگى عمومى ، براى شخص خودش امتيازى قائل نمىشد . آنچه دستور اسلام است همدردى است ، مواسات و مساوات است ، عدل و انصاف است ، روش نرم و ملايم است كه در روح فقرا توليد عقده ننمايد ، آن كسى كه رفيق يا همسايه يا ناظر اعمال اوست ناراحت نشود . اگر در زمان پيغمبر اين وسعت عيش و اين رُخَص مىبود پيغمبر آن‌طور رفتار نمىكرد . مردم از اين جهت آزادند كه اين‌طور لباس بپوشند يا آن‌طور ، كهنه بپوشند يا نو ، اين پارچه را انتخاب كنند يا آن پارچه را ، اين طرز را يا آن طرز را . دين به اين چيزها اهميت نمىدهد ، آنچه كه اهميت مىدهد آن چيزهاست [ يعنى اصولى مانند همدردى ، مواسات ، مساوات و عدل و انصاف 
  ] .\r\nبعد فرمود : و لكن من را كه اين‌طور مىبينى ، هميشه متوجه\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nحقوقى كه به مال من تعلق مىگيرد هستم . . . پس بين روش من و روش پيغمبر اختلاف اصولى و معنوى نيست . و لهذا در حديث است كه در زمان امام صادق خشكسالى پيدا شد . امام صادق به ناظر خرج خود فرمود : [ برو گندمهاى ذخيرهء ما را در بازار به فروش ، از اين پس نان خود را به طور روزانه از بازار تهيه مىكنيم ؛ و نان بازار از گندم و جو با هم تهيه مىشد . 
  ] اسلام نمىگويد نان گندم بخور يا نان جو و يا گندم و جو را با هم مخلوط كن ؛ مىگويد روش تو بايد در ميان مردم مقرون به انصاف و عدالت و احسان باشد . حال ما از اين اختلاف روش رسول اكرم و امام صادق بهتر به روح اسلام پى مىبريم . اگر امام صادق اين بيان را نمىكرد و توضيح نمىداد ، ما آن جنبه از عمل رسول خدا را كه مربوط به مقتضيات عصر آن حضرت است جزء دستور اسلام مىشمرديم و بعد به ضميمهء آيهء 21 از سورهء احزاب كه مىفرمايد به پيغمبر تأسّى كنيد ، صغرى و كبرى تشكيل مىداديم و تا قيامت مردم را در زير زنجير مىكشيديم ، ولى بيان امام صادق و توضيح آن حضرت و اختلاف روش آن حضرت با روش پيغمبر درس آموزنده‌اى است براى ما ، و ما را از جمود و خشكى خارج مىكند ، به روح و معنا آشنا مىسازد . البته در اينجا امام صادق شخصاً بيان دارد . اگر هم بيانى نمىداشت باز خود ما بايد اين قدرها تعقل و قوّهء اجتهاد داشته باشيم ، اينها را متناقض و متضاد و متعارض ندانيم .\r\nاين جمود مخصوصاً در اخباريين زياد است كه حتى شرب دخان را منع مىكنند .\r\nعلىهذا يكى از طرق حل تعارضاتى كه در سيرتهاى مختلف است ، به اصطلاح حل عرفى و جمع عرفى است كه از راه اختلاف مقتضيات زمان است . حتى در حل تعارضات قولى نيز اين طريق را مىتوان به كار برد گو اينكه فقهاى ما توجه نكرده‌اند .\r\nيك مثال ديگر : به على عليه السلام عرض كردند دربارهء اين حديث كه « غَيِّرُوا الشَّيْبَ وَ لا تَشَبَّهوا بِالْيَهودِ » . على عليه السلام خودش اين حديث را روايت مىكرد ولى عمل نمىكرد ، يعنى خودش رنگ نمىبست و\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nخضاب نمىكرد . على عليه السلام فرمود : اين دستور ، مخصوص زمان پيغمبر است ؛ اين تاكتيك جنگى بود كه دشمن نگويد اينها يك عده پير و پاتال هستند ، يك حيلهء جنگى بود كه رسول اكرم به كار مىبرد ولى امروز « فَامْرُؤٌ وَ مَا اخْتارَ » . .\r\nحال اگر سيرت على نبود و توضيح على نبود ، ما مىگفتيم پيغمبر فرمود ريشها را خضاب كنيد ، تا قيامت به ريش مردم چسبيده بوديم كه حتماً بايد ريشها را رنگ ببنديد . پس اين خود يك طريق حل تناقض است . البته اين كار مطالعهء كامل لازم دارد .\r\nيكى از علماى مطلع كه مستقل فكر مىكرد ، يادم هست كه دربارهء اخبار تفويض كه خيلى قرع سمع هم مىكند كه چگونه خدا اختيارات مىدهد ( مثل اختيارات وزير دادگسترى ) مىگفت مثلًا . . . « 1 »\r\nاين نكته را بايد بدانيم كه يك عده مسائل داريم كه اين مسائل روح تعليمات دين است ، دستورهاى كلى الهى است . اينها به هيچ نحو قابل تغيير و تبديل نيست ، ناشى از مصالح كلى و عالى بشريت است ، تا بشريت هست اين دستورها هم هست ، بشر از آن جهت كه بشر است بايد اين دستورها را به كار بندد .\r\n\r\n\r\n\r\n\r\n","description":"","footnote":"\r\n( 1 ) . [ يادداشت استاد به همين صورت است . 
  ]\r\n","page_name":" 30 ","page_number":30},
  {"content":"\r\n\r\n\r\nسخنى پيرامون امام زين العابدين عليه السلام\r\nوجود مقدس زين العابدين عليه السلام قهرمان معنويت است ( معنويت به معنى صحيح آن ) ؛ يعنى يكى از فلسفه‌هاى وجودى فردى مثل على بن الحسين اين است كه وقتى انسان خاندان پيغمبر را مىنگرد - هركدامشان را ، و على بن الحسين را كه يكى از آنهاست - مىبيند معنويت اسلام يعنى حقيقت اسلام ، آن ايمان به اسلام تا چه حد در خاندان پيغمبر نفوذ داشته است ؛ و اين خودش يك مسأله‌اى است . انسان وقتى كه مردى همچون على بن ابى طالب را مىبيند ، آن كه از كودكى در زيردست پيغمبر تربيت و بزرگ شده و در آن نفس آخر پيغمبر سر پيغمبر در دامان او بود كه جان به جان آفرين تسليم كرد ، اين مردى كه از كودكى در خانهء پيغمبر بود و هيچ كس به اندازهء او با پيغمبر نبوده است ، آرى انسان وقتى زندگى على را مىنگرد ، مىبيند سراسر ايمان به پيغمبر اكرم است و انسان از آينهء وجود على پيغمبر را مىبيند . اين چه بوده است كه مردى مثل على سراسر ايمان [ به پيغمبر بوده است ؟ 
  ] .\r\n\r\nعبادت امام\r\nاهل بيت پيغمبر همه‌شان اينچنين‌اند . واقعاً عجيب است . انسان وقتى على بن الحسين را مىبيند ، آن خوفى كه از خدا دارد ، آن نمازهايى كه واقعاً نيايش بود و واقعاً\r\n\r\n","description":"","footnote":"","page_name":" 31 ","page_number":31},
  {"content":"\r\n\r\n- به قول الكسيس كارل - پرواز روح به سوى خدا بود ( نمازى كه او مىخواند اينطور نبود كه پيكرش رو به كعبه بايستد و روحش جاى ديگرى بازى كند ؛ اصلًا روح كأنّه از اين كالبد مىرفت ) آرى ، انسان وقتى على بن الحسين را مىبيند با خود مىگويد اين اسلام چيست ؟ ! اين چه روحى است ؟ !\r\n اينهمه آوازها از شه بود * گرچه از حلقوم عبد اللَّه بود \r\nوقتى انسان على بن الحسين را مىبيند كأنّه پيغمبر را در محراب عبادتش در ثلث آخر شب يا در كوه حرا مىبيند .\r\nيك شب امام مشغول همان نيايش و دعايى كه خودش اهل آن دعا بود ، بود ؛ يكى از بچه‌هاى امام از جايى افتاد و استخوانش شكست كه احتياج به شكسته‌بندى پيدا شد . اهل خانه نيامدند متعرض عبادت امام شوند ، رفتند و شكسته بند آوردند و دست بچه را بستند درحالىكه او از درد فرياد مىكشيد . بچه راحت شد و قضيه گذشت .\r\nهنگام صبح امام ديد دست بچه را بسته‌اند . فرمود : چرا چنين است ؟ عرض كردند :\r\nجريان اينطور بود . كى ؟ ديشب در فلان وقت كه شما مشغول عبادت بوديد . معلوم شد كه آنچنان امام در حال جذبه بسر مىبرده است و آنچنان اين روح به سوى خدا پرواز كرده بود كه هيچ يك از آن صداها اصلًا به گوش امام نرسيده بود .\r\n\r\nپيك محبت\r\nزين العابدين پيك محبت بود . اين هم عجيب است : راه مىرفت ، هرجا بىكسى را مىديد ، هر جا غريبى را مىديد ، فقير و مستمندى را مىديد ، كسى را مىديد كه ديگران به او توجه ندارند ، به او محبت مىكرد ، او را نوازش مىكرد و به خانهء خودش مىآورد .\r\nروزى يك عده جُذامى را ديد . ( همه از جذامى فرار مىكنند ، و آن كه فرار مىكند از سرايت بيماريش مىترسد ، ولى خوب اينها هم بندهء خدا هستند . ) از اينها دعوت كرد ، اينها را به خانهء خود آورد و در خانهء خود از اينها پرستارى كرد . خانهء زين العابدين خانهء مسكينان و يتيمان و بيچارگان بود .\r\n\r\nخدمت در قافلهء حج\r\nفرزند پيغمبر است . به حج مىرود . امتناع دارد كه با قافله‌اى حركت كند كه او را مىشناسند . مترصّد است يك قافله‌اى از نقاط دور دست كه او را نمىشناسند پيدا\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nشود و غريب وار داخل آن شود . وارد يكى از اين قافله‌ها شد . از آنها اجازه خواست كه به من اجازه دهيد كه خدمت كنم . آنها هم پذيرفتند . آن زمان كه با اسب و شتر و غيره مىرفتند ده دوازده روز طول مىكشيد . امام در تمام اين مدت به صورت يك خدمتگزار قافله درآمد . در بين راه مردى با اين قافله تصادف كرد كه امام را مىشناخت . تا امام را شناخت رفت نزد آنها و گفت : اين كيست كه شما آورده‌ايد براى خدمت خودتان ؟ گفتند : ما كه نمىشناسيم ، جوانى است مدنى ولى بسيار جوان خوبى است . گفت : بله ، شما نمىشناسيد ، اگر مىشناختيد اينجور به او فرمان نمىداديد و او را در خدمت خودتان نمىگرفتيد . گفتند : مگر كيست ؟ گفت : اين على بن حسين بن على بن أبي طالب فرزند پيغمبر است . دويدند خودشان را به دست و پاى امام انداختند :\r\nآقا اين چه كارى بود شما كرديد ؟ ! ممكن بود ما با اين كار خودمان معذّب به عذاب الهى شويم ، به شما جسارتى بكنيم ، شما بايد آقا باشيد ؛ شما بايد اينجا بنشينيد ، ما بايد خدمتگزار و خدمتكار شما باشيم . فرمود : نه ، من تجربه كرده‌ام ، وقتى كه با قافله‌اى حركت مىكنم كه مرا مىشناسند ، نمىگذارند من اهل قافله را خدمت كنم . لذا من مىخواهم با قافله‌اى حركت كنم كه مرا نمىشناسند ، تا توفيق و سعادت خدمت به مسلمان و رفقا براى من پيدا شود .\r\n\r\nدعا و گريهء امام\r\nبراى على بن الحسين فرصتى نظير فرصت امام أبا عبد اللَّه پدر بزرگوارش پيدا نشد ، همچنان كه فرصتى نظير فرصتى كه براى امام صادق پديد آمد پيدا نشد ، اما براى كسى كه مىخواهد خدمتگزار اسلام باشد همهء مواقع فرصت است ولى شكل فرصتها فرق مىكند . ببينيد امام زين العابدين به صورت دعا چه افتخارى براى دنياى شيعه درست كرده ؟ ! و در عين حال در همان لباس دعا امام كار خودش را مىكرد .\r\nبعضى خيال كرده‌اند امام زين العابدين چون در مدتى كه حضرت بعد از پدر بزرگوارشان حيات داشتند قيام به سيف نكردند ، پس گذاشتند قضايا فراموش شود .\r\nابداً [ چنين نيست 
  ] ، از هر بهانه‌اى استفاده مىكرد كه اثر قيام پدر بزرگوارش را زنده نگه دارد . آن گريه‌ها كه گريه مىكرد و يادآورى مىنمود براى چه بود ؟ آيا تنها يك حالتى بود مثل حالت آدمى كه فقط دلش مىسوزد و بىهدف گريه مىكند ؟ ! يا مىخواست اين حادثه را زنده نگه دارد و مردم يادشان نرود كه چرا امام حسين قيام\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nكرد و چه كسانى او را كشتند ؟ اين بود كه گاهى امام گريه مىكرد ، گريه‌هاى زيادى .\r\nروزى يكى از خدمتگزارانش عرض كرد : آقا ! آيا وقت آن نرسيده است كه شما از گريه بازايستيد ؟ ( فهميد كه امام براى عزيزانش مىگريد . ) فرمود : چه مىگويى ؟ ! يعقوب يك يوسف بيشتر نداشت ، قرآن عواطف او را اين‌طور تشريح مىكند :  وَ ابْيَضَّتْ عَيْناهُ مِنَ الْحُزْنِ  « 1 » . من در جلوى چشم خودم هجده يوسف را ديدم كه يكى پس از ديگرى بر زمين افتادند .\r\nو صلّى اللَّه على محمد و آله الطاهرين\r\n\r\n\r\n\r\n\r\n","description":"","footnote":"\r\n( 1 ) . يوسف / 84 [ چشمانش از گريهء ناشى از غم فراق يوسف سفيد شد 
  ] .\r\n","page_name":" 34 ","page_number":34},
  {"content":"\r\n\r\n\r\nامام صادق عليه السلام « 1 »\r\nبه مناسبت اينكه امروز روز وفات امام ششم ، صادق اهل البيت عليهم السلام است ، سخنان من در اطراف آن شخصيت بزرگوار و نكاتى از سيرت آن حضرت خواهد بود .\r\nامام صادق عليه السلام در ماه ربيع الاول سال 83 هجرى در زمان خلافت عبد الملك بن مروان اموى به دنيا آمد ، و در ماه شوال يا ماه رجب در سال 148 هجرى در زمان خلافت أبو جعفر منصور عباسى از دنيا رحلت كرد . در زمان يك خليفهء باهوش سفاك اموى به دنيا آمد و در زمان يك خليفهء مقتدر باهوش سفاك عباسى از دنيا رحلت كرد ، و در آن بين شاهد دورهء فترت خلافت و انتقال آن از دودمانى به دودمان ديگر بود .\r\nمادر آن حضرت ، همان طورى كه در كافى و بحار و ساير كتب ضبط شده ، امّ فروه دختر قاسم بن محمد بن ابى بكر بود ، لذا از طرف مادر نسب آن حضرت به أبو بكر مىرسيد و چون قاسم بن محمد بن ابى بكر با دخترعموى خود اسماء دختر عبد الرحمن بن ابى بكر ازدواج كرده بود ، بنابراين مادر آن حضرت ، هم از طرف پدر نوادهء أبو بكر است و هم از طرف مادر ، و لهذا حضرت صادق مىفرموده : « وَلَدَنى أَبو بَكْرٍ مَرَّتَيْنِ » يعنى أبو بكر دو بار مرا به دنيا آورد ، از دو راه نسب من به أبو بكر مىرسد .\r\n\r\n\r\n\r\n\r\n","description":"","footnote":"\r\n( 1 ) . اين سخنرانى در 25 شوال 1381 هجرى قمرى به مناسبت وفات امام صادق عليه السلام ايراد شده است .\r\n","page_name":" 35 ","page_number":35},
  {"content":"\r\n\r\n\r\nفرصت طلايى\r\nامام صادق عليه السلام شيخ الائمه است ، از همهء ائمهء ديگر عمر بيشترى نصيب ايشان شد ، شصت و پنج‌ساله بود كه از دنيا رحلت فرمود . عمر نسبتا طويل آن حضرت و فتورى كه در دستگاه خلافت رخ داد كه امويان و عباسيان سرگرم زد و خورد با يكديگر بودند فرصتى طلايى براى امام به وجود آورد كه بساط افاضه و تعليم را بگستراند و به تعليم و تربيت و تأسيس حوزهء علمى عظيمى بپردازد ، جملهء « قال الصادق » شعار علم حديث گردد ، و به نشر و پخش حقايق اسلام موفق گردد . از آن زمان تا زمان ما هركس از علما و دانشمندان اعم از شيعى مذهب و غيره كه نام آن حضرت را در كتب و آثار خود ذكر كرده‌اند با ذكر حوزه و مدرسه‌اى كه آن حضرت تأسيس كرد و شاگردان زيادى كه تربيت كرد و رونقى كه به بازار علم و فرهنگ اسلامى داد توأم ذكر كرده‌اند ؛ همان طورى كه همه به مقام تقوا و معنويت و عبادت آن حضرت نيز اعتراف كرده‌اند .\r\nشيخ مفيد از علماى شيعه مىگويد آن قدر آثار علمى از آن حضرت نقل شده كه در همهء بلاد منتشر شده . از هيچ كدام از علماى اهل بيت آن قدر كه از آن حضرت نقل شد ، نقل نشده . اصحاب حديث نام كسانى را كه در خدمت آن حضرت شاگردى كرده‌اند و از خرمن وجودش خوشه گرفته‌اند ضبط كرده‌اند ، چهار هزار نفر بوده‌اند و در ميان اينها از همهء طبقات و صاحبان عقايد و آراء و افكار گوناگون بوده‌اند .\r\nمحمد بن عبد الكريم شهرستانى ، از علماى بزرگ اهل تسنن و صاحب كتاب معروف الملل و النحل ، دربارهء آن حضرت مىگويد : « هُوَ ذو عِلْمٍ غَزيرٍ ، وَ ادَبٍ كامِلٍ فِى الْحِكْمَةِ ، وَ زُهْدٍ فِى الدُّنْيا ، وَ وَرَعٍ عَنِ الشَّهَواتِ . » يعنى او ، هم داراى علم و حكمت فراوان و هم داراى زهد و ورع و تقواى كامل بود . بعد مىگويد مدتها در مدينه بود ، شاگردان و شيعيان خود را تعليم مىكرد ، و مدتى هم در عراق اقامت كرد و در همهء عمر متعرض جاه و مقام و رياست نشد و سرگرم تعليم و تربيت بود . در آخر كلامش در بيان علت اينكه امام صادق توجهى به جاه و مقام و رياست نداشت اين‌طور مىگويد : « مَنْ غَرَقَ فى بَحْر المَعْرِفَةِ لَمْ يَقَعْ فى شَطٍّ ، وَ مَنْ تَعَلّى الى ذِرْوَةِ الْحَقيقَةِ لَمْ يَخَفْ مِنْ حَطٍّ . » يعنى آن كه در درياى معارف غوطه‌ور است به خشكى ساحل تن درنمىدهد ، و كسى كه به قلهء اعلاى حقيقت رسيده نگران پستى و انحطاط نيست .\r\nكلماتى كه بزرگان اسلامى از هر فرقه و مذهب در تجليل مقام امام صادق\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nصلوات اللَّه عليه گفته‌اند زياد است ، منظورم نقل آنها نيست ، منظورم اشاره‌اى بود به اينكه هركس امام صادق عليه السلام را مىشناسد آن حضرت را با حوزه و مدرسه‌اى عظيم و پرنفع و ثمر كه آثارش هنوز باقى و زنده است مىشناسد . حوزه‌هاى علميهء امروز شيعه امتداد حوزهء آن روز آن حضرت است .\r\nسخن در اطراف امام صادق سلام اللَّه عليه ميدان وسيعى دارد . در قسمتهاى مختلف مىتوان سخن گفت زيرا اولا سخنان خود آن حضرت در قسمتهاى مختلف مخصوصا در حكمت عملى و موعظه زياد است و شايستهء عنوان كردن است ؛ ثانياً در تاريخ زندگى آن حضرت قضاياى جالب و آموزنده فراوان است . بعلاوه احتجاجات و استدلالات عالى و پرمعنى با دهريّين و ارباب اديان و متكلمان فرق ديگر اسلامى و صاحبان آراء و عقايد مختلف ، بسيار دارد كه همه قابل استفاده است . گذشته از همهء اينها تاريخ معاصر آن حضرت كه با خود آن حضرت يا شاگردان آن حضرت مرتبط است شنيدنى و آموختنى است .\r\n\r\nسيرت و روش امام\r\nاين بنده امروز عرايض خود را اختصاص مىدهم به مقايسه‌اى بين سيرت و روشى كه امام صادق عليه السلام در زمان خود انتخاب كرد با سيرت و روشى كه بعضى از اجداد بزرگوار آن حضرت داشتند كه گاهى به ظاهر مخالف يكديگر مىنمايد . رمز و سرّ اين مطلب را عرض مىكنم و از همين جا يك نكتهء مهم را استفاده مىكنم كه براى امروز ما و براى هميشه بسيار سودمند است .\r\n\r\nفايدهء سيره‌هاى گوناگون معصومين\r\nما شيعيان كه به امامت ائمهء دوازده‌گانه اعتقاد داريم و همهء آنها را اوصياء پيغمبر اكرم و مفسر و توضيح دهندهء حقايق اسلام مىدانيم و گفتار آنها را گفتار پيغمبر و كردار آنها را كردار پيغمبر و سيرت آنها را سيرت پيغمبر صلى الله عليه و آله مىدانيم ، از امكاناتى در شناخت حقايق اسلامى بهره‌منديم كه ديگران محرومند ؛ و چون وفات حضرت امام حسن عسكرى عليه السلام - كه امام يازدهم است و بعد از ايشان دورهء غيبت پيش آمد - در سال 260 واقع شد ، از نظر ما شيعيان مثل اين است كه پيغمبر اكرم تا سال 260 هجرى زنده بود و در همهء اين زمانها با همهء تحولات و تغييرات و اختلاف شرايط و اوضاع و\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nمقتضيات حاضر بود .\r\nالبته نمىخواهم بگويم كه اثر وجود پيغمبر اكرم اگر زنده بود چه بود و آيا اگر فرضا آن حضرت در اين مدت حيات مىداشت چه حوادثى در عالم اسلام [ پيش 
  ] مىآمد ؛ نه ، بلكه مقصودم اين است كه از نظر ما شيعيان كه معتقد به امامت و وصايت هستيم ، وجود ائمهء اطهار از جنبهء حجيت قطعى گفتار و كردار و سيرت در اين مدت طولانى مثل اين است كه شخص پيغمبر - ولى نه در لباس نبوت و زعامت بلكه در لباس يك فرد مسلمانِ عامل به وظيفه - وجود داشته باشد و دوره‌هاى مختلفى را كه بر عالم اسلام در آن مدت گذشت شاهد باشد و در هر دوره‌اى وظيفهء خود را بدون خطا و اشتباه ، متناسب با همان دوره انجام دهد .\r\nبديهى است كه با اين فرض ، مسلمانان بهتر و روشنتر مىتوانند وظايف خود را در هر عصر و زمانى دريابند و تشخيص دهند .\r\n\r\nتعارض ظاهرى سيره‌ها و ضرورت حل آنها\r\nما در سيرت پيشوايان دين به امورى برمىخوريم كه به حسب ظاهر با يكديگر تناقض و تعارض دارند ، همچنان كه در اخبار و آثارى كه از پيشوايان دين رسيده احيانا همين تعارض و تناقض ديده مىشود . در آن قسمت از اخبار و روايات متعارض كه مربوط به فقه و احكام است ، علما در مقام حل و علاج آن تعارضها برآمده‌اند كه در محل خود مذكور است . در سيرت و روش پيشوايان دين هم همين تعارض و تناقض در بادى امر ديده مىشود ، بايد ديد راه حل آن چيست ؟ .\r\nاگر در اخبار متعارض كه در فقه و احكام نقل شده ، تعارضها حل نگردد و هر كسى يك خبر و حديثى را مستمسك خود قرار دهد و عمل كند مستلزم هرج و مرج خواهد بود . سيرت و روش پيشوايان دين هم كه با يكديگر به ظاهر اختلاف دارد همين‌طور است ، اگر حل نگردد و رمز مطلب معلوم نشود مستلزم هرج و مرج اخلاقى و اجتماعى خواهد بود . ممكن است هر كسى به هواى نفس خود يك راهى را پيش بگيرد و بعد آن را با عملى كه در يك مورد معين و يك زمان معين از يكى از ائمه نقل شده توجيه و تفسير كند ، باز يك نفر ديگر به هواى خود و مطابق ميل و سليقهء خود راهى ديگر ضد آن راه را پيش بگيرد و او هم به يك عملى از يكى از ائمه عليهم السلام كه در مورد معين و زمان معين نقل شده استناد كند و بالاخره هر كسى مطابق ميل و سليقه و\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nهواى نفس خود راهى پيش بگيرد و براى خود مستندى هم پيدا كند .\r\nمثلًا ممكن است يك نفر طبعا و سليقتا و تربيتا سختگير باشد و زندگى با قناعت و كم خرجى را بپسندد ، همين‌كه از او بپرسند چرا اين قدر بر خودت و خانواده‌ات سخت مىگيرى بگويد رسول خدا و على مرتضى همين‌طور بودند ، آنها هرگز جامهء خوب نپوشيدند و غذاى لذيذ نخوردند و مركوب عالى سوار نشدند و مسكن مجلل ننشستند ، آنها نان جو مىخوردند و كرباس مىپوشيدند و بر شتر يا الاغ سوار مىشدند و در خانهء گلى سكنى مىگزيدند .\r\nو باز يك نفر ديگر طبعا و عادتا خوش‌گذران و اهل تجمل باشد ، و اگر از او سؤال شود كه چرا به كم نمىسازى و قناعت نمىكنى و زهد نمىورزى ، بگويد چون امام حسن مجتبى و يا امام جعفر صادق اين‌طور بودند ، آنها از غذاى لذيذ پرهيز نداشتند ، جامهء خوب مىپوشيدند ، مركوب عالى سوار مىشدند ، مساكن مجلل هم احيانا داشتند .\r\nهمچنين ممكن است يك نفر يا افرادى طبعا و مزاجا سر پرشورى داشته باشند و طبعشان سكون و آرامش را نپسندد و براى توجيه عمل خود به سيرت پيغمبر اكرم صلى الله عليه و آله در صدر اسلام يا به نهضت حسينى عليه السلام استدلال كنند ، و يك نفر يا افراد ديگر كه برعكس مزاجا عافيت طلب و گوشه‌گير و منزوىاند و در نفس خود شهامت و جرئتى نمىبينند ، موضوع تقيه و راه و روش امام صادق عليه السلام يا ائمهء ديگر را مورد استناد خود قرار دهند . آن كس كه مثلا طبعا معاشرتى و اجتماعى است به عمل و سيرت يك امام و آن كس كه طبعا اهل عزلت و تنهايى است به سيرت يك امام ديگر متوسل شود .\r\nبديهى است در اين صورت نه تنها سيرت و روش پاك و معنىدار رسول اكرم و ائمهء اطهار مورد استفاده قرار نمىگيرد ، بلكه وسيله‌اى خواهد بود براى اينكه هر كسى راه توجيهى براى عمل خود پيدا كند و به دعوت و سخن كسى گوش ندهد و جامعه دچار هرج و مرج گردد .\r\nواقعا هم همچون تعارض و تناقض ظاهرى در سيرت ائمهء اطهار عليهم السلام ديده مىشود ؛ مىبينيم مثلا حضرت امام حسن عليه السلام با معاويه صلح مىكند و اما امام حسين عليه السلام قيام مىكند و تسليم نمىشود تا شهيد مىگردد ؛ مىبينيم كه رسول خدا و على مرتضى در زمان خودشان زاهدانه زندگى مىكردند و احتراز داشتند از تنعم و\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nتجمل ، ولى ساير ائمه اين‌طور نبودند . پس بايد اين تعارضها را حل كرد و رمز آنها را دريافت .\r\n\r\nدرس و تعليم نه تعارض\r\nگفتم بايد اين تعارض را حل كرد و رمز آن را دريافت . بلى بايد رمز آن را دريافت .\r\nواقعا رمز و سرّى دارد . اين تعارض با ساير تعارضها فرق دارد ، تعارضى نيست كه روات و ناقلان احاديث به وجود آورده باشند و وظيفهء ما آن گونه حل و رفع باشد كه معمولا در تعارض نقلها مىشود ، بلكه تعارضى است كه خود اسلام به وجود آورده ، يعنى روح زنده و سيال تعليمات اسلامى آن را ايجاب مىكند . بنابراين اين تعارضها در واقع درس و تعليم است نه تعارض و تناقض ، درس بسيار بزرگ و پرمعنى و آموزنده .\r\nمطلب را در اطراف همان دو مثالى كه عرض كردم توضيح مىدهم . يكى مثال سختگيرى و زندگى زاهدانه ، در مقابل زندگى مقرون به تجمل و توسعه در وسائل زندگى ؛ و يكى هم مثال قيام و نهضت ، در مقابل سكوت و تقيه . همين دو مثال براى نمونه كافى است . اما مثال اول :\r\n\r\nفلسفهء زهد\r\nبه طور مسلم رسول خدا و على مرتضى عليهما السلام زاهدانه زندگى مىكردند و در زندگى بر خود سخت مىگرفتند . اين عمل را دو نحو مىتوان تفسير كرد . يكى اينكه بگوييم دستور اسلام به طور مطلق براى بشر اين است كه از نعمتها و خيرهاى اين جهان محترز باشد . اسلام همان طورى كه به اخلاص در عمل ، و توحيد در عبادت ، و به صدق و امانت و صفا و محبت دستور مىدهد ، به احتراز و اعراض از نعمتهاى دنيا هم دستور مىدهد . همان طورى كه آن امور بالذات براى بشر كمالند و در همهء زمانها مردم بايد موحد باشند ، صدق و امانت و صفا و محبت داشته باشند ، از دروغ و دغل و زبونى پرهيز داشته باشند ، همين‌طور در همهء زمانها و در هر نوع شرايطى لازم است كه از نعمتها و خيرات دنيا احتراز داشته باشند .\r\nتفسير ديگر اينكه بگوييم فرق است بين آن امور كه مربوط به عقيده و يا اخلاق و يا رابطهء انسان با خداى خودش است و بين اين امر كه مربوط به انتخاب طرز معيشت\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nاست . اينكه رسول خدا و على مرتضى بر خود در غذا و لباس و مسكن و غيره سخت مىگرفتند نه از اين جهت است كه توسعه در زندگى بالذات زشت و ناپسند است ، بلكه مربوط به چيزهاى ديگر بوده . يكى مربوط بوده به وضع عصر و زمانشان كه براى عموم مردم وسيله فراهم نبود ، فقر عمومى زياد بود . در همچو اوضاعى مواسات و همدردى اقتضا مىكرد كه به كم قناعت كنند و مابقى را انفاق كنند . بعلاوه آنها در زمان خود زعيم و پيشوا بودند ، وظيفهء زعيم و پيشوا كه چشم همه به اوست با ديگران فرق دارد .\r\nوقتى كه على عليه السلام در بصره بر مردى به نام علاء بن زياد حارثى وارد شد ، او از برادرش شكايت كرد و گفت برادرم تارك دنيا شده و جامهء كهنه پوشيده و زن و فرزند را يكسره ترك كرده . فرمود حاضرش كنيد . وقتى كه حاضر شد فرمود چرا بر خود سخت مىگيرى و خود را زجر مىدهى ؟ چرا بر زن و بچه‌ات رحم نمىكنى ؟ آيا خداوند كه نعمتهاى پاكيزهء دنيا را آفريده و حلال كرده كراهت دارد كه تو از آنها استفاده كنى ؟ آيا تو اين‌طور فكر مىكنى كه خداوند دوست نمىدارد بنده‌اش از نعمتش بهره ببرد ؟ .\r\nعرض كرد : « هذا انْتَ فى خُشونَةِ مَلْبَسِكَ وَ جُشوبَةِ مأْكَلِكَ » « 1 » گفت يا امير المؤمنين ! خودت هم كه مثل منى ، تو هم كه از جامهء خوب و غذاى خوب پرهيز دارى .\r\nفرمود من با تو فرق دارم ، من امام و پيشواى امتم ، مسئول زندگى عمومى هستم ، بايد در توسعه و رفاه زندگى عمومى تا آن حدى كه مقدور است سعى كنم . آن اندازه كه ميسر نشد و مردمى فقير باقى ماندند ، بر من از آن جهت كه در اين مقام هستم لازم است در حد ضعيف‌ترين و فقيرترين مردم زندگى كنم تا فقر و محروميت ، فقرا را زياد ناراحت نكند ، لااقل از آلام روحى آنها بكاهم ، موجب تسلى خاطر آنها گردم .\r\nاين بود دو نوع تفسيرى كه از طرز زندگانى زاهدانهء رسول خدا و على مرتضى عليهما السلام مىتوان كرد .\r\nاگر تفسير اول صحيح مىبود مىبايست همه در همهء زمانها خواه آنكه وسيله براى عموم فراهم باشد خواه نباشد ، خواه آنكه مردم در وسعت باشند خواه نباشند آن‌طور زندگى كنند و البته ساير ائمه عليهم السلام هم در درجهء اول از آن طرز زندگى پيروى\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 200 .\r\n","page_name":" 41 ","page_number":41},
  {"content":"\r\n\r\nمىكردند ؛ و اما اگر تفسير دوم صحيح است ، نه ، لازم نيست همه از آن پيروى كنند ، آن‌طور زندگى مربوط به اوضاعى نظير اوضاع آن زمان بوده ، در زمانهاى غير مشابه با آن زمان ، پيروى لازم نيست .\r\nوقتى كه به احوال و زندگى و سخنان امام صادق عليه السلام مراجعه مىكنيم مىبينيم آن حضرت كه ظاهر زندگىاش با پيغمبر و على فرق دارد ، به خاطر همين نكته بوده و خود آن حضرت اين نكته را به مردم زمانش دربارهء فلسفهء زهد گوشزد كرده است .\r\nاينها كه عرض كردم از تعليمات آن حضرت اقتباس شد .\r\nدر زمان امام صادق عليه السلام گروهى پيدا شدند كه سيرت رسول اكرم را در زهد و اعراض از دنيا به نحو اول تفسير مىكردند ، معتقد بودند كه مسلمان هميشه و در هر زمانى بايد كوشش كند از نعمتهاى دنيا احتراز كند . به اين مسلك و روش خود نام « زهد » مىدادند و خودشان در آن زمان به نام « متصوّفه » خوانده مىشدند . سفيان ثورى يكى از آنهاست . سفيان يكى از فقهاى تسنن به شمار مىرود و در كتب فقهى اقوال و آراء او زياد نقل مىشود . اين شخص معاصر با امام صادق است و در خدمت آن حضرت رفت و آمد و سؤال و جواب مىكرده .\r\nدر كافى مىنويسد روزى سفيان بر آن حضرت وارد شد ، ديد امام جامهء سفيد و لطيف و زيبايى پوشيده ، اعتراض كرد و گفت يا ابن رسول اللَّه سزاوار تو نيست كه خود را به دنيا آلوده سازى ، امام به او فرمود : ممكن است اين گمان براى تو از وضع زندگى رسول خدا و صحابه پيدا شده باشد . آن وضع در نظر تو مجسم شده و گمان كرده‌اى اين يك وظيفه‌اى است از طرف خداوند مثل ساير وظايف ، و مسلمانان بايد تا قيامت آن را حفظ كنند و همان‌طور زندگى كنند . اما بدان كه اين‌طور نيست . رسول خدا در زمانى و جايى زندگى مىكرد كه فقر و تنگدستى مستولى بود ، عامهء مردم از داشتن وسايل و لوازم اوليهء زندگى محروم بودند . اگر در عصرى و زمانى وسايل و لوازم فراهم شد ، ديگر دليلى براى آن طرز زندگى نيست ، بلكه سزاوارترين مردم براى استفاده از موهبتهاى الهى ، مسلمانان و صالحانند نه ديگران .\r\nاين داستان بسيار مفصل و جامع است و امام در جواب سفيان كه بعد رفقايش هم به او ملحق شدند استدلالات زيادى بر مدعاى خود و بطلان مدعاى آنها كرد كه فعلًا\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nمجال نقل همهء آنها نيست « 1 » .\r\n\r\nاصول ثابت و اصول متغير\r\nاين اختلاف و تعارض ظاهرى سيرت ، به كمك بياناتى كه از پيشوايان دين رسيده ، براى ما روشن مىكند از نظر اسلام در باب معيشت و لوازم زندگى چيزهايى است كه اصول ثابت و تغييرناپذير به شمار مىروند و چيزهايى است كه اين‌طور نيست .\r\nيك اصل ثابت و تغييرناپذير اين است كه يك نفر مسلمان بايد زندگى خود را از زندگى عمومى جدا نداند ، بايد زندگى خود را با زندگى عموم تطبيق دهد . معنى ندارد درحالىكه عموم مردم در بدبختى زندگى مىكنند عدهء ديگر با مستمسك قرار دادن  « قُلْ مَنْ حَرَّمَ زِينَةَ اللَّهِ الَّتِي أَخْرَجَ لِعِبادِهِ وَ الطَّيِّباتِ مِنَ الرِّزْقِ »  « 2 » در درياى نعمت غوطه‌ور بشوند هرچند فرض كنيم كه از راه حلال به چنگ آورده باشند .\r\nخود امام صادق سلام اللَّه عليه كه به اقتضاى زمان ، زندگى را بر خاندان خود توسعه داده بود ، يك وقت اتفاق افتاد كه نرخ خواربار ترقى كرد و قحط و غلا پديد آمد . به خادم خود فرمود چقدر آذوقه و گندم ذخيره موجود داريم ؟ عرض كرد : زياد داريم ، تا چند ماه ما را بس است . فرمود همهء آنها را ببر و در بازار به مردم به فروش . گفت اگر بفروشم ديگر نخواهم توانست گندمى تهيه كنم . فرمود لازم نيست ، بعد مثل ساير مردم روز به روز از نانوايى تهيه خواهيم كرد ، و دستور داد از آن به بعد خادم نانى كه تهيه مىكند نصف جو و نصف گندم باشد ، يعنى از همان نانى باشد كه اكثر مردم استفاده مىكردند . فرمود : من تمكن دارم به فرزندان خودم در اين سختى و تنگدستى نان گندم بدهم ، اما دوست دارم خداوند ببيند من با مردم مواسات مىكنم .\r\nاصل ثابت و تغييرناپذير ديگرى كه در همه حال و همهء زمانها پسنديده است ، زهد به معنى عزت نفس و مناعت طبع و بلندنظرى است كه انسان در همه حال و همهء زمانها خوب است نسبت به امور مادى بىاعتنا باشد ، دين را به دنيا ، و فضيلت و اخلاق را به پول و مقام نفروشد ، به امور مادى به چشم وسيله نگاه كند نه به چشم هدف و\r\n\r\n\r\n\r\n\r\n","description":"","footnote":"\r\n( 1 ) . به كتاب كافى ، ج 5 / ص 65 الى 70 و جلد اول داستان راستان تحت عنوان « امام صادق و متصوفه » مراجعه شود .\r\n( 2 ) . اعراف / 32 .\r\n","page_name":" 43 ","page_number":43},
  {"content":"\r\n\r\nمقصد .\r\nاما ساير امور كه مربوط به توسعه و تضييق و بود و نبود وسايل زندگى است يك امر ثابت و تغييرناپذيرى نيست . ممكن است در زمانى تكليف جورى اقتضا كند و در زمانى ديگر جور ديگر ، همان طورى كه رسول خدا و على مرتضى عليهما السلام طورى زندگى كردند و ساير ائمه عليهم السلام طور ديگر .\r\n\r\nقيام يا سكوت ؟\r\nمثال ديگر كه مثال زدم مسألهء قيام و سكوت بود . اين مسأله هم بسيار قابل بحث است ، فرصت نخواهد بود كه در اين جلسه به طور كامل در اطراف اين مطلب بحث كنم . براى نمونه سيد الشهداء سلام اللَّه عليه را از يك طرف ، و امام صادق عليه السلام را از طرف ديگر ذكر مىكنم .\r\nامام حسين عليه السلام بدون پروا ، با آنكه قرائن و نشانه‌ها حتى گفته‌هاى خود آن حضرت حكايت مىكرد كه شهيد خواهد شد ، قيام كرد . ولى امام صادق عليه السلام با آنكه به سراغش رفتند اعتنا ننمود و قيام نكرد ، ترجيح داد كه در خانه بنشيند و به كار تعليم و تدريس و ارشاد بپردازد .\r\nبه ظاهر ، تعارض و تناقضى به نظر مىرسد كه اگر در مقابل ظلم بايد قيام كرد و از هيچ خطر پروا نكرد پس چرا امام صادق عليه السلام قيام نكرد بلكه در زندگى مطلقا راه تقيه پيش گرفت ، و اگر بايد تقيه كرد و وظيفهء امام اين است كه به تعليم و ارشاد و هدايت مردم بپردازد پس چرا امام حسين عليه السلام اين كار را نكرد ؟ در اينجا لازم است اشاره‌اى به اوضاع سياسى زمان حضرت صادق عليه السلام بكنم و بعد به جواب اين سؤال بپردازم .\r\n\r\nاوضاع سياسى در عهد امام صادق عليه السلام\r\nدر زمان امام صادق خلافت از دودمان اموى به دودمان عباسى منتقل شد .\r\nعباسيان از بنى هاشم‌اند و عموزادگان علويين به شمار مىروند . در آخر عهد امويين كه كار مروان بن محمد ، آخرين خليفهء اموى ، به عللى سست شد ، گروهى از عباسيين و علويين دست به كار تبليغ و دعوت شدند .\r\nعلويين دو دسته بودند : بنى الحسن كه اولاد امام مجتبى بودند ، و بنى الحسين كه اولاد سيد الشهداء عليهما السلام بودند . غالب بنى الحسين كه در رأسشان حضرت صادق عليه السلام\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nبود از فعاليت ابا كردند . مكرر حضرت صادق دعوت شد و نپذيرفت . ابتداى امر سخن در اطراف علويين بود . عباسيين به ظاهر به نفع علويين تبليغ مىكردند . سفاح و منصور و برادر بزرگترشان ابراهيم الامام با محمد بن عبد اللَّه بن الحسن بن الحسن ، معروف به « نفس زكيّه » بيعت كردند و حتى منصور - كه بعدها قاتل همين محمد شد - در آغاز امر ركاب عبد اللَّه بن حسن را مىگرفت و مانند يك خدمتكار جامهء او را روى زين اسب مرتب مىكرد ، زيرا عباسيان مىدانستند كه زمينه و محبوبيت از علويين است . عباسيين مردمى نبودند كه دلشان به حال دين سوخته باشد . هدفشان دنيا بود و چيزى جز مقام و رياست و خلافت نمىخواستند . حضرت صادق عليه السلام از اول از همكارى با اينها امتناع ورزيد .\r\nبنى العباس از همان اول كه دعات و مبلغين را مىفرستادند ، به نام شخص معين نمىفرستادند ، به عنوان « الرضا من آل محمد » يا « الرضى من آل محمد » يعنى « يكى از اهل بيت پيغمبر صلى الله عليه و آله كه شايسته باشد » تبليغ مىكردند و در نهان جاده را براى خود صاف مىكردند . دو نفر از دعات آنها از همه معروفترند ، يكى عرب به نام « ابو سلمهء خلّال » كه در كوفه مخفى مىزيست و ساير دعات و مبلغين را اداره مىكرد و به او « وزير آل محمد » لقب داده بودند ، و اولين بار كلمهء « وزير » در اسلام به او گفته شد ، و يكى ايرانى كه همان سردار معروف ، أبو مسلم خراسانى است و به او « امير آل محمد » لقب داده بودند .\r\nمطابق نقل مسعودى در مروج الذهب ، بعد از كشته شدن ابراهيم امام ( برادر بزرگتر سفاح و منصور كه سفاح را وصى و جانشين خود قرار داده بود ) نظر ابو سلمه بر اين شد كه دعوت را از عباسيين به علويين متوجه كند . دو نامه به يك مضمون به مدينه نوشت و به وسيلهء يك نفر فرستاد ، يكى براى حضرت صادق عليه السلام كه رأس و رئيس بنى الحسين بود و يكى براى عبد اللَّه بن الحسن بن الحسن كه بزرگ بنى الحسن بود . امام صادق عليه السلام به آن نامه اعتنايى نكرد و هنگامى كه فرستاده اصرار كرد و جواب خواست ، در حضور خود او نامه را با شعلهء چراغ سوخت و فرمود جواب نامه‌ات اين است . اما عبد اللَّه بن الحسن فريب خورد و خوش‌حال شد و با اينكه حضرت صادق عليه السلام به او فرمود كه فايده ندارد و بنى العباس نخواهند گذاشت كار بر تو و فرزندان تو مستقر گردد عبد اللَّه قانع نشد ، و قبل از آنكه جواب نامهء عبد اللَّه به ابو سلمه برسد سفاح كه به ابو سلمه بدگمان شده بود با جلب نظر و موافقت أبو مسلم ابو سلمه را\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nكشت و شهرت دادند كه خوارج او را كشته‌اند ، و بعد هم خود عبد اللَّه و فرزندانش گرفتار و كشته شدند . اين بود جريان ابا و امتناع امام صادق عليه السلام از قبول خلافت .\r\n\r\nعلت امتناع امام\r\nابا و امتناع امام صادق تنها به اين علت نبود كه مىدانست بنى العباس مانع خواهند شد و آن حضرت را شهيد خواهند كرد . اگر مىدانست كه شهادت آن حضرت براى اسلام و مسلمين اثر بهترى دارد شهادت را انتخاب مىكرد همان طورى كه امام حسين عليه السلام به همين دليل شهادت را انتخاب كرد . در آن عصر - كه به خصوصيات آن اشاره خواهيم كرد - آن چيزى كه بهتر و مفيدتر بود رهبرى يك نهضت علمى و فكرى و تربيتى بود كه اثر آن تا امروز هست ؛ همان طورى كه در عصر امام حسين آن نهضت ضرورت داشت و آن نيز آنطور بجا و مناسب بود كه اثرش هنوز باقى است .\r\nجان مطلب همين‌جاست كه در همهء اين كارها ، از قيام و جهاد و امر به معروف و نهى از منكرها و از سكوت و تقيه‌ها ، بايد به اثر و نتيجهء آنها در آن موقع توجه كرد .\r\nاينها امورى نيست كه به شكل يك امر تعبدى از قبيل وضو و غسل و نماز و روزه صورت بگيرد . اثر اين كارها در مواقع مختلف و زمانهاى مختلف و اوضاع و شرايط مختلف فرق مىكند . گاهى اثر قيام و جهاد براى اسلام نافعتر است و گاهى اثر سكوت و تقيه . گاهى شكل و صورت قيام فرق مىكند . همهء اينها بستگى دارد به خصوصيت عصر و زمان و اوضاع و احوال روز ، و يك تشخيص عميق در اين مورد ضرورت دارد ؛ اشتباه تشخيص دادن زيانها به اسلام مىرساند .\r\n\r\nاوضاع اجتماعى عهد امام\r\nامام صادق عليه السلام در عصر و زمانى واقع شد كه علاوه بر حوادث سياسى ، يك سلسله حوادث اجتماعى و پيچيدگيها و ابهامهاى فكرى و روحى پيدا شده بود ، لازمتر اين بود كه امام صادق جهاد خود را در اين جبهه آغاز كند . مقتضيات زمان امام صادق عليه السلام كه در نيمهء اول قرن دوم مىزيست با زمان سيد الشهداء عليه السلام كه در حدود نيمهء قرن اول بود خيلى فرق داشت .\r\nدر حدود نيمهء قرن اول در داخل كشور اسلامى براى مردانى كه مىخواستند به اسلام خدمت كنند يك جبهه بيشتر وجود نداشت و آن جبههء مبارزه با دستگاه فاسد\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nخلافت بود ، ساير جبهه‌ها هنوز به وجود نيامده بود و يا اگر به وجود آمده بود اهميتى پيدا نكرده بود ، حوادث عالم اسلام همه مربوط به دستگاه خلافت بود و مردم از لحاظ روحى و فكرى هنوز به بساطت و سادگى صدر اول زندگى مىكردند . اما بعدها و در زمانهاى بعد تدريجا به علل مختلف جبهه‌هاى ديگر به وجود آمد ، جبهه‌هاى علمى و فكرى . يك نهضت علمى و فكرى و فرهنگى عظيم در ميان مسلمين آغاز شد . نحله‌ها و مذهبها در اصول دين و فروع دين پيدا شدند . به قول يكى از مورخين ، مسلمانان در اين وقت از ميدان جنگ و لشكركشى متوجه فتح دروازه‌هاى علم و فرهنگ شدند .\r\nعلوم اسلامى در حال تدوين بود . در اين زمان يعنى در زمان امام صادق عليه السلام از يك طرف زد و خورد امويها و عباسيها فترتى به وجود آورد و مانع بيان حقايق را تاحدى از بين برد ، و از طرف ديگر در ميان مسلمانان يك شور و هيجان براى فهميدن و تحقيق پيدا شد ؛ لازم بود شخصى مثل امام صادق عليه السلام اين جبهه را رهبرى كند و بساط تعليم و ارشاد خود را بگستراند و به حل معضلات علمى در معارف و احكام و اخلاق بپردازد . در زمانهاى قبل همچو زمينه‌ها نبود ، همچو استعداد و قابليت و شور و هيجانى در مردم نبود .\r\nدر تاريخ زندگى امام صادق عليه السلام يك جا مىبينيم زنادقه و دهريّينى از قبيل ابن ابى العوجاء و ابو شاكر ديصانى و حتى ابن مقفع مىآيند و با آن حضرت محاجه مىكنند و جوابهاى كافى مىگيرند . احتجاجات بسيار مفصل و طولانى از آن حضرت در اين زمينه‌ها باقى است كه به راستى اعجاب‌آور است . توحيد مفضّل كه رساله‌اى است طولانى در اين زمينه ، در اثر يك مباحثه بين مفضل از اصحاب آن حضرت و بين يك نفر دهرى مسلك و رجوع كردن مفضل به امام صادق عليه السلام پديد آمد .\r\nدر جاى ديگر مىبينيم كه اكابر معتزله از قبيل عمرو بن عبيد و و اصل بن عطا كه مردمان مفكرى بودند مىآمدند و در مسائل الهى يا مسائل اجتماعى سؤال و جواب مىكردند و مىرفتند .\r\nدر جاى ديگر فقهاى بزرگ آن عصر را مىبينيم كه يا شاگردان آن حضرتند و يا بعضى از آنها مىآمدند و از آن حضرت سؤالاتى مىكردند . ابو حنيفه و مالك معاصر امام صادق‌اند و هر دو از محضر امام عليه السلام استفاده كرده‌اند . شافعى و أحمد بن حنبل شاگردان شاگردان آن حضرتند . مالك در مدينه بود و مكرر به حضور امام عليه السلام مىآمد و خود او مىگويد وقتى كه به حضورش مىرسيدم و به من احترام مىكرد خيلى\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nخرسند مىشدم و خدا را شكر مىكردم كه او به من محبت دارد . مالك دربارهء امام صادق مىگويد : « كان من عظماء العبّاد و اكابر الزهاد و الّذين يخشون اللَّه عزّ و جل ، و كان كثير الحديث ، طيّب المجالسة ، كثير الفوائد . » يعنى از بزرگان و اكابر عُبّاد و زهاد بود و از كسانى بود كه خوف و خشيت الهى در دلش قرار داشت . او مردى بود كه حديث پيغمبر را زياد مىدانست ، خوش محضر بود ، مجلسش پرفايده بود . و باز مالك مىگويد : « ما رأت عين و لا سمعت أذن و لا خطر على قلب بشر افضل من جعفر بن محمد . » يعنى چشمى نديده و گوشى نشنيده و به دلى خطور نكرده كسى از جعفر بن محمد فاضلتر باشد . ابو حنيفه مىگفت : « ما رأيت افقه من جعفر بن محمد » از جعفر بن محمد فقيه‌تر و داناتر نديدم .\r\nمىگويد وقتى كه جعفر بن محمد به امر منصور به عراق آمد منصور به من گفت كه سخت‌ترين مسائل را براى سؤال از او تهيه كنم . من چهل مسألهء اينچنين تهيه كردم و رفتم به مجلسش . منصور مرا معرفى كرد ، امام فرمود او را مىشناسم ، پيش ما آمده است . بعد به امر منصور مسائل را طرح كردم . در جواب هر يك فرمود عقيدهء شما علماى عراق اين است ، عقيدهء فقهاى مدينه اين است ، و خودش گاه با ما موافقت مىكرد و گاه با اهل مدينه ، گاهى هم نظر سومى مىداد .\r\nدر جاى ديگر متصوفه را مىبينيم كه به حضور آن حضرت رفت و آمد و سؤال و جواب مىكردند كه نمونهء مختصرى از آن را قبلا عرض كردم .\r\nزمان امام صادق عليه السلام زمانى بود كه برخورد افكار و آراء و جنگ عقايد شروع شده بود و ضرورت ايجاب مىكرد كه امام كوشش خود را در اين صحنه و اين جبهه قرار دهد . هميشه بايد در اين گونه امور به اثر كار توجه داشت . سيد الشهداء عليه السلام دانست كه شهادتش اثر مفيد دارد ، قيام كرد و شهيد شد و اثرش هنوز هم باقى است .\r\nامام صادق عليه السلام فرصت را براى تعليم و تأسيس كانون علمى مناسب ديد ، به اين كار همت گماشت . بغداد كه كانون جنبش علمى اسلامى صدر اسلام است در زمان امام صادق عليه السلام بنا شد . ظاهراً ايشان آخر عمر سفرى به بغداد آمده است . اثر امام صادق عليه السلام است كه مىبينيم شيعه ، در مقدم ساير فرق ، در علوم اسلامى پيش قدم و مؤسس شد و يا لااقل دوش به دوش ديگران حركت كرد و در همهء رشته‌ها از ادب و تفسير و فقه و كلام و فلسفه و عرفان و نجوم و رياضى و تاريخ و جغرافى كتابها نوشت و رجال بزرگ بيرون داد ، عالىترين و نفيس‌ترين آثار علمى را به جهان تحويل داد .\r\nاگر امروز مىبينيم اصلاح طلبانى به رسميت مذهب شيعه - بعد از هزار سال - اقرار و\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nاعتراف مىكنند به خاطر اين است كه شيعه يك مكتب واقعى اسلامى است و آثار شيعى در هر رشته نشان مىدهد كه ديگر نمىتوان اتهامات سياسى به آن بست . اين آثار مولود ايمان و عقيده است ؛ سياست نمىتواند اينچنين فقه يا اخلاق يا فلسفه و عرفان يا تفسير و حديثى به وجود آورد . رسميت امروز شيعه معلول طرز كار و عمل آن روز امام صادق سلام اللَّه عليه است .\r\nمقصود اين است كه ائمهء اطهار در هر زمانى مصلحت اسلام و مسلمين را در نظر مىگرفتند و چون دوره‌ها و زمانها و مقتضيات زمان و مكان تغيير مىكرد خواه و ناخواه همان‌طور رفتار مىكردند كه مصالح اسلامى اقتضا مىكرد و در هر زمان جبهه‌اى مخصوص و شكلى نو از جهاد به وجود مىآمد و آنها با بصيرت كامل آن جبهه‌ها را تشخيص مىدادند .\r\nاين تعارضها نه تنها تعارض واقعى نيست ، بلكه بهترين درس آموزنده است براى كسانى كه روح و عقل و فكر مستقيمى داشته باشند ، جبهه‌شناس باشند و بتوانند مقتضيات هر عصر و زمانى را درك كنند كه چگونه مصالح اسلامى اقتضا مىكند كه يك وقت مثل زمان سيد الشهداء عليه السلام نهضت آنها شكل قيام به سيف به خود بگيرد و يك زمان مثل زمان امام صادق عليه السلام شكل تعليم و ارشاد و توسعهء تعليمات عمومى و تقويت مغزها و فكرها پيدا كند و يك وقت شكل ديگر .  إِنَّ فِي ذلِكَ لَذِكْرى لِمَنْ كانَ لَهُ قَلْبٌ أَوْ أَلْقَى السَّمْعَ وَ هُوَ شَهِيدٌ  « 1 » .\r\n\r\n\r\n\r\n\r\n","description":"","footnote":"\r\n( 1 ) . ق / 37 .\r\n","page_name":" 49 ","page_number":49},
  {"content":"\r\n . \r\n","description":"","footnote":"","page_name":" 50 ","page_number":50},
  {"content":"\r\n\r\n\r\n1 . امام صادق عليه السلام و مسألهء خلافت\r\nبحث ما در مسألهء خلافت و امامت ، رسيد به مسألهء صلح امام حسن و بعد از آن ، مسألهء ولايتعهد حضرت رضا « 1 » و در مورد هر دوى اينها سؤالاتى وجود داشت كه بحث كرديم . براى اينكه اين سرى مسائل را تتميم و تكميل كرده باشيم ، عرض مىكنم كه يك مسألهء ديگر هم براى ائمهء ما در اين زمينه رخ داده است كه از بعضى جهات شبيه اينهاست و يك سلسله سؤالات و بلكه ايرادات در اين زمينه هست و آن مربوط به حضرت صادق است . براى غير اين چهار امام يعنى حضرت امير و حضرت امام حسن و حضرت رضا و حضرت صادق مسألهء خلافت به هيچ شكل طرح نبوده است .\r\nدربارهء حضرت صادق يك مسألهء عرضه شدن خلافتى اجمالًا وجود دارد .\r\nدر مورد ايشان در واقع دو سؤال وجود دارد . يك سؤال اينكه در زمان حضرت كه آخر دورهء بنى اميه و اول دورهء بنى العباس بود ، يك فرصت مناسب سياسى به وجود آمده بود ، بنى العباس از اين فرصت استفاده كردند ، چگونه شد كه حضرت صادق نخواست از اين فرصت استفاده كند ؟ و فرصت از اين راه پيدا شده بود كه بنى اميه تدريجاً مخالفانشان زياد مىشد ، چه در ميان اعراب و چه در ميان ايرانيها ، و چه به\r\n\r\n\r\n\r\n\r\n","description":"","footnote":"\r\n( 1 ) . [ اين بحث از نظر زمانى بعد از بحث « مسألهء ولايتعهد امام رضا » ايراد شده است . 
  ]\r\n","page_name":" 51 ","page_number":51},
  {"content":"\r\n\r\nعلل دينى و چه به علل دنيايى .\r\nعلل دينى همان فسق و فجورهاى زيادى بود كه خلفا علناً مرتكب مىشدند . مردم متدين شناخته بودند كه اينها فاسق و فاجر و نالايق‌اند ؛ به علاوهء جناياتى كه نسبت به بزرگان اسلام و مردان باتقواى اسلام مرتكب شدند . ( اين گونه قضايا تدريجاً اثر مىگذارد . ) مخصوصاً از زمان شهادت امام حسين اين حس تنفر نسبت به بنى اميه در ميان مردم نضج گرفت و بعد كه قيامهايى بپاشد - مثل قيام زيد بن على بن الحسين و قيام يحيى بن زيد بن على بن الحسين - وجههء مذهبى اينها به كلى از ميان رفت . كار فسق و فجور آنها هم كه شنيده‌ايد چگونه بود . شراب‌خوارى و عياشى و بىپرده اين كارها را انجام دادن وجههء اينها را خيلى ساقط كرد . بنابراين از وجههء دينى ، مردم نسبت به اينها تنفر پيدا كرده بودند .\r\nاز وجههء دنيايى هم حكامشان ظلم مىكردند ، مخصوصاً بعضى از آنها مثل حجاج بن يوسف در عراق و چند نفر ديگر در خراسان ظلمهاى بسيار زيادى مرتكب شدند . ايرانيها بالخصوص ، و در ايرانيها بالخصوص خراسانيها ( آن هم خراسان به مفهوم وسيع قديمش ) ، يك جنب و جوشى عليه خلفاى بنى اميه پيدا كردند . يك تفكيكى ميان مسألهء اسلام و مسألهء دستگاه خلافت به وجود آمد . مخصوصاً برخى از قيامهاى علويّين فوق العاده در خراسان اثر گذاشت ؛ با اينكه خود قيام كنندگان از ميان رفتند ولى از نظر تبليغاتى فوق العاده اثر گذاشت .\r\nزيد پسر امام زين العابدين در حدود كوفه قيام كرد . باز مردم كوفه با او عهد و پيمان بستند و بيعت كردند و بعد وفادار نماندند جز عدهء قليلى ، و اين مرد به وضع فجيعى در نزديكى كوفه كشته شد و به شكل بسيار جنايتكارانه‌اى با او رفتار كردند ؛ با آنكه دوستانش شبانه نهر آبى را قطع كردند و در بستر آن قبرى كندند و بدن او را دفن كردند و دومرتبه نهر را در مسيرش جارى كردند كه كسى نفهمد قبر او كجاست ، ولى در عين حال همان حفّار گزارش داد و بعد از چند روز آمدند بدنش را از آنجا بيرون آوردند و به دار آويختند و مدتها بردار بود كه روى دار خشكيد ؛ و مىگويند چهار سال بدن او روى دار ماند .\r\nزيد پسرى دارد جوان به نام يحيى . او هم قيامى كرد و شكست خود و رفت به خراسان . رفتن يحيى به خراسان اثر زيادى در آنجا گذاشت . با اينكه خودش در جنگ با بنى اميه كشته شد ولى محبوبيت عجيبى پيدا كرد . ظاهراً براى اولين بار براى مردم\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nخراسان قضيه روشن شد كه فرزندان پيغمبر در مقابل دستگاه خلافت اينچنين قيام كرده‌اند . آن زمانها اخبار حوادث و وقايع به سرعت امروز كه نمىرسيد ، در واقع يحيى بود كه توانست قضيهء امام حسين و پدرش زيد و ساير قضايا را تبليغ كند ، به طورى كه وقتى كه خراسانيها عليه بنى اميه قيام كردند - نوشته‌اند - مردم خراسان هفتاد روز عزاى يحيى بن زيد را بپانمودند . ( معلوم مىشود انقلابهايى كه اول به نتيجه نمىرسد ولى بعد اثر خودش را مىبخشد چگونه است . ) به هر حال در خراسان زمينهء يك انقلاب فراهم شده بود ، البته نه يك انقلاب صددرصد رهبرى شده ، بلكه اجمالًا همين مقدار كه يك نارضايتى بسيار شديدى وجود داشت .\r\n\r\nاستفادهء بنى العباس از نارضايى مردم\r\nبنى العباس از اين جريان حد اكثر استفاده را بردند . سه برادرند به نامهاى ابراهيم امام ، أبو العباس سفّاح و أبو جعفر منصور . اين سه برادر از نژاد عباس بن عبد المطلب عموى پيغمبر هستند ، به اين معنا كه اينها پسر عبد اللَّه بودند ، عبد اللَّه پسر على و على پسر عبد اللَّه بن عباسِ معروف بود ، و به عبارت ديگر آن عبد اللَّه بن عباس معروف كه از اصحاب امير المؤمنين است پسرى دارد به نام على و او پسرى دارد به نام عبد اللَّه ، و عبد اللَّه سه پسر دارد به نامهاى ابراهيم و أبو العباس سفّاح و أبو جعفر كه هر سه هم انصافاً نابغه بوده‌اند . اينها در اواخر عهد بنى اميه از اين جريانها استفاده كردند و راه استفاده‌شان هم اين بود كه مخفيانه دُعاة و مبلغين تربيت مىكردند . يك تشكيلات محرمانه‌اى به وجود آوردند و خودشان در حجاز و عراق و شام مخفى بودند و اين تشكيلات را رهبرى مىكردند و نمايندگان آنها در اطراف و اكناف - و بيش از همه در خراسان - مردم را دعوت به انقلاب و شورش عليه دستگاه اموى مىكردند ولى از جنبهء مثبت شخص معينى را پيشنهاد نمىكردند ، مردم را تحت عنوان « الرّضى من آل محمد » يا « الرّضا من آل محمد » ( يعنى يكى از اهل بيت پيغمبر كه مورد پسند باشد ) دعوت مىكردند . از همين جا معلوم مىشود كه اساساً زمينه مردم زمينهء اهل بيت پيغمبر و زمينهء اسلامى بوده است ؛ و اينهايى كه امروز مىخواهند به اين قيامهاى خراسان مثل قيام أبو مسلم رنگ ايرانى بدهند كه مردم روى تعصبات ملى و ايرانى اين كار را كردند ، صدها شاهد و دليل وجود دارد كه چنين چيزى نيست كه اكنون نمىخواهم در اين قضيه بحث كنم ولى شواهد و دلايل زيادى [ بر اين مدعا وجود\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nدارد . 
  ] البته مردم از اينها ناراضى بودند ولى آن چيزى كه مردم براى نجات خودشان فكر كرده بودند پناه بردن از بنى اميه به اسلام بود نه چيز ديگر . تمام شعارهاشان شعار اسلامى بود . در آن خراسان عظيم و وسيع ، قدرتى نبود كه بخواهد مردمى را كه عليه دستگاه خلافت قيام كرده‌اند مجبور كرده باشد كه شعارهايى كه انتخاب مىكنند شعارهاى اسلامى باشد نه ايرانى . در آن وقت براى مردم خراسان مثل آب خوردن بود اگر مىخواستند از زير بار خلافت و از زير بار اسلام هر دو ، شانه خالى كنند ، ولى اين كار را نكردند ، با دستگاه خلافت مبارزه كردند به نام اسلام و براى اسلام ؛ و لهذا در اولين روزى كه در سال 129 در مرو در دهى به نام « سفيدنج » قيام خودشان را ظاهر كردند - كه روز عيد فطرى را براى اين كار انتخاب كردند و بعد از نماز عيد فطر اعلام قيام نمودند - شعارى كه بر روى پرچم خود نوشته بودند همان اولين آيهء قرآن راجع به جهاد بود :  أُذِنَ لِلَّذِينَ يُقاتَلُونَ بِأَنَّهُمْ ظُلِمُوا وَ إِنَّ اللَّهَ عَلى نَصْرِهِمْ لَقَدِيرٌ  « 1 » . چه آيهء خوبى ! مسلمين تا در مكه بودند تحت اجحاف و ظلم قريش بودند و اجازهء جهاد هم نداشتند تا بالأخره در مدينه اجازهء جهاد داده شد به عنوان اينكه مردمى كه مظلوم هستند به آنها اجازه داده شد كه از حق خودشان دفاع كنند . اصلًا جهاد اسلام با اين آيه - كه در سورهء حج است - شروع شده . و آيهء ديگرى كه شعار خودشان قرار داده بودند آيهء  « يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَ أُنْثى وَ جَعَلْناكُمْ شُعُوباً وَ قَبائِلَ لِتَعارَفُوا إِنَّ أَكْرَمَكُمْ عِنْدَ اللَّهِ أَتْقاكُمْ »  « 2 » بود ، كنايه از اينكه امويها بر خلاف دستور اسلام عربيت را تأييد مىكنند و امتياز عرب بر عجم قائل مىشوند و اين بر خلاف اصل مسلّم اسلام است . در واقع عرب را به اسلام دعوت مىكردند .\r\nحديثى هست - و آن را در كتاب خدمات متقابل اسلام و ايران نقل كرده‌ام - كه پيغمبر اكرم يا يكى از اصحاب در جلسه‌اى نقل كرد كه من خواب ديدم كه گوسفندانى سفيد داخل گوسفندانى سياه شدند و اينها با يكديگر آميزش كردند و از اينها فرزندانى به وجود آمد . بعد پيغمبر اكرم اين‌طور تعبير فرمود كه عجم با شما در اسلام شركت خواهد كرد و با شما ازدواج خواهد نمود ، مردهاى شما با زنهاى آنها و زنهاى آنها با مردان شما . ( غرضم اين جمله است ) من مىبينم آن روزى را كه عجم با شما بجنگد\r\n\r\n\r\n\r\n\r\n","description":"","footnote":"\r\n( 1 ) . حج / 39 .\r\n( 2 ) . حجرات / 13 .\r\n","page_name":" 54 ","page_number":54},
  {"content":"\r\n\r\nبراى اسلام آنچنان كه روزى شما با عجم مىجنگيد براى اسلام . يعنى يك روز شما با عجم مىجنگيد كه عجم را مسلمان كنيد ، و يك روز عجم با شما مىجنگد كه شما را برگرداند به اسلام ، كه مصداق اين حديث البته همان قيام است .\r\nبنى العباس با يك تشكيلات محرمانه‌اى اين نهضتها را اداره مىكردند و خيلى هم دقيق ، منظم و عالى اداره مىكردند . أبو مسلم را نيز آنها [ به خراسان 
  ] فرستادند نه اين كه اين قيام توسط أبو مسلم شكل گرفت . آنها دُعاتى به خراسان فرستاده بودند و اين دعاة مشغول دعوت بودند . أبو مسلم هم اصلًا اصل و نسبش هيچ معلوم نيست كه مال كجاست . هنوز تاريخ نتوانسته ثابت كند كه او اصلًا ايرانى است يا عرب ، و اگر ايرانى است آيا اصفهانى است يا خراسانى . او غلامى جوان بود - بيست و چندساله - كه ابراهيم امام با وى برخورد كرد ، خيلى او را با استعداد تشخيص داد ، او را به خراسان فرستاد ، گفت اين براى اين كار خوب است ؛ و او در اثر لياقتى كه داشت توانست سايرين را تحت الشعاع خود قرار دهد و رهبرى اين نهضت را در خراسان اختيار كند .\r\nالبته أبو مسلم سردار خيلى لايقى است به مفهوم سياسى ، ولى فوق العاده آدم بدى بوده ، يعنى يك آدمى بوده كه اساساً بويى از انسانيت نبرده بوده است . أبو مسلم نظير حجاج بن يوسف است . اگر عرب به حجاج بن يوسف افتخار كند ، ما هم حق داريم به أبو مسلم افتخار كنيم . حجاج هم خيلى مرد باهوش و با استعدادى بوده ، خيلى سردار لايقى بوده و خيلى به درد عبد الملك مىخورده ، اما خيلى هم آدم ضد انسانى بوده و از انسانيت بويى نبرده بوده است . مىگويند در مدت حكومتش صد و بيست هزار نفر آدم كشته ، و أبو مسلم را مىگويند شش‌صد هزار نفر آدم كشته . به اندك بهانه‌اى همان دوست بسيار صميمى خودش را مىكشت و هيچ اين حرفها سرش نمىشد كه اين ايرانى است يا عرب ، كه بگوييم تعصب ملى در او بوده است .\r\nما نمىبينيم كه امام صادق در اين دعوتها دخالتى كرده باشد ولى بنى العباس فوق العاده دخالت كردند و آنها واقعاً از جان خودشان گذشته بودند ، مكرر هم مىگفتند كه يا ما بايد محو شويم ، كشته شويم ، از بين برويم و يا خلافت را از اينها بگيريم .\r\nمسألهء ديگرى كه در اينجا اضافه مىشود اين است : بنى العباس دو نفر دارند از داعيان و مبلغانى كه اين نهضت را رهبرى مىكردند ، يكى در عراق و در كوفه - كه مخفى بود - و يكى در خراسان . آن كه در كوفه بود به نام « ابو سلْمهء خلّال » معروف بود\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nو آن كه در خراسان بود أبو مسلم بود كه عرض كرديم او را به خراسان فرستادند و در آنجا پيشرفت كرد . ابو سلمه در درجهء اول بود و أبو مسلم در درجهء دوم . به ابو سلمه لقب « وزير آل محمد » داده بودند و به أبو مسلم لقب « امير آل محمد » . ابو سلمه فوق العاده مرد با تدبيرى بوده ، سياستمدار و مدبّر و وارد در امور و عالم و خوش صحبت بوده است .\r\nيكى از كارهاى بد و زشت أبو مسلم همين بود كه با ابو سلمه حسادت و رقابت مىورزيد ، از همان خراسان مشغول تحريك شد كه ابو سلمه را از ميان بردارد .\r\nنامه‌هايى به أبو العباس سفّاح نوشت كه اين ، مرد خطرناكى است ، او را از ميان بردار . به عموهاى او نوشت ، به نزديكانش نوشت . مرتب توطئه كرد و تحريك . سفّاح حاضر نمىشد . هرچه به او گفتند ، گفت : كسى را كه اينهمه به من خدمت كرده و اينهمه فداكارى نموده چرا بكشم ؟ گفتند : او ته دلش چيز ديگرى است ، مايل است كه خلافت را از آل عباس برگرداند به آل ابى طالب . گفت : بر من چنين چيزى ثابت نشده و اگر هم باشد اين يك خيالى است كه برايش پيدا شده و بشر از اينجور خاطرات و خيالات خالى نيست . هرچه سعى كرد كه سفّاح را در كشتن ابو سلمه وارد كند او وارد نشد ، ولى فهميد كه ابو سلمه از اين توطئه آگاه است ، به فكر افتاد خودش ابو سلمه را از ميان بردارد و همين كار را كرد . ابو سلمه خيلى شبها مىرفت نزد سفّاح و با همديگر صحبت مىكردند و آخرهاى شب بازمىگشت . أبو مسلم عده‌اى را مأمور كرد ، رفتند شبانه ابو سلمه را كشتند و چون اطرافيان سفّاح نيز همراه [ قاتل يا قاتلان 
  ] بودند در واقع خون ابو سلمه لوث شد ، و اين قضايا در همان سالهاى اول خلافت سفّاح رخ داد . حال جريانى كه نقل كرده‌اند و خيلى مورد سؤال واقع مىشود اين است :\r\n\r\nنامهء ابو سلمه به امام صادق و عبد اللَّه محض\r\nابو سلمه - آن‌طور كه مسعودى در مروج الذهب مىنويسد - اواخر به فكر افتاد كه خلافت را از آل عباس به آل ابى طالب بازگرداند ؛ يعنى در همهء مدتى كه دعوت مىكردند او براى آل عباس كار مىكرد ، تا سال 132 فرا رسيد كه در اين سال رسماً خود بنى العباس در عراق ظاهر شدند و فاتح گرديدند : ابراهيم امام در حدود شام فعاليت مىكرد و مخفى بود . او برادر بزرگتر بود و مىخواستند او را خليفه كنند ولى ابراهيم به چنگ « مروان بن محمد » آخرين خليفهء بنى اميه افتاد . خودش احساس كرد كه از مخفيگاهش اطلاع پيدا كرده‌اند و عن قريب گرفتار خواهد شد ؛ وصيتنامه‌اى\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nنوشت و به وسيلهء يكى از كسان خود فرستاد به « حُمَيمه » كه مركزى بود در نزديكى كوفه و برادرانش آنجا بودند ، و در آن وصيتنامه خط مشى سياست آينده را مشخص كرد و جانشين خود را تعيين نمود ، گفت : من به احتمال قوى از ميان مىروم ، اگر من از ميان رفتم ، برادرم سفّاح جانشين من باشد ( با اين كه سفّاح كوچكتر از منصور بود سفّاح را براى اين كار انتخاب كرد ) و به آنها دستور داد كه اكنون هنگام آن است كه از حُميمه خارج شويد ، برويد كوفه و در آنجا مخفى باشيد ، و هنگام ظهور نزديك است .\r\nاو را كشتند . نامهء او به دست برادرانش رسيد و آنها مخفيانه رفتند به كوفه و مدتها در كوفه مخفى بودند . ابو سلمه هم در كوفه مخفى بود و نهضت را رهبرى مىكرد . دو سه ماه بيشتر نگذشت كه ظاهر شدند ، رسماً جنگيدند و فاتح گرديدند .\r\nمىگويند : بعد از آن كه ابراهيم امام كشته شد و جريان در اختيار سفّاح و ديگران قرار گرفت ، ابو سلمه پشيمان شد و فكر كرد كه خلافت را از آل عباس به آل ابو طالب بازگرداند . نامه‌اى نوشت در دو نسخه ، و محرمانه فرستاد به مدينه ؛ يكى را براى حضرت صادق و ديگرى را براى عبد اللَّه بن حسن بن حسن بن علىّ بن ابى طالب « 1 » به مأمور گفت اين دو نامه را مخفيانه به اين دو نفر مىدهى ، ولى به هيچ‌كدامشان اطلاع نمىدهى كه به آن ديگرى نيز نامه نوشته‌ام « 2 » . براى هر كدام از اينها در نامه نوشت كه خلاصه ، كار خلافت در دست من است ، اختيار خراسان به دست من است . اختيار\r\n\r\n\r\n\r\n\r\n","description":"","footnote":"\r\n( 1 ) . حضرت امام حسن پسرى دارد كه نام او هم حسن است . به او مىگويند « حسن مثنّى » يعنى حسن دوم .\r\nحسن مثنّى در كربلا در خدمت أبا عبد اللَّه بود ولى جزء مجروحين بود ، در ميان مجروحين افتاده بود و كشته نشده بود . بعد كه آمدند به سراغ مجروحين ، يك كسى كه با او خويشاوندى مادرى داشت وى را با خودش برد و نزد عبيد الله زياد نيز شفاعت كرد كه متعرضش نشود . بعد [ حسن مثنى خود را 
  ] معالجه كرد و خوب شد . بعدها حسن مثنّى با فاطمه بنت الحسين دختر حضرت سيد الشهداء - كه او هم در كربلا بود ولى هنوز دختر و در خانه بود كه نوشته‌اند : كانَتْ جاريةً وَضيئَةً دختر زيبايى بود - ازدواج كرد . ( فاطمه همان كسى است كه در مجلس يزيد يك كسى به يزيد گفت اين دختر را به من ببخش و يزيد سكوت كرد ، بار دوم گفت و حضرت زينب به او تعرّض كرد و او را مورد عتاب قرار داد ، يزيد هم بدش آمد و به او فحش داد كه چرا چنين سخن گفتى ؟ ! ) . از اين دو فرزندانى به وجود آمد كه يكى از آنها همين عبد اللَّه است . عبد اللَّه از طرف مادر نوهء امام حسين و از طرف پدر نوهء امام حسن است و به اين جهت افتخار مىكرد ، مىگفت من از دو طريق فرزند پيغمبرم ، از دو راه فرزند فاطمه هستم ، و لهذا به او مىگفتند « عبد اللَّه محض » يعنى خالص از اولاد پيغمبر . عبد اللَّه در زمان حضرت صادق رئيس اولاد امام حسن بود همچنانكه حضرت صادق رئيس و بزرگتر بنى الحسين بود .\r\n( 2 ) . [ در جلسهء بعد ، استاد شهيد مىگويند : « ابو سلمه اين دو نامه را به وسيلهء دو نفر فرستاد . » احتمالًا از مآخذ مختلف نقل شده است . 
  ]\r\n","page_name":" 57 ","page_number":57},
  {"content":"\r\n\r\nاينجا ( كوفه ) به دست من است ، منم كه تاكنون قضيه را به نفع بنى العباس برگردانده‌ام ، اگر شما موافقت كنيد ، من اوضاع را به نفع شما مىگردانم .\r\n\r\nعكس العمل امام و عبد اللَّه محض\r\nفرستاده ابتدا نامه را به حضرت صادق داد ( هنگام شب بود ) و بعد به عبد اللَّه محض .\r\nعكس العمل اين دو نفر سخت مختلف بود . وقتى نامه را به حضرت صادق داد گفت :\r\nمن اين نامه را از طرف شيعهء شما ابو سلمه براى شما آورده‌ام . حضرت فرمود : ابو سلمه شيعهء من نيست . گفت : به هر حال نامه‌اى است ، تقاضاى جواب دارد . فرمود چراغ بياوريد . چراغ آوردند . نامه را نخواند ، در حضور او جلوى چراغ گرفت و سوزاند ، فرمود : به رفيقت بگو جوابت اين است ؛ و بعد حضرت اين شعر را خواند :\r\n ايا موقِداً ناراً لِغَيْرِكَ ضَوءُها * وَ يا حاطِباً فى غَيْرِ حَبْلِكَ تَحْطِبُ \r\nيعنى اى كسى كه آتش مىافروزى كه روشنىاش از آن ديگرى باشد ؛ واى كسى كه در صحرا هيزم جمع مىكنى و در يك جا مىريزى ، خيال مىكنى روى ريسمان خودت ريخته‌اى ؛ نمىدانى هرچه هيزم جمع كرده‌اى روى ريسمان ديگرى ريخته‌اى و بعد او مىآيد محصول هيزم تو را جمع مىكند « 1 » منظور حضرت از اين شعر چه بود ؟ قدر مسلّم اين است كه [ اين شعر 
  ] مىخواهد منظره‌اى را نشان دهد كه يك نفر زحمت مىكشد و استفاده‌اش را ديگرى مىخواهد ببرد . حال يا منظور اين بود كه اى بدبخت ، ابو سلمه ! اينهمه زحمت مىكشى ، استفاده‌اش را ديگرى مىبرد و تو هيچ استفاده‌اى نخواهى برد ؛ و يا خطاب به مثل خودش بود اگر درخواست ابو سلمه را قبول كند ؛ يعنى اين دارد ما را به كارى دعوت مىكند كه زحمتش را ما بكشيم و استفاده‌اش را ديگرى ببرد . البته در متن چيز ديگرى نيست . همين قدر هست كه بعد از آنكه حضرت نامه را سوزاند اين شعر را خواند و\r\n\r\n\r\n\r\n\r\n","description":"","footnote":"\r\n( 1 ) . مىدانيد هيزم‌كش‌ها ريسمانشان را دو لا و سپس پهن مىكنند ، بعد مىروند هيزمها را مىكنند و روى اين ريسمان مىريزند و وقتى به اندازهء يك بار شد ، ريسمان را گره مىزنند و بار درست مىكنند . حال اگر كسى اشتباه كند ، بجاى اينكه هيزمهايى را كه جمع كرده روى ريسمان خودش بريزد ، روى ريسمان ديگرى بريزد ، ديگرى مىآيد محصول كار او را مىبرد . حضرت اين شعر را خواند :\r\n ايا موقداً ناراً لِغَيْرِكَ ضَوْءُها * وَ يا حاطِباً فى غَيْرِ حَبْلِكَ تَحْطِبُ \r\nاى كه آتش روشن كرده‌اى اما ديگرى از نورش استفاده مىبرد ، هيزم جمع كرده‌اى اما روى ريسمان ديگرى ريخته‌اى و ديگرى جمع مىكند و مىبرد .\r\n","page_name":" 58 ","page_number":58},
  {"content":"\r\n\r\nديگر جواب هم نداد .\r\nفرستادهء ابو سلمه از آنجا برخاست و رفت نزد عبد اللَّه محض ، نامه را به او داد و او بسيار خوش‌حال و مبتهج و مسرور شد . آن‌طور كه مسعودى نوشته است ، صبح زود كه شد عبد اللَّه الاغش را سوار شد و آمد به خانهء حضرت صادق . حضرت صادق هم خيلى احترامش كرد ( او از بنى اعمام امام بود ) . حضرت مىدانست قضيه از چه قرار است ؛ فرمود گويا خبر تازه‌اى است . گفت : بله ، تازه‌اى كه به وصف نمىگنجد ( نَعَمْ ، هُوَ اجَلُّ مِنْ انْ يوصَفَ ) . اين نامهء ابو سلمه است كه براى من آمده ؛ نوشته است همهء شيعيان ما در خراسان آماده هستند براى اينكه امر خلافت و ولايت به ما برگردد ، و از من خواسته است كه اين امر را از او بپذيرم . مسعودى « 1 » مىنويسد كه امام صادق به او گفت :\r\nوَ مَتى كانَ اهْلُ خُراسانَ شيعةً لَكَ ؟ كى اهل خراسان شيعهء تو شده‌اند كه مىگويى شيعيان ما نوشته‌اند ؟ ! انْتَ بَعَثْتَ ابا مُسْلِمٍ الى خُراسانَ ؟ ! آيا أبو مسلم را تو فرستادى به خراسان ؟ ! تو به مردم خراسان گفتى كه لباس سياه بپوشند و شعار خودشان را لباس سياه قرار دهند « 2 » ؟ ! آيا اينها كه از خراسان آمده‌اند « 3 » ، تو اينها را به اينجا آورده‌اى ؟ ! اصلًا يك نفر از اينها را تو مىشناسى ؟ ! عبد اللَّه از اين سخنان ناراحت شد . ( انسان وقتى چيزى را خيلى بخواهد ، بعد هم مژده‌اش را به او بدهند ، ديگر نمىتواند در اطراف قضيه زياد فكر كند . ) شروع كرد به مباحثه كردن با حضرت صادق . به حضرت گفت : تو چه مىگويى ؟ ! « انَّما يُريدُ الْقَوْمُ ابْنى مُحَمَّداً لِانَّهُ مَهْدِىُّ هذِهِ الْامَّةِ » اينها مىخواهند پسرم محمد را به خلافت برگزينند و او مهدى امت است ( كه اين هم داستانى دارد كه برايتان عرض مىكنم ) . فرمود : به خدا قسم كه مهدى امت او نيست و اگر پسرت محمد قيام كند قطعاً كشته خواهد شد . عبد اللَّه بيشتر ناراحت شد و در آخر به عنوان جسارت گفت : تو روى حسادت اين حرفها را مىزنى . حضرت فرمود : به خدا قسم كه من جز خيرخواهى\r\n\r\n\r\n\r\n\r\n","description":"","footnote":"\r\n( 1 ) . مسعودى يك مورخ است و در اينكه شيعه باشد يا سنى ، به مفهومى كه ما امروز مىگوييم شيعه ، قطعاً سنى است ، چون ما ملاك تشيع و تسنن را قدر مسلّم اين مىدانيم كه در مسألهء خلافت ، أبو بكر و غيره غاصب هستند ، در حالى كه او يك احترام فوق العاده‌اى براى خلفا قائل است ، ولى در عين حال نسبت به ائمه هم خيلى احترام قائل است . يك كتابى نيز به او نسبت مىدهند به نام « اثبات الوصيّة » . ظاهر اين است كه سنى است ولى به هر حال مسعودى از مورخين درجه اول اسلام است .\r\n( 2 ) . مسألهء لباس سياه ، آن‌طور كه نوشته‌اند ، به همان عزاى يحيى بن زيد مرسوم بود .\r\n( 3 ) . در آن هنگام عدهء زيادى از خراسانيها به عراق آمده بودند ، و همانها بودند كه به بنى العباس كمك دادند كه با عده‌اى از اعراب قيام كردند .\r\n","page_name":" 59 ","page_number":59},
  {"content":"\r\n\r\nهيچ نظر ديگرى ندارم ، مصلحت تو نيست و اين مطلب نتيجه‌اى هم نخواهد داشت .\r\nبعد حضرت به او گفت : به خدا ابو سلمه عين همين نامه‌اى را كه به تو نوشته به من هم نوشته است ولى من قبل از اينكه بخوانم نامه را سوختم . عبد اللَّه با ناراحتى زياد از حضور امام صادق رفت .\r\nحال اين قضايا مقارن تحولاتى است كه در عراق دارد صورت مىگيرد . آن تحولات چيست ؟ موقع ظهور بنى العباس است . أبو مسلم هم فعاليت شديد مىكند كه ابو سلمه را از ميان ببرد . عموهاى سفّاح هم او را تأييد و تقويت مىكنند كه حتماً او را از بين ببرد ، و همين‌طور هم شد . هنوز فرستادهء ابو سلمه از مدينه به كوفه نرسيده بود كه ابو سلمه را از ميان برداشتند . بنابراين جوابى كه عبد اللَّه محض به اين نامه نوشت اصلًا به دست ابو سلمه نرسيد .\r\n\r\nبررسى\r\nبا اين وصفى كه مسعودى نوشته است - كه ديگران هم غير اين ننوشته‌اند « 1 » - به نظر من قضيهء ابو سلمه خيلى روشن است . ابو سلمه مردى بوده سياسى نه - به تعبير خود امام - شيعه و طرفدار امام جعفر صادق . به عللى كه بر ما مخفى نيست ، يك مرتبه سياستش از اينكه به نفع آل عباس كار كند تغيير مىكند . هر كسى را هم كه نمىشد [ براى خلافت معرفى كرد ، زيرا 
  ] مردم قبول نمىكردند ، از حدود خاندان پيغمبر نبايد خارج باشد ، يك كسى بايد باشد كه مورد قبول مردم باشد ، از آل عباس هم كه نمىخواست باشد ، غير از آل ابى طالب كسى نيست ، در آل ابى طالب هم دو شخصيت مبرّز پيدا كرده بود : عبد اللَّه بن محض و حضرت صادق . سياست‌مآبانه يك نامه را به هر دو نفر نوشت كه تيرش به هر جا اصابت كرد از آنجا استفاده كند . بنابراين در كار ابو سلمه هيچ مسألهء دين و خلوص مطرح نبوده ، مىخواسته يك كسى را ابزار قرار دهد ؛ و بعلاوه اين كار ، كارى نبوده كه به نتيجه برسد ، و دليلش هم اين است كه هنوز جواب آن نامه نيامده بود كه خود ابو سلمه از ميان رفت و غائله به كلى خوابيد . تعجب\r\n\r\n\r\n\r\n\r\n","description":"","footnote":"\r\n( 1 ) . نه اينكه مىخواهم به نقل مسعودى اعتماد كنم نه به نقل ديگران ؛ ديگران هم غير از اين ننوشته‌اند .\r\nمسعودى اين قضيه را مفصلتر نوشته . ديگران يك اشاره‌اى كرده‌اند كه ابو سلمه نامه‌اى نوشت به امام جعفر صادق ، و امام نامه را سوزاند و جواب نداد . از اين بيشتر نيست ، ولى مسعودى قضيه را به تفصيل نوشته است .\r\n","page_name":" 60 ","page_number":60},
  {"content":"\r\n\r\nمىكنم ، برخى كه ادعاى تاريخ‌شناسى هم دارند - شنيده‌ام - مىگويند چرا امام جعفر صادق وقتى كه ابو سلمهء خلّال به او نامه مىنويسد قبول نمىكند ؟ اينجا كه هيچ شرايط فراهم نبود ، نه شرايط معنوى كه افرادى با خلوص نيت پيشنهادى كرده باشند ، و نه شرايط ظاهرى كه امكاناتى فراهم باشد .\r\nچون در اينجا از عبد اللَّه محض نام برديم و در مقدمهء سخن نيز عرض كرديم كه حضرت صادق در ابتدا با بنى العباس همكارى نكرد يا خودش قيام نكرد ، لازم است جريان ديگرى را نقل كنيم كه [ نشان مىدهد 
  ] از ابتدا امام صادق چه رويى به نهضتهاى ضد اموى نشان داد ؟ در اينجا ما از كتاب أبو الفرج اصفهانى استفاده مىكنيم ، بازهم از باب اينكه تا آنجا كه من گشته‌ام كسى بهتر و مفصلتر از او نقل نكرده ، و أبو الفرج نيز يك مورخ اموى سنى است . به او « اصفهانى » مىگويند از باب اينكه ساكن اصفهان بوده ، ولى اصلًا اصفهانى نيست ، اصلًا اموى است ، و با اينكه اموى است يك مورخ سنى بىطرف است . شيخ مفيد در كتاب ارشاد از همين أبو الفرج نقل مىكند نه از روايات اهل تشيع .\r\n\r\nاجتماع محرمانهء سران بنى هاشم\r\nقضيه اين است كه در اوايل كار كه مىخواست اين نهضت ضد اموى شروع شود ، رؤساى بنى هاشم در « ابواء » « 1 » كه منزلى است بين مدينه و مكه ، اجتماع محرمانه‌اى تشكيل دادند . در آن اجتماع محرمانه ، اولاد امام حسن : عبد اللَّه محض و پسرانش\r\n\r\n\r\n\r\n\r\n","description":"","footnote":"\r\n( 1 ) . در تاريخ اسلام نام اين محل را زياد مىبينيم . « ابواء » همان جايى است كه آمنه مادر پيغمبر اكرم در آنجا وفات يافت . در وقتى كه حضرت رسول بچهء تقريباً پنج ساله‌اى بودند ، ايشان را همراه خودش آورده بود به مدينه ، چون قوم و خويشهاى آمنه در مدينه بودند و حضرت رسول از طرف مادر يك انتسابى به مردم مدينه داشت . در بازگشت ، بين راه مريض شد و در همان منزل « ابواء » از دنيا رفت . پيغمبر ماند با كنيز مادرش « امّ ايمن » ( البته همراه قافله‌اى بودند ) و بعد با او به مكه مراجعه كرد . مرگ مادرش را در غربت و در يكى از منازل بين راه به چشم خود ديد . و لهذا نوشته‌اند بعد كه حضرت آمدند به مدينه ( مىدانيم حضرت در پنجاه و سه سالگى آمدند به مدينه ، و ده سال آخر عمر ايشان در مدينه گذشت ) در يكى از سفرها كه از همان « ابواء » مىگذشتند ، به آنجا كه رسيدند ، [ اصحاب 
  ] ديدند پيغمبر اكرم تنها راه افتاد به يك سو ، و به يك نقطه كه رسيد ، در همان نقطه ايستاد و سپس نشست و دعايى خواند ، و بعد ديدند اشك پيغمبر جارى شد . همه تعجب كردند كه قضيه چيست ؟ از ايشان سؤال كردند ، فرمود : « اين قبر مادر من است » . در حدود پنجاه سال قبل از آن كه بچه‌اى بوده پنج‌ساله ، آمده بود آنجا و ديگر عبور حضرت به آن محل نيفتاده بود ، بعد از پنجاه سال كه به قبر مادرش رسيد ، رفت و دعا كرد و گريه نمود .\r\n","page_name":" 61 ","page_number":61},
  {"content":"\r\n\r\nمحمد و ابراهيم ، و همچنين بنى العباس يعنى ابراهيم امام و أبو العباس سفّاح و أبو جعفر منصور و عده‌اى ديگر از عموهاى اينها حضور داشتند . در آنجا عبد اللَّه محض رو كرد به جمعيت و گفت : بنى هاشم ! شما مردمى هستيد كه همهء چشمها به شماست و همهء گردنها به سوى شما كشيده مىشود و اكنون خدا وسيله فراهم كرده كه در اينجا جمع شويد ، بياييد همهء ما با اين جوان ( پسر عبد اللَّه محض ) بيعت كنيم و او را به زعامت انتخاب كنيم و عليه امويها بجنگيم .\r\nاين قضيه خيلى قبل از قضيهء ابو سلمه است ، تقريباً دوازده سال قبل از قضاياى قيام خراسانيهاست ، اول بارى است كه مىخواهد اين كار شروع بشود ، و به اين صورت شروع شد :\r\n\r\nبيعت با « محمد نفس زكيّه »\r\nبنى العباس ابتدا زمينه را براى خودشان فراهم نمىديدند ، فكر كردند كه و لو در ابتدا هم شده يكى از آل على عليه السلام را كه در ميان مردم وجاهت بيشترى دارد مطرح كنند و بعدها او را مثلًا از ميان ببرند . براى اين كار « محمد نفس زكيّه » را انتخاب كردند . محمد پسر همان عبد اللَّه محض است كه عرض كردم عبد اللَّه محض ، هم از طرف مادر فرزند حسين بن على است و هم از طرف پدر . عبد اللَّه مردى است باتقوا ، با ايمان و زيبا ، و زيبايى را ، هم از طرف مادر - و بلكه مادرها - به ارث برده است ( چون مادر مادرش هم زن بسيار زيباى معروفى بوده ) و هم از طرف [ پدر 
  ] ، و بعلاوه اسمش محمد است ، هم اسم پيغمبر ؛ اسم پدرش هم عبد اللَّه است . از قضا يك خالى هم روى شانهء او هست ، و چون در روايات اسلامى آمده بود كه وقتى ظلم زياد شد يكى از اولاد پيغمبر ، از اولاد زهرا ، ظاهر مىشود كه نام او نام پيغمبر است و خالى هم در پشت دارد ، اينها معتقد شدند كه مهدى اين امت كه بايد ظهور كند و مردم را از مظالم نجات دهد همين است و آن دوره نيز همين دوره است . لااقل براى خود اولاد امام حسن اين خيال پيدا شده بود كه مهدى امت همين است . بنى العباس هم حال يا واقعاً چنين عقيده‌اى پيدا كرده بودند و يا از اول با حقه بازى پيش آمدند .\r\nبه هر حال اين‌طور كه أبو الفرج نقل كرده همين عبد اللَّه محض برخاست و شروع كرد به خطابه خواندن ؛ مردم را دعوت كرد كه بياييد ما با يكى از افراد خودمان در اينجا بيعت كنيم ، پيمان ببنديم و از خدا بخواهيم بلكه ما بر بنى اميه پيروز شويم . بعد\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nگفت : ايها الناس ! همه‌تان مىدانيد كه « انَّ ابْنى هذا هُوَ الْمَهْدىّ » مهدى امت همين پسر من است ، همه‌تان بياييد با او بيعت كنيد . اينجا بود كه منصور گفت : « نه به عنوان مهدى امّت . به عقيدهء من هم آن كسى كه زمينهء بهتر دارد همين جوان است . راست مىگويد ، بياييد با او بيعت كنيد . » همه گفتند راست مىگويد ، و قبول كردند كه با محمد بيعت كنند و بيعت كردند . بعد كه همه‌شان با او بيعت كردند فرستادند دنبال امام جعفر صادق « 1 » وقتى كه حضرت صادق وارد شد ، همان عبد اللَّه محض كه مجلس را اداره مىكرد ، از جا بلند شد و حضرت را پهلوى خودش نشاند و بعد همان سخنى را كه قبلًا گفته بود تكرار كرد كه اوضاع چنين است و همه‌تان مىدانيد كه اين پسر من مهدى امت است ؛ ديگران بيعت كردند ، شما هم بيا با مهدى امت بيعت كن . فَقالَ جَعْفَرٌ : لا تَفْعَلوا . امام جعفر صادق گفت : نه ، اين كار را نكنيد . فَانَّ هذَا الْامْرَ لَمْ يَأْتِ بَعْدُ ، إنْ كُنْتَ تَرى ( يعنى عبد اللَّه ) أَنَّ ابْنَكَ هذا هُوَ الْمَهْدِىُّ فَلَيْسَ بِهِ وَ لا هذا اوانَهُ . آن مسألهء مهدى امت كه پيغمبر خبر داده ، حالا وقتش نيست . عبد اللَّه ! تو هم اگر خيال مىكنى اين پسر تو مهدى امت است ، اشتباه مىكنى . اين پسر تو مهدى امت نيست و اكنون نيز وقت آن مسأله نيست . وَ انْ كُنْتَ انَّما تُريدُ انْ تُخْرِجَهُ غَضَباً للَّهِ وَ لْيَأْمُرْ بِالْمَعْروفِ وَ يَنْهَ عَنِ الْمُنْكَرِ فَانّا وَ اللَّهِ لا نَدَعُكَ فَانْتَ شَيْخُنا وَ نُبايِعُ ابْنَكَ فِى الْامْرِ . حضرت وضع خودش را بسيار روشن كرد ، فرمود : اگر شما مىخواهيد به نام مهدى امت با اين بيعت كنيد من بيعت نمىكنم ، دروغ است ، مهدى امت اين نيست ، وقت ظهور مهدى هم اكنون نيست ؛ ولى اگر قيام شما جنبهء امر به معروف و نهى از منكر و جنبهء مبارزهء ضدّ ظلم دارد ، من بيعت مىكنم .\r\nبنابراين در اينجا وضع امام صادق صددرصد روشن است . امام صادق حاضر شد با اينها در مبارزه شركت كند ولى تحت عنوان امر به معروف و نهى از منكر و مبارزهء با ظلم ، و حاضر نشد همكارى كند تحت عنوان اينكه اين مهدى امت است . گفتند : خير ، اين مهدى امت است و اين امر واضحى است . فرمود : من بيعت نمىكنم . عبد اللَّه ناراحت شد . وقتى كه عبد اللَّه ناراحت شد حضرت فرمود : عبد اللَّه ! من به تو بگويم : نه تنها پسر تو مهدى امت نيست ، نزد ما اهل بيت اسرارى است ، ما مىدانيم كه كى خليفه مىشود و كى خليفه نمىشود . پسر تو خليفه نمىشود و كشته خواهد شد . أبو الفرج\r\n\r\n\r\n\r\n\r\n","description":"","footnote":"\r\n( 1 ) . أبو الفرج مىگويد بعضى از راويها اين‌طور نقل كرده‌اند كه در اينجا عبد اللَّه گفت : نه ، دنبال جعفر نفرستيد زيرا اگر او بيايد موافقت نمىكند و اين وضع را بهم مىزند ، ولى ديگران گفتند : نه ، بفرستيد ، و بالأخره فرستادند ؛ و بعضى گفته‌اند عبد اللَّه چنين حرفى نزد .\r\n","page_name":" 63 ","page_number":63},
  {"content":"\r\n\r\nنوشته است : عبد اللَّه ناراحت شد و گفت : خير ، تو بر خلاف عقيده‌ات سخن مىگويى ، خودت هم مىدانى كه اين پسر من مهدى امت است و تو به خاطر حسد با پسر من اين حرفها را مىزنى . فَقالَ : وَ اللَّهِ ما ذاكَ يَحْمِلُنى وَ لكِنْ هذا وَ اخْوَتُهُ وَ ابْنائُهُمْ دونَكُمْ ، وَ ضَرَبَ يَدَهُ ظَهْرَ ابِى الْعَبّاس . . . امام صادق دست زد به پشت أبو العباس سفّاح و گفت : اين و برادرانش به خلافت مىرسند و شما و پسرانتان نخواهيد رسيد . بعد هم دستش را زد به شانهء عبد اللَّه بن حسن و فرمود : إيهٍ ( اين كلمه را در حال خوش و بش مىگويند ) ما هِىَ الَيْكَ وَ لا الَى ابْنَيْكَ . ( مىدانست كه او را حرص خلافت برداشته نه چيز ديگرى . ) فرمود : اين خلافت به تو نمىرسد ، به بچه‌هايت هم نمىرسد ، آنها را به كشتن نده ، اينها نمىگذارند كه خلافت به شماها برسد ، و اين دو پسرت هم كشته خواهند شد .\r\nبعد حضرت از جا حركت كرد و در حالى كه به دست عبد العزيز بن عمران زُهرى « 1 » تكيه كرده بود آهسته به او گفت : أَ رَأَيْتَ صاحِبَ الرِّداءِ الْاصْفَرِ ؟ آيا آن كه قباى زرد پوشيده بود را ديدى ؟ ( مقصودش أبو جعفر منصور بود ) گفت : نَعَمْ . فرمود : به خدا قسم ما مىيابيم اين مطلب را كه همين مرد در آينده بچه‌هاى اين را خواهد كشت .\r\nعبد العزيز تعجب كرد ، با خود گفت : اينها كه امروز بيعت مىكنند ! گفت : اين او را مىكشد ؟ ! فرمود : بله . عبد العزيز مىگويد : در دل گفتم نكند اين از روى حسادت اين حرفها را مىزند ؟ ! و بعد مىگويد : به خدا قسم من از دنيا نرفتم جز اينكه ديدم كه همين أبو جعفر منصور قاتل همين محمد و آن پسر ديگر عبد اللَّه شد . در عين حال حضرت صادق به همين محمد علاقه مىورزيد و او را دوست داشت و لذا همين أبو الفرج مىنويسد : كانَ جَعْفَرُ بْنُ مُحَمَّدٍ اذا رَأى مُحَمَّدَ بْنَ عَبْدِ اللَّهِ بْنِ الْحَسَنِ تَغَرْغَرَتْ عَيْناهُ . وقتى كه او را مىديد چشمانش پراشك مىشد و مىگفت : بِنَفْسى هُوَ ، انَّ النّاسَ فَيَقولونَ فيهِ وَ إنَّهُ لَمَقتولٌ ، لَيْسَ هذا فى كِتابِ عَلِىٍّ مِنْ خُلَفاءِ هذِهِ الْامَّةِ . اى جانم به قربان اين ( اين علامت آن است كه خيلى به او علاقه‌مند است ) مردم يك حرفهايى دربارهء اين مىزنند كه واقعيت ندارد ( مسألهء مهدويت ) يعنى بيچاره خودش هم باورش آمده ؛ و اين كشته مىشود و به خلافت هم نمىرسد . در كتابى كه از على عليه السلام نزد ما هست نام اين ، جزء خلفاى امت نيست . از اينجا معلوم مىشود كه اين نهضت را از ابتدا به نام مهدويت شروع كردند و حضرت صادق با اين قضيه سخت مخالفت كرد ، گفت من به عنوان امر به معروف و نهى\r\n\r\n\r\n\r\n\r\n","description":"","footnote":"\r\n( 1 ) . نمىدانم اين همان « زُهرى » فقيه معروف است يا كس ديگر .\r\n","page_name":" 64 ","page_number":64},
  {"content":"\r\n\r\nاز منكر حاضرم بيعت كنم ولى به عنوان مهدويت نمىپذيرم . و اما بنى العباس اساساً حسابشان حساب ديگرى بود ، مسألهء مُلك و سياست بود .\r\n\r\nويژگيهاى زمان امام صادق عليه السلام\r\nلازم است نكته‌اى را عرض كنم و آن اين است : زمان حضرت صادق از نظر اسلامى يك زمان منحصر به فرد است ، زمان نهضتها و انقلابهاى فكرى است بيش از نهضتها و انقلابهاى سياسى . زمان حضرت صادق از دههء دوم قرن دوم تا دههء پنجم قرن دوم است ، يعنى پدرشان در سال 114 از دنيا رفته‌اند كه ايشان امام وقت شده‌اند و خودشان تا 148 - نزديك نيمهء اين قرن - حيات داشته‌اند . تقريباً يك قرن و نيم از ابتداى ظهور اسلام و نزديك يك قرن از فتوحات اسلامى مىگذرد . دو سه نسل از تازه مسلمانها از ملتهاى مختلف وارد جهان اسلام شده‌اند . از زمان بنى اميه شروع شده به ترجمهء كتابها . ملتهايى كه هر كدام يك ثقافت و فرهنگى داشته‌اند وارد دنياى اسلام شده‌اند . نهضت سياسى يك نهضت كوچكى در دنياى اسلام بود ، نهضتهاى فرهنگى زيادى وجود داشت و بسيارى از اين نهضتها اسلام را تهديد مىكرد . زنادقه در اين زمان ظهور كردند كه خود داستانى هستند ، اينها كه منكر خدا و دين و پيغمبر بودند و بنى العباس هم روى يك حسابهايى به آنها آزادى داده بودند . مسألهء تصوف به شكل ديگرى پيدا شده بود . همچنين فقهايى پيدا شده بودند كه فقه را بر يك اساس ديگرى ( رأى و قياس و غيره ) به وجود آورده بودند . يك اختلاف افكارى در دنياى اسلام پيدا شده بود كه نظيرش قبلش نبود ، بعدش هم پيدا نشد .\r\nزمان حضرت صادق با زمان امام حسين از زمين تا آسمان تفاوت داشت . زمان امام حسين يك دورهء اختناق كامل بود و لهذا از امام حسين در تمام مدت امامت ايشان آن چيزى كه به صورت حديث نقل شده ظاهراً از پنج شش جمله تجاوز نمىكند .\r\nبرعكس ، در زمان امام صادق در اثر همين اختلافات سياسى و همين نهضتهاى فرهنگى آنچنان زمينه‌اى فراهم شد كه نام چهار هزار شاگرد براى حضرت در كتب ثبت شده . لهذا اگر ما فرض كنيم ( در صورتى كه فرضش هم غلط است ) كه حضرت صادق در زمان خودش از نظر سياسى در همان شرايطى بود كه امام حسين بود - در صورتى كه اين‌طور هم نيست - از يك جهت ديگر يك تفاوت زياد ميان [ موقعيت 
  ] حضرت صادق و [ موقعيت 
  ] امام حسين بود . امام حسين - كه البته بر شهادتش آثار\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nزيادى بار است - اگر شهيد نمىشد چه بود ؟ يك وجود معطّل در خانه و در به رويش بسته ؛ ولى امام صادق اگر فرض هم كنيم كه شهيد مىشد و همان نتايج شهادت امام حسين بر شهادت او بار بود ولى در شهيد نشدنش يك نهضت علمى و فكرى را در دنياى اسلام رهبرى كرد كه در سرنوشت تمام دنياى اسلام - نه تنها شيعه - مؤثر بوده است كه اين را ان شاء اللَّه در جلسهء آينده برايتان عرض مىكنم .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n\r\n2 . امام صادق عليه السلام و مسألهء خلافت\r\nدر جلسهء پيش عرض كرديم يكى از ائمهء ما كه با مسألهء خلافت و حكومت يك برخوردى به اصطلاح داشته است امام صادق است ، به اين معنا كه اولًا در زمان ايشان يك وضعى پيش آمد كه همهء كسانى كه داعيهء حكومت و خلافت داشتند به جنب و جوش آمدند جز امام صادق كه اساساً كنار كشيد . و خصوصيت اصلى زمان ايشان همان علل و موجباتى بود كه سبب شد حكومت از امويان به عباسيان منتقل شود . و بعلاوه ما مىبينيم كه شخصيتى مانند « ابو سلمهء خلّال » كه او بر أبو مسلم هم تقدم داشته ( او را مىگفتند « وزير آل محمد » و أبو مسلم را مىگفتند « امير آل محمد » ) [ براى انتقال حكومت از امويان به عباسيان تلاش مىكند . 
  ] و البته ابو سلمه پس از انقراض امويها و استقرار حكومت بر عباسيها تغيير عقيده مىدهد و به فكر مىافتد كه خلافت را به آل على منتقل كند ، و دو نامه به وسيلهء دو نفر مىفرستند به مدينه ، يكى براى امام صادق و يكى براى عبد اللَّه محض - كه از بنى اعمام حضرت و از اولاد امام مجتبى بود - و از اين دو نفر عبد اللَّه محض خوش‌حال مىشود و استقبال مىكند ولى امام صادق فوق العاده بىاعتنايى مىكند ، حتى نامه‌اش را نمىخواند و در حضور آورندهء آن ، جلوى چراغ مىگيرد و مىسوزاند ، مىگويد جواب اين نامه همين است ، كه راجع به اين قسمت مفصل صحبت كرديم .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nبه طور كلى اين مطلب بسيار روشن است كه امام صادق از نظر تصدى امر حكومت و خلافت خيلى حالت كناره‌گيرى به خود گرفت و هيچ گونه اقدامى كه نشانه‌اى از تمايل امام باشد به اين كه زعامت را در دست گيرد وجود نداشت . اين به چه علت بوده و چه جهتى در كار بوده است ؟ البته در اين جهت شك نيست كه اگر فرض كنيم كه زمينه ، زمينهء مساعدى براى امام بود كه اگر اقدام مىكرد حكومت را در دست مىگرفت امام مىبايست اقدام مىكرد ، ولى صحبت در اين جهت است كه اگر زمينه صددرصد مساعد نبود و مثلًا صدى پنجاه مساعد بود ، چه مانعى داشت كه امام اقدام مىكرد حتى اگر كشته مىشد . باز همان مقايسه با وضع و روش امام حسين مطرح مىشود .\r\nدر اينجا مىخواهيم مقدارى دربارهء مشخصات و خصوصيات عصر امام صادق و فعاليتهايى كه امام از نظر اسلامى در عهد خودشان كردند صحبت كنيم كه اگر امام حسين هم در اين زمان مىبودند قطعاً به همين شكل عمل مىكردند ؛ و اين زمان با زمان امام حسين چه تفاوتى داشت . البته عرض كردم صحبت اين نيست كه زمينهء حكومت فراهم بود و امام اقدام نكرد ؛ صحبت اين است كه چرا امام خودش را به كشتن نداد ؟\r\n\r\nمقايسهء زمان امام حسين عليه السلام و زمان امام صادق عليه السلام\r\nفاصلهء اين دو عصر نزديك يك قرن است . شهادت امام حسين در سال 61 هجرى است و وفات امام صادق در سال 148 ؛ يعنى وفاتهاى اين دو امام 87 سال با يكديگر تفاوت دارد . بنابراين بايد گفت عصرهاى اين دو امام در همين حدود 87 سال با همديگر فرق دارد . در اين مدت اوضاع دنياى اسلامى فوق العاده دگرگون شد . در زمان امام حسين يك مسأله بيشتر براى دنياى اسلام وجود نداشت كه همان مسألهء حكومت و خلافت بود ، همهء عوامل را همان حكومت و دستگاه خلافت تشكيل مىداد ، خلافت به معنى همه چيز بود و همه چيز به معنى خلافت ؛ يعنى آن جامعهء بسيط اسلامى كه به وجود آمده بود به همان حالت بساطت خودش باقى بود ، بحث در اين بود كه آن كسى كه زعيم امر است چه كسى باشد ؟ و به همين جهت دستگاه خلافت نيز بر جميع شئون حكومت نفوذ كامل داشت .\r\nمعاويه يك بساط ديكتاتورى عجيب و فوق العاده‌اى داشت ، يعنى وضع و زمان\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nهم شرايط را براى او فراهم داشت كه واقعاً اجازهء نفس كشيدن به كسى نمىداد . اگر مردم مىخواستند چيزى را براى يكديگر نقل كنند كه بر خلاف سياست حكومت بود ، امكان نداشت ، و نوشته‌اند كه اگر كسى مىخواست حديثى را براى ديگرى نقل كند كه آن حديث در فضيلت على عليه السلام بود ، تا صددرصد مؤمن و مطمئن نمىشد كه او موضوع را فاش نمىكند ، نمىگفت ، مىرفتند در صندوق‌خانه‌ها و آن را بازگو مىكردند . وضع عجيبى بود . در همهء نماز جمعه‌ها امير المؤمنين را لعن مىكردند ؛ در حضور امام حسن و امام حسين امير المؤمنين را بالاى منبر در مسجد پيغمبر لعن مىكردند ؛ و لهذا ما مىبينيم كه تاريخ امام حسين در دوران حكومت معاويه - يعنى بعد از شهادت حضرت امير تا شهادت خود حضرت امام حسين - يك تاريخ مجهولى است ، هيچ كس كوچكترين سراغى از امام حسين نمىدهد ، هيچ كس يك خبرى ، يك حديثى ، يك جمله‌اى ، يك مكالمه‌اى ، يك خطبه‌اى ، يك خطابه‌اى ، يك ملاقاتى را نقل نمىكند . اينها را در يك انزواى عجيبى قرار داده بودند كه اصلًا كسى تماس هم نمىتوانست با آنها بگيرد . امام حسين با آن وضع اگر پنجاه سال ديگر هم عمر مىكرد باز همين‌طور بود يعنى سه جمله هم از او نقل نمىشد ، زمينهء هرگونه فعاليت گرفته شده بود .\r\nدر اواخر دورهء بنى اميه كه منجر به سقوط آنها شد ، و در زمان بنى العباس عموماً - بالخصوص در ابتداى آن - اوضاع طور ديگرى شد ( نمىخواهم آن را به حساب آزادمنشى بنى العباس بگذارم ، به حساب طبيعت جامعهء اسلامى بايد گذاشت ) به گونه‌اى كه اولًا حريت فكرى در ميان مردم پيدا شد . ( در اين كه چنين حريتى بوده است ، آزادى فكر و آزادى عقيده‌اى وجود داشته ، بحثى نيست . منتها صحبت در اين است كه منشأ اين آزادى فكرى چه بود ؟ و آيا واقعاً سياست بنى العباس چنين بود ؟ ) و ثانياً شور و نشاط علمى در ميان مردم پديد آمد ، يك شور و نشاط علمىاى كه در تاريخ بشر كم سابقه است كه ملتى با اين شور و نشاط به سوى علوم روى آورد ، اعم از علوم اسلامى ( يعنى علومى كه مستقيماً مربوط به اسلام است ، مثل علم قرائت ، علم تفسير ، علم حديث ، علم فقه ، مسائل مربوط به كلام و قسمتهاى مختلف ادبيات ) و يا علومى كه مربوط به اسلام نيست ، به اصطلاح علوم بشرى است ، يعنى علوم كلى انسانى است ، مثل طب ، فلسفه ، نجوم و رياضيات .\r\nاين را در كتب تاريخ نوشته‌اند كه ناگهان يك حركت و يك جنبش علمى\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nفوق العاده‌اى پيدا مىشود و زمينه براى اينكه اگر كسى متاع فكرى دارد عرضه بدارد ، فوق العاده آماده مىگردد ؛ يعنى همان زمينه‌اى كه در زمانهاى سابق ، تا قبل از اواخر زمان امام باقر و دورهء امام صادق اصلًا وجود نداشت ، يك‌دفعه فراهم شد كه هر كس مرد ميدان علم و فكر و سخن است بيايد حرف خودش را بگويد . البته در اين امر عوامل زيادى دخالت داشت كه اگر بنى العباس هم مىخواستند جلويش را بگيرند امكان نداشت زيرا نژادهاى ديگر - غير از نژاد عرب - وارد دنياى اسلام شده بودند كه از همهء آن نژادها پرشورتر همين نژاد ايرانى بود . از جملهء آن نژادها مصرى بود . از همه‌شان قويتر و نيرومندتر و دانشمندتر بين النهرينىها و سوريه‌اىها بودند كه اين مناطق يكى از مراكز تمدن آن عصر بود . اين ملل مختلف كه آمدند ، خود به خود اختلاف ملل و اختلاف نژادها زمينه را براى اينكه افكار تبادل شود فراهم كرد ؛ و اينها هم كه مسلمان شده بودند مىخواستند بيشتر از ماهيت اسلام سر درآورند ؛ اعراب آن قدرها تعمق و تدبر و كاوش در قرآن نمىكردند ، ولى ملتهاى ديگر آنچنان در اطراف قرآن و مسائل مربوط به آن كاوش مىكردند كه حد نداشت ، روى كلمه به كلمهء قرآن فكر و حساب مىكردند .\r\n\r\nجنگ عقايد\r\nدر اين زمان ، ما مىبينيم كه يك مرتبه بازار جنگ عقايد داغ مىشود و چگونه داغ مىشود ! اولًا در زمينهء خود تفسير قرآن و قرائت آيات قرآنى بحثهايى شروع مىشود .\r\nطبقه‌اى به وجود آمد به نام « قُرّاء » يعنى كسانى كه قرآن را قرائت مىكردند و كلمات قرآن را به طرز صحيحى به مردم مىآموختند . ( مثل امروز نبوده كه قرآن به اين شكل چاپ شده باشد . ) يكى مىگفت من قرائت مىكنم و قرائت خودم را روايت مىكنم از فلان كس از فلان كس از فلان صحابى پيغمبر ، كه اغلب اينها به حضرت امير مىرسند .\r\nديگرى مىگفت من [ قرائت خودم را روايت مىكنم 
  ] از فلان كس از فلان كس از فلان كس . مىآمدند در مساجد مىنشستند و به ديگران تعليم قرائت مىدادند ، و غير عربها بيشتر در حلقات اين مساجد شركت مىكردند ، چون غير عربها بودند كه با زبان عربى آشنايى درستى نداشتند و علاقهء وافرى به ياد گرفتن قرآن داشتند . يك استاد قرائت مىآمد در مسجد مىنشست و عدهء زيادى جمع مىشدند كه از او قرائت بياموزند .\r\nاحياناً اختلاف قرائتى هم پيدا مىشد .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nاز آن بالاتر در تفسير و بيان معانى قرآن بود كه آيا معنى اين آيه اين است يا آن ؟\r\nبازار مباحثه داغ بود ، آن مىگفت معنى آيه اين است ، و اين مىگفت معنى آيه آن است .\r\nو همين‌طور بود در حديث و رواياتى كه از پيغمبر رسيده بود . چه افتخار بزرگى بود براى كسى كه حافظ احاديث بود ؛ مىنشست و مىگفت كه من اين حديث را از كى از كى از پيغمبر روايت مىكنم . آيا اين حديث درست است ؟ و آيا مثلًا به اين عبارت است ؟ .\r\nاز اينها بالاتر نحله‌هاى فقهى بود . مردم مىآمدند مسأله مىپرسيدند ، همين‌طور كه الان مىآيند مسأله مىپرسند . طبقاتى به وجود آمده بودند - در مراكز مختلف - به نام « فقها » كه بايد جواب مسائل مردم را مىدادند : اين حلال است ، آن حرام است ، اين پاك است ، آن نجس است ، اين معامله صحيح است ، آن معامله باطل است . مدينه خودش يكى از مراكز بود ، كوفه يكى از مراكز بود كه ابو حنيفه در كوفه بود . بصره مركز ديگرى بود . بعدها كه در همان زمانِ امام صادق اندلس فتح شد يك مراكزى هم به تدريج در آن نواحى تشكيل شد ، و هر شهرى از شهرهاى اسلامى خودش مركزى بود .\r\nمىگفتند فلان فقيه نظرش اين است ، فلان فقيه ديگر نظرش آن است . اينها شاگرد اين مكتب بودند ، آنها شاگرد آن مكتب ؛ و يك جنگ عقايدى هم در زمينهء مسائل فقهى پيدا شده بود .\r\nاز همهء اينها داغتر - نه مهمتر - بحثهاى كلامى بود . از همان قرن اول طبقه‌اى به نام « متكلّم » پيدا شدند ، كه اين تعبيرات را در كلمات امام صادق مىبينيم و حتى به بعضى از شاگردانشان مىفرمايند : « اين متكلمين را بگوييد بيايند . » متكلمين در اصول عقايد و مسائل اصولى بحث مىكردند : دربارهء خدا ، دربارهء صفات خدا ، دربارهء آياتى از قرآن كه مربوط به خداست ؛ آيا فلان صفت خدا عين ذات اوست يا غير ذات اوست ؟\r\nآيا حادث است يا قديم ؟ دربارهء نبوت و حقيقت وحى بحث مىكردند ، دربارهء شيطان بحث مىكردند ، دربارهء توحيد و ثنويّت بحث مىكردند ، دربارهء اينكه آيا عمل ركن ايمان است كه اگر عمل نبود ايمانى نيست ، يا اينكه عمل در ايمان دخالتى ندارد بحث مىكردند ، دربارهء قضا و قدر بحث مىكردند ، دربارهء جبر و اختيار بحث مىكردند . يك بازار فوق العاده داغى متكلمين به وجود آورده بودند .\r\nاز همهء اينها خطرناكتر - نمىگويم داغتر ، و نمىگويم مهمتر - پيدايش طبقه‌اى بود به نام « زنادقه » . زنادقه از اساس منكر خدا و اديان بودند ، و اين طبقه - حال روى هر\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nحسابى بود - آزادى داشتند . حتى در حرمين ، يعنى مكه و مدينه ، و حتى در خود مسجد الحرام و در خود مسجد النبى مىنشستند و حرفهايشان را مىزدند ، البته به عنوان اينكه بالاخره فكرى است ، شبهه‌اى است براى ما پيدا شده و بايد بگوييم « 1 » زنادقه ، طبقهء متجدد و تحصيل كردهء آن عصر بودند ، طبقه‌اى بودند كه با زبانهاى زندهء آن روز دنيا آشنا بودند ، زبان سُريانى را كه در آن زمان بيشتر زبان علمى بود مىدانستند ، بسيارى از آنها زبان يونانى مىدانستند ، بسيارىشان ايرانى بودند و زبان فارسى مىدانستند ، بعضى زبان هندى مىدانستند و زندقه را از هند آورده بودند ، كه اين هم يك بحثى است كه اصلًا ريشهء زندقه در دنياى اسلام از كجا پيدا شد ؟ و بيشتر معتقدند كه ريشهء زندقه از مانويهاست .\r\nجريان ديگرى كه مربوط به اين زمان است ( همه ، جريانهاى افراط و تفريطى است ) جريان خشكه‌مقدسى متصوفه است . متصوفه هم در زمان امام صادق طلوع كردند ، يعنى ما طلوع متصوفه را به طورى كه اينها يك طبقه‌اى را به وجود آوردند و طرفداران زيادى پيدا كردند و در كمال آزادى حرفهاى خودشان را مىگفتند در زمان امام صادق مىبينيم . اينها باز از آن طرفِ خشكه‌مقدسى افتاده بودند . اينها به عنوان نحله‌اى در مقابل اسلام سخن نمىگفتند ، بلكه اصلًا مىگفتند حقيقت اسلام آن است كه ما مىگوييم . اينها يك روش خشكه‌مقدسى عجيبى پيشنهاد مىكردند و مىگفتند اسلام نيز همين را مىگويد و همين ، يك زاهدمآبى غير قابل تحملى ! .\r\nخوارج و مُرجئه نيز هر يك نحله‌اى بودند .\r\n\r\nبرخورد امام صادق با جريانهاى فكرى مختلف\r\nما مىبينيم كه امام صادق با همهء اينها مواجه است و با همهء اينها برخورد كرده است .\r\nاز نظر قرائت و تفسير ، يك عده شاگردان امام هستند ، و امام با ديگران دربارهء قرائت آيات قرآن و تفسيرهاى قرآن مباحثه كرده ، داد كشيده ، فرياد كشيده كه آنها چرا\r\n\r\n\r\n\r\n\r\n","description":"","footnote":"\r\n( 1 ) . در اين زمينه « ابن ابى العوجاء » تعبير شيرين و لطيفى دارد . روزى آمد نزد امام صادق و گفت : يا ابن رسول اللَّه تو رئيس اين امر هستى ، تو چنينى تو چنانى ، جد توست كه اين دين را آورده ، چنين كرده چنان كرده ، اما خوب ، معذرت مىخواهم ، آدمى وقتى سرفه‌اش مىگيرد بايد سرفه كند ، اخلاط كه راه گلويش را مىگيرد بايد سرفه كند ، شبهه هم وقتى در ذهن انسان پيدا مىشود بايد بگويد ؛ من بايد آن سرفهء فكرى خودم را بكنم ، اجازه بدهيد حرفهايم را بزنم . فرمود : بگو .\r\n","page_name":" 72 ","page_number":72},
  {"content":"\r\n\r\nاينجور غلط مىگويند ، اينها چرا چنين مىگويند ، آيات را اين‌طور بايد تفسير كرد .\r\nدر باب احاديث هم كه خيلى واضح است ، مىفرمود : سخنان اينها اساس ندارد ، احاديث صحيح آن است كه ما از پدرانمان از پيغمبر روايت مىكنيم . در باب نحلهء فقهى هم كه مكتب امام صادق قوىترين و نيرومندترين مكتبهاى فقهى آن زمان بوده به طورى كه اهل تسنن هم قبول دارند . تمام امامهاى اهل تسنن يا بلاواسطه و يا مع الواسطه شاگرد امام بوده و نزد امام شاگردى كرده‌اند . در رأس ائمهء اهل تسنن ابو حنيفه است ، و نوشته‌اند ابو حنيفه دو سال شاگرد امام بوده ، و اين جمله را ما در كتابهاى خود آنها مىخوانيم كه گفته‌اند او گفت : « لَوْ لَا السَّنَتانِ لَهَلَكَ نُعْمانُ » اگر آن دو سال نبود نعمان از بين رفته بود . ( نعمان اسم ابو حنيفه است . اسمش « نعمان بن ثابت بن زوطىّ بن مرزبان » است ؛ اجدادش ايرانى هستند . ) مالك بن انس كه امام ديگر اهل تسنن است نيز معاصر امام صادق است . او هم نزد امام مىآمد و به شاگردى امام افتخار مىكرد . شافعى در دورهء بعد بوده ولى او شاگردى كرده شاگردان ابو حنيفه را و خود مالك بن انس را . احمد حنبل نيز سلسلهء نسبش در شاگردى در يك جهت به امام مىرسد . و همين‌طور ديگران . حوزهء درس فقهى امام صادق از حوزهء درس تمام فقهاى ديگر بارونق‌تر بوده است كه حال من شهادت بعضى از علماى اهل تسنن در اين جهت را عرض مىكنم .\r\n\r\nسخن مالك بن انس دربارهء امام صادق\r\nمالك بن انس كه در مدينه بود ، نسبتا آدم خوش نفسى بوده است . مىگويد : من مىرفتم نزد جعفر بن محمد « وَ كانَ كثيرَ التبسُّمِ » و خيلى زياد تبسم داشت ، يعنى به اصطلاح خوش‌رو بود و عبوس نبود و بيشتر متبسم بود ؛ و از آدابش اين بود كه وقتى اسم پيغمبر را در حضورش مىبرديم رنگش تغيير مىكرد ( يعنى آنچنان نام پيغمبر به هيجانش مىآورد كه رنگش تغيير مىكرد ) . من زمانى با او آمد و شد داشتم . بعد ، از عبادت امام صادق نقل مىكند كه چقدر اين مرد عبادت مىكرد و عابد و متقى بود . آن داستان معروف را همين مالك نقل كرده كه مىگويد در يك سفر با امام با هم به مكه مشرف مىشديم ، از مدينه خارج شديم و به مسجد الشجره رسيديم ، لباس احرام پوشيده بوديم و مىخواستيم لبّيك بگوييم و رسماً مُحرم شويم . همان‌طور سواره داشتيم محرم مىشديم ، ما همه لبّيك گفتيم ، من نگاه كردم ديدم امام مىخواهد لبّيك بگويد امّا چنان رنگش متغير شده و آنچنان مىلرزد كه نزديك است از روى مركبش\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nبه روى زمين بيفتد ، از خوف خدا . من نزديك شدم و عرض كردم : يا ابْنَ رسولِ اللَّه ! بالاخره بفرماييد ، چاره‌اى نيست ، بايد گفت . به من گفت : من چه بگويم ؟ ! به كى بگويم لبّيك ؟ ! اگر در جواب من گفته شود : « لا لبّيك » آن وقت من چه كنم ؟ ! .\r\nاين روايتى است كه مرحوم آقا شيخ عباس قمى و ديگران در كتابهايشان نقل مىكنند ، و همه نقل كرده‌اند . راوى اين روايت چنان كه گفتيم مالك بن انس امام اهل تسنن است .\r\nهمين مالك مىگويد : « ما رَأَتْ عَيْنٌ وَ لا سَمِعَتْ اذُنٌ وَ لا خَطَرَ عَلى قَلْبِ بَشَرٍ افْضَلُ مِنْ جَعْفَرِ بْنِ مُحَمَّدٍ » چشمى نديده و گوشى نشنيده و به قلب بشر خطور نكرده مردى بافضيلت‌تر از جعفر بن محمد .\r\nمحمد شهرستانى صاحب كتاب الملل و النّحل و از فلاسفه و متكلمين بسيار زبردست قرن پنجم هجرى و مرد بسيار دانشمندى است . او در اين كتاب ، رشته‌هاى دينى و مذهبى و از جمله رشته‌هاى فلسفى در همهء دنيا را تشريح كرده است . در يك جا كه از امام صادق نام مىبرد مىگويد : « هُوَ ذو عِلْمٍ غَريرٍ » علمى جوشان داشت « وَ ادَبٍ كامِلٍ فِى الْحِكْمَةِ » و در حكمت ، ادب كاملى داشت ، « وَ زُهْدٍ فِى الدُّنْيا وَ وَرَعٍ تامٍّ عَنِ الشَّهَواتِ » فوق العاده مرد زاهد و باتقوايى بود و از شهوات پرهيز داشت . و در مدينه اقامت كرد و بر دوستان خود اسرار علوم را افاضه مىكرد : وَ يُفيضُ عَلَى الْمَوالى لَهُ اسْرارَ الْعُلومِ . « ثُمَّ دَخَلَ الْعِراقَ » مدتى هم به عراق آمد . بعد اشاره به كناره‌گيرى امام از سياست مىكند و مىگويد : « وَ لا نازَعَ فِى الْخِلافَةِ احَداً » ( با احدى در مسألهء خلافت به نزاع برنخاست . ) او اين كناره‌گيرى را اين‌طور تأويل مىكند ، مىگويد : « امام آنچنان غرق در بحر معرفت و علوم بود كه اعتنايى به اين مسائل نداشت . » من نمىخواهم توجيه او را صحيح بدانم ، مقصودم اقرار اوست كه امام تا چه حد در درياى معرفت غرق بود . مىگويد : « وَ مَنْ غَرِقَ فى بَحْر المَعْرِفَةِ لَمْ يَقَعْ فى شطٍّ » آن كه در درياى معرفت غرق باشد خودش را در شط نمىاندازد ( مىخواهد بگويد اينجور چيزها شطّ است ) « وَ مَنْ تَعَلّى الى ذِرْوَةِ الْحَقيقَةِ لَمْ يَخَفْ مِنْ حَطٍّ » آن كه بر قلهء حقيقت بالا رفته است از پايين افتادن نمىترسد .\r\nهمين شهرستانى كه اين سخن را دربارهء امام صادق مىگويد ، خودش دشمن شيعه است ؛ در كتاب الملل و النّحل آنچنان شيعه را مىكوبد كه حد ندارد ، ولى براى امام صادق تا اين مقدار احترام قائل است ، و اين يك حسابى است . امروز خيلى از علما در دنيا هستند كه با اينكه با مذهب تشيع فوق العاده دشمن و مخالفند ولى براى شخص\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nامام صادق كه اين مذهب به او منتسب است احترام قائل‌اند . لا بد پيش خودشان اين‌طور توجيه مىكنند كه آن چيزهايى كه مخالف نظر آنهاست از امام صادق نيست ؟\r\nولى به هر حال براى شخص امام صادق احترام فوق العاده‌اى قائل هستند .\r\n\r\nنظر احمد امين\r\nاز معاصرين خودمان احمد امين مصرى صاحب كتاب فجر الاسلام و ضُحَى الاسلام و ظُهر الاسلام و يوم الاسلام كه از كتابهاى فوق العاده مهم اجتماعى قرن اخير است ، به اين بيمارى ضد تشيع گرفتار است و گويا اطلاعاتى در زمينهء تشيع نداشته است . با شيعه خيلى دشمن است و در عين حال نسبت به امام صادق يك احترامى قائل است كه من كه همهء كتابهاى او را خوانده‌ام [ مىدانم 
  ] هرگز چنين احترامى براى امامهاى اهل تسنن قائل نيست . كلماتى در حكمت از امام نقل مىكند كه فوق العاده است و من نديده‌ام كه يك عالم شيعى اين كلمات را نقل كرده باشد .\r\n\r\nاعتراف جاحظ\r\nبه نظر من اعتراف جاحظ از همهء اينها بالاتر است . جاحظ يك ملّاى واقعاً ملّا در اواخر قرن دوم و اوايل قرن سوم است . او يك اديب فوق العاده اديبى است ، و تنها اديب نيست ، تقريباً مىشود گفت يك جامعه‌شناس عصر خودش و يك مورخ هم هست .\r\nكتابى نوشته به نام كتاب الحيوان كه حيوان‌شناسى است و امروز نيز مورد توجه علماى اروپايى است و حتى چيزهايى در كتاب الحيوان جاحظ در شناختن حيوانات پيدا كرده‌اند كه مىگويند در دنياى آن روز - در دنياى يونان و غير يونان - سابقه ندارد ، با اينكه در آن زمان هنوز علوم يونان وارد دنياى اسلام نشده بود . براى اولين بار اين نظريات در كتاب الحيوان جاحظ پيدا شده است .\r\nجاحظ نيز يك سنى متعصب است . او مباحثاتى دارد با بعضى از شيعيان كه برخى او را به خاطر همين مباحثاتش ناصبى دانسته‌اند ، كه البته من نمىتوانم بگويم او ناصبى است ( در مباحثاتش يك حرفهايى مطرح كرده ) . زمانش با زمان امام صادق تقريباً يكى است . شايد اواخر عمر حضرت صادق را درك كرده باشد در حالى كه كودك بوده ؛ و يا حضرت صادق يك نسل قبل از اوست . غرض اين است كه زمانش نزديك به زمان امام صادق است . تعبيرش راجع به امام صادق چنين است : « جَعْفَرُ بْنُ\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nمُحَمَّدٍ الَّذى مَلَأَ الدُّنْيا عِلْمُهُ وَ فِقْهُهُ » جعفر بن محمد كه دنيا را علم و فقاهت او پر كرد « وَ يُقالُ انَّ ابا حَنيفَةَ مِنْ تَلامِذَتِهِ وَ كَذلِكَ سُفْيانُ الثُّورىُّ » و گفته مىشود ابو حنيفه و سفيان ثورى - كه يكى از فقها و متصوفهء بزرگ آن عصر بوده - از شاگردان او بوده‌اند .\r\n\r\nنظر مير على هندى\r\nمير على هندى از معاصرين خودمان كه او نيز سنى است ، دربارهء عصر امام صادق اين‌طور اظهار نظر مىكند ، مىگويد : « لا مُشاحَّةَ انَّ انْتِشارَ الْعِلْمِ فى ذلِكَ الْحينِ قَدْ ساعَدَ عَلى فَكِّ الْفِكْرِ مِنْ عِقالِهِ » انتشار علوم در آن زمان كمك كرد كه فكرها آزاد شدند و پابندها از فكرها گرفته شد . « فَاصْبَحَتِ الْمُناقَشاتُ الْفَلْسَفِيَّةُ عامَّةً فى كُلِّ حاضِرَةٍ مِنْ حَواضِرِ الْعالَمِ الْاسْلامىِّ » مناقشات فلسفى و عقلى « 1 » در تمام جوامع اسلامى عموميت پيدا كرد . بعد اين‌طور مىگويد : « وَ لا يَفوتُنا انْ نُشيرَ الى انَّ الَّذى تَزَعَّمَ تِلْكَ الْحَرَكَةَ هُوَ حَفيدُ عَلِىِّ بْنِ ابى طالِبٍ الْمُسَمّى بِالْامامِ الصّادِق . » مىگويد : ما نبايد فراموش كنيم كه آن كسى كه اين حركت فكرى را در دنياى اسلام رهبرى كرد نوادهء علىّ بن ابى طالب است ، همان كه به نام امام صادق معروف است « وَ هُوَ رَجُلٌ رَحْبُ افُقِ التَّفْكيرِ » و او مردى بود كه افق فكرش بسيار باز بود « بَعيدُ اغْوار الْعَقْلِ » عقل و فكرش بسيار عميق و دور بود « مُلِمٌّ كُلَّ الْمامٍ بِعُلومِ عَصْرِهِ » فوق العاده به علوم زمان خودش المام و توجه داشت . بعد مىگويد : « وَ يُعْتَبَرُ فِى الْواقِعِ هُوَ اوَّلُ مَنْ اسَّسَ الْمَدارِسَ الْفَلْسَفِيَّةَ الْمَشْهورَةَ فِى الْاسْلامِ » و در حقيقت اول كسى كه مدارس عقلى « 2 » را در دنياى اسلام تأسيس كرد او بود . « وَ لَمْ يَكُنْ يَحْضُرُ حَلْقَتَهُ الْعِلْمِيَّةَ أُولئِكَ الَّذينَ اصْبَحوا مُؤَسِّسِى الْمَذاهِبِ الْفِقْهِيَّةِ فَحَسْبُ بَلْ كانَ يَحْضُرُها طُلّابُ الْفَلْسَفَةِ وَ المُتَفَلْسِفونَ مِنْ انْحاءِ الْواسِعَة . » مىگويد : شاگردانش تنها فقهاى بزرگ مثل ابو حنيفه نبودند ، طلاب علوم عقلى هم بودند .\r\n\r\nسخن احمد زكى صالح\r\nدر كتاب الامام الصادق آقاى مظفر ، از احمد زكى صالح - كه از معاصرين است - در مجلهء « الرسالة المصرية » نقل مىكند كه نشاط علمى شيعه از تمام فرقه‌هاى اسلامى\r\n\r\n\r\n\r\n\r\n","description":"","footnote":"\r\n( 1 ) . مناقشاتِ بر اساس تعقل را مىگويند مناقشات فلسفى .\r\n( 2 ) . عرض كردم اينها وقتى مىگويند فلسفى ، مقصودشان بحثهاى فكرى و تعقلى است ، در مقابل محدثين كه [ موضوع كارشان 
  ] فقط منقولات بود و روايت مىگفتند .\r\n","page_name":" 76 ","page_number":76},
  {"content":"\r\n\r\nبيشتر بود . ( مىخواهم بگويم كه معاصرين هم تا چه حد اعتراف مىكنند . ) اين خودش يك مسأله‌اى است . ايرانيها اين را به حساب خودشان مىگذارند ، مىگويند اين نشاط ايرانى بود ، در صورتى كه نشاط مربوط به شيعه بود و اكثريت شيعه هم آن وقت ايرانى نبودند و غير ايرانى بودند ، كه اكنون وارد اين بحث نمىشويم . اين مصرى مىگويد : « وَ مِنَ الْجَلِىِّ الْواضِحِ لَدى كُلِّ مَنْ دَرَسَ عِلْمَ الْكَلامِ انَّ فِرَقَ الشِّيعَةِ كانَتْ انْشَطَ الْفِرَقِ الْاسْلامِيَّةِ حَرَكَةً » مىگويد هر كسى كه وارد باشد مىداند كه نشاط فرقه‌هاى شيعه از همه بيشتر بود . « وَ كانَتْ اولى مَنْ اسَّسَ الْمَذاهِبَ الدِّينيَّةَ عَلى اسُسٍ فَلْسَفِيَّةٍ حَتّى انَّ الْبَعْضَ يَنْسُبُ الْفَلْسَفَةَ خاصَّةً لِعَلىِّ بْنِ ابى طالِبٍ » ( و شيعه اولين مذهب اسلامى بود كه مسائل دينى را بر اساس فكرى و عقلى نهاد ) و شيعه يعنى امام صادق .\r\n\r\nاهتمام شيعه به مسائل تعقلى\r\nبهترين دليل [ بر اينكه در زمان امام صادق عليه السلام علوم عقلى نيز نضج گرفت 
  ] اين است كه در تمام كتب حديث اهل تسنن : صحيح بخارى ، صحيح مسلم ، جامع ترمذى ، سنن ابى داوود و صحيح نَسائى ، جز مسائل فرعى چيز ديگرى نيست : احكام وضو اين است ، احكام نماز اين است ، احكام روزه اين است ، احكام حج اين است ، احكام جهاد اين است ؛ و يا سيره است ، مثلًا پيغمبر در فلان سفر اين‌طور عمل كردند . ولى شما به كتابهاى حديث شيعه كه وارد مىشويد مىبينيد اولين مبحث و اولين كتابش « كتاب العقل و الجهل » است . اصلًا اينجور مسائل در كتب اهل تسنن مطرح نبوده . البته نمىخواهم بگويم منشأ همهء اينها امام صادق بود ؛ ريشه‌اش امير المؤمنين است و ريشهء ريشه‌اش خود پيغمبر است ، ولى اينها اين مسير را ادامه دادند . امام صادق بود كه چون در زمان خودش اين فرصت را پيدا كرد مواريث اجداد خودش را حفظ كرد و بر آن مواريث افزود . بعد از « كتاب العقل و الجهل » وارد « كتاب التوحيد » مىشويم . ما مىبينيم صدها و بلكه هزارها بحث در باب توحيد و صفات خداوند و مسائل مربوط به شئون الهى و قضا و قدر الهى و جبر و اختيار و مسائل تعقلى در كتب حديث شيعه طرح است كه در كتب ديگر طرح نيست . اينها سبب شده كه گفته‌اند اولين كسى كه مدارس فلسفى را « 1 » ( مدارس عقلى را ) در دنياى اسلام تأسيس كرد امام جعفر\r\n\r\n\r\n\r\n\r\n","description":"","footnote":"\r\n( 1 ) . مقصود همان احاديث عقلى است كه ما در كتب شيعه داريم .\r\n","page_name":" 77 ","page_number":77},
  {"content":"\r\n\r\nصادق بود .\r\n\r\nجابر بن حيّان\r\nمسأله‌اى است كه اخيراً كشف شده و آن اين است : مردى است در تاريخ اسلام به نام « جابر بن حيّان » كه احياناً به او « جابر بن حيّان صوفى » مىگويند ؛ او هم يكى از عجايب است . ابن النديم در الفهرست « 1 » جابر بن حيّان را ياد كرده و در حدود صد و پنجاه كتاب به او نسبت مىدهد كه بيشتر اين كتابها در علوم عقلى است ، و به قول آن روز در كيمياست ( در شيمى است ) ، در صنعت است ، در خواص طبايع اشياء است ، و امروز او را پدر شيمى دنيا مىنامند . ظاهراً ابن النّديم مىگويد او از شاگردان امام جعفر صادق است .\r\nابن خلّكان « 2 » نيز كه او هم سنى است از جابر بن حيّان نام مىبرد و مىگويد :\r\nكيمياوى و شيميدان و شاگرد امام صادق بود . و ديگران نيز همين‌طور نقل كرده‌اند . و اين علوم قبل از جابر بن حيّان هيچ سابقه‌اى در دنياى اسلام نداشته ، يك‌دفعه مردى به نام « جابر بن حيّان » شاگرد امام صادق پيدا مىشود و اينهمه رساله در اين موضوعات مختلف مىنويسد كه بسيارى از آنها امروز ارزش علمى دارد . راجع به جابر بن حيّان خيلى بحث كرده‌اند ، مستشرقين معاصر خيلى بحث كرده‌اند ، همين تقىزاده نيز خيلى بحث كرده است . البته هنوز خيلى مجهولات راجع به جابر بن حيّان هست كه كشف نشده است . حال ، آنچه كه عجيب است اين است كه در كتب خود شيعه اسمى از اين آدم نيامده ، يعنى در كتب رجال شيعه ( ابن النّديم شايد شيعه باشد ) ، در كتب فقها و محدثين شيعه اسمى از اين آدم نيست . يك چنين شاگرد مبرّزى امام صادق داشته كه احدى نداشته است .\r\n\r\n\r\n\r\n\r\n","description":"","footnote":"\r\n( 1 ) . الفهرست ابن النديم در فن خودش - كه كتابى است در كتابشناسى - از معتبرترين كتب دنيا شمرده مىشود . آنچنان محققانه در مورد كتابشناسى بحث كرده است كه امروز اروپايىها براى اين كتاب فوق العاده ارزش قائل هستند . ابن النديم در قرن چهارم هجرى مىزيسته است . او در اين كتاب ، كتابهاى دورهء اسلامى و بعضى كتابهاى غير دورهء اسلامى را ( كتابهايى كه در زمان خودش وجود داشته ) معرفى مىكند . اصلًا يك نابغه‌اى بوده . يك ورّاق و يك كتابفروش بوده ولى آن قدر فاضل و دانشمند بوده كه انسان وقتى كتابش را مىخواند حيرت مىكند . من تمام اين كتاب را از اول تا آخر خوانده‌ام . انواع خطوطى را كه در زمان خودش رايج بوده ، انواع زبانهاى زمان خودش و نيز ريشه‌هاى زبانها را نشان مىدهد .\r\n( 2 ) . قاضى ابن خلّكان در قرن ششم مىزيسته است .\r\n","page_name":" 78 ","page_number":78},
  {"content":"\r\n\r\n\r\nهشام بن الحكم\r\nشاگرد ديگر امام هشام بن الحكم است . هشام بن الحكم يك اعجوبه است و بر تمام متكلمين زمان خودش برترى داشته و بر همهء آنها پيروز بوده است . ( من اينها را به شهادت كتب اهل تسنن عرض مىكنم ) . أبو الهذيل علّاف يك متكلم ايرانى فوق العاده قويّى است . شبلى نعمان در تاريخ علم كلام مىنويسد احدى نمىتوانست با أبو الهذيل مباحثه كند و او از تنها كسى كه مىترسيد هشام بن الحكم بود . نَظّام كه او را از نوابغ روزگار شمرده‌اند و نظرياتى داشته كه امروز با نظريات جديد منطبق است ( مثلًا در باب رنگ و بو معتقد است كه رنگ و بو از جسم مستقل است ، يعنى رنگ و بو آن‌طور كه خيال مىكردند عرضى است براى جسم ، عرضى براى جسم نيست ؛ مخصوصاً در باب بو معتقد است كه بو يك چيزى است كه در فضا پخش مىشود ) شاگرد هشام بوده ( و نوشته‌اند كه اين رأى را از هشام بن الحكم گرفت ) و هشام بن الحكم خودش شاگردى از شاگردان امام صادق است .\r\nحال ، شما از مجموع اينها ببينيد چه زمينه‌اى از نظر فرهنگى براى امام صادق فراهم بود و امام استفاده كرد ، زمينه‌اى كه نه قبلش براى هيچ امامى فراهم بود و نه بعدش به آن اندازه فراهم شد . به مقدار كمى براى حضرت رضا فراهم بود . براى حضرت موسى بن جعفر كه دوباره وضع خيلى بد شد و مسألهء زندان و غيره پيش آمد .\r\nائمهء ديگر نيز همه به همان جوانى جوانمرگ مىشدند ؛ مسموم مىشدند و از دنيا مىرفتند . نمىگذاشتند اينها زنده بمانند و الّا وضع محيط به گونه‌اى بود كه تا حدى مساعد بود . ولى براى امام صادق هر دو جهت حاصل شد ، هم عمر حضرت طولانى شد ( در حدود هفتاد سال ) و هم محيط و زمان مساعد بود .\r\nحال آيا اين امر چقدر ثابت مىكند تفاوت زمان امام صادق را با زمان سيد الشهداء ؟ يعنى چه زمينه‌هايى براى امام صادق فراهم بود كه براى سيد الشهداء فراهم نبود ؟ سيد الشهداء يا بايد تا آخر عمر در خانه بنشيند آب و نانى بخورد و براى خدا عبادت كند و در واقع زندانى باشد ، و يا كشته شود ؛ ولى براى امام صادق اينجور نبود كه يا بايد كشته شود و يا در حال انزوا باشد ، بلكه اين‌طور بود كه يا بايد كشته شود و يا از شرايط مساعد محيط حد اكثر بهره‌بردارى را بكند . ما اين مطلب را كه ائمهء بعد آمدند و ارزش قيام امام حسين را ثابت و روشن كردند درك نمىكنيم . اگر امام صادق نبود امام حسين نبود ( همچنانكه اگر امام حسين نبود امام صادق نبود ) يعنى اگر امام\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nصادق نبود ارزش نهضت امام حسين هم روشن و ثابت نمىشد . در عين حال امام صادق متعرض امر حكومت و خلافت نشد ولى همه مىدانند كه امام صادق با خلفا كنار هم نيامد ، مبارزهء مخفى مىكرد ، نوعى جنگ سرد در ميان بود ، معايب و مثالب و مظالم خلفا ، همه به وسيلهء امام صادق در دنيا پخش شد ، و لهذا منصور تعبير عجيبى دربارهء ايشان دارد « 1 » . مىگويد : « هذَا الشَّجى مُعْتَرِضٌ فِى الْحَلْقِ . . . » جعفر بن محمد مثل يك استخوان است در گلوى من ، نه مىتوانم بيرونش بياورم و نه مىتوانم فرويش ببرم ؛ نه مىتوانم يك مدركى از او به دست آورم كلكش را بكنم و نه مىتوانم تحملش كنم ، چون واقعاً اطلاع دارم كه اين مكتب بىطرفى كه او انتخاب كرده عليه ماست ، زيرا كسانى كه از اين مكتب به وجود مىآيند همه‌شان عليه ما هستند ، ولى مدركى هم از او به دست نمىآورم . آرى ، اين تعبير از منصور است : استخوانِ گير كرده در گلو ، نه مىتوانم بيرونش بياورم و نه مىتوانم فرويش ببرم .\r\n\r\nعوامل مؤثر در نشاط علمى زمان امام صادق عليه السلام\r\nعرض كرديم در زمان امام صادق نشاط علمى فوق العاده‌اى پيدا شد و همان نشاط علمى منشأ شد كه جنگ عقايد داغ گرديد و براى هر مسلمان پاك‌نهادى لازم بود كه در اين جنگ عقايد به سود اسلام وارد شود و از اسلام دفاع كند . چه عواملى در اين نشاط علمى تأثير داشت ؟ سه عامل مؤثر بود : عامل اول اين بود كه محيط آن روز اسلامى يك محيط صددرصد مذهبى بود و مردم تحت انگيزه‌هاى مذهبى بودند .\r\nتشويقهاى پيغمبر اكرم به علم ، و تشويقها و دعوتهاى قرآن به علم و تعلم و تفكر و تعقل ، عامل اساسى اين نهضت و شور و نشاط بود . عامل دوم اين بود كه نژادهاى مختلف وارد دنياى اسلام شده بودند كه اينها سابقهء فكرى و علمى داشتند . عامل سوم كه زمينه را مساعد مىكرد جهان وطنى اسلامى بود ، يعنى اينكه اسلام با وطنهاى آب و\r\n\r\n\r\n\r\n\r\n","description":"","footnote":"\r\n( 1 ) . منصور با امام صادق به يك وضع عجيبى رفتار مىكرد و ريشه‌اش هم خود امام صادق بود . گاهى بر حضرت سخت مىگرفت و گاهى آسان . البته ظاهراً هيچ وقت حضرت را زندان نبرده باشد ولى خيلى اوقات ، ايشان را تحت نظر قرار مىداد و يك‌دفعه ظاهراً دو سال حضرت را در كوفه تحت نظر قرار داد ، يعنى منزلى را به امام اختصاص داده بودند و مأمورينى آنجا بودند كه رفت و آمدهاى منزل امام را كنترل مىكردند . چندين بار خودش امام را احضار كرد و فحّاشى و هتّاكى نمود كه مىكشمت ، گردنت را مىزنم ، تو عليه من تبليغ مىكنى ، مردم را بر من مىشورانى ، چنين مىكنى ، چنان مىكنى ، و امام خيلى با نرمش جواب مىداد .\r\n","page_name":" 80 ","page_number":80},
  {"content":"\r\n\r\nخاكى مبارزه كرده بود و وطن را وطن اسلامى تعبير مىكرد كه هرجا اسلام هست آنجا وطن است و در نتيجه تعصبات نژادى تا حدود بسيار زيادى از ميان رفته بود به طورى كه نژادهاى مختلف با يكديگر همزيستى داشتند و احساس اخوّت و برادرى مىكردند . مثلًا شاگرد ، خراسانى بود و استاد مصرى ، يا شاگرد مصرى بود و استاد خراسانى . حوزهء درس تشكيل داده مىشد ، آن كه به عنوان استاد نشسته بود مثلًا يك غلام بربرى بود مثل « نافع » يا « عِكرِمه » غلام عبد اللَّه بن عباس ؛ يك غلام بربرى مىآمد مىنشست ، بعد مىديد عراقى ، سوريه‌اى ، حجازى ، مصرى ، ايرانى و هندى پاى درس او شركت كرده‌اند . اين يك عامل بسيار بزرگى بوده براى اينكه زمينهء اين جهش و جنبش را فراهم كند .\r\nو از اين شايد بالاتر آن چيزى است كه امروز اسمش را « تسامح و تساهل دينى » اصطلاح كرده‌اند و مقصود همزيستى با غير مسلمانان است ، مخصوصاً همزيستى با اهل كتاب ؛ يعنى مسلمانان اهل كتاب را براى اينكه با آنها همزيستى كنند تحمل مىكردند و اين را بر خلاف اصول دينى خودشان نمىدانستند . و در آن زمان اهل كتاب اهل علم بودند . اينها وارد جامعهء اسلامى شدند و مسلمين مقدم اينها را گرامى شمردند و در همان عصر اول ، معلومات اينها را از ايشان گرفتند و در عصر دوم ، ديگر در رأس جامعهء علمى ، خود مسلمين قرار گرفتند . مسألهء تسامح و تساهل با اهل كتاب نيز يك عامل فوق العاده مهمى بوده است . البته خود اين هم ريشهء حديثى دارد . ما احاديث زيادى در اين زمينه داريم . حتى مرحوم مجلسى در بحار نقل مىكند - و در نهج البلاغه نيز هست - كه پيغمبر فرمود : « خُذُوا الْحِكْمَةَ وَ لَوْ مِنْ مُشْرِكٍ » ( حكمت يعنى سخن علمى صحيح ) سخن علمى صحيح را فراگيريد و لو از مشرك . اين جملهء معروف : « الْحِكْمَةُ ضالَّةُ الْمُؤْمِنِ يَأْخُذُها ايْنَما وَجَدَها » مضمونش همين است ( در بعضى تعبيرها هست : وَ لَوْ مِنْ يَدِ مُشْرِكٍ ) يعنى حكمت - كه قرآن مىگويد :  « يُؤْتِي الْحِكْمَةَ مَنْ يَشاءُ وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً »  « 1 » و به معنى سخن علمى محكم ، پابرجا ، صحيح ، معتبر و حرف درست است - گمشدهء مؤمن است . خيلى تعبير عالىاى است : « گمشده » . اگر انسان چيزى داشته باشد كه مال خودش باشد و آن را گم كرده باشد چگونه هرجا مىرود دنبالش مىگردد ؟ ! اگر شما يك انگشتر قيمتى داشته باشيد كه مورد علاقه‌تان باشد و گم شده\r\n\r\n\r\n\r\n\r\n","description":"","footnote":"\r\n( 1 ) . بقره / 269 .\r\n","page_name":" 81 ","page_number":81},
  {"content":"\r\n\r\nباشد ، هرجا كه احتمال مىدهيد مىرويد و تمام حواستان به اين است كه گوشه و كنار را نگاه كنيد ببينيد آيا مىتوانيد گمشده‌تان را پيدا كنيد . از بهترين و افتخارآميزترين تعبيرات اسلامى يكى همين است : حكمت گمشدهء مؤمن است ، هرجا كه پيدايش كند مىگيرد و لو از دست يك مشرك ؛ يعنى تو اگر مالت را ، گمشده‌ات را در دست يك مشرك ببينى آيا مىگويى من كارى به آن ندارم ، يا مىگويى اين مال من است ؟ امير المؤمنين مىفرمايد : مؤمن علم را در دست مشرك عاريتى مىبيند و خودش را مالك اصلى ، و مىگويد او شايستهء آن نيست ، آن كه شايستهء آن است من هستم .\r\nبرخى مسألهء تسامح و تساهل نسبت به اهل كتاب را به حساب خلفا گذاشته‌اند كه « سعهء صدر خلفا ايجاب مىكرد كه در دربار آنها مسلمان و مسيحى و يهودى و مجوسى و غيره با همديگر بجوشند و از يكديگر استفاده كنند » ولى اين سعهء صدر خلفا نبود ، دستور خود پيغمبر بود . حتى جرجى زيدان اين مسأله را به حساب سعهء صدر خلفا مىگذارد . داستان سيد رضى را نقل مىكند كه سيد رضى - كه مردى است در رديف مراجع تقليد و مرد فوق العاده‌اى است و برادر سيد مرتضى است - وقتى كه دانشمند معاصرش « ابو اسحاق صابى » « 1 » وفات يافت قصيده‌اى در مدح او گفت « 2 » :\r\n أَ رَأَيْتَ مَنْ حَمَلوا عَلَى الْاعْوادِ * أَ رَأَيْتَ كَيْفَ خَبا ضِياءُ النّادى \r\n« ديدى اين چه كسى بود كه روى اين چوبهاى تابوت حملش كردند ؟ ! آيا فهميدى كه چراغ محفل ما خاموش شد ؟ ! اين يك كوه بود كه فرو ريخت . . . » برخى آمدند به او عيب گرفتند كه آيا يك سيد ، اولاد پيغمبر ، يك عالم بزرگ اسلامى ، يك مرد كافر را اين‌طور مدح مىكند ؟ ! گفت : بله ، « انَّما رَثَيْتُ عِلْمَهُ » من علمش را مرثيه گفتم ، مرد عالمى بود ، من او را به خاطر علمش مرثيه گفتم . ( در اين زمان اگر كسى چنين كارى كند از شهر بيرونش مىكنند . ) جرجى زيدان بعد از آنكه اين داستان را نقل مىكند مىگويد :\r\nببينيد سعهء صدر را ، يك سيد اولاد پيغمبر مثل سيد رضى با اينهمه عظمت روحى و اين\r\n\r\n\r\n\r\n\r\n","description":"","footnote":"\r\n( 1 ) . ابو اسحاق صابى مسلمان نبود ، صابئى بود ( دربارهء مذهب صابئين خيلى حرف است . برخى گفته‌اند مذهب صابئى ريشهء مجوسى داشته ولى يك نحلهء مسيحى است . امروز راجع به اين مذهب خيلى بحثهاست كه ريشهء آن چيست ) و بسيار دانشمند و مرد مؤدبى بود ، و چون اديب بود خيلى علاقه‌مند به ادبيّت قرآن بود و خيلى هم به آيات قرآن استشهاد مىكرد . ماه رمضان چيزى نمىخورد . مىگفتند تو كه مسلمان نيستى چرا چيزى نمىخورى ؟ مىگفت : ادب اقتضا مىكند كه من با مردم زمان خودم هماهنگى داشته باشم .\r\n( 2 ) . اين قصيده را در داستان راستان نقل كرده‌ام .\r\n","page_name":" 82 ","page_number":82},
  {"content":"\r\n\r\nمقام شامخ سيادت و علمى [ يك كافر را چنين مدح مىكند . 
  ] بعد مىگويد « همهء اينها ريشه‌اش از دربار خلفا بود كه اينها مردمانى واسع الصدر بودند . » اين به دربار خلفا مربوط نيست . سيد رضى شاگرد على بن ابى طالب است كه نهج البلاغه را جمع كرده . او از همهء مردم به دستور جدش پيغمبر و على بن ابى طالب آشناتر است كه مىگويد حكمت و علم در هر جا كه باشد محترم است .\r\nاينها عواملى بود كه اين شور و نشاط علمى را به وجود آورد و قهراً اين زمينه را براى امام صادق فراهم كرد .\r\nپس در واقع بحث ما اين شد كه براى امام صادق اگر چه زمينه براى زعامت فراهم نشد و اگر فراهم مىشد مسلّم آن زمينه از همهء زمينه‌ها بهتر بود ، ولى يك زمينهء ديگرى فراهم بود و حضرت از آن زمينه استفاده كرد به طورى كه تحقيقاً مىتوان گفت حركتهاى علمى دنياى اسلام اعمّ از شيعه و سنى مربوط به امام صادق است .\r\nحوزه‌هاى شيعه كه خيلى واضح است ، حوزه‌هاى سنى هم مولود امام صادق است ، به جهت اينكه رأس و رئيس حوزه‌هاى سنى « جامع ازهر » است كه از هزار سال پيش تشكيل شده و جامع ازهر را هم شيعيان فاطمى تشكيل دادند ، و تمام حوزه‌هاى ديگر اهل تسنن منشعب از جامع ازهر است ، و همهء اينها مولود همين استفاده‌اى است كه امام صادق از وضع زمان خودش كرده است . اين مطلب لااقل به صورت يك مسأله مطرح است كه آيا براى امام صادق بهتر بود اين زمينه را از دست بدهد و برود بجنگد و در راه مبارزهء با ظلم كشته شود ؟ يا اينكه از اين زمينهء عالى استفاده كند ؟ اسلام كه تنها مبارزهء با ظلم نيست ، اسلام چيزهاى ديگر هم هست .\r\nبنابراين من اين مطلب را فقط به عنوان يك زمينه و يك تفاوت عصر امام صادق با عصرهاى ديگر عرض كردم كه اگر امام صادق از اين زمينه استفاده نمىكرد جاى اين سؤال بود كه اگر ائمه حكومت و خلافت مىخواستند مگر جز براى اين مىخواستند كه اسلام را نشر دهند ؟ چرا از اين زمينهء مساعد استفاده نكردند و باز خودشان را به كشتن دادند ؟ جوابش اين است كه در وقتى كه زمينه ، مساعد بود چنين نبود كه زمينهء مساعد را از دست بدهند . براى حضرت رضا هم يك فرصت مناسب همين بود كه در مجلس مأمون راه يافت و از آن مجلس صداى خودش را بلند كرد . شايد حضرت رضا دو سال بيشتر نزد مأمون نبود ، ولى آنچه كه از حضرت رضا از همان دورهء بودنش با مأمون نقل شده از بقيهء مدت عمر حضرت نقل نشده است .\r\nو صلّى اللَّه على محمد و آله الطاهرين\r\n\r\n","description":"","footnote":"","page_name":" 83 ","page_number":83},
  {"content":"\r\n\r\n\r\nپرسش و پاسخ\r\nسؤال : آيا جابر بن حيّان علم خود را از امام صادق آموخته است ؟ .\r\nجواب : عرض كردم كه قسمتى از اين مطلب از مجهولات تاريخ است و هنوز تاريخ نتوانسته آن را صددرصد روشن كند . آن مقدار كه هست همين است كه اين درسها را از امام صادق آموخت . البته هستند افرادى كه به او اعتماد ندارند و مىگويند جابر بن حيّان دوره‌اش اندكى متأخرتر از امام صادق است . آنها هم كه مىگويند متأخرتر است ، مىگويند او شاگرد بعضى شاگردان امام صادق بوده است . ولى به هر حال آنهايى كه نوشته‌اند و به اين مسأله اعتماد دارند به همين عنوان نوشته‌اند كه او اين درسها را از امام صادق فراگرفت . و عمده اين است كه اين علوم قبل از او سابقه نداشته است ، و اين نشان مىدهد كه حضرت شاگردان مختلفى در قسمتهاى مختلف داشته‌اند . همهء افراد [ يك ظرفيت روحى و فكرى ندارند 
  ] چنان كه حضرت امير به كميل بن زياد مىفرمود :\r\n« انَّ هاهُنا لَعِلْماً جَمّاً لَوْ اصَبْتُ لَهُ حَمَلَةً » « 1 » علم فراوانى دارم ، افسوس كه آدم مستعدش را پيدا نمىكنم . و بعد فرمود : پيدا مىكنم ، يكى مستعد و باهوش است اما حقّه باز و دنياطلب ، مىخواهد دين را وسيلهء مادى قرار دهد ؛ و يكى مقدس و متدين است ولى احمق است و استعداد علمى ندارد . يك آدمى كه هم استعداد علمى داشته باشد و هم استعداد اخلاقى پيدا نكردم .\r\n\r\n\r\n\r\n\r\n","description":"","footnote":"\r\n( 1 ) . نهج البلاغه فيض الاسلام ، حكمت 139 .\r\n","page_name":" 84 ","page_number":84},
  {"content":"\r\n\r\n\r\nامام موسى بن جعفر عليهما السلام « 1 »\r\nبنا بر مشهور ، امشب شب وفات امام هفتم حضرت موسى الكاظم سلام اللَّه عليه است . ولادت موسى بن جعفر در سال 128 در اواخر عهد اموى و وفات آن حضرت در سال 183 در زندان هارون الرشيد خليفهء عباسى واقع شد . مدت عمر آن حضرت پنجاه و پنج سال بود . سالهاى آخر عمرش در زندان سپرى شد و آن حضرت در زندان در اثر سم درگذشت .\r\nشاعر عرب مىگويد :\r\n قالوا حُبِسْتَ فَقُلْتُ لَيْسَ بِضائِرٍ * حَبْسى وَ أىُّ مُهَنَّدٍ لا يُغْمَدُ \r\n أَ وَ ما رَأَيْتَ اللَّيْثَ يَأْلِفُ غيلَةً * كِبْراً وَ اوْباشُ السِّباعِ تَرَدَّدُ \r\nمولوى در دفتر اول مثنوى در داستان آمدن دوست قديمى و رفيق ايام كودكى يوسف به ديدار يوسف ، پس از آن همه ابتلاها ، به چاه افتادنها ، بردگيها و بالاخره سالها حبس و زندان كه براى يوسف پيش آمد ، مىگويد :\r\n آمد از آفاق يارى مهربان * يوسف صدّيق را شد ميهمان \r\n كاشنا بودند وقت كودكى * بر وسادهء آشنايى متكى \r\n\r\n\r\n\r\n\r\n","description":"","footnote":"\r\n( 1 ) . اين سخنرانى در شب 25 رجب 1382 هجرى قمرى به مناسبت وفات امام كاظم عليه السلام ايراد شده است .\r\n","page_name":" 85 ","page_number":85},
  {"content":"\r\n\r\n ياد دادش جور اخوان و حسد * گفت آن زنجير بود و ما اسد \r\n عار نبود شير را از سلسله * ما نداريم از رضاى حق گله \r\n شير را بر گردن ار زنجير بود * بر همهء زنجيرسازان مير بود \r\n گفت چون بودى تو در زندان و چاه * گفت همچون در محاق و كاست ، ماه \r\n در محاق ار ماه نو گردد دو تا * نى در آخر بدر گردد در سما ؟ \r\n گندمى را زير خاك انداختند * پس ز خاكش خوشه‌ها برخاستند \r\n بار ديگر كوفتندش ز آسيا * قيمتش افزود و نان شد جانفزا \r\n باز نان را زير دندان كوفتند * گشت عقل و جان و فهم سودمند \r\nاز اين نظر كه سالها از عمر امام موسى بن جعفر عليهما السلام در زندان يك ستمگر گذشت حال آن حضرت شبيه است به حال يوسف صدّيق . يوسف - همان طورى كه در قرآن كريم آمده است - پس از آنكه تحت فشار تمناهاى زنان متشخص مصر واقع شد ، براى آنكه گوهر ايمانش محفوظ و جامهء تقوايش پاكيزه و از تعرض مصون بماند ، از خدا آرزوى زندان كرد :    « قالَ رَبِّ السِّجْنُ أَحَبُّ إِلَيَّ مِمَّا يَدْعُونَنِي إِلَيْهِ وَ إِلَّا تَصْرِفْ عَنِّي كَيْدَهُنَّ أَصْبُ إِلَيْهِنَّ وَ أَكُنْ مِنَ الْجاهِلِينَ . فَاسْتَجابَ لَهُ رَبُّهُ فَصَرَفَ عَنْهُ كَيْدَهُنَّ إِنَّهُ هُوَ السَّمِيعُ الْعَلِيمُ . ثُمَّ بَدا لَهُمْ مِنْ بَعْدِ ما رَأَوُا الْآياتِ لَيَسْجُنُنَّهُ حَتَّى حِينٍ »    « 1 » پروردگارا براى من زندان از برآوردن تقاضاى اين زنان گواراتر است . اگر تو به لطف خود دام حيلهء اينها را از سر راه من برندارى به سوى آنها كشيده خواهم شد و از جاهلان خواهم بود . خداوند دعاى او را مستجاب كرد ، دام مكر آنها را از سر راه يوسف برداشت ، او شنوا و داناست . بعدها براى آنها ( كسانى كه يوسف در اختيار آنها بود ) اين فكر پيدا شد كه مدتى يوسف را به زندان افكنند .\r\nحسد برادران يوسف ، يوسف را به چاه انداخت . تقاضاها و تمناهاى غير قابل پذيرش زنان مصر او را روانهء زندان كرد و سالهايى در زندان بسر برد  ( فَلَبِثَ فِي السِّجْنِ بِضْعَ سِنِينَ )  « 2 » . در همان زندان به مقام نبوت رسيد . از زندان ، خالص‌تر و كاملتر و پخته‌تر خارج گشت .\r\nدر ميان پيغمبران ، يوسف است كه به جرم محبوبيت نزد پدر به چاه انداخته شد و\r\n\r\n\r\n\r\n\r\n","description":"","footnote":"\r\n( 1 ) . يوسف / 33 - 35 .\r\n( 2 ) . يوسف / 42 .\r\n","page_name":" 86 ","page_number":86},
  {"content":"\r\n\r\nبه جرم پاكى و تقوا و حق‌شناسى روانهء زندان شد ، و در ميان ائمه ، موسى بن جعفر بود كه به جرم علاقه و توجه مردم و اعتقاد اينكه او از هارون شايسته‌تر است سالها زندانى شد ؛ با اين تفاوت كه يوسف را از زندان آزاد كردند اما دستگاه هارونى عاقبت الامر موسى بن جعفر را در زندان مسموما شهيد كرد .  « أَمْ يَحْسُدُونَ النَّاسَ عَلى ما آتاهُمُ اللَّهُ مِنْ فَضْلِهِ »  « 1 » بلى ، وقتى كه فضل خدا را مىبينند كه شامل حال گروهى از افراد شده حسد مىبرند و در صدد آزار برمىآيند .\r\nدو بيت عربى كه در آغاز سخن خواندم معنىاش اين است :\r\nمرا ملامت كردند كه تو زندانى شدى . گفتم اين كه عيب نيست ، كدام شمشير كارى هست كه او را در غلاف قرار ندهند ؟ .\r\nمگر نمىبينى شير را كه به بيشهء خود خو مىگيرد و از آن خارج نمىگردد و اما درندگان پست و ضعيف ، آزاد و دائما در تردد و حركت به اين طرف و آن طرفند .\r\nدنبالهء آن دو بيت اين است :\r\n وَ الشَّمْسُ لَوْ لا أَنَّها مَحْجوبَةٌ * عَنْ ناظِرَيْكَ لَما أَضاءَ الْفَرْقَدُ \r\nاگر خورشيد جهانتاب غروب نكند و مدتى چهره پنهان ننمايد ، فلان ستارهء ضعيف آشكار نمىشود و نمودى نمىكند . بگذار به خاطر نمود اين ضعيفها هم كه شده خورشيد جهانتاب چهره پنهان كند .\r\n وَ النّارُ فى احْجارِها مَخْبوءَة * لا تَصْطَلى انْ لَمْ تُثِرْهَا الْازْنُدُ \r\nآتش در داخل سنگ پنهان است و آنگاه مىجهد و ظاهر مىگردد و قابل استفاده مىشود كه سنگ و آهن با هم تصادم كنند و اصطكاك سختى رخ دهد .\r\n وَ الْحَبْسُ ما لَمْ تَغْشُهُ لِدَنِيَّةٍ * شَنْعاءَ نِعْمَ الْمَنْزِلُ الْمُسْتَوْرَدُ \r\nزندان مادامىكه به علت كار بد و جنايت نباشد ، به واسطهء عمل پست و زشتى نباشد ، جايگاه و مكان خوبى است براى مردان . يك وقت كسى دزدى كرده ، خيانت كرده ، قتل كرده ، شرارت كرده و عدالت او را به زندان انداخته . البته اين ننگ است ، عار است ، مايهء سرافكندگى است ، بلكه خود آن كارها و لو منجر به زندان نشود موجب ننگ و عار و سرافكندگى است . و اما يك وقت شخصى به جرم شخصيت و عظمت و به واسطهء حق گويى و حق خواهى و ايستادگى در مقابل ظلم و استبداد به زندان مىرود .\r\n\r\n\r\n\r\n\r\n","description":"","footnote":"\r\n( 1 ) . نساء / 54 .\r\n","page_name":" 87 ","page_number":87},
  {"content":"\r\n\r\nاين مايهء افتخار و مباهات است .\r\n بَيْتٌ يُجَدِّدُ لِلْكَريمِ كَرامَةً * وَ يُزارُ فيه وَ لا يَزورُ وَ يُحْفَدُ \r\nزندان آن جايگاهى است كه آنچنان را آنچنانتر مىكند . آنها كه به موجب شرافت ذاتى و بزرگوارى و حق گويى زندانى مىشوند ، در آنجا صافتر و خالص‌تر و مصمم‌تر مىگردند و شرفى بر شرفهايشان افزوده مىگردد . آنجاست كه ديگران خود را نيازمند مىبينند كه به زيارت او بروند و افتخار مىكنند ، اما او از رفتن به زيارت آنها بىنياز است .\r\nباز همين شاعر مىگويد :\r\n فَقُلْتُ لَها وَ الدَّمْعُ شَتّى طَريقُهُ * وَ نارُ الْهَوى فِى الْقَلْبِ يَذُكو وَقودُها \r\n فَلا تَجْزَعى امّا رَأَيْتِ قُيودَهُ * فَانَّ خَلاخيلَ الرِّجالِ قُيودُها \r\nيعنى در حالى كه اشك ، جارى و آتش عشق در دلم زبانه مىكشيد ، به او گفتم كه اگر پاهاى او را در كند و زنجير بسته مىبينى بىتابى نكن و ناراحت مباش ، خلخال و پاىبرنجن و زينت مردان همين چيزهاست .\r\n\r\nآثار زندانهاى به جرم آزادگى\r\nاينجا دو مطلب است : يكى اينكه سختيها و شكنجه‌ها و گرفتاريهايى كه براى يك نفر در اثر حق گويى و حق خواهى و در اثر شخصيت انسانى و ملكوتى پيش مىآيد ننگ و عار نيست ، افتخار است . راجع به اين مطلب كافى است كه نظرى به تاريخ بيفكنيم . تاريخ جهان پر است از كشته شدنهاى شرافتمندانه و زندانى شدنها و زجر و شكنجه ديدنها در اين راه . اين‌طور گرفتاريها نه تنها مايهء فخر خود آن بزرگان است بلكه سند افتخار بشريت است .\r\nمطلب ديگر اين است كه اين گونه سختيها و فشارها وسيله‌اى است براى تكميل و تهذيب بيشتر نفس و خالص شدن گوهر وجود انسان ، همان طورى كه در مقابل ، يكى از چيزهايى كه روحيه را ضعيف و ناتوان و اخلاق را فاسد مىنمايد تنعم و نازپروردگى است . در ميان عوامل فساد اخلاق و تضعيف روحيه ، در ميان عواملى كه منجر به بدبختى و ناتوانى در زندگى مىگردد هيچ چيز به اندازهء تنعم و نازپروردگى مؤثر نيست .\r\n نازپرورد تنعم نبرد راه به دوست * عاشقى شيوهء رندان بلاكش باشد \r\n\r\n","description":"","footnote":"","page_name":" 88 ","page_number":88},
  {"content":"\r\n\r\nسختيها و شدايد و مشكلات ، روح را ورزش مىدهد ، نيرومند مىسازد ، فلز وجود انسان را خالص و محكم مىكند . رشد و نمو و بارور شدن وجود آدمى جز در صحنهء گرفتاريها و مقابله با شدايد و مواجهه با مشكلات حاصل نمىشود ، زيرا تا تعين درهم نريزد و خرد نشود تكامل حاصل نمىشود . به قول مولوى گندم زير خاك مىرود ، در زندان خاك گرفتار مىشود ، در همان زندان است كه شكافته مىشود و تعين خود را از دست مىدهد و قدم به مرحلهء كاملتر مىگذارد ، اول ريشه‌هاى نازكى بيرون مىدهد ، طولى نمىكشد كه به صورت بوتهء گندم ، به صورت ساقه و خوشه و دانه‌هاى زيادترى ظاهر مىشود . آن زير خاك قرار گرفتن مقدمهء تكامل اوست . باز همين گندم در زير سنگ آسيا نرم و آرد مىشود و بعد نان مىگردد و نان بار ديگر در زير دندان آسيا مىشود و جذب بدن مىگردد تا بالاخره به عالىترين مراحل كمال ممكن خود مىرسد و به صورت عقل و فهم تجلى مىكند .\r\n\r\nقانون تضاد و تصادم\r\nقانونى هست در طبيعت به نام قانون تضاد . حكما مىگويند : « لو لا التّضادّ ما صحّ دوام الفيض عن المبدأ الجواد » اگر تضاد و تصادمهاى حاصل از تضاد نبود فيض وجود از ناحيهء ذات اقدس فياض على الاطلاق امكان دوام نداشت . زيرا درست است كه نوعى استعداد تكامل در هر موجود هست و اما اين جهت هم در كار است كه هر موجودى در هر مرحله از مراحل مجهز است به وسائلى كه براى آن مرحلهء او لازم و مفيد است ، مثل قشرى كه دور هستهء يك ميوه را گرفته ، يا پوست تخم مرغ كه حافظ سفيده و زردهء تخم مرغ است . اين پوسته‌ها لازم و مفيدند اما براى هسته‌اى كه بخواهد هسته بماند و براى تخم مرغى كه بخواهد حالت تخم مرغى خود را حفظ كند . اما دانه و هسته‌اى كه مىخواهد راه تكامل را بپيمايد ، مىخواهد به صورت بوته و درخت درآيد ، يا آن تخم مرغى كه مىخواهد تبديل به جوجه و سپس مرغ بشود چاره‌اى نيست كه آن تعين و حصارى كه بر او احاطه كرده بشكند و خود را آزاد سازد :\r\nاين تعينها و حصارها و ديوارها در اثر تضادها و برخورد و تصادمهايى كه در طبيعت بين عوامل مختلف رخ مىدهد مىريزد و به اين وسيله و از اين راه موانع از بين مىرود و فيض حق دوام پيدا مىكند .\r\nشدايد و سختيهاست كه قهرمان مىآفريند ، نبوغ مىبخشد ، باعث تهييج نيرو و\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nبروز قدرت مىگردد . شدايد و سختيهاست كه نوابغ عظيم و نهضتهاى بزرگ به دنيا تحويل داده است .\r\n\r\nزينب كبرى\r\nما در تاريخ مذهبى و دينى خود مثال زياد داريم . يكى از زنان اسلام كه مايهء افتخار جهان است زينب كبرى عليها السلام است . تاريخ نشان مىدهد كه حوادث خونين و مصائب بىنظير كربلا زينب را به صورت پولاد آب ديده درآورد . زينبى كه از مدينه خارج شد با زينبى كه از شام به مدينه برگشت يكى نبود . زينبى كه از شام برگشت رشديافته‌تر و خالص‌تر بود . حتى آنچه در خلال حوادث اسارت ظهور كرده با آنچه در خلال ايام كربلا در زمانى كه هنوز برادر بزرگوارش زنده بود و مسئوليت به عهدهء زينب گذاشته نشده بود از زينب ظهور كرد فرق دارد .\r\nيكى از زنان فاضلهء مسلمان عرب در زمان ما به نام دكتر عايشه بنت الشاطى كتابى دربارهء زينب نوشته به نام بَطَلَةُ كربلا يعنى بانوى قهرمان كربلا . اين كتاب چند بار به فارسى ترجمه و چاپ شده . اين بطولت و قهرمانى قسمت زيادش معلول همان حوادث و شدايد كربلاست . حوادث كربلا بود كه زبان زينب كبرى را به آنچنان خطابهء غرّا و آتشينى در مجلس يزيد جارى كرد كه همه شنيده‌ايد .\r\nابو تمام مىگويد :\r\n لَوْ لَا اشْتِعالُ النّارِ فى ما جاوَرَتْ * ما كانَ يُعْرَفُ طيبُ عَرْفِ الْعودِ \r\nاگر آتش در كنار چوب عود مشتعل نشود و داغى و سوزندگى آن عود را نگيرد بوى خوش عود ظاهر نمىگردد . تا آتش نباشد ، تا درد و سوزش نباشد ، هنر چوب عود ظاهر نمىگردد . سعدى در همين مضمون مىگويد :\r\n قول مطبوع از درون سوزناك آيد كه عود * چون همىسوزد جهان از وى معطر مىشود \r\nرودكى مىگويد :\r\n اندر بلاى سخت پديد آيد * فضل و بزرگوارى و سالارى \r\n\r\nموسى بن جعفر عليه السلام\r\nموسى بن جعفر عليهما السلام به جرم حق گويى و به جرم ايمان و تقوا و علاقهء مردم\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nزندانى شد . از كلمات آن حضرت است خطاب به بعضى از شيعيان : « اىْ فُلانُ اتَّقِ اللَّهَ وَ قُلِ الْحَقَّ وَ انْ كانَ فيهِ هَلاكُكَ فَانَّ فيهِ نَجاتَكَ . وَ دَعِ الْباطِلَ وَ انْ كانَ فيهِ نَجاتُكَ فَانَّ فيهِ هَلاكَكَ » « 1 » خود را از غضب خدا حفظ كن و سخن حق را بىپروا بگو هرچند نابودى تو در آن باشد . اما بدان كه حق موجب نابودى نيست ، نجات دهنده است . باطل را همواره رها كن هرچند نجات تو در آن باشد ، و هرگز باطل نجات‌بخش نيست ، بالاخره سبب نابودى است .\r\nشيخ مفيد دربارهء آن حضرت مىگويد : او عابدترين و فقيه‌ترين و بخشنده‌ترين و بزرگ‌منش‌ترين مردم زمان خود بود . زياد تضرع و ابتهال به درگاه خداوند متعال داشت . اين جمله را زياد تكرار مىكرد : « اللَّهُمَّ انّى أَسْأَلُكَ الرّاحَةَ عِنْدَ الْمَوْتِ وَ الْعَفْوَ عِنْدَ الْحِسابِ » « 2 » . بسيار به سراغ فقرا مىرفت . شبها در ظرفى پول و آرد و خرما مىريخت و به وسائلى به فقراى مدينه مىرساند درحالىكه آنها نمىدانستند از ناحيهء چه كسى است . هيچ كس مثل او حافظ قرآن نبود . با آواز خوشى قرآن مىخواند . قرآن خواندنش حزن و اندوه مطبوعى به دل مىداد . شنوندگان از شنيدن قرآنش مىگريستند . مردم مدينه به او لقب « زين المجتهدين » داده بودند .\r\nهارون در سال 179 به قصد حج از بغداد خارج شد . ابتدا به مدينه رفت . در همان جا دستور جلب امام را صادر كرد . مردم مدينه زياد متأثر شدند و مدينه يكپارچه غلغله شد . هارون دستور داد شبانه امام را در يك محمل سرپوشيده به بصره روانه كردند و به پسر عمش عيسى بن جعفر عباسى كه حاكم بصره بود تحويل دادند و در آنجا آن حضرت را زندانى كردند ، و روز بعد براى غلطاندازى و اشتباهكارى بر مردم ، دستور داد محمل ديگرى سرپوشيده به طرف كوفه حركت دهند تا مردم گمان كنند آن حضرت را به كوفه برده‌اند ، از طرفى اميدوار و مطمئن گردند كه چون به كوفه فرستاده مىشود و آنجا مركز دوستان و شيعيان آن حضرت است خطرى متوجه آن حضرت نخواهد شد و از طرف ديگر اگر عده‌اى قصد داشته باشند مانع حركت موسى بن جعفر عليه السلام گردند و آن حضرت را از بين راه برگردانند ذهنشان متوجه راه كوفه بشود .\r\nيك سال در زندان بصره بود . هارون دستور داد به عيسى كه كار موسى بن جعفر\r\n\r\n\r\n\r\n\r\n","description":"","footnote":"\r\n( 1 ) . تحف العقول ، ص 408 .\r\n( 2 ) . ارشاد ، ص 296 .\r\n","page_name":" 91 ","page_number":91},
  {"content":"\r\n\r\nرا در زندان تمام كن . او حاضر نشد در خون امام شركت كند ، در جواب نوشت من در اين مدت يك سال از اين مرد جز عبادت چيزى نديده‌ام ، از عبادت خسته نمىشود ، كسانى را مأمور كرده‌ام كه به دعاهايش گوش كنند كه آيا به تو يا من نفرين مىكند ؟ به من اطلاع رسيد كه اصلا متوجه اين چيزها نيست ، جز طلب رحمت و مغفرت از خدا براى خودش چيزى بر زبان نمىآورد . من حاضر به شركت در خون همچو كسى نيستم و حاضر هم نيستم بيش از اين او را در زندان نگه دارم ، يا او را از من تحويل بگير يا خودم او را رها خواهم كرد . هارون دستور داد امام را از بصره به بغداد آوردند و در زندان فضل بن ربيع بردند . هارون از فضل بن ربيع تقاضاى ريختن خون امام را كرد ، او هم قبول نكرد . امام را از زندان او خارج كرد و به فضل بن يحيى برمكى تحويل داد و در نزد او زندانى كرد . فضل بن يحيى يكى از اتاقهاى خانهء خود را به آن حضرت اختصاص داد ، ضمنا دستور داد مواظب اعمال آن حضرت باشند . به او خبر دادند اين مرد در همهء شبانه روز كارش نماز و دعا و تلاوت قرآن است ، روزها غالباً روزه مىگيرد و به چيزى جز عبادت توجه ندارد . فضل بن يحيى دستور داد مقام آن حضرت را محترم بشمارند و موجب آسايش امام را فراهم كنند . جاسوسان هارون قضيه را به هارون خبر دادند . هارون وقتى كه اين خبر را شنيد در بغداد نبود ، در « رقه » بود ، نامه‌اى اعتراض‌آميز به فضل نوشت و از او درخواست قتل امام را كرد . فضل حاضر نشد . هارون سخت متغير شد و « مسرور » خادم مخصوص خود را با دو نامه يكى براى سندى بن شاهك و يكى براى عباس بن محمد فرستاد و محرمانه دستور داد مسرور تحقيق كند ، اگر موسى بن جعفر در خانهء فضل در رفاه است مقدمات يك تازيانه زدن به فضل را فراهم كنند . همين كار شد ، فضل بن يحيى تازيانه خورد . مسرور جريان را به وسيلهء نامه از بغداد به رقه به اطلاع هارون رساند . هارون دستور داد كه امام را از فضل بن يحيى تحويل بگيرند و به سندى بن شاهك كه مردى غير مسلمان و فوق العاده قسى و ستمگر بود تحويل بدهند . ضمنا يك روز در رقه در يك مجمع عمومى خطاب به مردم گفت كه فضل بن يحيى امر مرا مخالفت كرد و من او را لعن مىكنم ، شما هم لعن كنيد . آن مردم بىاراده و شخصيت فقط به خاطر خوشايند هارون فضل بن يحيى را لعن كردند . خبر اين قضيه كه به يحيى بن خالد برمكى پدر فضل بن يحيى رسيد سوار شد و به رقه رفت و از طرف پسرش معذرت خواست و هارون هم قبول كرد . تا آخر داستان كه بالاخره حضرت در زندان سندى مسموم و شهيد شد .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\nآمدن مأمور به احوالپرسى امام عليه السلام\r\nدر زندان سندى بن شاهك يك روز هارون مأمورى را فرستاد كه از احوال حضرت كسب اطلاع كند . خود سندى هم به همراه مأمور وارد زندان شد . وقتى كه مأمور وارد شد امام از او سؤال كرد چه كارى دارى ؟ گفت خليفه مرا فرستاد تا احوالى از تو بپرسم . فرمود از طرف من به او بگو : هر روز كه از اين روزهاى سخت بر من مىگذرد يكى از روزهاى خوشى تو هم سپرى مىشود ، تا آن روزى برسد كه من و تو در يك جا به هم برسيم ، آنجا كه اهل باطل به زيانكارى خود واقف مىشوند .\r\n دوران بقا چو باد صحرا بگذشت * تلخى و خوشى و زشت و زيبا بگذشت \r\n پنداشت ستمگر كه ستم بر ما كرد * بر گردن او بماند و بر ما بگذشت \r\nباز در مدتى كه در زندان هارون بود يك روز فضل بن ربيع مأمور رساندن پيغامى از طرف هارون به آن حضرت شد . فضل گفت وقتى كه وارد شدم ديدم نماز مىخواند .\r\nهيبتش مانع شد كه بنشينم ، ايستادم و به شمشير خودم تكيه دادم . نمازش كه تمام شد به من اعتنا نكرد و بلافاصله نماز ديگرى آغاز كرد . مرتب همين كار را مىكرد و به من اعتنايى نمىكرد . آخر كار وقتى كه يكى از نمازها تمام شد قبل از آنكه به نماز ديگر شروع كند من شروع كردم به صحبت خود . خليفه به من دستور داده بود كه در حضور آن حضرت از او به عنوان خلافت و لقب امير المؤمنينى ياد نكنم . هارون به من گفته بود به او اين‌طور بگو كه برادرت هارون سلام رسانده و مىگويد خبرهايى از تو به ما رسيد كه موجب سوء تفاهمى شد . اكنون معلوم شد كه شما تقصيرى نداريد . ولى من ميل دارم كه شما هميشه نزد من باشيد و به مدينه نرويد . حالا كه بناست پيش ما بمانيد خواهش مىكنم از لحاظ برنامهء غذايى هر نوع غذايى كه خودتان مىپسنديد دستور دهيد و فضل مأمور پذيرايى شماست . حضرت جواب فضل را به دو كلمه داد : « لَيْسَ لى مالٌ فَيَنْفَعَنى وَ ما خُلِقْتُ سَؤلًا » از مال خودم چيزى در اينجا نيست كه از آن استفاده كنم ، و خدا مرا اهل تقاضا و خواهش هم نيافريده كه از شما تقاضا و خواهشى داشته باشم .\r\nبا اين دو كلمه مناعت و استغناء طبع بىنظير خود را رساند و ثابت كرد كه زندان نخواهد توانست او را زبون كند . بعد از گفتن اين كلمه فورا از جا حركت كرد و گفت اللَّه اكبر و سرگرم عبادت خود شد .\r\nاللّهُمَّ صَلِّ عَلى موسَى بْنِ جَعْفَرٍ وَصِىِّ الْابْرارِ وَ امامِ الْاخْيارِ وَ عَيْبَةِ الْانْوارِ وَ وارِثِ السَّكينَةِ وَ الْوَقارِ وَ الْحِكَمِ وَ الْاثارِ الَّذى يُحْيِى اللَّيْلَ بِالسَّهَرِ بِمُواصَلَةِ الْاسْتِغْفارِ .\r\n\r\n","description":"","footnote":"","page_name":" 93 ","page_number":93},
  {"content":"\r\n . \r\n","description":"","footnote":"","page_name":" 94 ","page_number":94},
  {"content":"\r\n\r\n\r\nموجبات شهادت امام موسى كاظم عليه السلام\r\nبسم الله الرحمن الرحيم .\r\nالحمد للَّه رب العالمين ، بارئ الخلائق اجمعين ، و الصلاة و السلام على عبد اللَّه و رسوله و حبيبه و صفيّه سيّدنا و نبيّنا و مولانا ابى القاسم محمد صلى الله عليه و آله و آله الطيّبين الطاهرين المعصومين ، أعوذ باللَّه من الشيطان الرجيم :\r\nانْتُمُ الصِّراطُ الْاقْوَمُ وَ السَّبيلُ الْاعْظَمُ وَ شُهَداءُ دارِ الْفَناءِ وَ شُفَعاءُ دارِ الْبَقاءِ « 1 » .\r\nهمهء ائمهء اطهار عليهم السلام به استثناى وجود مقدس حضرت حجّت عجّل اللَّه تعالى فرجه كه در قيد حيات هستند ، شهيد از دنيا رفته‌اند ، هيچ كدام از آنها با مرگ طبيعى و با اجل طبيعى و يا با يك بيمارى عادى از دنيا نرفته‌اند ، و اين يكى از مفاخر بزرگ آنهاست . اوّلا خودشان هميشه آرزوى شهادت در راه خدا را داشتند كه ما مضمون آن\r\n\r\n\r\n\r\n\r\n","description":"","footnote":"\r\n( 1 ) . زيارت جامعهء كبيره .\r\n","page_name":" 95 ","page_number":95},
  {"content":"\r\n\r\nرا در دعاهايى كه آنها به ما تعليم داده‌اند و خودشان مىخوانده‌اند مىبينيم . على عليه السلام مىفرمود : من تنفر دارم از اينكه در بستر بميرم ؛ هزار ضربت شمشير بر من وارد بشود بهتر است از اين كه آرام در بستر بميرم . و ما هم در دعاها و زياراتى كه آنها را زيارت مىكنيم يكى از فضائل آنان را كه يادآورى مىكنيم همين است كه آنها از زمرهء شهدا هستند و شهيد از دنيا رفته‌اند . جمله‌اى كه در آغاز سخنم خواندم از زيارت جامعهء كبيره است كه مىخوانيم : « انْتُمُ الصِّراطُ الْاقْوَمُ وَ السَّبيلُ الْاعْظَمُ وَ شُهَداءُ دارِ الْفَناءِ وَ شُفَعاءُ دار الْبَقاءِ » شما راست‌ترين راهها و بزرگترين شاهراهها هستيد . شما شهيدان اين جهان و شفيعان آن جهانيد .\r\nدر اصطلاح ، « شهيد » لقب وجود مقدس امام حسين عليه السلام است و ما معمولًا ايشان را به لقب « شهيد » مىخوانيم : « الحسين الشهيد » . همان‌طور كه لقب امام صادق را مىگوييم « جعفرٌ الصادق » و لقب امام موسى بن جعفر را مىگوييم « موسى الكاظم » ، لقب سيد الشهداء « الحسين الشهيد » است . ولى اين بدان معنى نيست كه در ميان ائمهء ما تنها امام حسين است كه شهيد است . همان‌طور كه اگر موسى بن جعفر را مىگوييم « الكاظم » معنايش اين نيست كه ساير ائمه كاظم نبوده‌اند « 1 » ، يا اگر به امام رضا مىگوييم « الرّضا » معنايش اين نيست كه ديگران مصداق « الرضا » نيستند ، و يا اگر به امام صادق مىگوييم : « الصادق » معنايش اين نيست كه ديگران العياذ باللَّه صادق نيستند ، همچنين اگر ما به حضرت سيد الشهداء عليه السلام مىگوييم « الشهيد » ، معنايش اين نيست كه ائمهء ديگر ما شهيد نشده‌اند .\r\n\r\nتأثير مقتضيات زمان در شكل مبارزه\r\nاينجا اين سخن به ميان مىآيد كه ساير ائمه چرا شهيد شدند ؟ آنها كه تاريخ نشان نمىدهد كه در مقابل دستگاههاى جور زمان خودشان قيام كرده و شمشير كشيده باشند . آنها كه ظاهر سيره‌شان نشان مىدهد كه روششان با روش امام حسين متفاوت بوده است . بسيار خوب ، امام حسين شهيد شد ، چرا امام حسن شهيد بشود ؟ چرا امام سجّاد شهيد بشود ؟ چرا امام باقر و امام صادق و امام كاظم شهيد بشوند ؟ و همين‌طور ساير ائمه .\r\n\r\n\r\n\r\n\r\n","description":"","footnote":"\r\n( 1 ) . « كاظم » يعنى كسى كه بر خشم خود مسلّط است .\r\n","page_name":" 96 ","page_number":96},
  {"content":"\r\n\r\nجواب اين است : اشتباه است اگر ما خيال كنيم روش ساير ائمه با روش امام حسين در اين جهت اختلاف و تفاوت داشته است . برخى اين‌طور خيال مىكنند ، مىگويند :\r\nدر ميان ائمه ، امام حسين بنايش بر مبارزه با دستگاه جور زمان خود بود ولى ساير ائمه اين اختلاف را داشتند كه مبارزه نمىكردند . اگر اينجور فكر كنيم سخت اشتباه كرده‌ايم . تاريخ خلافش را مىگويد و قرائن و دلايل همه بر خلاف است . بله ، اگر ما مطلب را جور ديگرى تلقى كنيم ، كه همين جور هم هست ، هيچ وقت يك مسلمان واقعى ، يك مؤمن واقعى - تا چه رسد به مقام مقدس امام - امكان ندارد كه با دستگاه ظلم و جور زمان خودش سازش كند و واقعاً بسازد ، يعنى خودش را با آن منطبق كند ، بلكه هميشه با آنها مبارزه مىكند . تفاوت در اين است كه شكل مبارزه فرق مىكند .\r\nيك وقت مبارزه علنى است ، اعلان جنگ است ، مبارزهء با شمشير است . اين يك شكل مبارزه است . و يك وقت ، مبارزه هست ولى نوع مبارزه فرق مىكند . در اين مبارزه هم كوبيدن طرف هست ، لجن‌مال كردن طرف هست ، منصرف كردن مردم از ناحيهء او هست ، علنى كردن باطل بودن او هست ، جامعه را بر ضد او سوق دادن هست ، ولى نه به صورت شمشير كشيدن .\r\nاين است كه مقتضيات زمان در شكل مبارزه مىتواند تأثير بگذارد . هيچ وقت مقتضيات زمان در اين جهت نمىتواند تأثير داشته باشد كه در يك زمان سازش با ظلم جايز نباشد ولى در زمان ديگر سازش با ظلم جايز باشد . خير ، سازش با ظلم هيچ زمانى و در هيچ مكانى و به هيچ شكلى جايز نيست ، اما شكل مبارزه ممكن است فرق كند . ممكن است مبارزه علنى باشد ، ممكن است مخفيانه و زير پرده و در استتار باشد .\r\nتاريخ ائمهء اطهار عموماً حكايت مىكند كه هميشه در حال مبارزه بوده‌اند . اگر مىگويند مبارزهء در حال تقيّه ، [ مقصود سكون و بىتحركى نيست 
  ] . « تقيّه » از مادهء « وَقْى » است ، مثل تقوا كه از مادهء « وَقْى » است . تقيّه معنايش اين است : در يك شكل مخفيانه‌اى ، در يك حالت استتارى از خود دفاع كردن ، و به عبارت ديگر سپر به كار بردن ، هرچه بيشتر زدن و هرچه كمتر خوردن ؛ نه دست از مبارزه برداشتن ، حاشا و كَلّا .\r\nروى اين حساب است كه ما مىبينيم همهء ائمهء اطهار اين افتخار را - آرى اين افتخار را - دارند كه در زمان خودشان با هيچ خليفهء جُورى سازش نكردند و هميشه در حال مبارزه بودند . شما امروز بعد از هزار و سيصد سال - و بيش از هزار و سيصد\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nسال ، يا براى بعضى از ائمه اندكى كمتر : هزار و دويست و پنجاه سال ، هزار و دويست و شصت سال ، هزار و دويست و هفتاد سال - مىبينيد خلفايى نظير عبد الملك مروان ( از قبل از عبد الملك مروان تا عبد الملك مروان ، اولاد عبد الملك ، پسر عموهاى عبد الملك ، بنى العباس ، منصور دوانيقى ، أبو العباس سفّاح ، هارون الرشيد ، مأمون و متوكّل ) از بدنام‌ترين افراد تاريخند . در ميان ما شيعه‌ها كه قضيه بسيار روشن است ؛ حتى در ميان اهل تسنن ، اينها لجن‌مال شده‌اند . چه كسى اينها را لجن‌مال كرده است ؟\r\nاگر مقاومت ائمهء اطهار در مقابل اينها نبود ، و اگر نبود كه آنها فسقها و انحرافهاى آنان را برملا مىكردند و غاصب بودن و نالايق بودن آنها را به مردم گوشزد مىنمودند ، آرى اگر اين موضوع نبود ، امروز ما هارون و مخصوصاً مأمون را در رديف قِدّيسين مىشمرديم . اگر ائمه ، باطن مأمون را آشكار نمىكردند و وى را معرفى كامل نمىنمودند ، مسلّم او يكى از قهرمانان بزرگ علم و دين در دنيا تلقى مىشد .\r\nبحث ما در موجبات شهادت امام موسى بن جعفر عليهما السلام است . چرا موسى بن جعفر را شهيد كردند ؟ اولًا اينكه موسى بن جعفر شهيد شده است از مسلّمات تاريخ است و هيچ كس انكار نمىكند . بنا بر معتبرترين و مشهورترين روايات ، موسى بن جعفر عليه السلام چهار سال در كُنج سياهچالهاى زندان بسر برد و در زندان هم از دنيا رفت ؛ و در زندان ، مكرر به امام پيشنهاد شد كه يك معذرت‌خواهى و يك اعتراف زبانى از او بگيرند ، و امام حاضر نشد . اين متن تاريخ است .\r\n\r\nامام در زندان بصره\r\nامام در يك زندان بسر نبرد ، در زندانهاى متعدد بسر برد . او را از اين زندان به آن زندان منتقل مىكردند ؛ و راز مطلب اين بود كه در هر زندانى كه امام را مىبردند ، بعد از اندك مدتى زندانبان مريد مىشد . اول امام را به زندان بصره بردند . عيسى بن جعفر بن ابى جعفر منصور ، يعنى نوهء منصور دوانيقى والى بصره بود . امام را تحويل او دادند كه يك مرد عيّاش كيّاف و شراب‌خوار و اهل رقص و آواز بود . به قول يكى از كسان او « اين مرد عابد و خداشناس را در جايى آوردند كه چيزها به گوش او رسيد كه در عمرش نشنيده بود . » در هفتم ماه ذى الحجهء سال 178 امام را به زندان بصره بردند ، و چون عيد قربان در پيش بود و ايام به اصطلاح جشن و شادمانى بود ، امام را در يك وضع بعدى ( از نظر روحى ) بردند . مدتى امام در زندان او بود . كم كم خود اين عيسى بن جعفر\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nعلاقه‌مند و مريد شد . او هم قبلًا خيال مىكرد كه شايد واقعاً موسى بن جعفر همان‌طور كه دستگاه خلافت تبليغ مىكند مردى است ياغى كه فقط هنرش اين است كه مدعى خلافت است ، يعنى عشق رياست به سرش زده است . ديد نه ، او مرد معنويت است و اگر مسألهء خلافت براى او مطرح است از جنبهء معنويت مطلب مطرح است نه اينكه يك مرد دنياطلب باشد . بعدها وضع عوض شد . دستور داد يك اتاق بسيار خوبى را در اختيار امام قرار دادند و رسماً از امام پذيرايى مىكرد . هارون محرمانه پيغام داد كه كلك اين زندانى را بكن . جواب داد من چنين كارى نمىكنم . اواخر ، خودش به خليفه نوشت كه دستور بده اين را از من تحويل بگيرند و الّا خودم او را آزاد مىكنم ؛ من نمىتوانم چنين مردى را به عنوان يك زندانى نزد خود نگاه دارم . چون پسر عموى خليفه و نوهء منصور بود ، حرفش البته خريدار داشت .\r\n\r\nامام در زندانهاى مختلف\r\nامام را به بغداد آوردند و تحويل فضل بن ربيع دادند . فضل بن ربيع ، پسر « ربيع » حاجب معروف است « 1 » . هارون امام را به او سپرد . او هم بعد از مدتى به امام علاقه‌مند شد ، وضع امام را تغيير داد و يك وضع بهترى براى امام قرار داد . جاسوسها به هارون خبر دادند كه موسى بن جعفر در زندان فضل بن ربيع به خوشى زندگى مىكند ، در واقع زندانى نيست و باز مهمان است . هارون امام را از او گرفت و تحويل فضل بن يحياى برمكى داد . فضل بن يحيى هم بعد از مدتى با امام همين‌طور رفتار كرد كه هارون خيلى خشم گرفت و جاسوس فرستاد . رفتند و تحقيق كردند ، ديدند قضيه از همين قرار است ، و بالاخره امام را گرفت و فضل بن يحيى مغضوب واقع شد . بعد پدرش يحيى برمكى ، اين وزير ايرانى عليهِ ما عليه ، براى اينكه مبادا بچه‌هايش از چشم هارون بيفتند كه دستور هارون را اجرا نكردند ، در يك مجلسى سر زده از پشت سر هارون رفت سرش را به گوش هارون گذاشت و گفت : اگر پسرم تقصير كرده است ، من خودم حاضرم هر امرى شما داريد اطاعت كنم ، پسرم توبه كرده است ، پسرم چنين ، پسرم چنان . بعد آمد به بغداد و امام را از پسرش تحويل گرفت و تحويل زندانبان ديگرى به\r\n\r\n\r\n\r\n\r\n","description":"","footnote":"\r\n( 1 ) . خلفاى عباسى دربانى دارند به نام « ربيع » كه ابتدا حاجب منصور بود ، بعد از منصور نيز در دستگاه آنها بود ، و بعد پسرش در دستگاه هارون بود . اينها از خصّيصين دربار به اصطلاح خلفاى عباسى و فوق العاده مورد اعتماد بودند .\r\n","page_name":" 99 ","page_number":99},
  {"content":"\r\n\r\nنام سندى بن شاهِك داد كه مىگويند اساساً مسلمان نبوده ؛ و در زندان او خيلى بر امام سخت گذشت ، يعنى ديگر امام در زندان او هيچ روى آسايش نديد .\r\n\r\nدرخواست هارون از امام\r\nدر آخرين روزهايى كه امام زندانى بود و تقريباً يك هفته بيشتر به شهادت امام باقى نمانده بود ، هارون همين يحيى برمكى را نزد امام فرستاد و با يك زبان بسيار نرم و ملايمى به او گفت از طرف من به پسر عمويم سلام برسانيد و به او بگوييد بر ما ثابت شده كه شما گناهى و تقصيرى نداشته‌ايد ولى متأسفانه من قسم خورده‌ام و قسم را نمىتوانم بشكنم . من قسم خورده‌ام كه تا تو اعتراف به گناه نكنى و از من تقاضاى عفو ننمايى ، تو را آزاد نكنم . هيچ كس هم لازم نيست بفهمد . همين قدر در حضور همين يحيى اعتراف كن ، حضور خودم هم لازم نيست ، حضور اشخاص ديگر هم لازم نيست ، من همين قدر مىخواهم قسمم را نشكسته باشم ؛ در حضور يحيى همين قدر تو اعتراف كن و بگو معذرت مىخواهم ، من تقصير كرده‌ام ، خليفه مرا ببخشد ، من تو را آزاد مىكنم ، و بعد بيا پيش خودم چنين و چنان .\r\nحال روح مقاوم را ببينيد . چرا اينها « شُفَعاءُ دار الْفَناء » هستند ؟ چرا اينها شهيد مىشدند ؟ در راه ايمان و عقيده‌شان شهيد مىشدند ، مىخواستند نشان بدهند كه ايمان ما به ما اجازهء [ همگامى با ظالم را 
  ] نمىدهد . جوابى كه به يحيى داد اين بود كه فرمود :\r\n« به هارون بگو از عمر من ديگر چيزى باقى نمانده است ، همين » كه بعد از يك هفته آقا را مسموم كردند .\r\n\r\nعلت دستگيرى امام\r\nحال چرا هارون دستور داد امام را بگيرند ؟ براى اينكه به موقعيت اجتماعى امام حسادت مىورزيد و احساس خطر مىكرد ، با اينكه امام هيچ در مقام قيام نبود ، واقعاً كوچكترين اقدامى نكرده بود براى آنكه انقلابى بپاكند ( انقلاب ظاهرى ) اما آنها تشخيص مىدادند كه اينها انقلاب معنوى و انقلاب عقيدتى بپاكرده‌اند . وقتى كه تصميم مىگيرد كه ولايتعهد را براى پسرش امين تثبيت كند ، و بعد از او براى پسر ديگرش مأمون ، و بعد از او براى پسر ديگرش مؤتمن ، و بعد علما و برجستگان شهرها را دعوت مىكند كه همه امسال بيايند مكه كه خليفه مىخواهد بيايد مكه و آنجا يك\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nكنگرهء عظيم تشكيل بدهد و از همه بيعت بگيرد ؛ فكر مىكند مانع اين كار كيست ؟ آن كسى كه اگر باشد و چشمها به او بيفتد اين فكر براى افراد پيدا مىشود كه آن كه لياقت براى خلافت دارد اوست ، كيست ؟ موسى بن جعفر . وقتى كه مىآيد مدينه ، دستور مىدهد امام را بگيرند . همين يحيى برمكى به يك نفر گفت : من گمان مىكنم خليفه در ظرف امروز و فردا دستور بدهد موسى بن جعفر را توقيف كنند . گفتند چطور ؟ گفت من همراهش بودم كه رفتيم به زيارت حضرت رسول در مسجد النبى « 1 » . وقتى كه خواست به پيغمبر سلام بدهد ، ديدم اينجور مىگويد : السَّلامُ عَلَيْكَ يَا ابْنَ الْعَمِّ ( يا : يا رسول اللَّه ) .\r\nبعد گفت : من از شما معذرت مىخواهم كه مجبورم فرزند شما موسى بن جعفر را توقيف كنم . ( مثل اينكه به پيغمبر هم مىتواند دروغ بگويد . ) ديگر مصالح اينجور ايجاب مىكند ، اگر اين كار را نكنم در مملكت فتنه بپامىشود ؛ براى اينكه فتنه بپانشود ، و به خاطر مصالح عالى مملكت مجبورم چنين كارى را بكنم ، يا رسول اللَّه ! من از شما معذرت مىخواهم . يحيى به رفيقش گفت : خيال مىكنم در ظرف امروز و فردا دستور توقيف امام را بدهد . هارون دستور داد جلادهايش رفتند سراغ امام . اتفاقاً امام در خانه نبود . كجا بود ؟ مسجد پيغمبر . وقتى وارد شدند كه امام نماز مىخواند . مهلت ندادند كه موسى بن جعفر نمازش را تمام كند ، در همان حالِ نماز ، آقا را كشان‌كشان از مسجد پيغمبر بيرون بردند كه حضرت نگاهى كرد به قبر رسول اكرم و عرض كرد :\r\nالسَّلامُ عَلَيْكَ يا رَسولَ اللَّهِ ، السَّلامُ عَلَيْكَ يا جَدّاه ، ببين امت تو با فرزندان تو چه مىكنند ؟ ! .\r\nچرا [ هارون اين كار را مىكند ؟ 
  ] چون مىخواهد براى ولايتعهد فرزندانش بيعت بگيرد . موسى بن جعفر كه قيامى نكرده است . قيام نكرده است ، اما اصلًا وضع او وضع ديگرى است ، وضع او حكايت مىكند كه هارون و فرزندانش غاصب خلافتند .\r\n\r\n\r\n\r\n\r\n","description":"","footnote":"\r\n( 1 ) . اين خاك بر سرها واقعاً در عمق دلشان اعتقاد هم داشتند . باور نكنيد كه اين اشخاص اعتقاد نداشتند .\r\nاينها اگر بىاعتقاد مىبودند اين قدر شقى نبودند ، كه با اعتقاد بودند و اين قدر شقى بودند . مثل قتلهء امام حسين كه وقتى امام پرسيد اهل كوفه چطورند ؟ فرزدق و چند نفر ديگر گفتند : « قُلوبُهُم مَعَكَ وَ سُيوفُهُمْ عَلَيْكَ » دلشان با توست ، در دلشان به تو ايمان دارند ، در عين حال عليه دل خودشان مىجنگند ، عليه اعتقاد و ايمان خودشان قيام كرده‌اند و شمشيرهاى اينها بر روى تو كشيده است . واى به حال بشر كه مطامع دنيوى ، جاه طلبى ، او را وادار كند كه عليه اعتقاد خودش بجنگد . اينها اگر واقعاً به اسلام اعتقاد نمىداشتند ، به پيغمبر اعتقاد نمىداشتند ، به موسى بن جعفر اعتقاد نمىداشتند و يك اعتقاد ديگرى مىداشتند ، اين قدر مورد ملامت نبودند و اين قدر در نزد خدا شقى و معذّب نبودند ، كه اعتقاد داشتند و بر خلاف اعتقادشان عمل مىكردند .\r\n","page_name":" 101 ","page_number":101},
  {"content":"\r\n\r\n\r\nسخن مأمون\r\nمأمون طورى عمل كرده است كه بسيارى از مورخين او را شيعه مىدانند ، مىگويند او شيعه بوده است ، و بنا بر عقيدهء من - كه هيچ مانعى ندارد كه انسان به يك چيزى اعتقاد داشته باشد و بر ضد اعتقادش عمل كند - او شيعه بوده است و از علماى شيعه بوده است . اين مرد مباحثاتى با علماى اهل تسنن كرده است كه در متن تاريخ ضبط است . من نديده‌ام هيچ عالم شيعى اينجور منطقى مباحثه كرده باشد . چند سال پيش يك قاضى سنى تركيه‌اى كتابى نوشته بود كه به فارسى هم ترجمه شد به نام « تشريح و محاكمه دربارهء آل محمد » . در آن كتاب ، مباحثهء مأمون با علماى اهل تسنن دربارهء خلافت بلافصل حضرت امير نقل شده است . به قدرى اين مباحثه جالب و عالمانه است كه انسان كمتر مىبيند كه عالمى از علماى شيعه اينجور عالمانه مباحثه كرده باشد . نوشته‌اند يك وقتى خود مأمون گفت : اگر گفتيد چه كسى تشيع را به من آموخت ؟ گفتند چه كسى ؟ گفت : پدرم هارون . من درس تشيع را از پدرم هارون آموختم . گفتند پدرت هارون كه از همه با شيعه و ائمهء شيعه دشمن‌تر بود . گفت : در عين حال قضيه از همين قرار است . در يكى از سفرهايى كه پدرم به حج رفت ، ما همراهش بوديم ، من بچه بودم ، همه به ديدنش مىآمدند ، مخصوصاً مشايخ ، معاريف و كبار ، و مجبور بودند به ديدنش بيايند . دستور داده بود هر كسى كه مىآيد ، اول خودش را معرفى كند ، يعنى اسم خودش و پدرش و اجدادش را تا جدّ اعلايش بگويد تا خليفه بشناسد كه او از قريش است يا از غير قريش ، و اگر از انصار است خزرجى است يا اوسى . هركس كه مىآمد ، اول دربان مىآمد نزد هارون و مىگفت : فلان كس با اين اسم و اين اسم پدر و غيره آمده است . روزى دربان آمد گفت آن كسى كه به ديدن خليفه آمده است مىگويد : بگو موسى بن جعفر بن محمد بن على بن الحسين بن على بن ابى طالب . تا اين را گفت ، پدرم از جا بلند شد ، گفت : بگو بفرماييد ، و بعد گفت :\r\nهمان‌طور سواره بيايند و پياده نشوند ؛ و به ما دستور داد كه استقبال كنيد . ما رفتيم .\r\nمردى را ديديم كه آثار عبادت و تقوا در وَجَناتش كاملًا هويدا بود . نشان مىداد كه از آن عُبّاد و نُسّاك درجه اول است . سواره بود كه مىآمد ، پدرم از دور فرياد كرد : شما را به كى قسم مىدهم كه همين‌طور سواره نزديك بياييد ، و او چون پدرم خيلى اصرار كرد يك مقدار روى فرشها سواره آمد . به امر هارون دويديم ركابش را گرفتيم و او را پياده كرديم . وى را بالادست خودش نشاند ، مؤدّب ، و بعد سؤال و جوابهايى كرد :\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nعائله‌تان چقدر است ؟ معلوم شد عائله‌اش خيلى زياد است . وضع زندگيتان چطور است ؟ وضع زندگىام چنين است . عوايدتان چيست ؟ عوايد من اين است ؛ و بعد هم رفت . وقتى خواست برود پدرم به ما گفت : بدرقه كنيد ، در ركابش برويد ، و ما به امر هارون تا درِ خانه‌اش در بدرقه‌اش رفتيم ، كه او آرام به من گفت تو خليفه خواهى شد و من يك توصيه بيشتر به تو نمىكنم و آن اينكه با اولاد من بدرفتارى نكن .\r\nما نمىدانستيم اين كيست . برگشتيم . من از همهء فرزندان جرىتر بودم ، وقتى خلوت شد به پدرم گفتم اين كى بود كه تو اين قدر او را احترام كردى ؟ يك خنده‌اى كرد و گفت : راستش را اگر بخواهى اين مسندى كه ما بر آن نشسته‌ايم مال اينهاست . گفتم آيا به اين حرف اعتقاد دارى ؟ گفت : اعتقاد دارم . گفتم : پس چرا واگذار نمىكنى ؟ گفت :\r\nمگر نمىدانى الْمُلْكُ عَقيمٌ ؟ تو كه فرزند من هستى ، اگر بدانم در دلت خطور مىكند كه مدعى من بشوى ، آنچه را كه چشمهايت در آن قرار دارد از روى تنت برمىدارم .\r\nقضيه گذشت . هارون صله مىداد ، پولهاى گزاف مىفرستاد به خانهء اين و آن ، از پنج هزار دينار زر سرخ ، چهار هزار دينار زر سرخ و غيره . ما گفتيم لا بد پولى كه براى اين مردى كه اين قدر برايش احترام قائل است مىفرستد خيلى زياد خواهد بود .\r\nكمترين پول را براى او فرستاد : دويست دينار . باز من رفتم سؤال كردم ، گفت : مگر نمىدانى اينها رقيب ما هستند . سياست ايجاب مىكند كه اينها هميشه تنگدست باشند و پول نداشته باشند زيرا اگر زمانى امكانات اقتصادىشان زياد شود ، يك وقت ممكن است كه صد هزار شمشير عليه پدر تو قيام كند .\r\n\r\nنفوذ معنوى امام\r\nاز اينجا شما بفهميد كه نفوذ معنوى ائمهء شيعه چقدر بوده است . آنها نه شمشير داشتند و نه تبليغات ، ولى دلها را داشتند . در ميان نزديكترين افراد دستگاه هارون ، شيعيان وجود داشتند . حق و حقيقت ، خودش يك جاذبه‌اى دارد كه نمىشود از آن غافل شد . امشب در روزنامه‌ها خوانديد كه ملك حسين گفت من فهميدم كه حتى راننده‌ام با چريكهاست ، آشپزم هم از آنهاست .\r\nعلىّ بن يقطين وزير هارون است ، شخص دوم مملكت است ، ولى شيعه است ، اما در حال استتار ، و خدمت مىكند به هدفهاى موسى بن جعفر ولى ظاهرش با هارون است . دو سه بار هم گزارشهايى دادند ، ولى موسى بن جعفر با آن روشن‌بينىهاى\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nخاص امامت زودتر درك كرد و دستورهايى به او داد كه وى اجرا كرد و مصون ماند .\r\nدر ميان افرادى كه در دستگاه هارون بودند ، اشخاصى بودند كه آنچنان مجذوب و شيفتهء امام بودند كه حد نداشت ولى هيچ‌گاه جرأت نمىكردند با امام تماس بگيرند .\r\nيكى از ايرانيهايى كه شيعه و اهل اهواز بوده است مىگويد كه من مشمول مالياتهاى خيلى سنگينى شدم كه براى من نوشته بودند و اگر مىخواستم اين مالياتهايى را كه اينها براى من ساخته بودند بپردازم از زندگى ساقط مىشدم . اتفاقا والى اهواز معزول شد و والى ديگرى آمد و من هم خيلى نگران كه اگر او بر طبق آن دفاتر مالياتى از من ماليات مطالبه كند ، از زندگى سقوط مىكنم . ولى بعضى دوستان به من گفتند : اين باطناً شيعه است ، تو هم كه شيعه هستى . اما من جرأت نكردم بروم نزد او و بگويم من شيعه هستم ، چون باور نكردم . گفتم بهتر اين است كه بروم مدينه نزد خود موسى بن جعفر ( آن وقت هنوز آقا در زندان نبودند ) ، اگر خود ايشان تصديق كردند او شيعه است از ايشان توصيه‌اى بگيرم . رفتم خدمت امام . امام نامه‌اى نوشت كه سه چهار جمله بيشتر نبود ، سه چهار جملهء آمرانه ، اما از نوع آمرانه‌هايى كه امامى به تابع خود مىنويسد ، راجع به اينكه « قضاى حاجت مؤمن و رفع گرفتارى از مؤمن در نزد خدا چنين است و السّلام » . نامه را با خودم مخفيانه آوردم اهواز . فهميدم كه اين نامه را بايد خيلى محرمانه به او بدهم . يك شب رفتم در خانه‌اش ، دربان آمد ، گفتم به او بگو كه شخصى از طرف موسى بن جعفر آمده است و نامه‌اى براى تو دارد . ديدم خودش آمد و سلام و عليك كرد و گفت : چه مىگوييد ؟ گفتم من از طرف امام موسى بن جعفر آمده‌ام و نامه‌اى دارم . نامه را از من گرفت ، شناخت ، نامه را بوسيد ، بعد صورت مرا بوسيد ، چشمهاى مرا بوسيد ، مرا فوراً برد در منزل ، مثل يك بچه در جلوى من نشست ، گفت تو خدمت امام بودى ؟ ! گفتم بله . تو با همين چشمهايت جمال امام را زيارت كردى ؟ ! گفتم بله . گرفتاريت چيست ؟ گفتم يك چنين ماليات سنگينى براى من بسته‌اند كه اگر بپردازم از زندگى ساقط مىشوم . دستور داد همان شبانه دفاتر را آوردند و اصلاح كردند ؛ و چون آقا نوشته بود « هركس كه مؤمنى را مسرور كند ، چنين و چنان » گفت اجازه مىدهيد من خدمت ديگرى هم به شما بكنم ؟ گفتم بله . گفت من مىخواهم هرچه دارايى دارم ، امشب با تو نصف كنم ، آنچه پول نقد دارم با تو نصف مىكنم ، آنچه هم كه جنس است قيمت مىكنم ، نصفش را از من بپذير . گفت با اين وضع آمدم بيرون و بعد در يك سفرى وقتى رفتم جريان را به امام عرض كردم ، امام تبسمى كرد و\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nخوش‌حال شد .\r\nهارون از چه مىترسيد ؟ از جاذبهء حقيقت مىترسيد . « كُونوا دُعاةً لِلنّاسِ بِغَيْرِ الْسِنَتِكُمْ » « 1 » تبليغ كه همه‌اش زبان نيست ، تبليغ زبان اثرش بسيار كم است ؛ تبليغ ، تبليغ عمل است . آن كسى كه با موسى بن جعفر يا با آباء كرامش و يا با اولاد طاهرينش روبرو مىشد و مدتى با آنها بود ، اصلًا حقيقت را در وجود آنها مىديد ، و مىديد كه واقعاً خدا را مىشناسند ، واقعاً از خدا مىترسند ، واقعاً عاشق خدا هستند ، و واقعاً هرچه كه مىكنند براى خدا و حقيقت است .\r\n\r\nدو سنت معمول ميان ائمه عليهم السلام\r\nشما دو سنت را در ميان همهء ائمه مىبينيد كه به طور وضوح و روشن هويداست .\r\nيكى عبادت و خوف از خدا و خداباورى است . يك خداباورى عجيب در وجود اينها هست ، از خوف خدا مىگريند و مىلرزند ، گويى خدا را مىبينند ، قيامت را مىبينند ، بهشت را مىبينند ، جهنم را مىبينند . دربارهء موسى بن جعفر مىخوانيم : حَليفِ السَّجْدَةِ الطَّويلَةِ وَ الدُّموعِ الْغَزيرَةِ « 2 » ، يعنى هم قسم سجده‌هاى طولانى و اشكهاى جوشان . تا يك درونِ منقلبِ آتشين نباشد كه انسان نمىگريد .\r\nسنت دومى كه در تمام اولاد على عليه السلام [ از ائمهء معصومين 
  ] ديده مىشود همدردى و همدلى با ضعفا ، محرومان ، بيچارگان و افتادگان است . اصلًا « انسان » براى اينها يك ارزش ديگرى دارد . امام حسن را مىبينيم ، امام حسين را مىبينيم ؛ زين العابدين ، امام باقر ، امام صادق ، امام كاظم و ائمهء بعد از آنها ؛ در تاريخِ هر كدام از اينها كه مطالعه مىكنيم ، مىبينيم اصلًا رسيدگى به احوال ضعفا و فقرا برنامهء اينهاست ، آن هم [ به اين صورت كه 
  ] شخصاً رسيدگى كنند نه فقط دستور بدهند ، يعنى نايب نپذيرند و آن را به ديگرى موكول نكنند . بديهى است كه مردم اينها را مىديدند .\r\n\r\nنقشهء دستگاه هارون\r\nدر مدتى كه حضرت در زندان بودند دستگاه هارون نقشه‌اى كشيد براى اينكه\r\n\r\n\r\n\r\n\r\n","description":"","footnote":"\r\n( 1 ) . اصول كافى ، باب صدق و باب ورع .\r\n( 2 ) . منتهى الآمال ، ج 2 / ص 222 .\r\n","page_name":" 105 ","page_number":105},
  {"content":"\r\n\r\nبلكه از حيثيت امام بكاهد . يك كنيز جوان بسيار زيبايى مأمور شد كه به اصطلاح خدمتكار امام در زندان باشد . بديهى است كه در زندان ، كسى بايد غذا ببرد ، غذا بياورد ، اگر زندانى حاجتى داشته باشد از او بخواهد . يك كنيز جوان بسيار زيبا را مأمور اين كار كردند ، گفتند : بالاخره هرچه باشد يك مرد است ، مدتها هم در زندان بوده ، ممكن است نگاهى به او بكند ، يا لااقل بشود متهمش كرد ، يك افراد وِلگويى بگويند : « مگر مىشود ؟ ! اتاق خلوت ، يك مرد با يك زن جوان ! » يك وقت خبردار شدند كه اصلًا در اين كنيز انقلاب پيدا شده ، يعنى او هم آمده سجاده‌اى [ انداخته و مشغول عبادت شده است 
  ] « 1 » . ديدند اين كنيز هم شده نفر دوم امام . به هارون خبر دادند كه اوضاع جور ديگرى است . كنيز را آوردند ، ديدند اصلًا منقلب است ، حالش حال ديگرى است ، به آسمان نگاه مىكند ، به زمين نگاه مىكند . گفتند قضيه چيست ؟ گفت :\r\nاين مرد را كه من ديدم ، ديگر نفهميدم كه من چى هستم ، و فهميدم كه در عمرم خيلى گناه كرده‌ام ، خيلى تقصير كرده‌ام ، حالا فكر مىكنم كه فقط بايد در حال توبه بسر ببرم ؛ و از اين حالش منصرف نشد تا مُرد .\r\n\r\nبِشر حافى و امام كاظم عليه السلام\r\nداستان بشر حافى را شنيده‌ايد « 2 » . روزى امام از كوچه‌هاى بغداد مىگذشت . از يك خانه‌اى صداى عربده و تار و تنبور بلند بود ، مىزدند و مىرقصيدند و صداى پايكوبى مىآمد . اتفاقا يك خادمه‌اى از منزل بيرون آمد درحالىكه آشغالهايى همراهش بود و گويا مىخواست بيرون بريزد تا مأمورين شهردارى ببرند . امام به او فرمود صاحب اين خانه آزاد است يا بنده ؟ سؤال عجيبى بود . گفت : از خانهء به اين مجللى اين را نمىفهمى ؟ اين خانهء « بشر » است ، يكى از رجال ، يكى از اشراف ، يكى از اعيان ، معلوم است كه آزاد است . فرمود : بله ، آزاد است ، اگر بنده مىبود « 3 » كه اين سروصداها از خانه‌اش بلند نبود . حال ، چه جمله‌هاى ديگرى ردوبدل شده است ديگر ننوشته‌اند ، همين قدر نوشته‌اند كه اندكى طول كشيد و مكثى شد . آقا رفتند . بشر متوجه\r\n\r\n\r\n\r\n\r\n","description":"","footnote":"\r\n( 1 ) . چون امام در زندان بود و كارى نداشت ، آن كارى كه در آنجا مىتوانست بكند فقط عبادت بود و عبادت ، يك عبادت طاقت‌فرسايى كه جز با يك عشق فوق العاده امكان ندارد انسان بتواند چنين تلاشى بكند .\r\n( 2 ) . ائمهء اطهار يك اعمال قدرتهايى مىكردند ، يعنى طبعاً مىشد ، نه اينكه مىخواستند نمايش بدهند .\r\n( 3 ) . يعنى اگر بندهء خدا مىبود .\r\n","page_name":" 106 ","page_number":106},
  {"content":"\r\n\r\nشد كه چند دقيقه‌اى طول كشيد . آمد نزد او و گفت : چرا معطل كردى ؟ گفت : يك مردى مرا به حرف گرفت . گفت : چه گفت ؟ گفت : يك سؤال عجيبى از من كرد . چه سؤال كرد ؟ از من پرسيد كه صاحب اين خانه بنده است يا آزاد ؟ گفتم البته كه آزاد است . بعد هم گفت :\r\nبله ، آزاد است ، اگر بنده مىبود كه اين سروصداها بيرون نمىآمد . گفت : آن مرد چه نشانه‌هايى داشت ؟ علائم و نشانه‌ها را كه گفت ، فهميد كه موسى بن جعفر است . گفت :\r\nكجا رفت ؟ از اين طرف رفت . پايش لخت بود ، به خود فرصت نداد كه برود كفشهايش را بپوشد ، براى اينكه ممكن است آقا را پيدا نكند . پاى برهنه بيرون دويد . ( همين جمله در او انقلاب ايجاد كرد . ) دويد ، خودش را انداخت به دامن امام و عرض كرد : شما چه گفتيد ؟ امام فرمود : من اين را گفتم . فهميد كه مقصود چيست . گفت : آقا ! من از همين ساعت مىخواهم بندهء خدا باشم ، و واقعاً هم راست گفت . از آن ساعت ديگر بندهء خدا شد .\r\nاين خبرها را به هارون مىدادند . اين بود كه احساس خطر مىكرد ، مىگفت : اينها فقط بايد نباشند « وُجودُكَ ذَنْبٌ » اصلًا بودن تو از نظر من گناه است . امام مىفرمود : من چه‌كار كرده‌ام ؟ كدام قيام را بپاكردم ؟ كدام اقدام را كردم ؟ جوابى نداشتند ، ولى به زبان بىزبانى مىگفتند : « وُجودُكَ ذَنْبٌ » اصلًا بودنت گناه است . آنها هم در عين حال از روشن كردن شيعيانشان و محارم و افراد ديگر هيچ‌گاه كوتاهى نمىكردند ، قضيه را به آنها مىگفتند و مىفهماندند ، و آنها مىفهميدند كه قضيه از چه قرار است .\r\n\r\nصفوان جمّال و هارون\r\nداستان صفوان جمّال را شنيده‌ايد . صفوان مردى بود كه - به اصطلاح امروز - يك بنگاه كرايهء وسائل حمل و نقل داشت كه آن زمان بيشتر شتر بود ، و به قدرى متشخص و وسائلش زياد بود كه گاهى دستگاه خلافت ، او را براى حمل و نقل بارها مىخواست . روزى هارون براى يك سفرى كه مىخواست به مكه برود ، لوازم حمل و نقل او را خواست . قراردادى با او بست براى كرايهء لوازم . ولى صفوان ، شيعه و از اصحاب امام كاظم است . روزى آمد خدمت امام و اظهار كرد - يا قبلًا به امام عرض كرده بودند - كه من چنين كارى كرده‌ام . حضرت فرمود : چرا شترهايت را به اين مرد ظالم ستمگر كرايه دادى ؟ گفت : من كه به او كرايه دادم ، براى سفر معصيت نبود . چون سفر ، سفر حج و سفر طاعت بود كرايه دادم و الّا كرايه نمىدادم . فرمود : پولهايت را\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nگرفته‌اى يا نه ؟ يا لااقل پس كرايه‌هايت مانده يا نه ؟ بله ، مانده . فرمود : به دل خودت يك مراجعه‌اى بكن ، الآن كه شترهايت را به او كرايه داده‌اى ، آيا ته دلت علاقه‌مند است كه لااقل هارون اين قدر در دنيا زنده بماند كه برگردد و پس كرايهء تو را بدهد ؟\r\nگفت : بله . فرمود : تو همين مقدار راضى به بقاى ظالم هستى و همين گناه است . صفوان بيرون آمد . او سوابق زيادى با هارون داشت . يك وقت خبردار شدند كه صفوان تمام اين كاروان را يك جا فروخته است . اصلًا دست از اين كارش برداشت . بعد كه فروخت رفت [ نزد طرف قرارداد 
  ] و گفت : ما اين قرارداد را فسخ مىكنيم چون من ديگر بعد از اين نمىخواهم اين كار را بكنم ، و خواست يك عذرهايى بياورد . خبر به هارون دادند .\r\nگفت : حاضرش كنيد . او را حاضر كردند . گفت : قضيه از چه قرار است ؟ گفت من پير شده‌ام ، ديگر اين كار از من ساخته نيست ، فكر كردم اگر كار هم مىخواهم بكنم كار ديگرى باشد . هارون خبردار شد . گفت : راستش را بگو ، چرا فروختى ؟ گفت : راستش همين است . گفت : نه ، من مىدانم قضيه چيست . موسى بن جعفر خبردار شده كه تو شترها را به من كرايه داده‌اى ، و به تو گفته اين كار ، خلاف شرع است . انكار هم نكن ، به خدا قسم اگر نبود آن سوابق زيادى كه ما از ساليان دراز با خاندان تو داريم دستور مىدادم همين جا اعدامت كنند .\r\nپس اينهاست موجبات شهادت امام موسى بن جعفر عليه السلام . اولًا : وجود اينها ، شخصيت اينها به گونه‌اى بود كه خلفا از طرف اينها احساس خطر مىكردند . دوم : تبليغ مىكردند و قضايا را مىگفتند ، منتها تقيه مىكردند ، يعنى طورى عمل مىكردند كه تا حد امكان ، مدرك به دست طرف نيفتد . ما خيال مىكنيم تقيه كردن ، يعنى رفتن و خوابيدن . اوضاع زمانشان ايجاب مىكرد كه كارشان را انجام دهند ، و كوشش كنند مدرك هم دست طرف ندهند ، وسيله و بهانه هم دست طرف ندهند يا لااقل كمتر بدهند . سوم : اين روح مقاوم عجيبى كه داشتند . عرض كردم كه وقتى مىگويند : آقا ! تو فقط يك عذرخواهى كوچك زبانى در حضور يحيى بكن ، مىگويد : ديگر عمر ما گذشته است .\r\nيك وقت ديگرى هارون كسى را فرستاد در زندان و خواست از اين راه [ از امام اعتراف بگيرد 
  ] ؛ باز از همين حرفها كه ما به شما علاقه‌منديم ، ما به شما ارادت داريم ، مصالح ايجاب مىكند كه شما اينجا باشيد و به مدينه نرويد و الّا ما هم قصدمان اين نيست كه شما زندانى باشيد ، ما دستور داديم كه شما را در يك محل امنى در نزديك\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nخودم نگهدارى كنند ، و من آشپز مخصوص فرستادم چون ممكن است كه شما به غذاهاى ما عادت نداشته باشيد ؛ هر غذايى كه مايليد ، دستور بدهيد برايتان تهيه كنند .\r\nمأمورش كيست ؟ همين فضل بن ربيع كه زمانى امام در زندانش بوده و از افسران عالىرتبهء هارون است . فضل در حالى كه لباس رسمى پوشيده و مسلح بود و شمشيرش را حمايل كرده بود رفت زندان خدمت امام . امام نماز مىخواند . متوجه شد كه فضل بن ربيع آمده . ( حال ببينيد قدرت روحى چيست ! ) فضل ايستاده و منتظر است كه امام نماز را سلام بدهد و پيغام خليفه را ابلاغ كند . امام تا نماز را سلام داد و گفت : السّلام عليكم و رحمة اللَّه و بركاته ، مهلت نداد ، گفت : اللَّه اكبر ، و ايستاد به نماز . باز فضل ايستاد .\r\nبار ديگر نماز امام تمام شد . باز تا گفت : السلام عليكم ، مهلت نداد و گفت : اللَّه اكبر . چند بار اين عمل تكرار شد . فضل ديد نه ، تعمد است . اول خيال مىكرد كه لا بد امام يك نمازهايى دارد كه بايد چهار ركعت يا شش ركعت و يا هشت ركعت پشت سر هم باشد ، بعد فهميد نه ، حساب اين نيست كه نمازها بايد پشت سر هم باشد ، حساب اين است كه امام نمىخواهد به او اعتنا كند ، نمىخواهد او را بپذيرد ، به اين شكل مىخواهد نپذيرد .\r\nديد بالاخره مأموريتش را بايد انجام بدهد ، اگر خيلى هم بماند ، هارون سوء ظن پيدا مىكند كه نكند رفته در زندان يك قول و قرارى با موسى بن جعفر بگذارد . اين دفعه آقا هنوز السلام عليكم را تمام نكرده بود ، شروع كرد به حرف زدن . آقا هنوز مىخواست بگويد السلام عليكم ، او حرفش را شروع كرد . شايد اول هم سلام كرد . هر چه هارون گفته بود گفت . هارون به او گفته بود مبادا آنجا كه مىروى ، بگويى امير المؤمنين چنين گفته است ، به عنوان امير المؤمنين نگو ، بگو پسرعمويت هارون اينجور گفت . او هم با كمال تواضع و ادب گفت : هارون پسر عموى شما سلام رسانده و گفته است كه بر ما ثابت است كه شما تقصيرى و گناهى نداريد ، ولى مصالح ايجاب مىكند كه شما در همين جا باشيد و فعلًا به مدينه برنگرديد تا موقعش برسد ، و من مخصوصاً دستور دادم كه آشپز مخصوص بيايد ، هر غذايى كه شما مىخواهيد و دستور مىدهيد ، همان را برايتان تهيه كند . نوشته‌اند امام در پاسخ اين جمله را فرمود :\r\n« لا حاضِرٌ لى مالٌ فَيَنْفَعُنى وَ ما خُلِقْتُ سَؤُلًا ، اللَّهُ اكْبَرُ » « 1 » مال خودم اينجا نيست كه اگر بخواهم خرج كنم از مال حلال خودم خرج كنم ، آشپز بيايد و به او دستور بدهم ؛ من هم\r\n\r\n\r\n\r\n\r\n","description":"","footnote":"\r\n( 1 ) . منتهى الآمال ، ج 2 / ص 216 .\r\n","page_name":" 109 ","page_number":109},
  {"content":"\r\n\r\nآدمى نيستم كه بگويم جيرهء بنده چقدر است ، جيرهء اين ماه مرا بدهيد ؛ من هم مرد سؤال نيستم . اين « ما خُلِقْتُ سَؤلًا » همان و « اللَّه اكبر » همان .\r\nاين بود كه خلفا مىديدند اينها را از هيچ راهى و به هيچ وجهى نمىتوانند [ وادار به 
  ] تمكين كنند ، تابع و تسليم كنند ، و الّا خود خلفا مىفهميدند كه شهيد كردن ائمه چقدر بر ايشان گران تمام مىشود ، ولى از نظر آن سياست جابرانهء خودشان كه از آن ديگر دست برنمىداشتند ، باز آسانترين راه را همين راه مىديدند .\r\n\r\nچگونگى شهادت امام\r\nعرض كردم آخرين زندان ، زندان سندى بن شاهِك بود . يك وقت خواندم كه او اساساً مسلمان نبوده و يك مرد غير مسلمان بوده است . از آن كسانى بود كه هرچه به او دستور مىدادند ، دستور را به شدت اجرا مىكرد . امام را در يك سياهچال قرار دادند .\r\nبعد هم كوششها كردند براى اينكه تبليغ كنند كه امام به اجل خود از دنيا رفته است .\r\nنوشته‌اند كه همين يحيى برمكى براى اينكه پسرش فضل را تبرئه كرده باشد ، به هارون قول داد كه آن وظيفه‌اى را كه ديگران انجام نداده‌اند من خودم انجام مىدهم . سندى را ديد و گفت اين كار ( به شهادت رساندن امام ) را تو انجام بده ، و او هم قبول كرد . يحيى زهر خطرناكى را فراهم كرد و در اختيار سندى گذاشت . آن را به يك شكل خاصى در خرمايى تعبيه كردند و خرما را به امام خوراندند و بعد هم فوراً شهود حاضر كردند ، علماى شهر و قضاة را دعوت كردند ( نوشته‌اند عدول المؤمنين را دعوت كردند ، يعنى مردمان موجه ، مقدس ، آنها كه مورد اعتماد مردم هستند ) ، حضرت را هم در جلسه حاضر كردند و هارون گفت : ايّها الناس ! ببينيد اين شيعه‌ها چه شايعاتى در اطراف موسى بن جعفر رواج مىدهند ، مىگويند : موسى بن جعفر در زندان ناراحت است ، موسى بن جعفر چنين و چنان است . ببينيد او كاملًا سالم است . تا حرفش تمام شد حضرت فرمود : « دروغ مىگويد ، همين الآن من مسمومم و از عمر من دو سه روزى بيشتر باقى نمانده است . » اينجا تيرشان به سنگ خورد . اين بود كه بعد از شهادت امام ، جنازهء امام را آوردند در كنار جِسر بغداد گذاشتند ، و مرتب مردم را مىآوردند كه ببينيد ! آقا سالم است ، عضوى از ايشان شكسته نيست ، سرشان هم كه بريده نيست ، گلويشان هم كه سياه نيست ، پس ما امام را نكشتيم ، به اجل خودش از دنيا رفته است .\r\nسه روز بدن امام را در كنار جسر بغداد نگه داشتند براى اينكه به مردم اينجور افهام\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nكنند كه امام به اجل خود از دنيا رفته است . البته امام ، علاقه‌مند زياد داشت ، ولى آن گروهى كه مثل اسپندِ روى آتش بودند شيعيان بودند .\r\nيك جريان واقعاً دلسوزى مىنويسند كه چند نفر از شيعيان امام ، از ايران آمده بودند ، با آن سفرهاى قديم كه با چه سختىاى مىرفتند . اينها خيلى آرزو داشتند كه حالا كه موفق شده‌اند بيايند تا بغداد ، لااقل بتوانند از اين زندانى هم يك ملاقاتى بكنند . ملاقات زندانى كه نبايد يك جرم محسوب شود ، ولى هيچ اجازهء ملاقات با زندانى را نمىدادند . اينها با خود گفتند : ما خواهش مىكنيم ، شايد بپذيرند . آمدند خواهش كردند ، اتفاقاً پذيرفتند و گفتند : بسيار خوب ، همين امروز ما ترتيبش را مىدهيم ، همين جا منتظر باشيد . اين بيچاره‌ها مطمئن كه آقا را زيارت مىكنند ، بعد برمىگردند به شهر خودشان [ و مىگويند 
  ] كه ما توفيق پيدا كرديم آقا را ملاقات كنيم ، آقا را زيارت كرديم ، از خودشان فلان مسأله را پرسيديم و اينجور به ما جواب دادند .\r\nهمين‌طور كه در بيرون زندان منتظر بودند كه به آنها اجازهء ملاقات بدهند ، يك وقت ديدند كه چهار نفر حمّال بيرون آمدند و يك جنازه هم روى دوششان است . مأمور گفت : امام شما همين است .\r\nو لا حول و لا قوّة الا باللَّه العلىّ العظيم\r\n\r\n","description":"","footnote":"","page_name":" 111 ","page_number":111},
  {"content":"\r\n . \r\n","description":"","footnote":"","page_name":" 112 ","page_number":112},
  {"content":"\r\n\r\n\r\n[ امام رضا عليه السلام 
  ]\r\n\r\n1 . مسألهء ولايتعهد امام رضا عليه السلام\r\nبسم الله الرحمن الرحيم .\r\nبحث امروز ما يك بحث تاريخى و از فروع مسائل مربوط به امامت و خلافت است و آن ، مسألهء به اصطلاح ولايتعهد حضرت رضا عليه السلام است كه مأمون ايشان را از مدينه به خراسانِ آن وقت ( به مرو ) آورد و به عنوان ولىّ عهد خودش منصوب كرد ؛ و حتى همين كلمهء « وليعهد » يا « ولىّ عهد » هم در همان مورد استعمال شده ، يعنى اين تعبير تنها مربوط به امروز نيست ، مربوط به همان وقت است ، و من از چند سال پيش در فكر بودم كه ببينم اين كلمه از چه تاريخى پيدا شده ؛ در صدر اسلام كه نبوده ، يعنى اصلًا موضوعش نبوده ، لغتش هم استعمال نمىشده ؛ اين كار كه خليفهء وقت در زمان حيات خودش فردى را به عنوان جانشين معرفى كند و از مردم بيعت بگيرد ، اول بار در زمان معاويه و براى يزيد انجام شد ، ولى اين اسم را نداشت كه براى يزيد بيعت كنيد به عنوان « ولىّ عهد » . در دوره‌هاى بعد هم يادم نيست [ اين تعبير را 
  ] ديده باشم با اينكه به اين نكته توجه داشته‌ام . ولى در اينجا مىبينيم كه اين كلمه استعمال شده است و همواره هم تكرار مىشود ؛ و لهذا ما نيز به همين تعبير بيان مىكنيم چون اين تعبير مربوط به تاريخ است ؛ تاريخ به همين تعبير گفته ، ما هم قهراً به همين تعبير بايد بگوييم .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nنظير شبهه‌اى كه در مسألهء صلح امام حسن هست در اينجا هم هست با اينكه ظاهر امر اين است كه اينها دو عمل متناقض و متضاد است ، زيرا امام حسن خلافت را رها كرد و به تعبير تاريخ - يا به تعبير خود امام - تسليم امر كرد يعنى كار را واگذاشت و رفت ، و در اينجا قضيه برعكس است ؛ قضيه ، واگذارى نيست ، تحويل گرفتن است به حسب ظاهر . ممكن است به نظر اشكال برسد كه پس ائمه چه‌كار بكنند ؟ وقتى كه كار را واگذار مىكنند مورد ايراد قرار مىگيرند ، وقتى هم كه ديگران مىخواهند واگذار كنند و آنها مىپذيرند باز مورد ايراد قرار مىگيرند . پس ايراد در چيست ؟ .\r\nولى ايراد كنندگان وجههء نظرشان يك امرى است كه مىگويند مشترك است ميان هر دو ، ميان آن واگذار كردن به ديگران ، و اين قبول كردن از ديگران در حالى كه دارند واگذار مىكنند . مىگويند در هر دو مورد نوعى سازش است ، آن واگذار كردن ، نوعى سازش بود با خليفهء وقت كه به طور قطع به ناحق خلافت را گرفته بود ، و اين قبول كردن - كه قبول كردن ولايتعهد است - نيز بالاخره نوعى سازش است . كسانى كه ايراد مىگيرند حرفشان اين است كه در آنجا امام حسن نبايد تسليم امر مىكرد و به اين شكل سازش مىنمود بلكه بايد مىجنگيد تا كشته مىشد ، و در اينجا هم امام رضا نمىبايست مىپذيرفت و حتى اگر او را مجبور به پذيرفتن كرده باشند مىبايست مقاومت مىكرد تاحدى كه كشته مىشد . حال ما مسألهء ولايتعهد را كه يك مسألهء تاريخى مهمى است تجزيه و تحليل مىكنيم تا مطلب روشن شود . دربارهء صلح امام حسن قبلًا تا حدودى بحث شد .\r\nاول بايد خود ماجرا را قطع نظر از مسألهء حضرت رضا - كه [ چرا ولايتعهدى را 
  ] قبول كرد و به چه شكل قبول كرد - از نظر تاريخى بررسى كرد كه جريان چه بوده است .\r\n\r\nرفتار عباسيان با علويين\r\nمأمون وارث خلافت عباسى است . عباسيها از همان روز اولى كه روى كار آمدند برنامه‌شان مبارزه كردن با علويون به طور كلى و كشتن علويين بود ، و مقدار جنايتى كه عباسيان نسبت به علويين بر سر خلافت كردند از جناياتى كه امويين كردند كمتر نبود بلكه از يك نظر بيشتر بود ، منتها در مورد امويين چون فاجعهء كربلا - كه طرفْ امام حسين است - رخ مىدهد قضيه خيلى اوج مىگيرد و الّا منهاى مسألهء امام حسين\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nفاجعه‌هايى كه اينها راجع به ساير علويين به وجود آوردند از فاجعهء كربلا كمتر نبوده و بلكه زيادتر بوده است . منصور كه دومين خليفهء عباسى است ، با علويين ، با اولاد امام حسن - كه در ابتدا خودش با اينها بيعت كرده بود - چه كرد و چقدر از اينها را كشت و اينها را چه زندانهاى سختى برد كه واقعاً مو به تن انسان راست مىشود ، كه عدهء زيادى از اين سادات بيچاره را مدتى ببرد در يك زندانى ، آب به آنها ندهد ، نان به آنها ندهد ، حتى اجازهء بيرون رفتن و مستراح رفتن به آنها ندهد ، به يك شكلى آنها را زجركش كند و وقتى كه مىخواهد آنها را بكشد بگويد برويد آن سقف را روى سرشان خراب كنيد .\r\nبعد از منصور هم هركدامشان كه آمدند به همين شكل عمل كردند . در زمان خود مأمون پنج شش نفر امام زاده قيام كردند كه مروج الذهب مسعودى و كامل ابن اثير همهء اينها را نقل كرده‌اند . در همان زمانِ مأمون و هارون هفت هشت نفر از سادات علوى قيام كردند . پس كينه و عداوت ميان عباسيان و علويان يك مطلب كوچكى نيست .\r\nعباسيان به خاطر رسيدن به خلافت به هيچ كس ابقاء نكردند ، احياناً اگر از خود عباسيان هم كسى رقيبشان مىشد فوراً او را از بين مىبردند . أبو مسلم اينهمه به اينها خدمت كرد ، همين قدر كه ذره‌اى احساس خطر كردند كلكش را كندند . برامكه اينهمه به هارون خدمت كردند و اين دو اينهمه نسبت به يكديگر صميميت داشتند كه صميميت هارون و برامكه ضرب المثل تاريخ است « 1 » ، ولى هارون به خاطر يك امر كوچك از نظر سياسى ، يك مرتبه كلك اينها را كند و فاميلشان را دود داد . خود همين جناب مأمون با برادرش امين درافتاد ، اين دو برادر با هم جنگيدند و مأمون پيروز شد و برادرش را به چه وضعى كشت .\r\nحال اين خودش يك عجيبى است از عجايب تاريخ كه چگونه است كه چنين مأمونى حاضر مىشود حضرت رضا را از مدينه احضار كند ، دستور بدهد كه برويد او را بياوريد ، بعد كه مىآورند موضوع را به امام عرضه بدارد ، ابتدا بگويد خلافت را از من بپذير « 2 » ، و در آخر راضى شود كه تو بايد ولايتعهد را از من بپذيرى ، و حتى كار به\r\n\r\n\r\n\r\n\r\n","description":"","footnote":"\r\n( 1 ) . البته نمىخواهم مثل خيلى از به اصطلاح ايران‌پرستان از برامكه دفاع كنم چون ايرانى هستند . آنها هم در رديف همينها بودند ؛ برامكه هم با خلفايى مثل هارون از نظر روحى و از نظر انسانى كوچكترين تفاوتى نداشتند .\r\n( 2 ) . البته اين از نظر همهء تواريخ قطعى نيست ولى در بسيارى از تواريخ اين‌طور است .\r\n","page_name":" 115 ","page_number":115},
  {"content":"\r\n\r\nتهديد برسد ، تهديدهاى بسيار سخت . او در اين كار چه انگيزه‌اى داشته ؟ و چه جريانى در كار بوده است ؟ تجزيه و تحليل كردن اين قضيه از نظر تاريخى خيلى ساده نيست .\r\nجرجى زيدان در جلد چهارم تاريخ تمدن همين قضيه را بحث مىكند و خودش يك استنباط خاصى دارد كه عرض خواهم كرد ، ولى يك مطلب را اعتراف مىكند كه بنى العباس سياست خود را مكتوم نگاه مىداشتند حتى از نزديكترين افراد خود و لهذا اسرار سياست اينها مكتوم مانده است . مثلًا هنوز روشن نيست كه جريان ولايتعهد حضرت رضا براى چه بوده است ؟ اين جريان از نظر دستگاه خلافت فوق العاده مخفى نگاه داشته شده است .\r\n\r\nمسألهء ولايتعهد امام رضا و نقلهاى تاريخى\r\nولى بالاخره اسرار آن‌طور كه بايد مخفى بماند مخفى نمىماند . از نظر ما كه شيعه هستيم اسرار اين قضيه تا حدود زيادى روشن است . در اخبار و روايات ما - يعنى در نقلهاى تاريخى كه از طريق علماى شيعه رسيده است نه رواياتى كه بگوييم از ائمه نقل شده است - مثل آنچه كه شيخ مفيد در كتاب ارشاد نقل كرده و آنچه - از او بيشتر - شيخ صدوق در كتاب عيون اخبار الرضا نقل كرده است ، مخصوصاً در عيون اخبار الرضا نكات بسيار زيادى از مسألهء ولايتعهد حضرت رضا هست ، و من قبل از اين كه به اين تاريخهاى شيعى استناد كرده باشم ، در درجهء اول كتابى از مدارك اهل تسنن را مدرك قرار مىدهم و آن ، كتاب مقاتل الطالبيّين أبو الفرج اصفهانى است .\r\nأبو الفرج اصفهانى از اكابر مورخين دورهء اسلام است . او اصلًا اموى و از نسل بنى اميه است ، و اين از مسلّمات مىباشد . در عصر آل بويه مىزيسته است و چون ساكن اصفهان بوده به نام « أبو الفرج اصفهانى » معروف شده است . اين مرد ، شيعه نيست كه بگوييم كتابش را روى احساسات شيعى نوشته است ، مسلّم سنّى است ؛ و ديگر اينكه يك آدم خيلى باتقوايى هم نبوده كه بگوييم روى جنبه‌هاى تقوايى خودش مثلًا تحت تأثير [ حقيقت ماجرا 
  ] قرار گرفته است . او صاحب كتاب الاغانى است . « اغانى » جمع « اغنيه » است و اغنيه يعنى آوازها . تاريخچهء موسيقى را در دنياى اسلام - و به تناسب تاريخچهء موسيقى ، تاريخچه‌هاى خيلى زياد ديگرى را - در اين كتاب كه ظاهراً هجده جلد بزرگ است بيان كرده است . مىگويند صاحب بن عُبّاد - كه معاصر اوست - هرجا مىخواست برود ، يك يا چند بار كتاب با خودش مىبرد ، وقتى كتاب\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nأبو الفرج به دستش رسيد گفت : « من ديگر از كتابخانه بىنيازم » . اين كتاب آن قدر جامع و پرمطلب است كه با اينكه نويسنده‌اش أبو الفرج و موضوعش تاريخچهء موسيقى و موسيقيدانهاست افرادى از محدثين شيعه از قبيل مرحوم مجلسى و مرحوم حاج شيخ عباس قمّى مرتب از كتاب اغانى أبو الفرج نقل مىكنند .\r\nگفتيم أبو الفرج كتابى دارد كه از كتب معتبرهء تاريخ اسلام شمرده شده به نام « مقاتل الطالبيّين » تاريخ كشته شدن‌هاى بنى ابى طالب ( اولاد ابى طالب ) . او در اين كتاب ، تاريخچهء قيامهاى علويين و شهادتها و كشته شدن‌هاى اولاد ابى طالب اعم از علويين و غير علويين را - كه البته بيشترشان علويين هستند - جمع‌آورى كرده است كه اين كتاب اكنون در دست است . در اين كتاب حدود ده صفحه را اختصاص داده به حضرت رضا ، و جريان ولايتعهد حضرت رضا را نقل كرده ، كه وقتى ما اين كتاب را مطالعه مىكنيم مىبينيم با تاريخچه‌هايى كه علماى شيعه به عنوان « تاريخچه » نقل كرده‌اند خيلى وفق مىدهد ؛ مخصوصاً آنچه كه در مقاتل الطالبيّين آمده با آنچه كه در ارشاد مفيد آمده - اين دو را با هم تطبيق كردم - خيلى به هم نزديك است ، مثل اين است كه يك كتاب باشند ، چون گويا سندهاى تاريخى هر دو به منابع واحدى مىرسيده است . بنابراين مدرك ما در اين مسأله تنها سخن علماى شيعه نيست .\r\nحال برويم سراغ انگيزه‌هاى مأمون ، ببينيم مأمون را چه چيز وادار كرد كه اين موضوع [ را مطرح كند ؟ 
  ] آيا مأمون واقعاً به اين فكر افتاده بود كه كار را به حضرت رضا واگذار كند كه اگر خودش مرد يا كشته شد خلافت به خاندان علوى و به حضرت رضا منتقل شود ؟ اگر چنين اعتقادى داشت آيا اين اعتقادش تا نهايت امر باقى ماند ؟ در اين صورت بايد قبول نكنيم كه مأمون حضرت رضا را مسموم كرده ، بايد حرف كسانى را قبول كنيم كه مىگويند حضرت رضا به اجل طبيعى از دنيا رفتند . از نظر علماى شيعه اين فكر كه مأمون از اول حسن نيت داشت و تا آخر هم بر حسن نيت خود باقى بود مورد قبول نيست . بسيارى از فرنگيها چنين اعتقادى دارند ، معتقدند كه مأمون واقعاً شيعه بود ، واقعاً معتقد و علاقه‌مند به آل على بود .\r\n\r\nمأمون و تشيع\r\nمأمون عالمترين خلفا و بلكه شايد عالمترين سلاطين جهان است . در ميان\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nسلاطين جهان شايد عالمتر ، دانشمندتر و دانش دوست‌تر « 1 » از مأمون نتوان پيدا كرد . و در اينكه در مأمون تمايل روحى و فكرى هم به تشيع بوده باز بحثى نيست ، چون مأمون نه تنها در جلساتى كه حضرت رضا شركت مىكردند و شيعيان حضور داشتند دم از تشيع مىزده است ، [ در جلساتى كه اهل تسنن حضور داشته‌اند نيز چنين بوده است . 
  ] « ابن عبد البِر » كه يكى از علماى معروف اهل تسنن است اين داستانى را كه در كتب شيعه هست ، در آن كتاب معروفش نقل كرده است كه روزى مأمون چهل نفر از اكابر علماى اهل تسنن در بغداد را احضار مىكند كه صبح زود بياييد نزد من . صبح زود مىآيد از آنها پذيرايى مىكند ، و مىگويد من مىخواهم با شما در مسألهء خلافت بحث كنم . مقدارى از اين مباحثه را آقاى [ محمد تقى 
  ] شريعتى در كتاب خلافت و ولايت نقل كرده‌اند . قطعاً كمتر عالمى از علماى دين را من ديده‌ام كه به خوبى مأمون در مسألهء خلافت استدلال كرده باشد ؛ با تمام اينها در مسألهء خلافت امير المؤمنين مباحثه كرد و همه را مغلوب نمود .\r\nدر روايات شيعه هم آمده است ، و مرحوم آقا شيخ عباس قمى نيز در كتاب منتهى الآمال نقل مىكند كه شخصى از مأمون پرسيد كه تو تشيع را از چه كسى آموختى ؟ گفت : از پدرم هارون . مىخواست بگويد پدرم هارون هم تمايل شيعى داشت . بعد داستان مفصلى را نقل مىكند ، مىگويد پدرم تمايل شيعى داشت ، به موسى بن جعفر چنين ارادت داشت ، چنين علاقه‌مند بود ، چنين و چنان بود ، ولى در عين حال با موسى بن جعفر به بدترين شكل عمل مىكرد . من يك وقت به پدرم گفتم تو كه چنين اعتقادى دربارهء اين آدم دارى پس چرا با او اينجور رفتار مىكنى ؟ گفت : الْمُلْكُ عَقيمٌ ( مثلى است در عرب ) يعنى مُلك فرزند نمىشناسد تا چه رسد به چيز ديگر . گفت :\r\nپسرك من ! اگر تو كه فرزند من هستى با من بر سر خلافت به منازعه برخيزى ، آن چيزى را كه چشمانت در او هست از روى تنت برمىدارم ، يعنى سرت را از تنت جدا مىكنم .\r\nپس در اينكه در مأمون تمايل شيعى بوده شكى نيست ، منتها به او مىگويند « شيعهء امام‌كُش » . مگر مردم كوفه تمايل شيعى نداشتند و امام حسين را كشتند ؟ ! و در اين كه مأمون مرد عالم و علم دوستى بوده نيز شكى نيست و اين سبب شده كه بسيارى\r\n\r\n\r\n\r\n\r\n","description":"","footnote":"\r\n( 1 ) . نه به معنى مشوّق علما .\r\n","page_name":" 118 ","page_number":118},
  {"content":"\r\n\r\nاز فرنگيها معتقد بشوند كه مأمون روى عقيده و خلوص نيت ، ولايتعهد را به حضرت رضا تسليم كرد و حوادث روزگار مانع شد ، زيرا حضرت رضا به اجل طبيعى از دنيا رفت و موضوع منتفى شد . ولى اين مطلب البته از نظر علماى شيعه درست نيست ، قرائن هم بر خلاف آن است . اگر مطلب تا اين مقدار صميمى و جدى مىبود عكس العمل حضرت رضا در مسألهء قبول ولايتعهد به اين شكل نبود كه بود . ما مىبينيم حضرت رضا قضيه را به شكلى كه جدى باشد تلقى نكرده‌اند .\r\n\r\nنظر شيخ مفيد و شيخ صدوق\r\nفرض ديگر - كه اين فرض خيلى بعيد نيست چون امثال شيخ مفيد و شيخ صدوق آن را قبول كرده‌اند - اين است كه مأمون در ابتداى امر صميميت داشت ولى بعد پشيمان شد . در تاريخ هست - همين أبو الفرج هم نقل مىكند ، و شيخ صدوق مفصلترش را نقل مىكند ، شيخ مفيد هم نقل مىكند - كه مأمون وقتى كه خودش اين پيشنهاد را كرد گفت : زمانى برادرم امين مرا احضار كرد ( امين خليفه بود و مأمون با اينكه قسمتى از مُلك به او واگذار شده بود وليعهد هم بود ) من نرفتم و بعد لشكرى فرستاد كه مرا دست بسته ببرند . از طرف ديگر در نواحى خراسان قيامهايى شده بود و من لشكر فرستادم ، در آنجا شكست خوردند ، در كجا چنين شد و شكست خورديم ، و بعد ديدم روحيهء سران سپاه من هم بسيار ضعيف است ؛ براى من ديگر تقريباً جريان قطعى بود كه قدرت مقاومت با برادرم را ندارم و مرا خواهند گرفت ، كَت‌بسته تحويل او خواهند داد و سرنوشت بسيار شومى خواهم داشت . روزى بين خود و خداى خود توبه كردم - به آن كسى كه با او صحبت مىكند اتاقى را نشان مىدهد و مىگويد - در همين اتاق دستور دادم كه آب آوردند ، اولًا بدن خودم را شستشو دادم ، تطهير كردم ( نمىدانم كنايه از غسل كردن است يا همان شستشوى ظاهرى ) ، سپس دستور دادم لباسهاى پاكيزهء سفيد آوردند و در همين جا آنچه از قرآن حفظ بودم خواندم و چهار ركعت نماز بجا آوردم و بين خود و خداى خود عهد كردم ( نذر كردم ) كه اگر خداوند مرا حفظ و نگهدارى كند و بر برادرم پيروز گرداند ، خلافت را به كسانى بدهم كه حق آنهاست ؛ و اين كار را با كمال خلوص قلب كردم . از آن به بعد احساس كردم كه گشايشى در كار من حاصل شد . بعد از آن در هيچ جبهه‌اى شكست نخوردم . در جبههء سيستان افرادى را فرستاده بودم ، خبر پيروزى آنها آمد . بعد طاهر بن الحسين را\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nفرستادم براى برادرم ، او هم پيروز شد ، مرتب پيروزى و پيروزى ، و من چون از خدا اين استجابت دعا را ديدم مىخواهم به نذرى كه كردم و به عهدى كه كردم وفا كنم .\r\nشيخ صدوق و ديگران قبول كرده‌اند ، مىگويند قضيه همين است ، انگيزهء مأمون فقط همين عهد و نذرى بود كه در ابتدا با خدا كرده بود . اين يك احتمال .\r\n\r\nاحتمال دوم\r\nاحتمال ديگر اين است كه اساساً مأمون در اين قضيه اختيارى نداشته ، ابتكار از مأمون نبوده ، ابتكار از فضل بن سهل ذو الرياستين وزير مأمون بوده است « 1 » كه آمد به مأمون گفت : پدران تو با آل على بدرفتار كردند ، چنين كردند چنان كردند ، حالا سزاوار است كه تو افضل آل على را كه امروز على بن موسى الرضا است بياورى و ولايتعهد را به او واگذار كنى ، و مأمون قلباً حاضر نبود اما چون فضل اين را خواسته بود چاره‌اى نديد .\r\nباز بنا بر اين فرض كه ابتكار از فضل بود ، فضل چرا اين كار را كرد ؟ آيا فضل شيعى بود ؟ روى اعتقاد به حضرت رضا اين كار را كرد ؟ يا نه ، او روى عقايد مجوسى خود باقى بود ، خواست عجالتاً خلافت را از خاندان عباس بيرون بكشد ، و اصلًا مىخواست با اساس خلافت بازى كند ، و بنابراين با حضرت رضا هم خوب نبود و بد\r\n\r\n\r\n\r\n\r\n","description":"","footnote":"\r\n( 1 ) . مأمون وزيرى دارد به نام فضل بن سهل . دو برادرند : حسن بن سهل و فضل بن سهل . اين دو ايرانى خالص و مجوسىّ الاصل هستند . در زمان برامكه - كه نسل قبل بوده‌اند - فضل بن سهل كه باهوش و زرنگ و تحصيلكرده بود و مخصوصاً از علم نجوم اطلاعاتى داشت آمد به دستگاه برامكه و به دست آنها مسلمان شد . ( بعضى گفته‌اند پدرشان مسلمان شد و بعضى گفته‌اند نه ، خود اينها مجوسى بودند ، همان جا مسلمان شدند . ) بعد كارش بالا گرفت ، رسيد به آنجا كه وزير مأمون شد و دو منصب را در آنِ واحد اشغال كرد . اولا وزير بود ( وزيرِ آن وقت مثل نخست‌وزيرِ امروز بود ، يعنى همه كاره بود ، چون هيئت وزرا كه نبود ، يك نفر وزير بود كه بعد از خليفه قدرتها در اختيار او بود . ) و علاوه بر اين به اصطلاح امروز رئيس ستاد و فرمانده كل ارتش بود . اين بود كه به او « ذو الرياستين » مىگفتند ، هم داراى منصب وزارت و هم داراى فرماندهى كل قوا . لشكر مأمون ، همه ، ايرانى هستند ( عرب در اين سپاه بسيار كم است ) چون مأمون در خراسان بود ؛ جنگ امين و مأمون هم جنگ عرب و ايرانى بود ، اعراب طرفدار امين بودند و ايرانيها و بالاخص خراسانيها ( مركز ، خراسان بود ) طرفدار مأمون . مأمون از طرف مادر ايرانى است . مسعودى ، هم در مروج الذهب و هم در التنبيه و الإشراف نوشته است - و ديگران هم نوشته‌اند - كه مادر مأمون يك زن بادغيسى بود .\r\nكار به جايى رسيد كه فضل بن سهل بر تمام اوضاع مسلط شد و مأمون را به صورت يك آلت بلااراده درآورد .\r\n","page_name":" 120 ","page_number":120},
  {"content":"\r\n\r\nبود ؛ و لهذا اگر نقشه‌هاى فضل عملى مىشد خطرش بيشتر از خلافت خود مأمون بود چون مأمون بالاخره هرچه بود يك خليفهء مسلمان بود ولى اينها شايد مىخواستند اساساً ايران را از دنياى اسلام مجزا كنند و ببرند به سوى مجوسيّت .\r\nاينها همه سؤال است كه عرض مىكنم ، نمىخواهم بگويم كه تاريخ يك جواب قطعى به اينها مىدهد .\r\n\r\nنظر جرجى زيدان\r\nجرجى زيدان يكى از كسانى است كه معتقد است ابتكار از فضل بن سهل بود ، ولى همچنين معتقد است كه فضل بن سهل شيعى بود و روى اعتقاد به حضرت رضا چنين كارى را كرد . ولى اين حرف هم حرف صحيح و درستى نيست [ زيرا 
  ] با تواريخ تطبيق نمىكند . اگر فضل بن سهل آنچنان صميمى مىبود و واقعاً مىخواست تشيع را بر تسنن پيروزى بدهد عكس العمل حضرت رضا در مقابل ولايتعهد اينجور نبود كه بود ، و بلكه در روايات شيعه و در تواريخ شيعه زياد آمده است كه حضرت رضا با فضل بن سهل سخت مخالف بود و بلكه بيشتر از آن كه با مأمون مخالف بود با فضل بن سهل مخالف بود و فضل بن سهل را يك خطر به شمار مىآورد و گاهى به مأمون هم مىگفت كه از اين بترس ، اين و برادرش بسيار خطرناكند ؛ و نيز دارد كه فضل بن سهل نيز عليه حضرت رضا خيلى سعايت مىكرد .\r\nپس تا اينجا ما دو احتمال ذكر كرديم : يكى اينكه ابتكار از مأمون بود و مأمون صميميت داشت به خاطر آن نذر و عهدى كه كرده بود ، حال يا بعدها منحرف شد ، كه شيخ صدوق و ديگران اين نظر را قبول كرده‌اند ، و يا به صميميت خودش تا آخر باقى ماند ، كه بعضى از مستشرقين اين‌طور عقيده دارند .\r\nدوم اينكه اصلًا ابتكار از مأمون نبود ، ابتكار از فضل بن سهل بود ؛ كه برخى گفته‌اند فضل ، شيعى و صميمى بود ، و بعضى مىگويند نه ، فضل سوء نيت خطرناكى داشت .\r\n\r\nاحتمال سوم\r\n\r\nالف . جلب نظر ايرانيان\r\nاحتمال ديگر اين است كه ابتكار از خود مأمون بود و مأمون از اول صميميت\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nنداشت و به خاطر يك سياست مُلكدارى اين موضوع را در نظر گرفت . آن سياست چيست ؟ بعضى گفته‌اند جلب نظر ايرانيها ، چون ايرانيها عموماً تمايلى به تشيع و خاندان على عليه السلام داشتند و از اول هم كه عليه عباسيها قيام كردند تحت عنوان « الرضا ( يا الرضى ) مِنْ آلِ محمّد » قيام كردند و لهذا به حسب تاريخ - نه به حسب حديث - لقب « رضا » را مأمون به حضرت رضا داد ، يعنى روزى كه حضرت را به ولايتعهد نصب كرد گفت كه بعد از اين ايشان را به لقب « الرضا » بخوانيد ، مىخواست آن خاطرهء ايرانيها را از حدود نود سال پيش كه تحت عنوان « الرضا من آل محمد » يا « الرضى من آل محمد » قيام كردند زنده كند كه ببينيد ! من دارم خواستهء هشتاد نود سالهء شما را احياء مىكنم ، آن كسى كه شما مىخواستيد من او را آوردم ؛ [ و با خود 
  ] گفت فعلًا ما آنها را راضى مىكنيم ، بعدها فكر حضرت رضا را مىكنيم . و اين مسأله هم هست كه مأمون يك جوان بيست و هشت‌ساله و كمتر از سىساله است ، و حضرت رضا سنشان در حدود پنجاه سال است ( و به قول شيخ صدوق و ديگران حدود چهل و هفت سال ، كه شايد همين حرف درست باشد . ) مأمون پيش خود مىگويد : به حسب ظاهر ، ولايتعهدى اين آدم براى من خطرى ندارد ، حد اقل بيست سال از من بزرگتر است ، گيرم كه اين چند سال هم بماند ، او قبل از من خواهد مُرد .\r\nپس يك نظر هم اين است كه گفته‌اند [ طرح مسألهء ولايتعهدى حضرت رضا 
  ] سياست مأمون بود ، ابتكار از خود مأمون بود و او نظر سياسى داشت و آن آرام كردن ايرانيها و جلب نظر آنها بود .\r\n\r\nب . فرونشاندن قيامهاى علويان\r\nبعضى [ براى اين سياست مأمون 
  ] علت ديگرى گفته‌اند و آن فرونشاندن قيامهاى علويين است . علويون خودشان يك موضوعى شده بودند ؛ هرچند سال يك بار - و گاهى هر سال - از يك گوشهء مملكت يك قيامى مىشد كه در رأس آن يكى از علويون بود . مأمون براى اينكه علويين را راضى كند و آرام نگاه دارد و يا لااقل در مقابل مردم خلع سلاح كرده باشد [ دست به اين كار زد 
  ] . وقتى كه رأس علويون را بياورد در دستگاه خودش ، قهراً آنها مىگويند پس ما هم سهمى در اين خلافت داريم ، حالا كه سهمى داريم برويم آنجا ؛ كما اينكه مأمون خيلى از اينها را بخشيد با اينكه از نظر او جرمهاى بزرگى مرتكب شده بودند ؛ از جمله « زيد النار » برادر حضرت رضا را عفو\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nكرد . با خود گفت بالاخره راضىشان كنم و جلوى قيامهاى اينها را بگيرم . در واقع خواست يك سهم به علويين در خلافت بدهد كه آنها آرام شوند ، و بعد هم مردم ديگر را از دور آنها متفرق كند ، يعنى علويين را به اين وسيله خلع سلاح نمايد كه ديگر هرجا بخواهند بروند دعوت كنند كه ما مىخواهيم عليه خليفه قيام كنيم ، مردم بگويند شما كه الآن خودتان هم در خلافت سهيم هستيد ، حضرت رضا كه الآن وليعهد است ، پس شما عليه حضرت رضا مىخواهيد قيام كنيد ؟ ! .\r\n\r\nج . خلع سلاح كردن حضرت رضا\r\nاحتمال ديگر در باب سياست مأمون كه ابتكار از خودش بوده و سياستى در كار بوده ، مسألهء خلع سلاح كردن خود حضرت رضاست و اين در روايات ما هست كه حضرت رضا روزى به خود مأمون فرمود هدف تو اين است . مىدانيد وقتى افرادى كه نقش منفى و نقش انتقاد را دارند ، به يك دستگاه انتقاد مىكنند ، يك راه براى اينكه آنها را خلع سلاح كنند اين است كه به خودشان پست بدهند ؛ بعد اوضاع و احوال هرچه كه باشد ، وقتى كه مردم ناراضى باشند آنها ديگر نمىتوانند از نارضايى مردم استفاده كنند و برعكس ، مردم ناراضى عليه خود آنها تحريك مىشوند ، مردمى كه هميشه مىگويند خلافت حق آل على است ، اگر آنها خليفه شوند دنيا گلستان خواهد شد ، عدالت اينچنين برپا خواهد شد و از اين حرفها . مأمون خواست حضرت رضا را بياورد در منصب ولايتعهد تا بعد مردم بگويند : نه ، اوضاع فرقى نكرد ، چيزى نشد ؛ و يا [ آل على عليه السلام را 
  ] متهم كند كه اينها تا دست خودشان كوتاه است اين حرفها را مىزنند ولى وقتى كه دست خودشان هم رسيد ديگر ساكت مىشوند و حرفى نمىزنند .\r\nبسيار مشكل است كه انسان از ديدگاه تاريخ بتواند از نظر مأمون به يك نتيجهء قاطع برسد . آيا ابتكار مأمون بود ؟ ابتكار فضل بود ؟ اگر ابتكار فضل بود روى چه جهت ؟ و اگر ابتكار مأمون بود آيا حسن نيت داشت يا حسن نيت نداشت ؟ اگر حسن نيت داشت در آخر برگشت يا برنگشت ؟ و اگر حسن نيت نداشت سياستش چه بود ؟ اينها از نظر تاريخ ، امور شبهه‌ناكى است . البته اغلب اينها دلايلى دارد ولى يك دلايلى كه بگوييم صددرصد قاطع است نيست و شايد همان حرفى كه شيخ صدوق و ديگران معتقدند [ درست باشد 
  ] گواينكه شايد با مذاق امروز شيعه خيلى سازگار نباشد كه بگوييم مأمون از اول صميميت داشت ولى بعدها پشيمان شد ، مثل همهء\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nاشخاص كه وقتى [ دچار سختى مىشوند تصميمى مبنى بر بازگشت به حق مىگيرند اما وقتى رهايى مىيابند تصميم خود را فراموش مىكنند : 
  ]  فَإِذا رَكِبُوا فِي الْفُلْكِ دَعَوُا اللَّهَ مُخْلِصِينَ لَهُ الدِّينَ فَلَمَّا نَجَّاهُمْ إِلَى الْبَرِّ إِذا هُمْ يُشْرِكُونَ  « 1 » . قرآن نقل مىكند كه افرادى وقتى در چهار موجهء دريا گرفتار مىشوند خيلى خالص و مخلص مىشوند ، ولى هنگامى كه بيرون آمدند تدريجاً فراموش مىكنند . مأمون هم در آن چهار موجه گرفتار شده بود ، اين نذر را كرد ، اول هم تصميم گرفت به نذرش عمل كند ولى كم كم يادش رفت و درست از آن طرف برگشت .\r\nبهتر اين است كه ما مسأله را از وجههء حضرت رضا بررسى كنيم . اگر از اين وجهه بررسى كنيم ، مخصوصاً اگر مسلّمات تاريخ را در نظر بگيريم ، به نظر من بسيارى از مسائل مربوط به مأمون هم حل مىشود .\r\n\r\nمسلّمات تاريخ\r\n\r\n1 . احضار امام از مدينه به مرو\r\nيكى از مسلّمات تاريخ اين است كه آوردن حضرت رضا از مدينه به مرو ، با مشورت امام و با جلب نظر قبلى امام نبوده است . يك نفر ننوشته كه قبلًا در مدينه مكاتبه يا مذاكره‌اى با امام شده بود كه شما را براى چه موضوعى مىخواهيم و بعد هم امام به خاطر همان دعوتى كه از او شده بود و براى همين موضوع معين حركت كرد و آمد . مأمون امام را احضار كرد بدون اينكه اصلًا موضوع روشن باشد . در مرو براى اولين بار موضوع را با امام در ميان گذاشت . نه تنها امام را ، عده زيادى از آل ابى طالب را دستور داد از مدينه ، تحت نظر و بدون اختيار خودشان حركت دادند [ و به مرو 
  ] آوردند . حتى مسيرى كه براى حضرت رضا انتخاب كرد يك مسير مشخصى بود كه حضرت از مراكز شيعه‌نشين عبور نكند ، زيرا از خودشان مىترسيدند . دستور داد كه حضرت را از طريق كوفه نياورند ، از طريق بصره و خوزستان و فارس بياورند به نيشابور . خطير را مشخص كرده بود . كسانى هم كه مأمور اين كار بودند از افرادى بودند كه فوق العاده با حضرت رضا كينه و عداوت داشتند ، و عجيب اين است كه آن سردارى كه مأمور اين كار شد به نام « جَلودى » يا « جُلودى » ( ظاهراً عرب هم هست )\r\n\r\n\r\n\r\n\r\n","description":"","footnote":"\r\n( 1 ) . عنكبوت / 65 .\r\n","page_name":" 124 ","page_number":124},
  {"content":"\r\n\r\nآنچنان به مأمون وفادار بود و آنچنان با حضرت رضا مخالف بود كه وقتى مأمون در مرو قضيه را طرح كرد او گفت من با اين كار مخالفم . هرچه مأمون گفت : خفه شو ، گفت :\r\nمن مخالفم . او و دو نفر ديگر به خاطر اين قضيه به زندان افتادند و بعد هم به خاطر همين قضيه كشته شدند ، [ به اين ترتيب كه 
  ] روزى مأمون اينها را احضار كرد ، حضرت رضا و عده‌اى از جمله فضل بن سهل ذو الرياستين هم بودند ، مجدداً نظرشان را خواست ، تمام اينها در كمال صراحت گفتند ما صددرصد مخالفيم ، و جواب تندى دادند . اولى را گردن زد . دومى را خواست . او مقاومت كرد . وى را نيز گردن زد . به همين « جلودى » رسيد « 1 » . حضرت رضا كنار مأمون نشسته بودند . آهسته به او گفتند : از اين صرف نظر كن . جلودى گفت : يا امير المؤمنين ! من يك خواهش از تو دارم ، تو را به خدا حرف اين مرد را دربارهء من نپذير . مأمون گفت : قَسمت عملى است كه هرگز حرف او را درباره‌ات نمىپذيرم . ( او نمىدانست كه حضرت شفاعتش را مىكند . ) همان جا گردنش را زد . به هر حال حضرت رضا را با اين حال آوردند و وارد مرو كردند . تمام آل ابى طالب را در يك محل جاى دادند و حضرت رضا را در يك جاى اختصاصى ، ولى تحت نظر و تحت الحفظ ، و در آنجا مأمون اين موضوع را با حضرت در ميان گذاشت . اين يك مسأله كه از مسلّمات تاريخ است .\r\n\r\n2 . امتناع حضرت رضا\r\nگذشته از اين مسأله كه اين موضوع در مدينه با حضرت در ميان گذاشته نشد ، در مرو كه در ميان گذاشته شد حضرت شديداً ابا كرد . همين أبو الفرج در مقاتل الطالبيّين نوشته است كه مأمون ، فضل بن سهل و حسن بن سهل را فرستاد نزد حضرت رضا و [ اين دو موضوع را مطرح كردند . 
  ] حضرت امتناع كرد و قبول نمىكرد . آخرش گفتند :\r\n\r\n\r\n\r\n\r\n","description":"","footnote":"\r\n( 1 ) . جلودى يك سابقهء بسيار بدى هم داشت و آن اين بود كه در قيام يكى از علويين كه در مدينه قيام كرده و بعد مغلوب شده بود ، هارون ظاهراً به همين جلودى دستور داده بود كه برو در مدينه تمام اموال آل ابى طالب را غارت كن ، حتى براى زنهاى اينها زيور نگذار ، و جز يك دست لباس ، لباسهاى اينها را از خانه‌هاشان بيرون بياور . آمد به خانهء حضرت رضا . حضرت دم در را گرفت و فرمود من راه نمىدهم . گفت :\r\nمن مأموريت دارم ، خودم بايد بروم لباس از تن زنها بكَنم و جز يك دست لباس برايشان نگذارم . فرمود :\r\nهرچه كه تو مىگويى من حاضر مىكنم ولى اجازه نمىدهم داخل شوى . هرچه اصرار كرد حضرت اجازه نداد . بعد خود حضرت [ به زنها 
  ] فرمود : هرچه داريد به او بدهيد كه برود ، و او لباسها و حتى گوشواره و النگوى آنها را جمع كرد و رفت .\r\n","page_name":" 125 ","page_number":125},
  {"content":"\r\n\r\nچه مىگويى ؟ ! اين قضيه اختيارى نيست ، ما مأموريت داريم كه اگر امتناع كنى همين جا گردنت را بزنيم . ( علماى شيعه مكرر اين را نقل كرده‌اند . ) بعد مىگويد : بازهم حضرت قبول نكرد . اينها رفتند نزد مأمون . بار ديگر خود مأمون با حضرت مذاكره كرد و باز تهديد به قتل كرد . يك‌دفعه هم گفت : چرا قبول نمىكنى « 1 » ؟ ! مگر جدت على بن ابى طالب در شورا شركت نكرد ؟ ! مىخواست بگويد كه اين با سنت شما خاندان هم منافات ندارد ، يعنى وقتى على عليه السلام آمد در شورا شركت كرد و [ در امر انتخاب خليفه 
  ] دخالت نمود معنايش اين بود كه عجالتاً از حقى كه از جانب خدا براى خودش قائل بود صرف نظر كرد و تسليم اوضاع شد تا ببيند شرايط و اوضاع از نظر مردمى چطور است ، كار به او واگذار مىشود يا نه . پس اگر شورا خلافت را به پدرت على مىداد قبول مىكرد ، تو هم بايد قبول كنى . حضرت آخرش تحت عنوان تهديد به قتل كه اگر قبول نكند كشته مىشود قبول كرد . البته اين سؤال براى شما باقى است كه آيا ارزش داشت كه امام بر سر يك امتناع از قبول كردن ولايتعهد كشته شود يا نه ؟ آيا اين نظير بيعتى است كه يزيد از امام حسين مىخواست يا نظير آن نيست ؟ كه اين را بعد بايد بحث كنيم .\r\n\r\n3 . شرط حضرت رضا\r\nيكى ديگر از مسلّمات تاريخ اين است كه حضرت رضا شرط كرد و اين شرط را هم قبولاند كه من به اين شكل قبول مىكنم كه در هيچ كارى مداخله نكنم و مسئوليت هيچ كارى را نپذيرم . در واقع مىخواست مسئوليت كارهاى مأمون را نپذيرد و به قول امروزيها ژست مخالفت را و اينكه ما و اينها به هم نمىچسبيم و نمىتوانيم همكارى كنيم حفظ كند و حفظ هم كرد . ( البته مأمون اين شرط را قبول كرد . ) لهذا حضرت حتى در نماز عيد شركت نمىكرد تا آن جريان معروف رخ داد كه مأمون يك نماز عيدى از\r\n\r\n\r\n\r\n\r\n","description":"","footnote":"\r\n( 1 ) . آنها خودشان مىدانستند كه ته دلها چيست و حضرت رضا چرا قبول نمىكند . حضرت رضا قبول نمىكرد چون خود حضرت هم بعدها به مأمون فرمود : تو مال چه كسى را دارى مىدهى ؟ ! اين مسأله براى حضرت رضا مطرح بود كه مأمون مال چه كسى را دارد مىدهد ؟ و قبول كردن اين منصب از وى به منزلهء امضاى اوست . اگر حضرت رضا خلافت را من جانب اللَّه حق خودش مىداند ، به مأمون مىگويد تو حق ندارى مرا ولىّ عهد كنى ، تو بايد واگذار كنى به روى و بگويى من تاكنون حق نداشتم ، حق تو بوده ، و شكل واگذارى قبول كردن توست ؛ و اگر انتخاب خليفه به عهدهء مردم است باز به او چه مربوط ؟ !\r\n","page_name":" 126 ","page_number":126},
  {"content":"\r\n\r\nحضرت تقاضا كرد ، امام فرمود : اين بر خلاف عهد و پيمان من است ، او گفت : اينكه شما هيچ كارى را قبول نمىكنيد مردم پشت سر ما يك حرفهايى مىزنند ، بايد شما قبول كنيد ، و حضرت فرمود : بسيار خوب ، اين نماز را قبول مىكنم ، كه به شكلى هم قبول كرد كه خود مأمون و فضل پشيمان شدند و گفتند اگر اين برسد به آنجا انقلاب مىشود ، آمدند جلوى حضرت را گرفتند و ايشان را از بين راه برگرداندند و نگذاشتند كه از شهر خارج شوند .\r\n\r\n4 . طرز رفتار امام پس از مسألهء ولايتعهدى\r\nمسألهء ديگر كه اين هم باز از مسلّمات تاريخ است ، هم سنىها نقل كرده‌اند و هم شيعه‌ها ، هم أبو الفرج نقل مىكند و هم در كتابهاى ما نقل شده است ، طرز رفتار حضرت است بعد از مسألهء ولايتعهدى . مخصوصاً خطابه‌اى كه حضرت در مجلس مأمون در همان جلسهء ولايتعهدى مىخواند عجيب جالب است . به نظر من حضرت با همين خطبهء يك سطر و نيمى - كه همه آن را نقل كرده‌اند - وضع خودش را روشن كرد .\r\nخطبه‌اى مىخواند ، در آن خطبه نه اسمى از مأمون مىبرد و نه كوچكترين تشكرى از او مىكند . قاعده‌اش اين است كه اسمى از او ببرد و لااقل يك تشكرى بكند .\r\nأبو الفرج مىگويد بالاخره روزى را معين كردند و گفتند در آن روز مردم بايد بيايند با حضرت رضا بيعت كنند . مردم هم آمدند . مأمون براى حضرت رضا در كنار خودش محلى و مجلسى قرار داد و اول كسى را كه دستور داد بيايد با حضرت رضا بيعت كند پسر خودش عباس بن مأمون بود . دومين كسى كه آمد يكى از سادات علوى بود . بعد به همين ترتيب گفت يك عباسى و يك علوى بيايند بيعت كنند و به هر كدام از اينها هم جايزهء فراوانى مىداد و مىرفتند . وقتى آمدند براى بيعت ، حضرت دستش را به شكل خاصى رو به جمعيت گرفت . مأمون گفت : دستت را دراز كن تا بيعت كنند .\r\nفرمود : نه ، جدم پيغمبر هم اينجور بيعت مىكرد ، دستش را اينجور مىگرفت و مردم دستشان را مىگذاشتند به دستش . بعد خطبا و شعرا ، سخنرانان و شاعران - اينها كه تابع اوضاع و احوال هستند - آمدند و شروع كردند به خطابه خواندن ، شعر گفتن ، در مدح حضرت رضا سخن گفتن ، در مدح مأمون سخن گفتن ، و از اين دو نفر تمجيد كردن . بعد مأمون به حضرت رضا گفت : « قُمْ فَاخْطُبِ النّاسَ وَ تَكَلَّمْ فيهِمْ » برخيز خودت براى مردم سخنرانى كن . قطعاً مأمون انتظار داشت كه حضرت در آنجا يك تأييدى از\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nاو و خلافتش بكنند . نوشته است : « فَقالَ بَعْدَ حَمْدِ اللَّهِ وَ الثَّناءِ عَلَيْهِ » اول حمد و ثناى الهى را گفت . . . « 1 »\r\n\r\n\r\n\r\n\r\n","description":"","footnote":"\r\n( 1 ) . [ چند دقيقه از آخر اين سخنرانى متأسفانه روى نوار ضبط نشده است . 
  ]\r\n","page_name":" 128 ","page_number":128},
  {"content":"\r\n\r\n\r\n2 . مسألهء ولايتعهد امام رضا عليه السلام\r\nموضوع بحث ، مسألهء ولايتعهد حضرت رضا نسبت به مأمون بود . در جلسهء پيش عرض كرديم كه در اين داستان يك سلسله مسائلِ قطعى و مسلّم از نظر تاريخى ، و يك سلسله مسائلِ مشكوك است ، و حتى مورخينى مثل جرجى زيدان تصريح مىكنند كه بنى العباس سياستشان بر كتمان بود و اسرار سياسىشان را كمتر مىگذاشتند كه فاش شود ، و لهذا اين مجهولات در تاريخ باقى مانده است . آنچه كه قطعيت دارد و جاى بحث نيست اين است كه مسألهء ولايتعهد اولا از طرف حضرت رضا شروع نشده ، يعنى اينچنين نيست كه براى اين كار اقدامى از اين طرف شده باشد ، از طرف مأمون شروع شده ، و تازه شروع هم كه شده به اين شكل نبوده كه مأمون پيشنهاد كند و حضرت رضا قبول نمايد ، بلكه به اين شكل بوده كه بدون اينكه اين موضوع را فاش كنند ، عده‌اى را از خراسان - از خراسان قديم ، از مرو ، از ما وراء النهر ، از اين سرزمينهايى كه امروز جزء روسيه به شمار مىرود و مأمون در آنجا بوده - مىفرستند به مدينه و عده‌اى از بنى هاشم و در رأس آنها حضرت رضا را به مرو احضار مىكنند ، و صحبت اراده و اختيار در ميان نبوده است ، و حتى خط سيرى را هم كه حضرت را عبور مىدهند قبلا مشخص مىكنند كه از شهرستانها و از راههايى عبور دهند كه شيعه در آن كمتر وجود دارند يا وجود ندارند . مخصوصاً قيد كرده بودند كه\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nحضرت رضا را از شهرهاى شيعه‌نشين عبور ندهند . وقتى كه [ اين گروه را 
  ] وارد مرو مىكنند ، حضرت رضا را جدا در يك منزل اسكان مىدهند و ديگران را در جاى ديگر ، و در آنجا براى اولين بار اين موضوع عرضه مىشود و مأمون پيشنهاد مىكند كه [ حضرت رضا ولايتعهد را بپذيرد . 
  ] صحبت اول مأمون اين است كه من مىخواهم خلافت را واگذار كنم . ( البته اين خيلى قطعى نيست . ) به هر حال يا ابتدا خلافت را پيشنهاد كرد و بعد گفت اگر خلافت را نمىپذيرى ولايتعهد را بپذير ؛ و يا از اول ولايتعهد را عرضه داشت و حضرت رضا شديد امتناع كرد .\r\nحال منطق حضرت در امتناع چه بوده ؟ چرا امام امتناع كرد ؟ البته اينها را ما به صورت يك امر صددرصد قطعى نمىتوانيم بگوييم ولى در رواياتى كه از خود ما نقل كرده‌اند - از جمله در روايت عيونُ اخبارِ الرضا - ذكر شده است كه وقتى مأمون گفت من اينجور فكر كردم كه خودم را از خلافت عزل كنم و تو را به جاى خودم نصب كنم و با تو بيعت نمايم ، امام فرمود : يا تو در خلافت ذى حقى و يا ذى حق نيستى . اگر اين خلافت واقعاً از آنِ توست و تو ذى حقى و اين خلافت يك خلافت الهى است ، حق ندارى چنين جامه‌اى را كه خدا براى تن تو تعيين كرده است به غير خودت بدهى ؛ و اما اگر از آن تو نيست بازهم حق ندارى بدهى . چيزى را كه از آن تو نيست تو چرا به كسى بدهى ؟ ! معنايش اين است كه اگر خلافت از آنِ تو نيست تو بايد مثل معاويهء پسر يزيد اعلام كنى كه من ذى حق نيستم ، و قهراً پدران خودت را تخطئه كنى همان‌طور كه او تخطئه كرد و گفت : پدران من به ناحق اين جامه را به تن كردند و من هم در اين چند وقت به ناحق اين جامه را به تن كردم ، بنابراين من مىروم ؛ نه اينكه بگويى من خلافت را تفويض و واگذار مىكنم . وقتى كه مأمون اين جمله را شنيد فوراً به اصطلاح وجههء سخن را تغيير داد و گفت : شما مجبور هستيد .\r\nسپس مأمون تهديد كرد و در تهديد خود استدلال را با تهديد مخلوط نمود « 1 » جمله‌اى گفت كه در آن ، هم استدلال بود و هم تهديد ، و آن اين بود كه گفت : « جدت على بن ابى طالب در شورا شركت كرد ( در شوراى شش نفرى ) و عمر كه خليفهء وقت بود تهديد كرد ، گفت : در ظرف سه روز بايد اهل شورا تصميم بگيرند و اگر تصميم\r\n\r\n\r\n\r\n\r\n","description":"","footnote":"\r\n( 1 ) . مأمون واقعاً مرد دانشمند و مطلعى بوده ؛ از حديث آگاه بود ، از تاريخ آگاه بود ، از منطق آگاه بود ، از ادبيات آگاه بود ، از فلسفه آگاه بود و شايد اندكى از طب و نجوم آگاه بود ، اصلًا جزء علما بود و شايد در طبقهء سلاطين و خلفا در جهان نظير نداشته باشد .\r\n","page_name":" 130 ","page_number":130},
  {"content":"\r\n\r\nنگرفتند يا بعضى از آنها از تصميم اكثريت تمرد كردند ابو طلحهء انصارى مأمور است كه گردنشان را بزند . » خواست بگويد الآن تو در آن وضع هستى كه جدت على در آن وضع بود ، من هم در آن وضعى هستم كه عمر بود . تو از جدت پيروى كن و در اين كار شركت نما . در اين جمله تلويحاً اين معنا بود كه جدت على با اينكه خلافت را از خودش مىدانست چرا در كار شورا شركت كرد ؟ اينكه در كار شورا شركت كرد يعنى آمد آنجا تبادل نظر كند كه آيا خلافت را به اين بدهيم يا به آن ؟ و اين خودش يك نوع تنزلى بود از جد شما على بن ابى طالب كه نيامد سرسختى كند و بگويد شورا يعنى چه ؟ ! خلافت مال من است ، اگر همه‌تان كنار مىرويد برويد تا من خودم خليفه باشم ، اگر نه ، من در شورا شركت نمىكنم . اينكه در شورا شركت كرد معنايش اين است كه از حق مسلّم و قطعى خود صرف نظر كرد و خود را جزء اهل شورا قرار داد . تو الآن وضعت در اينجا نظير وضع على بن ابى طالب است . اين ، جنبهء استدلال قضيه بود . اما جنبهء تهديدش : عمر خليفه‌اى بود كه كارهايش براى عصر و زمان تقريباً سند شمرده مىشد . مأمون خواست بگويد اگر من تصميم شديدى بگيرم جامعه از من مىپذيرد ، مىگويند او همان تصميمى را گرفت كه خليفهء دوم گرفت ؛ او گفت مصلحت مسلمين شوراست و اگر كسى از آن تخلف كند گردنش را بزنيد ، من هم به حكم اينكه خليفه هستم چنين فرمانى را مىدهم ، مىگويم مصلحت مسلمين اين است كه على بن موسى ولايتعهد را بپذيرد ، اگر تخلف كند ، به حكم اينكه خليفه هستم گردنش را مىزنم .\r\nاستدلال را با تهديد مخلوط كرد .\r\nپس يكى ديگر از مسلمات تاريخ اين مسأله است كه حضرت رضا [ از قبول ولايتعهد مأمون 
  ] امتناع كرده است ولى بعد با تهديد به قتل پذيرفته است .\r\nمسألهء سوم كه اين هم جزء قطعيات و مسلمات است اين است كه امام از اول با مأمون شرط كرد كه من در كارها مداخله نكنم ، يعنى عملا جزء دستگاه نباشم ، حالا اسم مىخواهد ولايتعهد باشد ، باشد ، سكّه به نام من مىخواهند بزنند ، بزنند ، خطبه به نام مىخواهند بخوانند ، بخوانند ، ولى در كارها عملا مرا شريك نكن ؛ كارى را عملا به عهدهء من نگذار ، نه در كار قضا و دادگسترى دخالتى داشته باشم ، نه در عزل و نصبها و نه در هيچ كار ديگرى « 1 » . در همان مراسم تشريفاتى نيز امام طورى رفتار كرد كه آن\r\n\r\n\r\n\r\n\r\n","description":"","footnote":"\r\n( 1 ) . در واقع امام نمىخواست جزء دستگاه مأمونى قرار گيرد به طورى كه به اين دستگاه بچسبد .\r\n","page_name":" 131 ","page_number":131},
  {"content":"\r\n\r\nناچسبى خودش به دستگاه مأمونى را ثابت كرد . آن جمله‌اى كه در اولين خطابهء ولايتعهدش خواند به نظر من خيلى عجيب و با ارزش است . آن مجلس عظيم را مأمون تشكيل مىدهد و تمام سران مملكتى از وزرا و سران سپاه و شخصيتها را دعوت مىكند و همه با لباسهاى سبز - كه شعارى بود كه آن وقت مقرر كردند - شركت مىكنند « 1 » . اول كسى را كه دستور داد بيايد با حضرت رضا به عنوان ولايتعهد بيعت كند پسرش عباس بن مأمون بود كه ظاهرا قبلًا وليعهد يا نامزد ولايتعهد بود ؛ و بعد ديگران يك يك آمدند و بيعت كردند . سپس شعرا و خطبا آمدند و شعرهاى بسيار عالى خواندند و خطابه‌هاى بسيار غرّا انشاء كردند . بعد قرار شد خود حضرت خطابه‌اى بخواند . حضرت برخاست و در يك سطر و نيم فقط ، صحبت كرد كه جملاتش در واقع ايراد به تمام كارهاى آنها بود . مضمونش اين است : « ما ( يعنى ما اهل بيت ، ما ائمه ) حقى داريم بر شما مردم به اينكه ولىّ امر شما باشيم : معنايش اين است كه اين حق اصلا مال ما هست و چيزى نيست كه مأمون بخواهد به ما واگذار كند . و شما در عهدهء ما حقى داريد . حق شما اين است كه ما شما را اداره كنيم . و هرگاه شما حق ما را به ما داديد - يعنى هر وقت شما ما را به عنوان خليفه پذيرفتيد - بر ما لازم مىشود كه آن وظيفهء خودمان را دربارهء شما انجام دهيم ، و السلام » « 2 » . دو كلمه : « ما حقى داريم و آن خلافت است ، شما حقى داريد به عنوان مردمى كه خليفه بايد آنها را اداره كند ؛ شما مردم بايد حق ما را به ما بدهيد ، و اگر شما حق ما را به ما بدهيد ما هم در مقابل شما وظيفه‌اى داريم كه بايد انجام دهيم ، و وظيفهء خودمان را انجام مىدهيم . » نه تشكرى از مأمون و نه حرف ديگرى ، و بلكه مضمون بر خلاف روح جلسهء ولايتعهدى است . بعد هم اين جريان همين‌طور ادامه پيدا مىكند ، حضرت رضا يك وليعهد به اصطلاح تشريفاتى است كه حاضر نيست در كارها مداخله كند و در يك مواردى هم كه اجباراً مداخله مىكند به شكلى مداخله مىكند كه منظور مأمون تأمين نمىشود ؛ مثل همان قضيهء نماز عيد خواندن كه مأمون مىفرستد نزد حضرت و حضرت مىگويد : ما با تو قرار داريم\r\n\r\n\r\n\r\n\r\n","description":"","footnote":"\r\n( 1 ) . البته اينكه لباس سبز چرا ، بعضى مىگويند اين ، تدبير فضل بن سهل بود ، زيرا شعار خود عباسيها لباس سياه بود ، فضل از آن روز دستور داد كه همه با لباس سبز بيايند ؛ و گفته‌اند در اين تدبير ، روح زردشتيگرى وجود داشت و رنگ سبز شعار مجوسيها بود . ولى من نمىدانم اين سخن چقدر اساس دارد .\r\n( 2 ) . [ در بحار الأنوار ، ج 49 / ص 146 عبارت چنين است : لنا عليكم حقّ برسول اللَّه 9 ، و لكم علينا حقّ به ، فاذا انتم ادّيتم الينا ذلك وجب علينا الحقّ لكم . 
  ]\r\n","page_name":" 132 ","page_number":132},
  {"content":"\r\n\r\nكه من در هيچ كار مداخله نكنم . مىگويد آخر اينكه تو در هيچ كار مداخله نمىكنى مردم مرا متهم مىكنند ، حال اين يك كار مانعى ندارد ، حضرت مىفرمايد : اگر بخواهم اين كار را بكنم بايد به رسم جدم عمل كنم نه به آن رسمى كه امروز معمول است .\r\nمأمون مىگويد بسيار خوب . امام از خانه خارج مىشود . چنان غوغايى در شهر بپامىشود كه در وسط راه مىآيند حضرت را برمىگردانند .\r\nبنابراين تا اين مقدار مسأله مسلّم است كه حضرت رضا را بالاجبار [ به مرو 
  ] آورده‌اند و عنوان ولايتعهد را به او تحميل كرده‌اند ؛ تهديد به قتل كرده‌اند و حضرت بعد از تهديد به قتل قبول كرده به اين شرط كه در كارها عملا مداخله نكند ، و بعد هم عملا مداخله نكرده و طورى خودش را كنار كشيده كه ثابت كرده است كه خلاصه ما به اينها نمىچسبيم و اينها هم به ما نمىچسبند .\r\n\r\nمسائل مشكوك\r\nاما مسائلى كه عرض كرديم مشكوك است . در اينجا قضاياى مشكوك زياد است .\r\nاينجاست كه علما و اهل تاريخ ، اجتهادشان اختلاف پيدا كرده . اصلا اين مسألهء ولايتعهد چه بود ؟ چطور شد كه مأمون حاضر شد حضرت رضا را از مدينه بخواهد براى ولايتعهد ، و خلافت را به او تفويض كند ، از خاندان عباسى بيرون ببرد و تحويل خاندان علوى بدهد ؟ آيا اين ابتكار از خودش بود يا از فضل بن سهل ذو الرياستين سرخسى و او بر مأمون تحميل كرده بود از باب اينكه وزير بسيار مقتدرى بود و لشكريان مأمون كه اكثريت قريب به اتفاقشان ايرانى بودند تحت نظر اين وزير بودند و او هر نظرى كه داشت مىتوانست تحميل كند . حال او چرا اين كار را كرد ؟ بعضى - كه البته اين احتمال خيلى ضعيف است گو اينكه افرادى مثل « جرجى زيدان » و حتى « ادوارد براون » قبول كرده‌اند - مىگويند : اصلًا فضل بن سهل شيعه بوده [ و در اين موضوع 
  ] حسن نيت داشت و مىخواست واقعاً خلافت را [ به خاندان علوى 
  ] منتقل كند .\r\nاگر اين فرض صحيح باشد بايد حضرت رضا با فضل بن سهل همكارى كند ، به جهت اينكه وسيله كاملا آماده شده است كه خلافت به علويين منتقل شود ؛ و حتى نبايد بگويد من قبول نمىكنم تا تهديد به قتلش كنند و بعد هم كه قبول كرد بگويد بايد جنبهء تشريفاتى داشته باشد ، من در كارها مداخله نمىكنم ؛ بلكه بايد جداً قبول كند ، در كارها هم مداخله نمايد و مأمون را عملا از خلافت خلع يد كند .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nالبته اينجا يك اشكال هست و آن اين كه اگر فرض هم كنيم كه با همكارى حضرت رضا و فضل بن سهل مىشد مأمون را از خلافت خلع كرد ، چنين نبود كه ديگر اوضاع خلافت روبه‌راه باشد ، چون خراسان جزئى از مملكت اسلامى بود ، همين قدر كه به مرز رى مىرسيديم ، از آنجا به آن طرف ، يعنى قسمت عراق كه قبلا دار الخلافه بود ، و نيز حجاز و يمن و مصر و سوريه وضع ديگرى داشت ؛ آنها كه تابع تمايلات مردم ايران و مردم خراسان نبودند و بلكه تمايلاتى بر ضد اينها داشتند ؛ يعنى اگر فرض هم مىكرديم كه اين قضيه به همين شكل بود و عملى مىشد ، حضرت رضا در خراسان خليفه بود ، بغداد در مقابلش محكم مىايستاد ، همچنانكه تا خبر ولايتعهد حضرت رضا به بغداد رسيد و بنى العباس در بغداد فهميدند كه مأمون چنين كارى كرده است فوراً نمايندهء مأمون را معزول كردند و با يكى از بنى العباس به نام ابراهيم بن شكله - با اينكه صلاحيتى هم نداشت - بيعت كردند و اعلام طغيان نمودند ، گفتند ما هرگز زير بار علويين نمىرويم ، اجداد ما صد سال است كه زحمت كشيده‌اند ، جان كنده‌اند ، حالا يك‌دفعه خلافت را تحويل علويين بدهيم ؟ ! بغداد قيام مىكرد و به دنبال آن خيلى جاهاى ديگر نيز قيام مىكردند .\r\nولى اين يك فرض است و تازه اصل فرض درست نيست ، يعنى اين حرف قابل قبول نيست كه فضل بن سهل ذو الرياستين شيعى بود و روى اخلاص و ارادت به حضرت رضا چنين كارى كرد . اولا اينكه ابتكار از او باشد محل ترديد است . ثانياً : به فرض اينكه ابتكار از او باشد ، اينكه او احساسات شيعى داشته باشد سخت محل ترديد است . آنچه احتمال بيشتر قضيه است اين است كه فضل بن سهل كه تازه مسلمان شده بود مىخواست به اين وسيله ايران را برگرداند به ايران قبل از اسلام « 1 » ، فكر كرد الآن ايرانيها قبول نمىكنند چون واقعاً مسلمان و معتقد به اسلام هستند و همين قدر كه اسم مبارزهء با اسلام در ميان بيايد با او مخالفت مىكنند . با خود انديشيد كه كلك خليفهء عباسى را به دست مردى كه خود او وجهه‌اى دارد بكَند ، حضرت رضا را عجالتاً بياورد روى كار و بعد ايشان را از خارج دچار دشواريهاى مخالفت بنى العباس كند ، و از داخل هم خودش زمينه را فراهم نمايد براى برگرداندن ايران به دورهء قبل از اسلام و\r\n\r\n\r\n\r\n\r\n","description":"","footnote":"\r\n( 1 ) . عرض كرديم كه اينها هيچ كدام قطعى نيست و از شبهات تاريخ است ، ولى برخى از روايات اين‌طور حكايت مىكند .\r\n","page_name":" 134 ","page_number":134},
  {"content":"\r\n\r\nدوره زردشتيگرى .\r\nاگر اين فرض درست باشد ، در اينجا وظيفهء حضرت رضا همكارى با مأمون است براى قلع و قمع كردن خطر بزرگتر ؛ يعنى خطر فضل بن سهل براى اسلام صد درجه بالاتر از خطر مأمون است براى اسلام ، زيرا بالاخره مأمون هرچه هست يك خليفهء مسلمان است .\r\nيك مطلب ديگر را هم بايد عرض كنم و آن اين است كه ما نبايد اينجور فكر كنيم كه همهء خلفايى كه با ائمه مخالف بودند يا آنها را شهيد كردند در يك عرض هستند ، بنابراين چه فرقى ميان يزيد بن معاويه و مأمون است ؟ تفاوت از زمين تا آسمان است .\r\nمأمون در طبقهء خودش يعنى در طبقهء خلفا و سلاطين ، هم از جنبهء علمى و هم از جنبه‌هاى ديگر يعنى حسن سياست ، عدالت نسبى و ظلم نسبى ، و از نظر حسن اداره و مفيد بودن به حال مردم ، از بهترين خلفا و سلاطين است . مردى بود بسيار روشنفكر .\r\nاين تمدن عظيم اسلامى كه امروز مورد افتخار ماست به دست همين هارون و مأمون به وجود آمد ، يعنى اينها يك سعهء نظر و يك روشنفكرى فوق العاده داشتند كه بسيارى از كارهايى كه كردند امروز اسباب افتخار دنياى اسلام است . مسألهء « الْمُلْكُ عَقيمٌ » و اينكه مأمون به خاطر مُلك و سلطنت بر ضد عقيدهء خودش قيام كرد و همان امامى را كه به او اعتقاد داشت مسموم كرد يك مطلب است ، و ساير قسمتها مطلب ديگر .\r\nبه هر حال اگر واقعاً مطلب اين باشد كه مسألهء ولايتعهد ابتكار فضل بن سهل بوده و فضل بن سهل نيز همين‌طور كه قرائن نشان مىدهد [ سوء نيت داشته است ، در اين صورت امام مىبايست طرف مأمون را بگيرد . 
  ] روايات ما اين مطلب را تأييد مىكند كه حضرت رضا از فضل بن سهل بيشتر تنفر داشت تا مأمون ، و در مواردى كه ميان فضل بن سهل و مأمون اختلاف پيش مىآمد ، حضرت طرف مأمون را مىگرفت . در روايات ما هست كه فضل بن سهل و يك نفر ديگر به نام هشام بن ابراهيم آمدند نزد حضرت رضا و گفتند كه خلافت حق شماست ، اينها همه‌شان غاصبند ، شما موافقت كنيد ، ما مأمون را به قتل مىرسانيم و بعد شما رسماً خليفه باشيد . حضرت به شدت اين دو نفر را طرد كرد . اينها بعد فهميدند كه اشتباه كرده‌اند ، فوراً رفتند نزد مأمون ، گفتند : ما نزد على بن موسى بوديم ، خواستيم او را امتحان كنيم ، اين مسأله را به او عرضه داشتيم تا ببينيم كه او نسبت به تو حسن نيت دارد يا نه . ديديم نه ، حسن نيت\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nدارد . به او گفتيم بيا با ما همكارى كن تا مأمون را بكشيم ، او ما را طرد كرد . و بعد حضرت رضا در ملاقاتى كه با مأمون داشتند - و مأمون هم سابقهء ذهنى داشت - قضيه را طرح كردند و فرمودند اينها آمدند و دروغ مىگويند ، جدى مىگفتند ؛ و بعد حضرت به مأمون فرمود كه از اينها احتياط كن .\r\nمطابق اين روايات ، علىّ بن موسى الرّضا خطر فضل بن سهل را از خطر مأمون بالاتر و شديدتر مىدانسته است . بنابراين فرض [ كه ابتكار ولايتعهد از فضل بن سهل بوده است 
  ] « 1 » حضرت رضا اين ولايتعهدى را كه به دست اين مرد ابتكار شده است خطرناك مىداند ، مىگويد نيت سوئى در كار است ، اينها آمده‌اند مرا وسيله قرار دهند براى برگرداندن ايران از اسلام به مجوسىگرى .\r\nپس ما روى فرض صحبت مىكنيم . اگر ابتكار از فضل باشد و او واقعاً شيعه باشد ( آن‌طور كه برخى از مورخين اروپايى گفته‌اند ) حضرت رضا بايد با فضل همكارى مىكرد عليه مأمون ؛ و اگر اين روح زردشتيگرى در كار بوده ، برعكس بايد با مأمون همكارى مىكرد عليه اينها تا كلك اينها كنده شود . روايات ما اين دوم را بيشتر تأييد مىكند ، يعنى فرضا هم ابتكار از فضل نبوده ، اينكه حضرت رضا با فضل ميانهء خوبى نداشت و حتى مأمون را از خطر فضل مىترساند ، از نظر روايات ما امر مسلّمى است .\r\nفرضيهء ديگر اين است كه اصلا ابتكار از فضل نبوده ، ابتكار از خود مأمون بوده است . اگر ابتكار از خود مأمون بوده ، مأمون چرا اين كار را كرد ؟ آيا حسن نيت داشت يا سوء نيت ؟ اگر حسن نيت داشت آيا تا آخر بر حسن نيت خود باقى بود يا در اواسط تغيير نظر پيدا كرد ؟ اينكه بگوييم مأمون حسن نيت داشت و تا آخر هم بر حسن نيت خود باقى بود سخن غير قابل قبولى است . هرگز چنين چيزى نبوده . حد اكثر اين است كه بگوييم در ابتدا حسن نيت داشت ولى در انتها تغيير عقيده داد . عرض كرديم كه شيخ صدوق و ظاهرا شيخ مفيد هم [ بر اين عقيده بوده‌اند 
  ] . شيخ صدوق در كتاب عيون اخبار الرضا عقيده‌اش اين است كه مأمون در ابتدا حسن نيت داشت ، واقعاً نذرى كرده بود ، در آن گرفتار شديدى كه با برادرش امين پيدا كرد نذر كرد كه اگر خدا او را بر برادرش امين پيروز كند خلافت را به اهلش برگرداند ، و اينكه حضرت رضا [ از قبول\r\n\r\n\r\n\r\n\r\n","description":"","footnote":"\r\n( 1 ) . حال يا خودش تازه مسلمان بود يا پدرش مسلمان شده بود و تازه او هم به دست برمكيها مسلمان شده بود و اسلامش يك اسلام سياسى بود زيرا يك آدم زردشتى نمىتوانست وزير خليفهء مسلمان باشد .\r\n","page_name":" 136 ","page_number":136},
  {"content":"\r\n\r\nولايتعهد 
  ] امتناع كرد از اين جهت بود كه مىدانست كه او تحت تأثير احساسات آنى قرار گرفته و بعد پشيمان مىشود ، شديد هم پشيمان مىشود . البته بيشتر علما با اين نظر شيخ صدوق و ديگران موافق نيستند و معتقدند كه مأمون از اول حسن نيت نداشت و يك نيرنگ سياسى در كار بود . حال نيرنگ سياسىاش چه بود ؟ آيا مىخواست نهضتهاى علويين را به اين وسيله فروبنشاند ؟ و آيا مىخواست به اين وسيله حضرت رضا را بدنام كند ؟ چون اينها در كنار كه بودند به صورت يك شخص منتقد بودند . خواست حضرت را داخل دستگاه كند و بعد ناراضى درست كند ، همين‌طور كه در سياستها اغلب اين كار را مىكنند ؛ براى اينكه يك منتقد فعال وجيه الملّه‌اى را خراب كنند مىآيند پستى به او مىدهند و بعد در كار او خرابكارى مىكنند ؛ از يك طرف پست به او مىدهند و از طرف ديگر در كارهايش اخلال مىكنند تا همهء كسانى كه به او طمع بسته بودند از او برگردند . در روايات ما اين مطلب هست كه حضرت رضا در يكى از سخنانشان به مأمون فرمودند : « من مىدانم تو مىخواهى به اين وسيله مرا خراب كنى » كه مأمون عصبانى و ناراحت شد و گفت : اين حرفها چيست كه تو مىگويى ؟ ! چرا اين نسبتها را به ما مىدهى ؟ !\r\n\r\nبررسى فرضيه‌ها\r\nدر ميان اين فرضها ، در يك فرض البته وظيفهء حضرت رضا همكارى شديد بوده ، و آن فرض همان است كه فضل شيعه بوده و ابتكار در دست او بوده است . بنا بر اين فرض ، ايرادى بر حضرت رضا از اين نظر نيست كه چرا ولايتعهد را قبول كرد ، اگر ايرادى باشد از اين نظر است كه چرا جدى قبول نكرد . ولى ما از همين جا بايد بفهميم كه قضيه به اين شكل نبوده است . حال ما از نظر يك شيعه نمىگوييم ، از نظر يك آدم به اصطلاح بىطرف مىگوييم : حضرت رضا يا مرد دين بود يا مرد دنيا . اگر مرد دين بود بايد وقتى كه مىبيند چنين زمينه‌اى [ براى انتقال خلافت از بنى العباس به خاندان علوى 
  ] فراهم شده [ با فضل 
  ] همكارى كند ؛ و اگر مرد دنيا بود باز بايد با او همكارى مىكرد . پس اينكه حضرت همكارى نكرده و او را طرد نموده دليل بر اين است كه اين فرض غلط است .\r\nاما اگر فرض اين باشد كه ابتكار از ذو الرياستين است و او قصدش قيام عليه اسلام بوده ، كار حضرت رضا صددرصد صحيح است ؛ يعنى حضرت در ميان دو شر ،\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nآن شر كوچكتر را انتخاب كرده و در آن شر كوچكتر ( همكارى با مأمون ) هم به حد اقل ممكن اكتفا نموده است .\r\nاشكال ، بيشتر در آنجايى است كه بگوييم ابتكار از خود مأمون بوده است .\r\nاينجاست كه شايد اشخاصى بگويند وظيفهء حضرت رضا اين بود كه وقتى مأمون او را دعوت به همكارى مىكند و سوء نيت هم دارد ، مقاومت كند ، و اگر مىگويد تو را مىكشم ، بگويد بكش . بايد حضرت رضا مقاومت مىكرد و به كشته شدن از همان ابتدا راضى مىشد ، و حاضر مىگرديد كه او را بكشند و به هيچ وجه همان ولايتعهد ظاهرى و تشريفاتى و نچسب را نمىپذيرفت .\r\nاينجاست كه بايد قضاوت شود كه آيا امام بايد همين كار را مىكرد يا بايد قبول مىكرد ؟ مسأله‌اى است از نظر شرعى : مىدانيم كه خود را به كشتن دادن يعنى كارى كردن كه منجر به قتل خود شود ، گاهى جايز مىشود اما در شرايطى كه اثر كشته شدن بيشتر باشد از زنده ماندن ، يعنى امر داير باشد كه يا شخص كشته شود و يا فلان مفسدهء بزرگ را متحمل گردد ، مثل قضيهء امام حسين . از امام حسين براى يزيد بيعت مىخواستند و براى اولين بار بود كه مسألهء ولايتعهد را معاويه عملى مىكرد . حضرت امام حسين كشته شدن را بر اين بيعت كردن ترجيح داد ، و بعلاوه امام حسين در شرايطى قرار گرفته بود كه دنياى اسلام احتياج به يك بيدارى و يك اعلام امر به معروف و نهى از منكر داشت و لو به قيمت خون خودش باشد ؛ اين كار را كرد و نتيجه‌هايى هم گرفت . اما آيا شرايط امام رضا نيز همين‌طور بود ؟ يعنى واقعاً براى حضرت رضا كه بر سر دو راه قرار گرفته بود جايز بود [ كه خود را به كشتن دهد ؟ 
  ] .\r\nيك وقت كسى به جايى مىرسد كه بدون اختيار خودش او را مىكشند ، مثل قضيهء مسموميت كه البته قضيهء مسموميت از نظر روايات شيعه يك امر قطعى است ولى از نظر تاريخ قطعى نيست . بسيارى از مورخين - حتى مورخين شيعه مثل مسعودى « 1 » - معتقدند كه حضرت رضا به اجل طبيعى از دنيا رفته و كشته نشده است . حال بنا بر عقيدهء معروفى كه ميان شيعه هست و آن اين است كه مأمون حضرت رضا را مسموم كرد ، بسيار خوب ، انسان يك وقت در شرايطى قرار مىگيرد كه بدون اختيار خودش مسموم مىشود ؛ ولى يك وقت در شرايطى قرار مىگيرد كه ميان يكى از دو امر مختار\r\n\r\n\r\n\r\n\r\n","description":"","footnote":"\r\n( 1 ) . مسعودى به عقيدهء بسيارى از علما يك مورخ شيعى است .\r\n","page_name":" 138 ","page_number":138},
  {"content":"\r\n\r\nو مخيّر است ، خودش بايد انتخاب كند ، يا كشته شدن را و يا اختيار اين كار را . نگوييد عاقبت همه مىميرند . اگر من يقين داشته باشم كه امروز غروب مىميرم ولى الآن مرا مخيّر كنند ميان انتخاب يكى از دو كار ، يا كشته بشوم يا فلان كار را انتخاب كنم ، آيا در اينجا من مىتوانم بگويم من كه غروب مىميرم ، اين چند ساعت ديگر ارزش ندارد ؟\r\nنه ، باز من بايد حساب كنم كه در همين مقدار كه مىتوانم زنده بمانم آيا اختيار آن طرف اين ارزش را دارد كه من حيات خودم را به دست خودم از دست بدهم ؟ حضرت رضا مخيّر مىشود ميان يكى از دو كار : يا چنين ولايتعهدى را - كه من تعبير مىكنم به « ولايتعهد نچسب » و از مسلّمات تاريخ است - بپذيرد و يا كشته شدن كه بعد هم تاريخ بيايد او را محكوم كند . به نظر من مسلّم اوّلى را بايد انتخاب كند . چرا آن را انتخاب نكند ؟ ! صرف همكارى كردن با شخصى مثل مأمون كه ما مىدانيم گناه نيست ، نوع همكارى كردن مهم است .\r\n\r\nهمكارى با خلفا از نظر ائمهء اطهار\r\nمىدانيم كه در همان زمان خلفاى عباسى ، با آن همه مخالفت شديدى كه ائمهء ما با خلفا داشتند [ و افراد را از همكارى با آنها منع مىكردند ، در موارد خاصى همكارى با دستگاه آنها را به خاطر نيل به برخى اهداف اسلامى تجويز و بلكه تشويق مىنمودند . 
  ]\r\nصفوان جمّال - كه شيعهء موسى بن جعفر است - شترهايش را براى سفر حج به هارون كرايه مىدهد . مىآيد خدمت موسى بن جعفر . حضرت به او مىگويد : تو همه چيزت خوب است الّا يك چيزت . مىگويد چى ؟ مىفرمايد : چرا شترهايت را به هارون كرايه دادى ؟ مىگويد من كه كار بدى نكردم ، براى سفر حج بود ، براى كار بدى نبود . فرمود :\r\nبراى سفر حج هم [ نبايد چنين مىكردى . 
  ] بعد فرمود : لا بد پس كرايه‌اش باقى مانده است كه بعد بايد بگيرى . عرض كرد : بله . فرمود : و لا بد اگر به تو بگويند چنانچه هارون همين الآن از بين برود راضى هستى يا راضى نيستى ، دلت مىخواهد كه طلب تو را بدهد و بعد بميرد . اين مقدار راضى به بقاى او هستى . گفت : بله . فرمود : همين مقدار راضى بودن به بقاى ظالم گناه است . صفوان كه يك شيعهء خالص است ولى سوابق زيادى با هارون دارد فوراً رفت تمام وسايل كار خود را يك جا فروخت . ( او حمل‌ونقل‌دار بود ) . به هارون خبر دادند كه صفوان هرچه شتر و وسايل حمل و نقل داشته همه را يك جا فروخته است . هارون احضارش كرد . گفت چرا اين كار را كردى ؟\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nگفت :\r\nديگر پير شده‌ام و از كار مانده‌ام ، نمىتوانم بچه‌هايم را خوب اداره كنم ، فكر كردم كه ديگر از اين كار به كلى صرف نظر كنم . هارون گفت : راستش را بگو . گفت : همين است .\r\nهارون خيلى زيرك بود ، گفت : آيا مىخواهى بگويم قضيه چيست ؟ من فكر مىكنم بعد از اينكه تو با من اين قرارداد معامله را بستى موسى بن جعفر به تو اشاره‌اى كرده .\r\nگفت : نه ، اين حرفها نيست . گفت بى خود انكار نكن . اگر آن سوابق چندين ساله‌اى كه من با تو دارم نبود همين جا دستور مىدادم گردنت را بزنند .\r\nهمين ائمه كه همكارى [ با خلفا 
  ] را تا اين حد نهى مىكنند و ممنوع مىشمارند ، در عين حال اگر كسى همكارىاش به نفع جامعهء مسلمين باشد ، آنجا كه مىرود از مظالم و شُرور بكاهد ، يعنى در جهت هدف و مسلك خود فعاليت كند - نه آن كارى كه صفوان جمّال كرد كه فقط تأييد و همكارى است - اين همكارى را جايز مىدانند . يك وقت يك كسى مىرود پستى را در دستگاه ظلم اشغال مىكند براى اينكه از اين پست و مقام حسن استفاده كند . اين همان چيزى است كه فقه ما اجازه مىدهد ، سيرهء ائمه اجازه مىدهد ، قرآن هم اجازه مىدهد .\r\n\r\nاستدلال حضرت رضا\r\nبرخى به حضرت رضا اعتراض كردند كه چرا همين مقدار اسم تو آمد جزء اينها ؟\r\nفرمود : آيا پيغمبران شأنشان بالاتر است يا اوصياء پيغمبران ؟ گفتند : پيغمبران . فرمود :\r\nيك پادشاه مشرك بدتر است يا يك پادشاه مسلمان فاسق ؟ گفتند : پادشاه مشرك .\r\nفرمود : آن كسى كه همكارى را با تقاضا بكند بالاتر است يا كسى كه به زور به او تحميل كنند ؟ گفتند : آن كسى كه با تقاضا بكند . فرمود : يوسف صدّيق پيغمبر است ، عزيز مصر كافر و مشرك بود ، و يوسف خودش تقاضا كرد كه :  اجْعَلْنِي عَلى خَزائِنِ الْأَرْضِ إِنِّي حَفِيظٌ عَلِيمٌ  « 1 » ؛ چون مىخواست پستى را اشغال كند كه از آن پست حسن استفاده كند . تازه عزيز مصر كافر بود ، مأمون مسلمان فاسقى است ؛ يوسف پيغمبر بود ، من وصىّ پيغمبر هستم ؛ او پيشنهاد كرد و مرا مجبور كردند . صرف اين قضيه كه نمىشود مورد ايراد واقع شود .\r\nحال ، حضرت موسى بن جعفرى كه صفوان جمّال را كه صرفاً همكارى مىكند و\r\n\r\n\r\n\r\n\r\n","description":"","footnote":"\r\n( 1 ) . يوسف / 55 .\r\n","page_name":" 140 ","page_number":140},
  {"content":"\r\n\r\nوجودش فقط به نفع آنهاست شديد منع مىكند و مىفرمايد : چرا تو شترهايت را به هارون اجاره مىدهى ، علىّ بن يقطين را كه محرمانه با او سَر و سرّى دارد و شيعه است و تشيع خودش را كتمان مىكند تشويق مىنمايد كه حتما در اين دستگاه باش ، ولى كتمان كن و كسى نفهمد كه تو شيعه هستى ؛ وضو را مطابق وضوى آنها بگير ، نماز را مطابق نماز آنها بخوان ؛ تشيع خودت را به اشدّ مراتب مخفى كن ، اما در دستگاه آنها باش كه بتوانى كار بكنى .\r\nاين همان چيزى است كه همهء منطقها اجازه مىدهد . هر آدم با مسلكى به افراد خودش اجازه مىدهد كه با حفظ مسلك خود و به شرط اينكه هدف ، كار براى مسلك خود باشد نه براى طرف ، [ وارد دستگاه دشمن شوند 
  ] يعنى آن دستگاه را استخدام كنند براى هدف خودشان ، نه دستگاه ، آنها را استخدام كرده باشد براى هدف خود . شكلش فرق مىكند ؛ يكى جزء دستگاه است ، نيروى او صرف منافع دستگاه مىشود ، و يكى جزءِ دستگاه است ، نيروى دستگاه را در جهت مصالح و منافع آن هدف و ايده‌اى كه خودش دارد استخدام مىكند .\r\nبه نظر من اگر كسى بگويد اين مقدار هم نبايد باشد ، اين يك تعصب و يك جمود بىجهت است . همهء ائمه اينجور بودند كه از يك طرف ، شديد همكارى با دستگاه خلفاى بنى اميه و بنى العباس را نهى مىكردند و هر كسى كه عذر مىآورد كه آقا بالاخره ما نكنيم كس ديگر مىكند ، مىگفتند همه نكنند ، اين كه عذر نشد ، وقتى هيچ كس نكند كار آنها فلج مىشود ؛ و از طرف ديگر افرادى را كه آنچنان مسلكى بودند كه وقتى در دستگاه خلفاى اموى يا عباسى بودند در واقع دستگاه را براى هدف خودشان استخدام مىكردند تشويق مىكردند چه تشويقى ! مثل همين « علىّ بن يقطين » يا « اسماعيل بن بزيع » ؛ و رواياتى كه ما در مدح و ستايش چنين كسانى داريم حيرت‌آور است ، يعنى اينها را در رديف اولياء اللَّه درجه اول معرفى كرده‌اند . رواياتش را شيخ انصارى در مكاسب در مسألهء « ولايت جائر » نقل كرده است .\r\n\r\nولايت جائر\r\nمسأله‌اى داريم در فقه به نام « ولايت جائر » يعنى قبول پست از ناحيهء ظالم . قبول پست از ناحيهء ظالم فى حدّ ذاته حرام است ولى فقها گفته‌اند همين كه فى حدّ ذاته حرام است در مواردى مستحب مىشود و در مواردى واجب . نوشته‌اند اگر تمكّن از\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nامر به معروف و نهى از منكر - كه امر به معروف و نهى از منكر در واقع يعنى خدمت - متوقف باشد بر قبول پست از ناحيهء ظالم ، پذيرفتن آن واجب است . منطق هم همين را قبول مىكند ، زيرا اگر بپذيريد مىتوانيد در جهت هدفتان كار كنيد و خدمت نماييد ، نيروى خودتان را تقويت و نيروى دشمنتان را تضعيف كنيد . من خيال نمىكنم اهل مسلكهاى ديگر ، همانها كه مادى و ماترياليست و كمونيست هستند اين گونه قبول پست از دشمن و ضد خود را انكار كنند ؛ مىگويند : بپذير ولى كار خودت را بكن .\r\nما مىبينيم در مدتى كه حضرت رضا ولايتعهد را قبول كردند كارى به نفع آنها صورت نگرفت ، به نفع خود حضرت صورت گرفت . صفوف ، بيشتر مشخص شد .\r\nبعلاوه حضرت در پست ولايتعهدى به طور غير رسمى شخصيت علمى خود را ثابت كرد كه هيچ وقت ديگر ثابت نمىشد . در ميان ائمه ، به اندازه‌اى كه شخصيت علمى حضرت رضا و حضرت امير ثابت شده - و حضرت صادق هم در يك جهت ديگرى - شخصيت علمى هيچ امام ديگرى ثابت نشده است ؛ حضرت امير به واسطهء همان چهار پنج سال خلافت ، آن خطبه‌ها و آن احتجاجات كه باقى ماند ؛ حضرت صادق به واسطهء آن مهلتى كه جنگ بنى العباس و بنى الاميه با يكديگر به وجود آورد كه حضرت حوزهء درس چهار هزار نفرى تشكيل داد ؛ و حضرت رضا براى همين چهار صباح ولايتعهد و آن خاصيت علم دوستى مأمون و آن جلسات عجيبى كه مأمون تشكيل مىداد و از ماديين گرفته تا مسيحيها ، يهوديها ، مجوسيها ، صابئيها و بوداييها ، علماى همهء مذاهب را جمع مىكرد و حضرت رضا را مىآورد و حضرت با اينها صحبت مىكرد ؛ و واقعاً حضرت رضا در آن مجالس - كه اينها در كتابهاى احتجاجات هست - هم شخصيت علمى خود را ثابت كرد و هم به نفع اسلام خدمت نمود ؛ در واقع از پست ولايتعهد يك استفادهء غير رسمى كرد ، آن شغلها را نپذيرفت ولى استفادهء اينچنينى هم كرد .\r\n\r\nپرسش و پاسخ\r\nسؤال : وقتى معاويه يزيد را به ولايتعهدى انتخاب كرد همه مخالف بودند ، نه به خاطر اينكه يزيد يك شخصيت فاسدى بود ، بلكه اساساً با اصل ولايتعهدى\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nمخالفت مىشد . آن وقت چطور شد كه ولايتعهدى در زمان مأمون اين ايراد را نداشت ؟ .\r\nجواب : اولا اين كه مىگويند مخالفت مىشد ، آنچنان هم مخالفت نمىشد ، يعنى آن وقت هنوز ديگران به خطرات اين مطلب توجه نكرده بودند ، فقط عدهء كمى توجه داشتند ، و اين بدعتى بود كه براى اولين بار در دنياى اسلام به وجود آمد ، و علت آن عكس العمل بسيار شديد امام حسين نيز همين بود كه بىاعتبارى و بدعت بودن و حرام بودن اين كار را مشخص كند كه كرد . در دوره‌هاى بعد اين امر ديگر جنبهء مذهبى خودش را از دست داده بود ، همان شكل ولايتعهدهاى دوران قبل از اسلام را به خود گرفته بود كه پشتوانه‌اش فقط زور بود و ديگر جنبهء به اصطلاح اسلامى نداشت ؛ و علت مخالفت حضرت رضا با قبول ولايتعهدى نيز يكى همين بود - و در كلمات خود حضرت هست - كه اصلًا خود اين عنوان « ولايتعهد » عنوان غلطى است ، چون معنى « ولايتعهد » اين است كه حق مال من است و من زيد را براى جانشينى خودم انتخاب مىكنم ؛ و آن بيانى كه حضرت فرمود اين مال توست يا مال غير و اگر مال غير است تو حق ندارى بدهى ، شامل « ولايتعهد » هم هست .\r\nسؤال : فرضى فرمودند كه اگر فضل بن سهل شيعى واقعى بود مصلحت بود كه حضرت در ولايتعهدى با ايشان همكارى كند و بعد دست مأمون را از خلافت كوتاه كنند . اينجا اشكالى پيش مىآيد و آن اينكه در اين صورت لازم مىشد كه حضرت مدتى اعمال مأمون را تصويب كنند و حال آنكه با توجه به عمل حضرت على عليه السلام امضا كردن كار ظالم در هر حدى جايز نيست .\r\nجواب : به نظر مىرسد كه اين ايراد وارد نباشد . فرموديد به فرض اينكه فضل بن سهل شيعى بود حضرت بايد مدتى اعمال مأمون را امضاء مىكرد و اين جايز نبود همچنانكه حضرت امير حكومت معاويه را امضاء نكرد .\r\nخيلى تفاوت است ميان وضع حضرت رضا نسبت به مأمون و وضع حضرت امير نسبت به معاويه . حضرت امير مىبايست امضايش به اين شكل مىبود كه معاويه به عنوان يك نايب و كسى كه از ناحيهء او منصوب است كار را انجام دهد ، يك ظالمى مثل\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nمعاويه به عنوان نيابت از علىّ بن ابى طالب كار كند . ولى قضيهء حضرت رضا اين بود كه حضرت رضا بايد مدتى كارى به كار مأمون نداشته باشد ، يعنى مانعى در راه مأمون ايجاد نكند . به طور كلى ، هم منطقاً و هم شرعاً فرق است ميان اينكه مفسده‌اى را ما خودمان بخواهيم تأثيرى در ايجادش داشته باشيم - كه در اينجا يك وظيفه داريم - و اين كه مفسدهء موجودى را بخواهيم از بين ببريم [ كه در اينجا وظيفهء ديگرى داريم . 
  ]\r\nمثالى عرض مىكنم . يك وقت هست من شير آب را باز مىكنم كه آب بيايد داخل حياط شما خرابى به بار آورد . اينجا من ضامن حياط شما هستم به جهت اينكه در خرابى آن تأثير داشته‌ام . و يك وقت هست كه من از كنار كوچه رد مىشوم ، مىبينم كه شير آب بازشده و آب به پاى ديوار شما رسيده است . اينجا اخلاقا من وظيفه دارم كه اين شير را ببندم و به شما خدمت كنم . نمىكنم و اين ضرر به شما وارد مىآيد . در اينجا اين كار بر من واجب نيست .\r\nاين را گفتم از نظر اين كه خيلى فرق است ميان اين كه كارى به دست شخصى يا به دستِ دست او مىخواهد انجام شود ، و اين كه كارى را يك كس ديگر انجام مىدهد و ديگرى وظيفهء از بين بردن آن را دارد . معاويه ، مافوقش على عليه السلام بود ، يعنى تثبيت معاويه معنايش اين بود كه على عليه السلام معاويه را به عنوان دستى براى خود بپذيرد ؛ ولى تثبيت [ مأمون توسط 
  ] حضرت رضا ( به قول شما ) معنايش اين است كه حضرت رضا مدتى در مقابل مأمون سكوت داشته باشد . اين ، دو وظيفه است . در آنجا على عليه السلام ما فوق است . در اينجا قضيه برعكس است ، مأمون ما فوق است . اين كه حضرت رضا مدتى با فضل بن سهل همكارى كند ، يا به قول شما [ مأمون را 
  ] تثبيت كند ، يعنى مدتى در مقابل مأمون ساكت باشد . مدتى ساكت بودن براى مصلحت بزرگتر ، براى انتظار كشيدن يك فرصت بهتر ، مانعى ندارد . و بعلاوه در قضيهء معاويه ، مسأله تنها اين نيست كه حضرت راضى نمىشد كه معاويه يك روز حكومت كند ( البته اين هم يك مسألهء آن است ، فرمود : من راضى نمىشوم كه ظالم حتى يك روز حكومت كند ) ، مسألهء ديگرى هم وجود داشت كه جهت عكس قضيه بود ، يعنى اگر حضرت ، معاويه را نگاه مىداشت ، او روزبه روز نيرومندتر مىشد و از هدف خودش هم برنمىگشت . ولى در اينجا فرض اين است كه بايد صبر كنند تا روزبه روز مأمون ضعيفتر شود و خودشان قويتر گردند . پس اينها را نمىشود با هم قياس كرد .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nسؤال : سؤال بنده راجع به مسموميت حضرت رضا بود چون جنابعالى ضمن بياناتتان فرموديد كه حضرت رضا معلوم نيست كه مسموم شده باشد ، ولى واقعيت اين است كه چون هرچه مىگذشت بيشتر معلوم مىشد كه خلافت حق حضرت رضاست ، مأمون مجبور شد كه حضرت رضا را مسموم كند . دليلى كه مىآورند راجع به سن حضرت رضاست كه حضرت رضا در سن 52 سالگى از دنيا رفتند .\r\nاينكه امامى كه تمام جنبه‌هاى بهداشتى را رعايت مىكند و مثل ما افراط و تفريط ندارد در سن 52 سالگى بميرد خيلى بعيد است . همچنين آن حديث معروف مىفرمايد : « ما مِنّا الّا مَقْتولٌ اوْ مَسْمومٌ » يعنى هيچ كدام از ما ( ائمه ) نيستيم الّا اينكه كشته شديم يا مسموم شديم . بنابراين اين امر از نظر تاريخ شيعه مسلّم است .\r\nحالا اگر صاحب مروج الذهب ( مسعودى ) اشتباهى كرده دليل نمىشود كه ما بگوييم حضرت رضا را مسموم نكرده‌اند بلكه از نظر اكثر مورخين شيعه حضرت رضا مسلّما مسموم شده‌اند .\r\nجواب : من عرض نكردم كه حضرت رضا را مسموم نكرده‌اند . من خودم شخصا از نظر مجموع قرائن همين نظر شما را تأييد مىكنم . قرائن همين را نشان مىدهد كه ايشان را مسموم كردند ، و يك علت اساسى همان قيام بنى العباس در بغداد بود . مأمون در حالى حضرت رضا را مسموم كرد كه از خراسان به طرف بغداد مىرفت و مرتب [ اوضاع بغداد را 
  ] به او گزارش مىدادند . به او گزارش دادند كه اصلًا بغداد قيام كرده . او ديد كه حضرت رضا را معزول كه نمىتواند بكند ، و اگر با اين وضع هم بخواهد برود آنجا كار بسيار مشكل است . براى اينكه زمينهء رفتن به آنجا را فراهم كند و به بنى العباس بگويد كار تمام شد ، حضرت را مسموم كرد . آن علت اساسىاى كه مىگويند و قابل قبول هم هست و با تاريخ نيز وفق مىدهد همين جهت است ؛ يعنى مأمون ديد كه رفتن به بغداد عملى نيست و بقاى بر ولايتعهد هم عملى نيست ( با اينكه مأمون جوانتر بود ، حدود 28 سال داشت و حضرت رضا 55 سال داشتند ، و حضرت رضا نيز در آغاز به مأمون فرمود : من از تو پيرترم و قبل از تو مىميرم ) و اگر به اين شكل بخواهد به بغداد برود محال است كه بغداد تسليم بشود و يك جنگ عجيبى درمىگيرد . وضع خود را خطرناك ديد . اين بود كه تصميم گرفت هم فضل را از ميان بردارد و هم حضرت رضا را . فضل را در حمام سرخس از بين برد . البته اين قدر معلوم است كه فضل به حمام رفته بود ، عده‌اى با شمشير ريختند و قطعه‌قطعه‌اش كردند و بعد\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nهم گفتند « افرادى با او كينه داشتند » ( و اتفاقاً يكى از پسرخاله‌هاى او نيز جزء قتله بود ) و خونش را لوث كردند ، ولى ظاهر اين است كه آن هم كار مأمون بود ؛ ديد او خيلى قدرت پيدا كرده و اسباب زحمت است ، او را از بين برد . بعد ، از سرخس آمدند به همين طوس . مرتب گزارشهاى بغداد هم مىرسيد . ديد نمىتواند با حضرت رضا و وليعهد علوى وارد بغداد شود ، اين بود كه حضرت را نيز در آنجا كشت .\r\nيك وقت يك حرفى مىزنيم از نظر آنچه كه براى خود ما امرى است مسلّم . از نظر روايات شيعى شكى نيست در اينكه مأمون [ حضرت رضا را مسموم كرد 
  ] ولى از نظر برخى مورخين اين‌طور نيست ؛ مثلًا مورخ اروپايى اين حرف را قبول نمىكند ، او مدارك تاريخى را مطالعه مىكند ، مىگويد : تاريخ نوشته « قيلَ » . اغلب مورخين اهل تسنن كه [ اين قضيه را 
  ] نقل كرده‌اند ، نوشته‌اند حضرت آمد در [ طوس 
  ] مريض شد و فوت كرد و « قيلَ » كه مسموم شد ( و گفته شده كه مسموم شد ) . اين بود كه من خواستم با منطقى غير منطق شيعه نيز در اين زمينه صحبت كرده باشم ، و الّا قرائن همه حكايت مىكند از همين كه حضرت را مسموم كردند .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\n\r\nسخنى دربارهء امام حسن عسكرى عليه السلام\r\nشب ولادت امام عسكرى عليه السلام است ، شب عيد است و شب مولود امام يازدهم ، شبى كه همه بايد به وجود مقدس حضرت صاحب الامر ( عجّل اللَّه تعالى فرجه ) تبريك عرض بكنيم . البته بايد عرض ارادتى نيز كرده باشيم . وجود مقدس امام حسن عسكرى عليه السلام از ائمه‌اى هستند [ كه تحت فشار بسيار بودند 
  ] چون هرچه كه دوران ائمه [ به دورهء امام عصر عليه السلام 
  ] نزديكتر مىشد كار بر آنها سخت‌تر مىگرديد . ايشان در سامرّاء بودند كه در آن وقت مركز خلافت بود . از زمان « معتصِم » مركز خلافت از بغداد به سامرّاء منتقل شد . مدتى آنجا بود ، دومرتبه برگشت . علتش هم اين بود كه لشكريان معتصم خيلى به مردم ظلم مىكردند و مردم شكايت كردند و ابتدا معتصم گوش نكرد ولى بالاخره هرطور بود راضيش كردند و او براى اينكه سپاهيان از مردم دور باشند مركز را به سامرّاء منتقل كرد .\r\nامام عسكرى و امام هادى عليهما السلام اجباراً در سامرّاء به سر مىبردند ، در محلى كه به نام « العسكر » يا « العسكرى » ناميده مىشد ، يعنى محلى كه محل سپاهيان و در واقع پادگان بود ؛ يعنى خانه‌اى كه در آن زندگى مىكردند برايشان انتخاب شده بود كه مخصوصاً در پادگان باشند و تحت نظر . ايشان در بيست و هشت سالگى از دنيا رفتند ( پدر بزرگوارشان هم در حدود چهل و دوساله بودند كه از دنيا رفتند ) و دورهء\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nامامتشان فقط شش سال طول كشيد . به نصّ تواريخ ، تمام اين مدت شش سال يا در حبس بودند يا اگر هم آزاد بودند ممنوع المعاشرة و ممنوع الملاقات بودند . از نظر معاشرت آزادى نداشتند ، اگر هم احيانا رفت و آمدهايى مىشد يا گاهى حضرت را مىخواستند ، تحت نظر بودند ، وضع عجيبى بود .\r\nمىدانيد كه هر يك از ائمه گويى يك خصلت خاص بيشتر در او ظهور داشته است كه خواجه نصير در آن دوازده بند خودش هر يك از ائمه را با يك صفتى توصيف مىكند كه بيشتر در او ظهور داشته است . وجود مقدس امام عسكرى عليه السلام به جلالت و هيبت و رُواء « 1 » به اصطلاح ، ممتاز بودند يعنى اساساً عظمت و هيبت و جلالت در قيافهء ايشان به نحوى بود كه هركس كه ايشان را ملاقات مىكرد تحت تأثير آن سيما قرار مىگرفت قبل از اينكه سخن بگويند و او از علم ايشان چيزى بفهمد . وقتى كه سخن مىگفتند و درياى موّاجى شروع مىكرد به سخن گفتن ، ديگر تكليفش روشن است . در بسيارى از حكايات و روايات اين قضيه كاملًا مشخص و محرز است . حتى دشمنان با اينكه ايشان را سخت تحت تعقيب داشتند و گاهى به زندان مىبردند وقتى كه با حضرت روبرو مىشدند وضع عجيبى داشتند ، نمىتوانستند در مقابل ايشان خضوع نكنند ، كه در اين زمينه داستانى را محدّث قمى در كتاب الانوار البهيّه از أحمد بن عبيد الله بن خاقان ، پسر وزير المعتمد على اللَّه ، و او از پدرش نقل مىكند در حالى كه خودش هم حضور داشته است . داستان فوق العاده عجيبى است كه وقت گفتنش را عجالتاً ندارم .\r\nعلت عمدهء اين كه اين قدر امام شديد تحت نظر بود اين بود كه اين مطلب شايع بود و مىدانستند كه مهدى امت از صُلب اين وجود مقدس ظهور مىكند . همان كارى كه فرعون با بنى اسرائيل مىكرد كه چون شنيده بود كسى از بنى اسرائيل متولد مىشود كه زوال مُلك فرعون و فرعونيها به دست او خواهد بود پسرهاى بنى اسرائيل را مىكشت و فقط دخترها را زنده نگه مىداشت و زنهايى را مأمور كرده بود بروند در خانه‌هاى بنى اسرائيل و ببينند كدام زن حامله است و هر زنى را كه حامله بود تحت نظر بگيرند ، عين اين كار را دستگاه خلافت با امام عسكرى عليه السلام انجام مىداد . چه خوب مىگويد مولوى :\r\n\r\n\r\n\r\n\r\n","description":"","footnote":"\r\n( 1 ) . [ به معنى حُسن منظر 
  ]\r\n","page_name":" 148 ","page_number":148},
  {"content":"\r\n\r\n حمله بردى سوى در بندان غيب * تا ببندى راه بر مردان غيب \r\nاين احمق فكر نمىكرد كه اگر اين خبر راست است مگر تو مىتوانى جلوى امر الهى را بگيرى ؟ ! هرچند وقت يك بار مىفرستادند به خانهء حضرت به تفتيش ، مخصوصاً وقتى كه امام از دنيا رفت ، چون گاهى مىشنيدند كه حضرت مهدى متولد شده‌اند .\r\nراجع به ولادت ايشان هم داستان را همه شنيده‌ايد كه خداى متعال ولادت اين وجود مقدس را مخفى كرد و در حين ولادت كمتر كسى متوجه شد . ايشان شش‌ساله بودند كه پدر بزرگوارشان از دنيا رفتند . در دوران كودكى ، شيعيان خاص از هرجا كه مىآمدند حضرت ايشان را به آنها ارائه مىدادند ، ولى عموم مردم اطلاع نداشتند ، اما اين خبر بالاخره پيچيده بود كه پسرى براى حسن بن على عسكرى متولد شده است و او را مخفى مىكنند . گاهى مىفرستادند به خانهء حضرت كه اين بچه را به خيال خود پيدا كنند و بكشند و از بين ببرند ، ولى كارى كه خدا مىخواهد مگر بنده مىتواند بر ضد آن عمل كند ؟ ! يعنى وقتى قضاى حتمى الهى در يك جا باشد ديگر بشر نمىتواند كارى در آنجا بكند . بعد از وفات حضرت و نيز مقارن با وفات حضرت ، مأمورين ريختند خانهء امام را تفتيش كامل كردند و زنهاى جاسوسهء خودشان را فرستادند كه تمام زنها ، كنيز و غير كنيز را تحت نظر بگيرند ، ببينند آيا حامله‌اى وجود دارد يا نه ؟\r\nيكى از كنيزان را احتمال دادند كه حامله باشد . او را بردند تا يك سال نگاه داشتند ، بعد فهميدند كه اشتباه كرده‌اند و چنين قضيه‌اى نبوده است .\r\nوجود مقدس امام عسكرى مادرى دارد به نام « حُدَيْث » كه به لقب « جدّه » معروف است . چون جدّهء حضرت حجّت ( عجّل اللَّه تعالى فرجه ) بودند ايشان را « جدّه » مىگفته‌اند . زنهاى ديگرى هم در تاريخ هستند كه به اعتبار اينكه شهرتشان به اعتبار نوه‌شان است اينها را « جدّه » مىگويند ، از جمله جدّهء شاه عباس است كه دو تا مدرسه هم در اصفهان به نام « جدّه » داريم . زنى كه شهرتش به نام نوه‌اش باشد قهراً به نام « جدّه » معروف مىشود . اين زن بزرگوار به نام « جدّه » معروف شد . ولى تنها جدّه بودن سبب شهرتش نشد ، مقامى دارد ، عظمتى دارد ، جلالتى دارد ، شخصيتى دارد كه نوشته‌اند ( مرحوم محدّث قمى رضوان اللَّه عليه هم در الانوار البهيّه مىنويسد ) بعد از امام عسكرى مفزع الشيعة بود يعنى ملجأ شيعه اين زن بزرگوار بود . قهراً در آن وقت - چون امام عسكرى بيست و هشت‌ساله بوده‌اند كه از دنيا رفته‌اند ، على القاعده مطابق سن امام هادى هم حساب كنيم - زنى بين پنجاه و شصت بوده است . اين قدر زن\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nبا جلالت و با كمالى بوده است كه شيعه هر مشكلى برايش پيش مىآمد به اين زن عرضه مىداشت .\r\nمردى مىگويد به خدمت عمّهء امام عسكرى حكيمه خاتون دختر امام جواد رفتم ، با ايشان صحبت كردم راجع به عقايد و اعتقادات مسألهء امامت و غيره . ايشان عقايد خود را گفت تا رسيد به امام عسكرى . بعد گفت فعلا امام من فرزند اوست كه الآن مستور و مخفى است . گفتم حال كه ايشان مخفى هستند اگر ما مشكلى داشته باشيم به چه كسى رجوع كنيم ؟ گفت به جدّه رجوع كنيد . گفتم : عجب ! آقا از دنيا رفت و به يك زن وصيّت كرد ؟ ! فرمود : امام عسكرى همان كار را كرد كه حسين بن على كرد .\r\nحضرت امام حسين وصىّ واقعىاش و وصىّ او در باطن على بن الحسين بود ولى مگر بسيارى از وصاياى خودش را در ظاهر به خواهرش زينب سلام اللَّه عليها نكرد ؟ عين اين كار را حسن بن على العسكرى كرد . وصىّ او در باطن اين فرزندى است كه مخفى است ولى در ظاهر كه نمىشد بگويد وصىّ من اوست . در ظاهر وصىّ خودش را اين زن با جلالت قرار داده است .\r\nباسمك العظيم الاعظم الاعزّ الاجلّ الاكرم يا اللَّه . . . .\r\nپروردگارا ما را قدردان اسلام و قرآن قرار بده .\r\nپروردگارا ما را قدردان پيغمبر اكرم قرار بده ، ما را قدردان اهل بيت اطهار قرار بده ، انوار محبت و معرفت خودت در دلهاى ما بتابان ، انوار معرفت و محبت پيغمبر و آل پيغمبر در دلهاى ما قرار بده . اموات ما مشمول عنايت و رحمت و مغفرت خودت بفرما .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\n\r\nعدل كلّى\r\nبسم اللَّه الرحمن الرحيم .\r\nالحمد للَّه ربّ العالمين ، بارئ الخلائق اجمعين ، و الصلاة و السلام على عبد اللَّه و رسوله و حبيبه و صفيّه و حافظ سرّه و مبلّغ رسالاته سيدنا و نبينا و مولانا ابى القاسم محمّد صلى الله عليه و آله و سلم و على آله الطّيّبين الطّاهرين المعصومين ، اعوذ باللَّه من الشّيطان الرّجيم :\r\n وَعَدَ اللَّهُ الَّذِينَ آمَنُوا مِنْكُمْ وَ عَمِلُوا الصَّالِحاتِ لَيَسْتَخْلِفَنَّهُمْ فِي الْأَرْضِ كَمَا اسْتَخْلَفَ الَّذِينَ مِنْ قَبْلِهِمْ وَ لَيُمَكِّنَنَّ لَهُمْ دِينَهُمُ الَّذِي ارْتَضى لَهُمْ وَ لَيُبَدِّلَنَّهُمْ مِنْ بَعْدِ خَوْفِهِمْ أَمْناً يَعْبُدُونَنِي لا يُشْرِكُونَ بِي شَيْئاً وَ مَنْ كَفَرَ بَعْدَ ذلِكَ فَأُولئِكَ هُمُ الْفاسِقُونَ  « 1 » .\r\nهمهء پيامبران الهى كه از طرف خداى متعال در ميان بشر مبعوث شده‌اند ، براى دو\r\n\r\n\r\n\r\n\r\n","description":"","footnote":"\r\n( 1 ) . نور / 55 .\r\n","page_name":" 151 ","page_number":151},
  {"content":"\r\n\r\nهدف اساسى بوده است . يكى از اين دو هدف ، برقرارى ارتباط صحيح ميان بنده و خالق خودش ، ميان بنده و خداست ، و به تعبير ديگر منع بشر از پرستش هر موجودى غير از خالق خودش ، كه در كلمهء طيّبهء « لا إله إلا الله » خلاصه مىشود . هدف دومى كه براى بعثت پيامبران عظام از طرف خداوند متعال هست ، برقرارى روابط حسنه و صالحه ميان افراد بشر ، بعضى با بعضى ديگر ، بر اساس عدالت و صلح و صفا و تعاون و احسان و عاطفه و خدمت به يكديگر است .\r\nقرآن كريم اين دو مطلب را به عنوان دو هدف براى انبياء در كمال صراحت ذكر كرده است . راجع به هدف اول ، دربارهء خاتم الانبياء مىفرمايد :   يا أَيُّهَا النَّبِيُّ إِنَّا أَرْسَلْناكَ شاهِداً وَ مُبَشِّراً وَ نَذِيراً . وَ داعِياً إِلَى اللَّهِ بِإِذْنِهِ وَ سِراجاً مُنِيراً   « 1 » ، و دربارهء هدف دوم مىفرمايد :  لَقَدْ أَرْسَلْنا رُسُلَنا بِالْبَيِّناتِ وَ أَنْزَلْنا مَعَهُمُ الْكِتابَ وَ الْمِيزانَ لِيَقُومَ النَّاسُ بِالْقِسْطِ  « 2 » . ببينيد قرآن با چه صراحتى عنايت انبياء و بلكه مأموريت و رسالت انبياء براى برقرارى عدل در ميان بشر را بيان مىكند . در اين آيه مىفرمايد ما فرستادگان خودمان را با دلايل روشن فرستاديم و همراه آنها كتاب و دستور و نوشته فرستاديم با ميزان ، يعنى قوانين و مقررات عادلانه ، براى چه ؟  « لِيَقُومَ النَّاسُ بِالْقِسْطِ »  براى اينكه همهء افراد بشر به عدالت رفتار كنند و اصل عدالت در ميان افراد بشر برقرار گردد .\r\nبنابراين مسألهء برقرارى عدالت ، آن هم با مقياس بشريت ، هدف اصلى و عمومى همهء انبياء بوده است ؛ يعنى انبياء كه آمده‌اند ، يك كار ، يك وظيفه ، يك مأموريت و يك رسالتى كه داشته‌اند ، به نصّ قرآن مجيد عدالت بوده است .\r\nمطلب ديگرى كه بايد در اينجا عرض كنم اين است : آيا مسألهء عدالت ، آن هم عدل كلى و عدل عمومى - نه عدل نسبى و فردى و شخصى - يعنى عدالت به معنى اينكه روزى در اين جهان براى بشر پيش بيايد كه در آن روز اثرى از اين ظلمها و ستمها و تبعيضها و جنگها و نفرتها و كينه‌ها و خونريزيها و استثمارها و از لوازم اينها يعنى دروغها و نفاقها و نيرنگها ، و بالاخره اثرى از اينهمه مفاسدى كه در ميان بشر وجود دارد نباشد ، آيا چنين روزى براى بشريت خواهد بود ؟ آيا بشريت در آيندهء خودش چنين دوره‌اى و چنين روزى و چنين قرنى را خواهد داشت ؟ يا نه ، اين فقط يك خيال\r\n\r\n\r\n\r\n\r\n","description":"","footnote":"\r\n( 1 ) . احزاب / 45 و 46 .\r\n( 2 ) . حديد / 25 .\r\n","page_name":" 152 ","page_number":152},
  {"content":"\r\n\r\nو يك آرزوست ، هيچ وقت عمل نخواهد شد ، و يا حتى ممكن است يك كسى كه ذوق دينى و مذهبى داشته باشد - البته اين مطلب در غير شيعه صدق مىكند - بگويد :\r\nمن منكر عدالت كلى نيستم ، من طرفدار اينكه دنيا بر اساس ظلم باشد نيستم ، ولى معتقدم اين دنياى ما آن قدر پست و دنىّ است ، آن قدر ظلمانى و تاريك است كه هيچ وقت در دنيا عدل كلى و عدالت واقعى و صلح و صفاى واقعى و انسانيت واقعى و اينكه يك روزى واقعاً افراد بشر با يكديگر انسانى زندگى كنند نخواهد بود ، دنيادار ظلم و تاريكى است ، همهء ظلمها در آخرت جبران مىشود ، عدالت فقط مال آخرت است .\r\nدر ميان غير مسلمانان و اديان ديگر چنين فكرى وجود دارد . يكى از امتيازات اساسى معتقَدات اسلامى - و بالاخص در ديد شيعه از اسلام - همين است كه : بدبين نباشيد ، دورهء ظلم و ستم ، دورهء جنگ و دعوا ، دورهء اختلاف ، دورهء فساد اخلاق و دورهء سياهى و ظلمت يك دورهء موقت است و عاقبت نورانيت و عدالت است . اگر هم [ اين تعليم 
  ] در اديان ديگر هست ، به اين روشنى كه در مذهب شيعه وجود دارد قطعاً در هيچ جا وجود ندارد . اين هم يك مطلب كه آيندهء بشريت در همين دنيا نيكى و رخت بربستن ظلم و آمدن عدالت است ؛ و اگر انسان در درجهء اول در قرآن كريم تأمل كند مىبيند قرآن اين مطلب را تأييد و تأكيد مىكند ، نويد به آينده مىدهد و آيندهء دنيا را روشن مىبيند . آيات زيادى در اين زمينه هست ، از جمله همين آيه‌اى كه در ابتداى سخنم تلاوت كردم :\r\n وَعَدَ اللَّهُ الَّذِينَ آمَنُوا مِنْكُمْ وَ عَمِلُوا الصَّالِحاتِ لَيَسْتَخْلِفَنَّهُمْ فِي الْأَرْضِ كَمَا اسْتَخْلَفَ الَّذِينَ مِنْ قَبْلِهِمْ وَ لَيُمَكِّنَنَّ لَهُمْ دِينَهُمُ الَّذِي ارْتَضى لَهُمْ وَ لَيُبَدِّلَنَّهُمْ مِنْ بَعْدِ خَوْفِهِمْ أَمْناً يَعْبُدُونَنِي لا يُشْرِكُونَ بِي شَيْئاً .  .\r\nوعده مىدهد به اهل ايمان و مردمى كه عملشان صالح و شايسته است كه عاقبت دنيا به دست اينهاست ، آن كه در نهايت امر بر دنيا حكومت مىكند دين الهى و معنويت و لا إله الا اللَّه است ، ماديگريها و ماده‌پرستىها و خودخواهيها از بين خواهد رفت ، عاقبتِ دنيا امنيت است  ( وَ لَيُبَدِّلَنَّهُمْ مِنْ بَعْدِ خَوْفِهِمْ أَمْناً )  ، عاقبت دنيا توحيد است به تمام مراتب خود .\r\nبنابراين از قرآن مجيد دو مطلب استفاده شد : يكى اينكه هدف اساسى انبياء دو\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nچيز است : توحيد و برقرارى عدالت . اولى مربوط است به ارتباط انسان با خدا ، و دومى مربوط است به ارتباط انسانها با يكديگر . مطلب دوم اينكه مسألهء عدالت ، تنها يك آرزو و خيال نيست ، يك واقعيتى است كه دنيا به سوى آن مىرود ، يعنى سنت الهى است و خدا عدالت را در نهايت امر بر دنيا حاكم خواهد كرد و بر اين دنيا قرنها و قرنها - كه ما نمىدانيم چقدر است ، شايد ميليونها سال ، و شايد صدها ميليون سال - بشر حكومت خواهد كرد اما يك بشر بالغ ، يك بشر انسان واقعى ، يك بشرهايى كه در ميان آنها از اين تيرگيها و ظلمهايى كه امروز هست هرگز چيزى وجود ندارد .\r\nبحث من دربارهء اين مطلب است كه عدل كلى در دنيا برقرار مىشود ، بالخصوص راجع به يك جهت آن ، و آن اين است : اسلام كه مدعى است عدل كلى در دنيا برقرار مىشود ، بر چه اساسى مدعى است كه برقرار مىشود ؟ لهذا سه موضوع را بايد تشريح كنم : يكى اينكه اولا عدالت چيست ؟ دوم اينكه آيا در نهاد و فطرت بشر تمايل به عدالت وجود دارد يا اساسا در فطرت بشر ميل به عدالت وجود ندارد ، هر وقت عدالت به بشر داده شده است و داده بشود ، به زور است ، تحميل است ، بشر محال است به ميل و رضاى خودش زير بار عدالت برود ؟ و مسألهء سوم اين است : آيا عدالت عملى هست يا نيست ، و اگر عملى بشود به چه وسيله عملى خواهد شد ؟\r\n\r\nتعريف عدالت\r\nمسألهء اول كه عدالت چيست ، شايد چندان احتياج به تعريف نداشته باشد . افراد بشر كم و بيش ظلم را مىشناسند ، تبعيض را مىشناسند ؛ عدالت نقطهء مقابل ظلم است ، نقطهء مقابل تبعيض است ؛ و به عبارت ديگر : افراد بشر در دنيا به حسب خلقت خودشان و به حسب فعاليتهايى كه مىكنند و استعدادهايى كه از خود نشان مىدهند ، استحقاقهايى پيدا مىكنند ؛ عدالت عبارت است از اينكه آن استحقاق و آن حقى كه هر بشرى به موجب خلقت خودش و به موجب كار و فعاليت خودش به دست آورده است به او داده شود ؛ نقطهء مقابل ظلم است كه آنچه را كه فرد استحقاق دارد به او ندهند و از او بگيرند ، و نقطهء مقابل تبعيض است كه دو فرد كه در شرايط مساوى قرار دارند ، يك موهبتى را از يكى دريغ بدارند و از ديگرى دريغ ندارند .\r\nولى در عين حال از قديم الايام افرادى در ميان بشر بوده‌اند از فيلسوفان قديم يونان تا دوره‌هاى اروپا كه اساسا منكر واقعيت داشتن عدالت بوده و هستند و\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nمىگويند اصلًا عدالت معنى ندارد ، عدالت مساوى با زور است ، عدالت يعنى آن چيزى كه قانون موجود حكم كرده باشد ، و قانون موجود هم آن است كه زور آن را به بشر تحميل كرده باشد ، پس عدالت را در نهايت امر زور تعيين مىكند .\r\nمن دربارهء اين مطلب نمىخواهم بحث كنم چون از بحثهاى خودم مىمانم . اين مطلب مردود است ، عدالت خودش واقعيت دارد چون حق واقعيت دارد . حق از كجا واقعيت دارد ؟ حق از متن خلقت گرفته شده است . چون خلقت واقعيت دارد ، هر موجودى در متن خلقت يك شايستگى و يك استحقاق دارد . انسان به موجب كار و فعاليت خودش استحقاقهايى را به وجود مىآورد ، و عدالت هم كه عبارت است از اينكه به هر ذى حقى حقش را بدهيم معنى پيدا مىكند . آن حرفها حرفهاى موهومى است .\r\n\r\nآيا عدالتخواهى فطرى است ؟\r\nقسمت دوم عرض من بحث نسبتاً بيشترى لازم دارد و آن اين است : آيا در نهاد بشر تمايل به عدالت هست يا نيست ؟ بشر يك چيزهايى را به حكم نهاد و فطرت خودش مىخواهد ، يعنى هيچ دليلى [ بر خواستن آنها 
  ] ندارد جز ساختمان جسمى و روحىاش . مثلًا شما در اين جلسهء محترم شركت مىكنيد ، اين كتيبه‌هاى زيبا را مىبينيد ، اين « لا إله إلا الله » را در وسط مىبينيد ، در طرف راست « محمد رسول الله » را مىبينيد ، در طرف چپ « علىٌّ ولىُّ اللَّه » را مىبينيد ، يك ستارهء مشكى به عنوان نشانه‌اى از عصمت كبرى فاطمهء زهرا سلام اللَّه عليها مىبينيد ، اسم دوازده معصوم ديگر را مىبينيد ، آيات قرآن را كه همه ، شعارهاى اسلام است مىبينيد ، كلام پيغمبر را مىبينيد ، كلام امير المؤمنين را مىبينيد ، كلام امام حسين را مىبينيد ، هر كدام با قرينهء مخصوص ؛ كاشيهاى زيبا را مىبينيد ، خط زيبا را مىبينيد ، حظ مىكنيد و خوشتان مىآيد ، چرا ؟ چه كسى شما را مجبور كرده است كه خوشتان بيايد ؟ هيچ كس مجبور نكرده است ؛ به دليل اينكه زيباست خوشتان مىآيد . در نهاد هر انسانى اين قوه قرار داده شده است كه وقتى در مقابل زيبايى قرار مىگيرد تحسين كند . اين ديگر نمىخواهد قانون برايش وضع كنند يا يك زورى بر انسان اعمال شود . اين در نهاد انسان است .\r\nاينجور چيزها را مىگويند امورى كه در نهاد بشر است . علم دوستى و خيلى\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nچيزهاى ديگر در نهاد بشر است . آيا ميل به عدالت ، يعنى ميل به عادل بودن و علاقهء به عادل بودن ديگران و لو انسان خودش منفعتى نداشته باشد ، و به عبارت ديگر ميل به عادل بودن خود بشر و عادل بودن اجتماع ، قطع نظر از هر منفعتى كه انسان در عدالت داشته باشد ، جزء مطلوبهاى بشر است و در نهاد بشر چنين چيزى هست يا نيست ؟\r\n\r\nنظر نيچه و ماكياول\r\nعده‌اى معتقدند كه در نهاد بشر چنين قوه و نيرويى اساساً وجود ندارد . اكثر فيلسوفان اروپا اين‌طور فكر مىكنند و افكار همين فيلسوفان است كه دنيا را در نهايت امر به آتش كشيده است . مىگويند : عدالت اختراع مردمان زبون است . مردمان زبون و ضعيف ، وقتى كه در مقابل اقويا قرار گرفتند ، چون زور نداشتند كه با اقويا مبارزه كنند ، آمدند كلمهء « عدالت » را خلق و اختراع كردند كه عدالت خوب است ، انسان بايد عادل باشد . اينها همه حرف مفت است و دليلش هم اين است كه همين آدمِ طرفدار عدالت اگر خودش زورمند شود همان كارى مىكند كه آن زورمند سابق مىكرد . نيچه ، فيلسوف معروف آلمانى ، مىگويد : « چقدر زياد اتفاق افتاده كه من خنديده‌ام وقتى ديده‌ام ضعفا دم از عدالت و عدالت خواهى مىزنند ؛ نگاه مىكنم ، مىبينم اينها كه مىگويند عدالت ، چون چنگال ندارند . مىگويم اى بيچاره ! تو اگر چنگال مىداشتى هرگز چنين حرفى را نمىزدى . » [ اين فيلسوفان مىگويند 
  ] اصلا بشر به عدالت ايمان و اعتقاد ندارد .\r\nاينهايى كه اعتقاد ندارند كه عدالت جزء امورى است كه در نهاد بشر مىباشد باز دو دسته هستند . يك دسته مىگويند : عدالت را به عنوان يك آرزو ، بشر دنبالش هم نبايد برود ، بايد دنبال قوه و نيرو رفت ؛ عدالت حرف مفت است ، آرزويش را هم نداشته باشيد ، اساساً دنبالش هم نرويد ، فقط برويد دنبال زور ، و يك مثلى مىگويند كه با همين تعبير خودمان سازگار است ؛ خلاصه‌اش اين است كه : « دو گره شاخ بر يك متر دُم ترجيح دارد » ( زور همان شاخ است و عدالت دُم ) شاخ به دست آور ، عدالت يعنى چه ؟ ! برو دنبال زور . نيچه و ماكياول از اينجور اشخاص هستند .\r\n\r\nنظر برتراند راسل\r\nولى عدهء ديگرى اين حرفها را نمىزنند ، مىگويند : نه ، بايد رفت دنبال عدالت ،\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nولى نه به خاطر اينكه عدالت مطلوب ماست ، بلكه به خاطر اينكه منافع فرد در عدالت جمع است . برتراند راسل فكرش چنين است و با اين فكر مدعى انساندوستى هم هست . چون فلسفه‌اش اينجور ايجاب مىكند چاره‌اى ندارد كه غير از اين بگويد .\r\nمىگويد : انسان به حسب طبيعت خودش منفعت‌پرست آفريده شده ، و اين حرف ، دوم ندارد ، پس چه بايد كرد تا عدالت برقرار شود ؟ آيا به بشر بگوييم : بشر ! عدالت را بخواه ؟ اين كه زوربردار نيست ، در نهاد بشر عدالت خواهى وجود ندارد ، چطور با زور به او بگوييم عدالت را بخواه ؟ ! ولى يك كار ديگر مىشود كرد و آن اين است كه عقل و علم و دانش بشر را تقويت كنيم تا برسد به آنجا كه به او بگوييم بشر ! درست است كه آن كه اصالت دارد منفعت است و تو را جز در طريق منفعت‌پرستى فردى نمىشود سوق داد ، اما منفعت فرد در اين است كه عدالت در جمع برقرار باشد ، اگر عدالت در جمع نباشد منفعت فرد هم تأمين نمىشود . درست است كه تو به حكم طبيعتت مىخواهى به همسايه‌ات تجاوز كنى ، ولى تو كه تجاوز كنى او هم تجاوز مىكند و تو بجاى اينكه منفعت بيشتر ببرى منفعت كمتر مىبرى ، پس عقلت را به كار بينداز ، حساب كن ، بعد مىفهمى كه نه ، مصلحت فردِ تو هم در عدالت است .\r\nاينها ايدهء عدالت در عالم را دارند ولى راه وصول به ايدهء عدالت را تقويت فكر و علم و دانش مىدانند ، يعنى آشناكردن بشر به اينكه منفعت فرد در عدالتِ جمع است .\r\n\r\nنقد اين نظريه\r\nاين هم خيلى واضح است كه يك تئورى غير عملى است ، زيرا فقط دربارهء افرادى صادق است كه زور زياد ندارند . دربارهء بنده ممكن است صادق باشد . من كه يك آدم ضعيفى هستم ، وقتى از همسايه‌هايم مىترسم و مىبينم به اندازه‌اى كه من زور دارم همسايه‌ام هم زور دارد ، از ترس زور همسايه مىشوم عادل . اما آن ساعتى كه يك قدرتى به دست آوردم كه هيچ بيمى از همسايه‌ام نداشتم و صددرصد يقين داشتم كه اگر او را لگدكوب كنم قدرتى نيست كه در مقابل من بايستد ، آن وقت چطور مىتوانم عادل باشم ؟ چطور علم من مىتواند مرا عادل كند ؟ ! چون جنابعالى كه مىگوييد بشر منفعت‌پرست است ، علم مىگويد به خاطر منفعت خودت عادل باش ، و اين آن وقتى است كه من زورى را در مقابل خودم ببينم ؛ وقتى كه زورى در مقابل خودم نمىبينم چطور عادل باشم ؟ ! و لهذا فلسفهء راسل - بر خلاف همهء شعارهاى انساندوستى او - به\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nهمهء اقويا و زورمندان درجهء اول كه هيچ بيمى از ضعفا ندارند حق مىدهد كه هرچه مىخواهند ظلم كنند .\r\n\r\nنظر ماركسيسم\r\nدستهء سومى هم داريم كه مىتوان اين دسته را جزء دستهء دوم حساب كرد . اين دسته مىگويند : عدالت ، عملى است ولى نه از راه انسان ، انسان مىتواند عدالت را برقرار كند . اين كار ، كار انسان نيست . نه مىشود انسان را آن‌طور تربيت كرد كه واقعا عدالت را از عمق جانش بخواهد و نه مىشود علم و عقل بشر را آن قدر تقويت كرد كه منفعت خودش را در عدالت بداند ؛ عدالت را از خداى ماشين بايد خواست ، عدالت را از ابزارهاى اقتصادى بايد خواست ، و به تعبير صحيحتر : نبايد خواست ، به شما مربوط نيست ، شما نمىتوانيد دنبال عدالت برويد ، اگر فكر كنى خودت عدالتخواه بشوى دروغ است ، تو اصلا عدالتخواه نيستى ؛ اگر فكر كنى عقلت يك روزى تو را به عدالت هدايت مىكند اين هم دروغ است ؛ ولى ماشين خودبه خود بشر را به سوى عدالت مىكشاند ، تحولاتى كه ابزارهاى اقتصادى و توليدى پيدا مىكنند - با يك حسابى كه پيش خودشان كردند و بسيارى از آنها هم غلط از آب درآمد - مىرسد به دنياى سرمايه‌دارى ، دنياى سرمايه‌دارى خودبه خود منتهى مىشود به دنياى سوسياليستى ، و در دنياى سوسياليستى طبعا و جبرا و به حكم جبر ماشين مساوات و عدالت برقرار مىشود ، چه تو بخواهى و چه نخواهى . تو عامل اجراى عدالت نيستى كه بيايى حساب كنى آيا عقل من مرا به عدالت مىكشاند ؟ آيا تربيت من مرا به عدالت مىكشاند ؟ مىگويد اين حرفها دروغ است .\r\n\r\nنظر اسلام\r\nاما نظر سومى - و به يك اعتبار نظر چهارمى - در اينجا وجود دارد كه مىگويد :\r\nهمهء اينها نوعى بدبينى به طبيعت و فطرت بشر است . اگر مىبينى بشريت امروز از عدالت گريزان است هنوز به مرحلهء كمال نرسيده است . در نهاد بشر عدالت هست . اگر بشر خوب تربيت شود ، اگر زيردست مربى كامل قرار گيرد ، مىرسد به جايى كه خودش واقعا عدالتخواه بشود ، واقعا عدالت جمع را بر منفعت فرد خودش ترجيح بدهد و همين‌طور كه زيبايى را دوست مىدارد عدالت را دوست داشته باشد ؛ بلكه\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nعدالت ، خودش از مقولهء زيبايى است ولى زيبايى معقول نه زيبايى محسوس .\r\nبعد هم برايش دليل مىآورند ، مىگويند : در مكتب ما كه مكتب دين است ، مطلب دليل دارد : اين كه شما مىگوييد بشر به حسب نهاد خودش عدالتخواه نيست و زور بايد عدالت را به او تحميل كند ، يا مىگوييد عقلش بايد برسد به جايى كه منفعت خودش را در آن بداند ، يا مىگوييد [ تكامل 
  ] ابزار توليد [ خودبه خود عدالت را برقرار مىكند 
  ] ، ما مواردى به شما نشان مىدهيم كه افرادى عادل و عدالتخواه بوده‌اند در صورتى كه منافعشان هم ايجاب نمىكرده است ؛ بر خلاف منافع فردى خودشان ، عدالت ، ايده ، هدف و آرزوشان بوده است ، بلكه عدالت را در حد يك محبوب دوست داشته‌اند و خودشان را فداى راه عدالت كرده‌اند . اينها نمونه‌هاى بشرهاى كامل در عصرهاى گذشته بوده‌اند . اين نمونه‌ها نشان داده‌اند كه بشر را مىتوان در مسير عدالت انداخت تا آن‌طور بشود ؛ حال اگر در حد آنها نشود ولى نمونهء كوچكش مىتواند بشود .\r\nعلى بن ابى طالب خودش يك نمونه‌اى است كه همهء اين فلسفه‌ها را باطل مىكند ؛ على و دست‌پروردگان على و عدهء زيادى از افراد بشر كه در تمام دورانها بوده‌اند . حال وقتى ما مثال به حضرت امير مىزنيم شايد در بعضى اذهان مىآيد كه على يك فرد منحصر است . نه ، اينجور نيست . الآن هم در ميان متدينين واقعى افراد بسيار زيادى هستند كه عدالت را واقعا دوست دارند ، نهادشان با عدالت پيوند دارد و چه پيوندى ! بشرِ دوره‌هاى آينده همچنين خواهد بود .\r\nبسيارى از افراد بشر خيال مىكنند كه مسألهء ظهور حضرت حجت ( عجّل اللَّه تعالى فرجه ) يك امرى است مساوى با انحطاط دنيا و بازگشت بشر به تقهقر . قضيه برعكس است ، رُقاء فكرى و اخلاقى و علمى بشر است ، به حكم همهء شواهد و ادلّه‌اى كه از دين به ما رسيده است . همان دينى كه موضوع ظهور حضرت حجت را و عدل كلى را براى ما ذكر كرده است اينها را هم ذكر كرده است . در حديث اصول كافى است كه وقتى آن حضرت ظهور مىكند خداى متعال دست خود را بر سر افراد بشر مىكشد و عقل افراد بشر افزون مىشود ، فكر و عملشان زياد مىشود . وقتى كه وجود مقدس او ظهور مىكند ديگر گرگ و گوسفندى در دنيا وجود ندارد ، حتى گرگها با يكديگر در صلح و صفا زندگى مىكنند ؛ كدام گرگها ؟ آيا همان گرگهايى كه در بيابان زندگى مىكنند ؟ يا گرگهاى افراد بشر ؛ يعنى گرگ ديگر طبيعت گرگى ندارد ، طبيعت گرگى از\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nگرگ گرفته مىشود .\r\nقبل از آنكه قسمتى از قرائن بسيار زياد ديگرى از وضع زمان حضرت را براى شما بخوانم ، نكته‌اى را برايتان عرض بكنم :\r\n\r\nمسألهء عمر حضرت حجت\r\nبسيارى از افراد وقتى موضوع حضرت حجت پيش مىآيد مىگويند : « آيا يك بشر حدود هزار و دويست سال عمر كند ؟ ! اين بر خلاف قانون طبيعت است . » اينها خيال كرده‌اند كه ساير امورى كه در همين دنيا واقع شده است ، با قوانين عادى طبيعت - يعنى آن قوانينى كه علم امروز بشر مىشناسد - صددرصد سازگار است . اصلا تمام تحولات بزرگى كه در تاريخ حيات و زندگى عموم موجودات زنده - از گياه و حيوان - پيش آمده تحولات غير عادى است . آيا اولين نطفهء حيات كه روى زمين بسته شده ، مطابق اصول علوم زيستى است ؟ اولين بار كه حيات در روى زمين پيدا شد با كدام قانون طبيعى جور درمىآيد ؟ مطابق فرضيه‌هاى علمىاى كه امروز هست و از نظر علم امروز مسلّم است كه در حدود چهل ميليارد سال از عمر زمين مىگذرد . در ميلياردها سال پيش اين زمين ما يك كرهء گداخته بوده كه محال و ممتنع بوده است كه جاندارى بتواند روى آن زندگى كند . طبق تخمينهاى علمى ميلياردها سال گذشته است تا اولين جاندار در روى زمين پيدا شده است . علم امروز هم مىگويد جاندار هميشه از جاندار پيدا مىشود ، و نمىتواند نشان بدهد كه جاندارى از غير جاندار پيدا بشود . علم هنوز نتوانسته جواب بدهد كه آن اولين جاندار كه در روى زمين پيدا شد ، يعنى آن اولين تحول بزرگ ، آن نطفهء اول حيات كه روى زمين بسته شد چگونه بسته شد ؟ .\r\nبعد مىگويند : اولين نطفهء حيات و اولين سلول كه پيدا مىشود ، تكامل پيدا مىكند ، به يك مرحله‌اى كه مىرسد دو شاخه مىشود : شاخهء نباتى و شاخهء حيوانى .\r\nشاخهء نباتى با يك مشخصاتى ، و شاخهء حيوانى با مشخصات ديگرى ، كه در بعضى قسمتها ضد يكديگر و مكمل يكديگرند ، و اين عجيب است : اگر گياه نباشد حيوان نيست و اگر حيوان نباشد گياه نيست ، مخصوصاً از جنبهء گرفتن و پس دادن گازهايى كه در فضا وجود دارد . علم هنوز نتوانسته اين را بيان كند كه اين مرحله - كه باز يك تحول بزرگى در حيات و زندگى پيدا مىشود - چگونه رخ مىدهد ؟ چطور شد شاخهء\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nنبات پيدا شد ، چطور شد شاخهء حيوان پيدا شد ؟ و همچنين مراحل ديگر در پيدايش خود انسان ، پيدايش موجودى با اين قدرت ، با اين عقل و فكر و اراده و اختيار . مگر هنوز علم توانسته اين را توجيه كند ؟ ! .\r\nمگر خود وحى يك امر عادى است ؟ ! مگر خود وحى كه يك بشرى برسد به حدى كه دستور از ما وراء طبيعت بگيرد ، كمتر است از مسألهء زنده بودن يك نفر هزار و سيصد سال ؟ اصلا اين يك امر عادى و طبيعى است ، يك چيزى است كه بشر ، اكنون دارد دنبالش مىرود و شايد قانون طبيعى هم داشته باشد . بشرهاى امروز دنبال اين مىروند كه يك وسائلى درست كنند - با يك دواهايى ، با يك فرمولهايى - كه عمر بشر را افزايش دهند . كسى نمىتواند بگويد كه قانون طبيعت اين است كه بشر ، صد سال يا پنجاه سال يا دويست سال و يا پانصد سال عمر كند . درست است كه سلولهاى بدن انسان يك دورهء حياتى دارد ، ولى اين در شرايط محدود است . شايد روزى كشفى بشود كه با يك وسيلهء بسيار كوچك عمر بشر را تا پانصد سال يا بيشتر تطويل كنند .\r\nاين يك امرى نيست كه انسان بخواهد در آن شك كند . اين عادىترين مسائلى است كه در دنياى حيات رخ داده است .\r\nهميشه خداى متعال نشان داده است كه وقتى وضع دنيا به يك مراحلى مىرسد ، مثل اينكه دستى از غيب بيرون مىآيد ، يك تحول ناگهانى رخ مىدهد و يك وضعى پيش مىآيد كه با قانون طبيعت اصلا قابل پيش‌بينى نيست . بنابراين ، اين موضوع ، بحث ندارد كه انسان بيايد دربارهء آن فكر كند يا العياذ باللَّه دچار شك و ترديد شود .\r\nدنياى دين براى همين است كه چشم انسان را باز كند و فكر انسان را از محدوديت جريانهاى عادى خارج كند .\r\nدر آن دوره - كه عرض كردم دورهء تكامل علم و عقل و اخلاق و اجتماع است - چه پيش مىآيد ؟ قسمتى را به عنوان عرض مىكنم .\r\n\r\nمشخصات دورهء حضرت مهدى عليه السلام\r\nبه اتفاق علماى شيعه و اهل تسنن اين جمله از پيغمبر اكرم متواتر است . احدى در اين جمله ترديد ندارد كه پيغمبر اكرم فرمود : « لَوْ لَمْ يَبْقَ مِنَ الدُّنْيا الّا يَوْمٌ واحِدٌ لَطَوَّلَ اللَّهُ ذلِكَ الْيَوْمَ حَتّى يَخْرُجَ رَجُلٌ مِنْ وُلْدى » يعنى اگر فرض كنيم از دنيا يك روز بيشتر باقى نمانده است ، خدا آن روز را طولانى مىكند تا مهدى از اولاد من ظهور كند . مقصود اين\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nاست : اين قضاى حتمى پروردگار است كه اگر فرض كنيم از عمر دنيا يك روز بيشتر باقى نمانده است اين كار حتما بايد عملى شود . اين روايتى است كه اهل تشيع و اهل تسنن هر دو روايت كرده‌اند و در آن ترديدى نيست .\r\nبعضى از دوستان وقتى كه مىديدند كه اين برادر ما از حجاز ، آقاى شيخ خليل الرحمن « 1 » ، هميشه صحبت انتظار ظهور حضرت حجت را مىكند ، تعجب مىكردند كه ايشان اهل تشيع نيستند ، چطور انتظار ظهور حضرت حجت را دارند ؟\r\nواقعا ايشان انتظار ظهور حضرت حجت را دارند . اغلب ما شايد روى عادت و منطقهء جغرافيايى مىگوييم ، و ايشان روى اعتقاد و ايمان مىگويند . گفتم : اين مطلبى است كه شيعه و سنى ندارد ، اهل تسنن هم اين سخن را زياد مىگويند .\r\nحال ببينيد پيغمبر چگونه آن روز را روشن و دورهء كمال بشريت مىبيند . فرمود :\r\n« الْمَهْدىُّ يُبْعَثُ فى امّتى عَلَى اخْتِلافٍ مِنَ النّاسِ وَ الزَّلازِلِ » مهدى عليه السلام در يك شرايطى مىآيد كه اختلاف در ميان بشر شديد و زلزله‌ها برقرار است ( مقصود زلزله‌هاى ناشى از مواد زير زمين نيست ) ، اصلًا زمين به دست بشر دارد تكان مىخورد و خطر ، بشريت را تهديد مىكند كه زمين نيست و نابود شود . « فَيَمْلَأُ الْارْضَ قِسْطاً وَ عَدْلًا كَما مُلِئَتْ ظُلْماً وَ جَوْراً » بعد از آنكه پيمانهء ظلم و جور پر شد ، دنيا را پر از عدل و داد مىكند . « يَرْضى عَنْهُ ساكِنُ السَّماءِ وَ ساكِنُ الْارْضِ » از او ، هم خداى آسمان راضى است و هم خلق خداى آسمان و مردم روى زمين ؛ مىگويند : الحمد للَّه كه شر اين ظلمها از سر ما كوتاه شد . بعد فرمود : « يُقَسِّمُ الْمالَ صِحاحاً » ثروت را به طور صحيح تقسيم مىكند . گفتند : يا رسولَ اللَّه ! يعنى چه به طور صحيح ؟ فرمود : عادلانه و بالسّويّه تقسيم مىكند . « وَ يَمْلَأُ اللَّهُ قُلوبَ امَّةِ مُحَمَّدٍ غِنىً وَ يَسَعُهُمْ عَدْلُهُ » « 2 » خداوند دل امت اسلام را مملوّ از غنا مىكند ؛ يعنى خيال نكن غنا و ثروت ، تنها همان ثروت مادى است ؛ دلها غنى مىشود ، فقرها و نيازها و حقارتها و بيچارگيها و كينه‌ها و حسادتها ، همه از دلها بيرون كشيده مىشود .\r\nامير المؤمنين على عليه السلام در نهج البلاغه مىفرمايد : حَتّى تَقومَ الْحَرْبُ بِكُمْ عَلى ساقٍ ، بادِياً نَواجِذُها ، مَمْلوءَة اخْلافُها ، حُلْواً رَضاعُها ، عَلْقَماً عاقِبَتُها . پيش‌بينى مىكند كه قبل از ظهور حضرت مهدى آشوب عجيب و جنگهاى بسيار مهيب و خطرناكى در دنيا\r\n\r\n\r\n\r\n\r\n","description":"","footnote":"\r\n( 1 ) . [ از قاريان قرآن كه حسينيهء ارشاد از او دعوت به عمل آورده بود . 
  ]\r\n( 2 ) . اعلام الورى ، ص 401 .\r\n","page_name":" 162 ","page_number":162},
  {"content":"\r\n\r\nهست . مىفرمايد : جنگ روى پاى خودش مىايستد ، دندانهاى خودش را نشان مىدهد مثل يك درنده‌اى كه دندان نشان مىدهد ؛ شيرِ پستان خودش را نشان مىدهد ، يعنى آن ستيزه‌جويان و آتش افروزان جنگ نگاه مىكنند مىبينند اين پستان جنگ خوب شير مىدهد يعنى به نفعشان كار مىكند ، اما نمىدانند كه عاقبتِ اين جنگ به ضرر خودشان است . « حُلْواً رَضاعُها » دوشيدنش خيلى شيرين است اما « عَلْقَماً عاقِبَتُها » عاقبتش فوق العاده تلخ است . « الا وَ فى غَدٍ وَ سَيَأْتى غَدٌ بِما لا تَعْرِفونَ » بدانيد كه فردا دنيا آبستن چيزهايى است كه هيچ پيش‌بينى نمىكنيد ، نمىشناسيد و آگاه نيستيد ، ولى بدانيد هست و فردا با خود خواهد آورد . « يَأْخُذُ الْوالى مِنْ غَيْرِها عُمّالَها عَلى مَساوى اعْمالِها » اول كارى كه آن والى الهى مىكند اين است كه عمال و حكام را يك يك مىگيرد ، اعوان خودش را اصلاح مىكند ، دنيا اصلاح مىشود . « وَ تُخْرِجُ لَهُ الْارْضُ افاليذَ كَبِدِها » زمين پاره‌هاى جگر خودش را بيرون مىدهد ؛ يعنى زمين هر موهبتى كه در خودش دارد از هر معدنى ، و هر استعدادى كه شما تصور بكنيد ، همه را بيرون مىدهد ؛ هرچه تا امروز مضايقه كرده بيرون مىدهد . « وَ تُلْقى الَيْهِ سِلْماً مَقاليدَها » زمين مىآيد مثل يك غلام در حالى كه تسليم است كليدهاى خودش را در اختيار او قرار مىدهد ( اينها همه تعبير و بيان است ) يعنى ديگر سرّى در طبيعت باقى نمىماند مگر اينكه به دست او كشف مىشود ، مجهولى در طبيعت باقى نمىماند مگر اينكه در آن دوره مكشوف مىگردد . « فَيُريكُمْ كَيْفَ عَدْلُ السّيرَةِ » آن وقت او به شما نشان خواهد داد كه عدالت واقعى يعنى چه ، نشان خواهد داد كه اينهمه كه دم از اعلاميهء حقوق بشر و آزادى مىزدند همه‌اش دروغ بود ، اينهمه كه دم از صلح مىزدند همه‌اش دروغ و نفاق و « جوفروشى و گندم نمايى » بود . « وَ يُحْيى مَيِّتَ الْكِتابِ وَ السُّنَّةِ » « 1 » قوانين كتاب و سنت را كه متروك مانده و به حسب ظاهر مرده و از ميان رفته است زنده خواهد كرد . و نيز فرمود : اذا قامَ الْقائِمُ حَكَمَ بِالْعَدْلِ . .\r\nهر يك از ائمهء ما يك لقبى دارد . مثلا امير المؤمنين : علىٌّ المرتضى . امام حسن :\r\nالحسن المجتبى . امام حسين : سيد الشهداء ، و ائمهء ديگر : السجاد ، الباقر ، الصادق ، الكاظم ، الرضا ، التقى ، النقى ، الزّكىّ العسكرى . حضرت يك لقبى دارد مخصوص به خود ، لقبى كه از مفهوم « قيام » گرفته شده است ، آن كه در جهان قيام مىكند : الْقائم .\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 138 .\r\n","page_name":" 163 ","page_number":163},
  {"content":"\r\n\r\nاصلًا ما حضرت مهدى را به قيام و عدالت مىشناسيم . هر امامى به يك صفت شناخته مىشود ، اين امام به قيام و عدالت شناخته مىشود .\r\n« وَ ارْتَفَعَ فى ايّامِهِ الْجَوْرُ » جور و ظلمى ديگر در كار نيست . « وَ امِنَتْ بِهِ السُّبُلُ » همهء راهها ، راههاى زمينى ، دريايى و هوايى امن مىشود ، چون منشأ اين ناامنيها ناراحتيها و بىعدالتىهاست . وقتى كه عدالت برقرار بشود ، [ چون 
  ] فطرت بشر فطرت عدالت است ، دليل ندارد كه ناامنى وجود داشته باشد . « وَ اخْرَجَتِ الْارْضُ بَرَكاتِها » و زمين تمام بركات خودش را بيرون مىآورد . « وَ لا يَجِدُ الرَّجُلُ مِنْكُمْ يَوْمَئِذٍ مَوْضِعاً لِصَدَقَتِهِ وَ لا بِرِّهِ . . . وَ هُوَ قَوْلُهُ تَعالى :  وَ الْعاقِبَةُ لِلْمُتَّقِينَ » * *  آيا مىدانيد ناراحتى مردمِ آن وقت چيست ؟ ناراحتى مردم فقط اين است كه اگر بخواهند يك صدقه‌اى بدهند و يك كمكى به كسى بكنند ، يك نفر [ مستحق 
  ] پيدا نمىكنند ؛ يك فقير در روى زمين پيدا نخواهد شد .\r\nراجع به « توحيد الهى » مىفرمايد : « حَتّى يُوَحِّدُوا اللَّهَ وَ لا يُشْرِكَ بِهِ شَيْئاً » و راجع به « امنيت » مىفرمايد : « وَ تَخْرُجُ الْعَجوزَةُ الضَّعيفَةُ مِنَ الْمَشْرِقِ تُريدُ الْمَغْرِبَ لا يُؤْذيها احَدٌ » يك پيرزن ناتوان ، از مشرق تا مغرب دنيا را مسافرت مىكند بدون كوچكترين آزار و اذيتى .\r\nزياد است : آنچه از عدالت گفته شده است ، از صلح و صفا به معنى واقعى گفته شده است ، از آزادى و امنيت كامل گفته شده است ، از ثروت و بركت فراوان گفته شده است ، از تقسيم عادلانهء ثروت گفته شده است ، از فراوانى وسائل ( وسائل دامدارى و غيره ) ، از ميوه و گوسفند گفته شده است ، از نبودن مفاسد گفته شده است كه ديگر شرب خمرى وجود نخواهد داشت ، ديگر زنايى وجود نخواهد داشت ، ديگر بشر تنفر دارد از دروغ گفتن ، تنفر دارد از غيبت كردن ، تنفر دارد از تهمت زدن ، تنفر دارد از ظلم كردن .\r\nاينها بر اساس چه فلسفه‌اى است ؟ همان كه عرض كردم : اسلام مىگويد عاقبتِ بشر عدالت است ، اما نمىگويد آن عدالتى كه در عاقبت مىآيد فقط اين است كه فكر بشر به اينجا منتهى مىشود كه منفعت من در اين است كه منافع ديگران را حفظ كنم ؛ نه ، [ در آن زمان 
  ] عدالت براى بشر محبوب و مثل يك معبود است ، يعنى روحش رُقاء پيدا مىكند ، تربيتش كامل مىشود ، و اين نمىشود جز اينكه يك حكومت عادل جهانى بر مبناى ايمان ، خداپرستى و خداشناسى و بر مبناى حكومت قرآن به وجود آيد ؛ و ما مسلمين خوشوقتيم كه بر خلاف اينهمه بدبينيهايى كه در دنياى غرب براى بشريت به وجود آمده ، به آيندهء بشريت خوشبين هستيم .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nهمين راسل در كتاب اميدهاى نو مىگويد : امروز ديگر غالب دانشمندان اميدشان را از بشريت قطع كرده و معتقدند كه علم به جايى رسيده است كه عن قريب بشر به دست علم نابود خواهد شد . مىگويد : يكى از اين افراد اينشتين است . اينشتين معتقد است كه بشر با گورى كه به دست خودش كنده است ، يك گام بيشتر فاصله ندارد . بشر به مرحله‌اى رسيده است كه فشار دادن چند دگمه همان و زمين ما كُن فَيَكون شدن همان . و واقعاً هم اگر ما معتقد به خدا و دست غيبى نباشيم ، اگر آن اطمينانى كه قرآن به آيندهء بشريت مىدهد ما را مطمئن نكرده باشد ، يعنى اگر ما همين ظواهر دنياى امروز را ببينيم ، حق با اينهاست . روزى نيست كه وسائل مخرّب به صورت نيرومندتر ، مهيب‌تر و وحشتناك‌تر پيدا نشود . از حدود بيست سال پيش ، از وقتى كه بمب اتمى در هيروشيما افتاد ، تا امروز ، نگاه كنيد ببينيد قدرت تخريبى صنعتى بشر چند برابر شده است ؟ رسيده به مرحله‌اى كه مىگويند دنياى امروز ديگر غالب و مغلوب ندارد . اگر جنگ سوم جهانى پيش بيايد ، صحبت اين نيست كه آيا آمريكا غالب است يا شوروى يا چين . اگر جنگ سومى پيش بيايد آن كه مغلوب است زمين و بشريت است و آن كه غالب است هيچ است . اما ما مىگوييم : براى بشر و براى زمين از اين پرتگاهها بازهم پيدا شده است ، دست الهى بالاى همهء دستهاست .  وَ كُنْتُمْ عَلى شَفا حُفْرَةٍ مِنَ النَّارِ فَأَنْقَذَكُمْ مِنْها  « 1 » . به ما گفته‌اند : « افْضَلُ الْاعْمالِ انْتِظارُ الْفَرَجِ » « 2 » اين خوشبينى و انتظار فرج كلى فضيلتش از همهء اعمال بيشتر است ، چرا ؟ براى اينكه اين يك ايمانى است در سطح بسيار عالى .\r\nخدايا ما را از منتظران واقعى فرج امام زمان ( عجّل اللَّه تعالى فرجه ) بگردان .\r\nخدايا به ما آن شايستگى را عنايت كن كه دولت برحق او را ادراك كنيم .\r\nاللّهُمَّ انّا نَرْغَبُ الَيْكَ فى دَوْلَةٍ كَريمَةٍ ، تُعِزُّ بِهَا الْاسْلامَ وَ اهْلَهُ وَ تُذِلُّ بِهَا النِّفاقَ وَ اهْلَهُ ، وَ تَجْعَلُنا فيها مِنَ الدُّعاةِ الى طاعَتِكَ وَ الْقَادَةِ الى سَبيلِكَ .\r\nو صلّى اللَّه على محمّد و آله الطّاهرين\r\n\r\n\r\n\r\n\r\n","description":"","footnote":"\r\n( 1 ) . آل عمران / 103 .\r\n( 2 ) . بحار الأنوار ، ج 52 / ص 122 .\r\n","page_name":" 165 ","page_number":165},
  {"content":"\r\n . \r\n","description":"","footnote":"","page_name":" 166 ","page_number":166},
  {"content":"\r\n\r\n\r\nمهدى موعود\r\nبسم اللَّه الرحمن الرحيم .\r\nالحمد للَّه ربّ العالمين ، بارئ الخلائق اجمعين ، و الصلاة و السلام على عبد اللَّه و رسوله و حبيبه و صفيّه و حافظ سرّه و مبلّغ رسالاته سيدنا و نبينا و مولانا ابى القاسم محمّد صلى الله عليه و آله و سلم و آله الطّيّبين الطّاهرين المعصومين ، اعوذ باللَّه من الشّيطان الرّجيم :\r\n وَعَدَ اللَّهُ الَّذِينَ آمَنُوا مِنْكُمْ وَ عَمِلُوا الصَّالِحاتِ لَيَسْتَخْلِفَنَّهُمْ فِي الْأَرْضِ كَمَا اسْتَخْلَفَ الَّذِينَ مِنْ قَبْلِهِمْ وَ لَيُمَكِّنَنَّ لَهُمْ دِينَهُمُ الَّذِي ارْتَضى لَهُمْ وَ لَيُبَدِّلَنَّهُمْ مِنْ بَعْدِ خَوْفِهِمْ أَمْناً يَعْبُدُونَنِي لا يُشْرِكُونَ بِي شَيْئاً  « 1 » .\r\nبه دنبال بحثى كه در هفتهء گذشته در همين جلسهء محترم صورت گرفت تحت عنوان « عدل كلى » به مناسبت ميلاد مسعود وجود مقدس حجة بن الحسن ( عجّل اللَّه\r\n\r\n\r\n\r\n\r\n","description":"","footnote":"\r\n( 1 ) . نور / 55 .\r\n","page_name":" 167 ","page_number":167},
  {"content":"\r\n\r\nتعالى فرجه ) ، اين جلسه را هم به بحثى كه مربوط به وجود مقدس ايشان است اختصاص مىدهيم و بحث ما بيشتر جنبهء تاريخى دارد ؛ يعنى امشب مىخواهم قسمتى از مطالبى را كه از مسلّمات تاريخ اسلام در زمينهء مهدى موعود است به عرض شما برسانم .\r\nبعضى از افراد كه اطلاعى در اين زمينه ندارند - مخصوصا اشخاصى كه اعتقادى به اصول و مبانى مذهب تشيع ندارند و برخى از سخنان را در بعضى از كتابها خوانده‌اند - خيال مىكنند كه سابقهء اعتقاد به مهدويت ، فقط مثلا از نيمهء قرن سوم هجرى كه دوران ولادت حضرت حجت است پيدا شده است . مىخواهم عرض كنم كه اساسا اين موضوع اعم از اينكه كاملا به صورت مشخص بيان شده باشد يا به صورت كلى و اجمال و اشاره ، از كجا شروع شده است و چگونه است .\r\n\r\nمهدويت در قرآن و احاديث نبوى\r\nاولًا : در قرآن كريم اين مطلب به صورت يك نويد كلى در كمال صراحت هست ، يعنى هر كسى كه قرآن كريم را مطالعه كند مىبيند قرآن كريم آن نتيجه را كه بر وجود مقدس حضرت حجت مترتب مىشود ، در آيات زيادى به عنوان يك امرى كه به طور قطع در آينده صورت خواهد گرفت ذكر مىكند . از آن جمله است اين آيه :  وَ لَقَدْ كَتَبْنا فِي الزَّبُورِ مِنْ بَعْدِ الذِّكْرِ أَنَّ الْأَرْضَ يَرِثُها عِبادِيَ الصَّالِحُونَ  « 1 » . خدا در قرآن مىگويد كه ما در گذشته بعد از « ذكر » - كه گفته‌اند يعنى بعد از آنكه در تورات نوشتيم - در زبور هم اين مطلب را اعلام كرديم ، و ما اعلام كرديم ، پس شدنى است كه :  أَنَّ الْأَرْضَ يَرِثُها عِبادِيَ الصَّالِحُونَ  . صحبت منطقه و محل و شهر نيست ، اصلا فكر آن قدر بزرگ و وسيع است كه سخن از تمام زمين است : زمين براى هميشه در اختيار زورمندان و ستمكاران و جباران نمىماند ، اين يك امر موقت است ، دولت صالحان كه بر تمام زمين حكومت كند ، در آينده وجود خواهد داشت . در مفهوم اين آيه كوچكترين ترديدى نيست .\r\nهمچنين راجع به اينكه دين مقدس اسلام دين عمومى بشر خواهد شد و تمام اديان ديگر در مقابل اين دين از بين خواهند رفت و تحت الشعاع قرار خواهند گرفت ، در قرآن كريم هست ، كه اين يكى ديگر از آثار و نتايج وجود مقدس مهدى موعود\r\n\r\n\r\n\r\n\r\n","description":"","footnote":"\r\n( 1 ) . انبياء / 105 .\r\n","page_name":" 168 ","page_number":168},
  {"content":"\r\n\r\nاست :  « هُوَ الَّذِي أَرْسَلَ رَسُولَهُ بِالْهُدى وَ دِينِ الْحَقِّ لِيُظْهِرَهُ عَلَى الدِّينِ كُلِّهِ وَ لَوْ كَرِهَ الْمُشْرِكُونَ »  « 1 »  *  اين دين را به وسيلهء اين پيامبر فرستاد براى اينكه در نهايت امر آن را بر تمام دينهاى عالم پيروز گرداند ، يعنى همهء مردم دنيا تابع اين دين بشوند ؛ و آيات ديگرى . چون بحثم دربارهء آيات قرآن نيست به اشاره قناعت مىكنم .\r\nاز آيات قرآن كه بگذريم مسألهء احاديث نبوى مطرح است . آيا پيغمبر اكرم در اين زمينه چه مطالبى فرموده است ؟ آيا فرموده است يا نفرموده است ؟ اگر روايات مربوط به مهدى موعود انحصارا روايات شيعه مىبود ، براى شكاكان جاى اعتراض بود كه :\r\nاگر مسألهء مهدى موعود يك مسألهء واقعى است بايد پيغمبر اكرم گفته باشد و اگر پيغمبر اكرم گفته بود بايد ساير فرق اسلامى هم روايت كرده باشند و تنها شما شيعيان روايت نكرده باشيد . جوابش خيلى واضح است : اتفاقا روايات باب مهدى موعود را تنها شيعيان روايت نكرده‌اند . رواياتى كه اهل تسنن در اين زمينه دارند ، از روايات شيعه اگر بيشتر نباشد كمتر نيست . كتابهايى را كه در اين زمينه نوشته شده است مطالعه كنيد ، مىبينيد همين‌طور است .\r\nدر همين سالهايى كه ما در قم بوديم دو كتاب در اين زمينه تأليف شد . يكى را مرحوم آية اللَّه صدر ( اعلى اللَّه مقامه ) البته به زبان عربى نوشته‌اند به نام المهدى و خيال مىكنم چاپ هم شده باشد . در آن كتاب ، ايشان هرچه روايت نقل كرده‌اند ، همه ، روايات اهل تسنن است . وقتى انسان مطالعه مىكند مىبيند كه مسألهء مهدى موعود در روايات اهل تسنن از روايات شيعه بيشتر هست و كمتر نيست .\r\nكتاب ديگرى كه خوشبختانه به زبان فارسى است ، به امر مرحوم آية اللَّه آقاى بروجردى تهيه شده به نام منتخب الاثر ، كه يكى از فضلاى حوزهء علميهء قم كه الآن هم در قم هستند به نام آقاى آقا ميرزا لطف اللَّه صافى از فضلاى مبرّز قم ( گلپايگانى ) تحت رهنمايى مرحوم آية اللَّه بروجردى [ اين كتاب را تأليف كردند 
  ] ، يعنى ايشان دستور كلى اين كتاب را دادند و طرح و شكل و رسم كتاب را تعيين كردند و بعد اين مرد فاضل رفت دنبالش و اين كتاب را نوشت . اين كتاب را هم مطالعه كنيد ، مىبينيد روايات زيادى در اين زمينه هست بالاخص از اهل تسنن ، به مضامين و تعبيرات مختلف .\r\nباز من به جنبهء روايتى اين بحث كار ندارم ، همين طورى كه به جنبهء آياتش كار\r\n\r\n\r\n\r\n\r\n","description":"","footnote":"\r\n( 1 ) . توبه / 33 .\r\n","page_name":" 169 ","page_number":169},
  {"content":"\r\n\r\nزيادى ندارم ؛ من از يك جنبهء ديگرى مىخواهم مسألهء موعود اسلام را بحث بكنم و آن اينكه : اين مسأله روى تاريخ اسلام چه اثرى گذاشته است ؟ وقتى كه ما تاريخ اسلام را مطالعه مىكنيم ، مىبينيم گذشته از رواياتى كه در اين زمينه از پيغمبر اكرم يا امير المؤمنين وارد شده است اساساً از همان نيمهء دوم قرن اول اخبار مربوط به مهدى موعود منشأ حوادثى در تاريخ اسلام شده است . چون چنين نويدى و چنين گفته‌اى در كلمات پيغمبر اكرم بوده است احيانا از آن سوء استفاده‌هايى شده است ، و اين خود دليل بر اين است كه چنين خبرى در ميان مسلمين از زبان پيغمبرشان پخش و منتشر بوده است و اگر نبود ، آن سوء استفاده‌ها نمىشد .\r\n\r\nبيان على عليه السلام\r\nقبل از اينكه اولين حادثهء تاريخى در اين زمينه را عرض كنم ، جمله‌هايى از امير المؤمنين على عليه السلام را - كه در نهج البلاغه است و من از مرحوم آية اللَّه العظمى بروجردى شنيدم كه اين جمله‌ها متواتر است يعنى تنها در نهج البلاغه نيست و سندهاى متواتر دارد - نقل مىكنم .\r\nامير المؤمنين در آن مصاحبه‌اى كه با كميل بن زياد نخعى كرده است [ مطالبى در اين باب بيان نموده است 
  ] كه كميل مىگويد شبى بود ، على عليه السلام دست مرا گرفت ( ظاهراً در كوفه بوده است ) ، مرا با خودش برد به صحرا ، « فَلَمّا اصْحَرَ تَنَفَّسَ الصُّعَداءَ » به صحرا كه رسيديم يك نفس خيلى عميقى ، يك آهى از آن بُن دل بركشيد و آنگاه درد دلهايش را شروع كرد ؛ آن تقسيم‌بندى معروف : « النّاسُ ثَلاثَةٌ » « 1 » مردم سه دسته هستند :\r\nعالم ربّانى ، متعلّمين و مردمان هَمَجٌ رَعاع ، و بعد شكايت از اينكه كميل ! من آدم لايق پيدا نمىكنم كه آنچه را مىدانم به او بگويم . يك افرادى آدمهاى خوبى هستند ولى احمقند ، يك عده‌اى افراد زيركى هستند ولى ديانت ندارند و دين را وسيلهء دنيادارى قرار مىدهند . مردم را تقسيم‌بندى كرد و همه شكايت از تنهايى خود : كميل ! من احساس تنهايى مىكنم ، من تنهايم ، ندارم آدم قابل و لايق كه اسرارى را كه در دل دارم به او بگويم . در آخر يك مرتبه مىگويد : بله ، البته زمين هيچ‌گاه خالى نمىماند : اللّهُمَّ بَلى ! لا تَخْلُو الْارْضُ مِنْ قائِمٍ للَّهِ بِحُجَّةٍ ، امّا ظاهِراً مَشْهوراً ، وَ امّا خائِفاً مَغْموراً ، لِئَلّا تَبْطُلَ حُجَجُ اللَّهِ وَ\r\n\r\n\r\n\r\n\r\n","description":"","footnote":"\r\n( 1 ) . النّاسُ ثَلاثَةٌ : فَعالِمٌ رَبّانِىٌّ ، وَ مُتَعَلِّمٌ عَلى سَبيلِ نَجاةٍ ، وَ هَمَجٌ رَعاعٌ .\r\n","page_name":" 170 ","page_number":170},
  {"content":"\r\n\r\nبَيِّناتُهُ . . . يَحْفَظُ اللَّهُ بِهِمْ حُجَجَهُ وَ بَيِّناتِهِ ، حَتّى يودِعوها نُظَراءَهُم وَ يَزْرَعوها فى قُلوبِ اشْباهِهِمْ « 1 » . فرمود : بله ، در عين حال هيچ وقت زمين از حجت خدا خالى نمىماند ، يا حجت ظاهر آشكار و يا حجتى كه از چشمها پنهان و غايب است .\r\n\r\nقيام مختار و اعتقاد به مهدويت\r\nاولين بارى كه مىبينيم اثر اعتقاد مهدويت در تاريخ اسلام ظهور مىكند ، در جريان انتقام مختار از قتلهء امام حسين عليه السلام است . جاى ترديد نيست كه مختار مرد بسيار سياستمدارى بوده و روشش هم بيش از آنكه روش يك مرد دينى و مذهبى باشد روش يك مرد سياسى بوده است . البته نمىخواهم بگويم مختار آدم بدى بوده يا آدم خوبى بوده است ، كار به آن جهت ندارم . مختار مىدانست كه و لو اينكه موضوع ، موضوع انتقام گرفتن از قتلهء سيد الشهداء است و اين زمينه ، زمينهء بسيار عالىاى است ، اما مردم تحت رهبرى او حاضر به اين كار نيستند . شايد ( بنا بر روايتى ) با حضرت امام زين العابدين هم تماس گرفت و ايشان قبول نكردند . مسألهء مهدى موعود را كه پيغمبر اكرم خبر داده بود مطرح كرد به نام محمد بن حنفيّه پسر امير المؤمنين و برادر سيد الشهداء ، چون اسمش محمد بود ، زيرا در روايات نبوى آمده است : « اسْمُهُ اسْمى » نام او نام من است . گفت : ايّها الناس ! من نايب مهدى زمانم ، آن مهدىاى كه پيغمبر خبر داده است « 2 » . مختار مدتى به نام نيابت از مهدى زمان ، بازى سياسى خودش را انجام داد . حال آيا محمد بن حنفيّه واقعاً خودش هم قبول مىكرد كه من مهدى موعود هستم ؟ بعضى مىگويند قبول مىكرد براى اينكه بتوانند انتقام را بكشند ، ولى اين البته ثابت نيست . در اينكه مختار محمد بن حنفيّه را به عنوان مهدى موعود معرفى مىكرد شكى نيست ، و بعدها از همين جا مذهب « كيسانيّه » پديد آمد . محمد بن حنفيّه هم كه مُرد گفتند مهدى موعود كه نمىميرد مگر اينكه زمين را پر از عدل و داد كند ، پس محمد بن حنفيّه نمرده است ، در كوه رَضوى غايب شده است .\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، حكمت 147 .\r\n( 2 ) . اين را هم توجه داشته باشيد : از صدر اسلام ، زمان ظهور مهدى عليه السلام هيچ وقت مشخص نشده است .\r\nالبته يك خواصى مىدانستند پسرِ فلان كس پسر فلان كس ، ولى در رواياتى كه پيغمبر همين قدر فرمود :\r\n« مهدى از اولاد من حتما بايد ظهور كند » چيزى كه تاريخ آن را نيز مشخص نمايد وجود نداشت .\r\n","page_name":" 171 ","page_number":171},
  {"content":"\r\n\r\n\r\nسخن زُهرى\r\nجريانهاى ديگرى باز در تاريخ اسلام هست . أبو الفرج اصفهانى كه خودش اموىّ الاصل و يك مورخ است و شيعه هم نيست ، در مقاتل الطالبيّين مىنويسد كه وقتى خبر شهادت زيد بن علىّ بن الحسين « 1 » به زُهرى « 2 » رسيد گفت : « چرا اين قدر اين اهل بيت عجله مىكنند ؟ ! روزى خواهد رسيد كه مهدى از آنها ظهور كند . » معلوم مىشود مسألهء مهدى موعود از اولاد پيغمبر ، آنچنان قطعى و مسلّم بوده است كه وقتى خبر شهادت زيد را به زُهرى مىدهند زهرى فورا ذهنش به اين سو مىرود كه زيد قيام كرده است ، و مىگويد : « اين اولاد پيغمبر چرا عجله مىكنند ؟ ! چرا زود قيام مىكنند ؟ ! اينها نبايد حالا قيام كنند ، قيام اينها مال مهدى موعودشان است . » من كارى ندارم كه اعتراض زهرى آيا وارد است يا وارد نيست ؛ خير ، وارد هم نيست ؛ غرضم اين جهت است كه زهرى گفت : خواهد آمد روزى كه يكى از اهل بيت پيغمبر قيام كند و قيام او قيام ناجح و موفق باشد .\r\n\r\nقيام « نفس زكيّه » و اعتقاد به مهدويت\r\nامام حسن عليه السلام پسرى دارند به نام « حسن » كه هم اسم خودشان است و لهذا به او مىگفتند « حسن مثنّى » يعنى حسن دوم ، حسن بن الحسن . حسن دوم داماد أبا عبد اللَّه الحسين است . فاطمه بنت الحسين زن حسن مثنّى است . از حسن مثنّى و فاطمه بنت الحسين پسرى متولد مىشود به نام « عبد اللَّه » و چون اين پسر ، هم از طرف مادر به حضرت امير و حضرت زهرا متصل مىشد و هم از طرف پدر و خيلى خالص بود ، به او مىگفتند « عبد اللَّه محض » يعنى عبد اللَّه ، كسى كه يك علوى محض و يك فاطمى\r\n\r\n\r\n\r\n\r\n","description":"","footnote":"\r\n( 1 ) . مىدانيد كه حضرت امام زين العابدين پسرى دارند به نام « زيد » . زيد قيام كرد و شهيد شد . راجع به زيد كه چگونه آدمى بوده است ، آدم خوبى بوده يا آدم خوبى نبوده ، حرفهايى هست ولى مطابق آنچه كه از روايات شيعه استفاده مىشود ائمهء ما زيد را تجليل كرده‌اند . در روايت كافى آمده است كه امام صادق فرمود : « به خدا قسم زيد شهيد از دنيا رفت . » و اين زيد همان كسى است كه زيديها يعنى شيعيان زيدى كه الآن در يمن هستند ، همه يا بيشترشان او را بعد از امام زين العابدين امام مىدانند . خودش به هر حال مرد خوبى بوده است ، مرد زاهد و متقىاى بوده است . مطابق روايات ما قيام او قيام امر به معروف و نهى از منكر بوده است نه قيام ادعاى امامت . بنابراين زيد از نظر ما مرد شريف و صالحى است .\r\n( 2 ) . زُهرى از اهل تسنن است . زهرى و شَعبى دو نفر از تابعين‌اند ، يعنى كسانى هستند كه اصحاب پيغمبر را درك كرده‌اند نه خود پيغمبر را ، و اينها از مشايخ و علماى بزرگ عصر خودشان هستند .\r\n","page_name":" 172 ","page_number":172},
  {"content":"\r\n\r\nمحض است ، هم از پدر نسب [ به على عليه السلام و فاطمه عليها السلام 
  ] مىبرد و هم از مادر .\r\nعبد اللَّه محض پسرانى دارد يكى به نام محمد و يكى به نام ابراهيم . زمان اينها مقارن است با اواخر دورهء اموى يعنى در حدود سنهء 130 هجرى . محمد بن عبد اللَّه محض بسيار مرد شريفى است كه به نام « نفس زكيّه » معروف است . در آخر عهد اموى سادات حسنى قيام كردند ( جريان مفصلى دارد ) ، حتى عباسيها هم با محمد بن عبد اللَّه محض بيعت كردند . حضرت صادق عليه السلام را نيز در جلسه‌اى دعوت كردند و به ايشان گفتند ما مىخواهيم قيام كنيم و همه مىخواهيم با محمد بن عبد اللَّه بن محض بيعت كنيم ، شما هم كه سيد حسينيّين هستيد بيعت كنيد . امام فرمود : هدف شما از اين كار چيست ؟ اگر محمد مىخواهد به عنوان امر به معروف و نهى از منكر قيام كند ، من با او همراهى مىكنم و تأييدش مىنمايم ، اما اگر مىخواهد به اين عنوان كه او مهدى اين امت است قيام كند اشتباه مىكند ، مهدى اين امت او نيست ، كس ديگر است و من هرگز تأييد نمىكنم . شايد تا حدودى مطلب براى خود محمد بن عبد اللَّه محض هم اشتباه شده بود ، زيرا هم اسم پيغمبر بود ، يك خالى هم در شانه‌اش داشت « 1 » ، مردم مىگفتند نكند اين خال هم علامت اين باشد كه او مهدى امت است . بسيارى از كسانى كه با وى بيعت كردند ، به عنوان مهدى امت بيعت كردند . معلوم مىشود كه مسألهء مهدى امت آن قدر در ميان مسلمين قطعى بوده است كه هركس كه قيام مىكرد و اندكى صالح بود افرادى مىگفتند « اين همان مهدىاى است كه پيغمبر گفته است . » اگر پيغمبر نمىگفت اين‌طور نمىشد .\r\n\r\nنيرنگ منصور ، خليفهء عباسى\r\nحتى ما مىبينيم يكى از خلفاى عباسى اسمش مهدى است ؛ پسر منصور ، سومين خليفهء عباسى . اولين خليفه‌شان سفّاح است ، دوم منصور و سوم پسر منصور ، مهدى عباسى . مورخين و از جمله « دارمستتر » نوشته‌اند كه منصور مخصوصا اسم پسرش را « مهدى » گذاشت براى اينكه مىخواست استفادهء سياسى كند ، بلكه بتواند يك عده مردم را فريب بدهد ، بگويد آن مهدىاى كه شما در انتظار او هستيد پسر من است ، و لهذا مقاتل الطالبيّين و ديگران نوشته‌اند كه گاهى با خصّيصين خودش كه روبرو مىشد\r\n\r\n\r\n\r\n\r\n","description":"","footnote":"\r\n( 1 ) . پيغمبر اكرم خالى در شانه‌شان داشتند كه آن را « مُهر نبوّت » مىناميدند .\r\n","page_name":" 173 ","page_number":173},
  {"content":"\r\n\r\n[ به دروغ بودن اين مطلب اعتراف مىكرد . 
  ] يك وقتى با مردى به نام مسلم بن قتيبه كه از نزديكانش بود روبرو شد ، گفت : اين محمد بن عبد اللَّه محض چه مىگويد ؟ گفت :\r\n« مىگويد من مهدى امتم . » گفت : « اشتباه مىكند ، نه او مهدى امت است نه پسر من » .\r\nولى گاهى با يك افراد ديگرى كه روبرو مىشد مىگفت : « مهدى امت او نيست ، پسر من است . » عرض كردم بسيارى از كسانى كه بيعت مىكردند به همين عنوان بيعت مىكردند ، از بس روايات مهدى از پيغمبر اكرم زياد رسيده بود و در دست مردم بود و همين اسباب اشتباه مردمى مىشد كه كاملا تحقيق نمىكردند تا مشخصات بيشترى به دست آورند ، زود ايمان پيدا مىكردند كه اين ، مهدى امت است .\r\n\r\nمحمد بن عِجلان و منصور عباسى\r\nجريانهاى ديگرى در تاريخ اسلام مىبينيم ؛ از جمله : يكى از فقهاى مدينه به نام « محمد بن عِجلان » رفت با محمد بن عبد اللَّه محض بيعت كرد . بنى العباس كه ابتدا حامى اينها بودند ، مسألهء خلافت كه پيش آمد ، خلافت را گرفتند ، بعد هم سادات حسنى را كشتند . منصور اين مرد فقيه را خواست ، تحقيق كرد ، ثابت شد كه او بيعت كرده است . دستور داد دست او را ببُرند . گفت اين دستى كه با دشمن من بيعت كرده است بايد بريده شود . نوشته‌اند فقهاى مدينه جمع شدند و شفاعت كردند و در شفاعتشان اينجور گفتند كه خليفه ! او تقصير ندارد ، او مردى است فقيه و عالم به روايات ؛ اين مرد خيال كرد كه محمد بن عبد اللَّه محض مهدى امت است و لذا با او بيعت كرد و الّا قصد او دشمنى با تو نبود .\r\nاين است كه ما مىبينيم در تاريخ اسلام موضوع مهدى موعود از مسائل بسيار مسلّم و قطعى است . ما همين‌طور كه دوره به دوره پيش مىآييم مىبينيم حوادثى در تاريخ اسلام پيدا شده كه منشأش همين اعتقاد به ظهور مهدى موعود بوده است .\r\nبسيارى از ائمهء ما وقتى كه از دنيا مىرفتند عده‌اى مىگفتند شايد نمرده است ، شايد غايب شده است ، شايد مهدى امت است . اين امر راجع به حضرت امام موسى كاظم هست ، حتى راجع به حضرت باقر هست ، ظاهرا راجع به حضرت صادق هم هست ، و راجع به بعضى از ائمهء ديگر نيز هست .\r\nحضرت صادق پسرى دارند به نام اسماعيل كه « اسماعيليه » منتسب به او هستند .\r\nاسماعيل در زمان حيات حضرت از دنيا رفت . حضرت خيلى هم اسماعيل را\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nدوست مىداشتند . وقتى اسماعيل از دنيا رفت و او را غسل دادند و كفن كردند ، حضرت صادق مخصوصاً آمدند به بالين اسماعيل ، اصحابشان را صدا زدند ، كفن را باز كردند ، صورت اسماعيل را نشان دادند و فرمودند : اين اسماعيل پسر من است ، اين مُرد ، فردا ادعا نكنيد كه او مهدى امت است و غايب شد ، جنازه‌اش را ببينيد ، صورتش را ببينيد ، بشناسيد و بعد شهادت بدهيد .\r\nاينها همه نشان مىدهد كه زمينهء مهدى امت در ميان مسلمين به قدرى قطعى بوده است كه جاى شك و ترديد نيست . تا آنجا كه من تحقيق كرده‌ام ، تا زمان ابن خلدون شايد حتى يك نفر از علماى اسلام پيدا نشده است كه بگويد احاديث مربوط به مهدى عليه السلام از بيخ اساس ندارد ؛ همه قبول كرده‌اند . اگر اختلاف بوده است ، دربارهء جزئيات بوده كه آيا مهدى اين شخص است يا آن شخص ؟ آيا پسر امام حسن عسكرى است يا نه ؟ آيا از اولاد امام حسن است يا از اولاد امام حسين ؟ اما در اينكه اين امت مهدىاى خواهد داشت و آن مهدى از اولاد پيغمبر و از اولاد حضرت زهراست و كارش اين است كه جهان را پر از عدل و داد مىكند پس از آنكه پر از ظلم و جور شده است ، ترديدى نبوده است .\r\n\r\nسخن دِعبل\r\nدِعبِل خُزاعى مىآيد حضور حضرت رضا عليه السلام و آن اشعار مرثيهء خودش را مىگويد :\r\n أَ فاطِمُ لَوْ خِلْتِ الْحُسَيْنَ مُجَدَّلًا * وَ قَدْ ماتَ عَطْشاناً بِشَطِّ فُراتٍ \r\nخطاب مىكند به حضرت زهرا و يك يك مصائبى را كه بر اولاد ايشان وارد شده بيان مىكند كه از آن قصائد بسيار غرّاى زبان عرب و از بهترين مراثىاى است كه در اين زمينه‌ها گفته شده است . حضرت رضا عليه السلام خيلى گريه مىكند . دعبل در اين اشعارش و در اين اظهار تأثر خودش قبور اولاد زهرا را يك يك بيان مىكند ، قبورى كه در « فخّ » است ، قبورى كه در « كوفان » است ، اشاره به شهادت همين محمد بن عبد اللَّه محض مىكند ، اشاره به شهادت برادرش مىكند ، اشاره به شهادت زيد بن على بن الحسين مىكند ، اشاره به شهادت حضرت سيد الشهداء مىكند ، اشاره به شهادت حضرت موسى بن جعفر مىكند ( وَ قَبْرٌ بِبَغْدادَ لِنَفْسٍ زَكِيَّةٍ ) كه نوشته‌اند در اينجا حضرت رضا فرمود : يك شعر هم من مىگويم اضافه كن : « وَ قَبْرٌ بِطوسٍ يا لَها مِنْ مُصيبَةٍ » كه\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nعرض كرد : آقا ! اين قبر را من نمىشناسم . فرمود : اين قبر من است .\r\nدعبل در اين اشعارش شعرى دارد كه به همين موضوع اشاره مىكند . در اين شعر ، دعبل تصريح مىكند كه تمام اين قضايا هست و هست و هست تا ظهور امامى كه آن ظهور لامحاله وقوع پيدا مىكند و قطعا صورت مىگيرد .\r\nاگر بخواهيم بازهم از شواهد تاريخى ذكر كنيم ، شواهد تاريخى زياد ديگرى داريم كه لزومى ندارد همهء آنها را براى شما عرض كنم . ذكر اين شواهد از اين جنبه بود كه خواستم بگويم مسألهء مهدى موعود از صدر اسلام و از زمان پيغمبر اكرم يك امر قطعى و مسلّم در ميان مسلمين بوده است و از نيمهء دوم قرن اول هجرى منشأ حوادث بزرگ تاريخى شده است .\r\n\r\nاعتقاد به مهدويت در جهان تسنن\r\nاگر مىخواهيد بفهميد كه اين مسأله منحصر به شيعه نيست « 1 » ببينيد آيا مدعيان مهدويت فقط در ميان شيعه زياد بوده‌اند و در ميان اهل تسنن نبوده‌اند ؟ مىبينيد مدعيان مهدويت در ميان اهل تسنن هم زياد بوده‌اند . يكى از آنها همين مهدى سودانى يا مُتَمَهدى سودانى است كه در كمتر از يك قرن اخير در سودان ظهور كرد و در آنجا يك جمعيتى به وجود آورد كه تا همين اواخر هم بودند . اصلا اين مرد كه ظهور كرد ، به ادعاى مهدويت ظهور كرد ، يعنى اين قدر اعتقاد به مهدى در همان سرزمينهاى سنىنشين وجود داشته است كه زمينه را براى ادعاى يك مهدى دروغين مساعد كرد .\r\nدر كشورهاى ديگر اسلامى نيز مدعيان مهدويت زياد بوده‌اند . در هندوستان و پاكستان قاديانيها به همين عنوانِ ادعاى مهدويت ظهور كردند ، و در روايات ما هم زياد است كه مدعيان كذّاب و به اعتبارى دجّالها زياد پيدا خواهند شد و ادعاهايى خواهند كرد .\r\n\r\nبيان حافظ\r\nمن الان نمىدانم كه حافظ آيا واقعا شيعه است يا سنى ، و خيال هم نمىكنم كه\r\n\r\n\r\n\r\n\r\n","description":"","footnote":"\r\n( 1 ) . البته آنچه انحصار به شيعه دارد با اين مشخصات است كه اهل تسنن همه‌شان با اين مشخصات قبول ندارند ، برخى از آنها قبول دارند .\r\n","page_name":" 176 ","page_number":176},
  {"content":"\r\n\r\nكسى به طور قطع بتواند بگويد كه حافظ شيعه بوده است . ولى ما در اشعار حافظ نيز مىبينيم [ به اين مسأله اشاره شده است . 
  ] دو مورد الان يادم هست ، يكى آنجا كه مىگويد :\r\n كجاست صوفى دجّال چشم ملحد شكل * بگو بسوز كه مهدى دين پناه رسيد \r\nو ديگر آن غزل معروفى كه چقدر با حال هم گفته است :\r\n مژده‌اى دل كه مسيحا نفسى مىآيد * كه ز انفاس خوشش بوى كسى مىآيد \r\n از غم و درد مكن ناله و فرياد كه دوش * زده‌ام فالى و فريادرسى مىآيد \r\n ز آتش وادى ايمن نه منم خرّم و بس * موسى اينجا به اميد قبسى مىآيد \r\n كس ندانست كه منزلگه مقصود كجاست * اين قدر هست كه بانگ جرسى مىآيد \r\n خبر بلبل اين باغ مپرسيد كه من * ناله‌اى مىشنوم كز قفسى مىآيد \r\nعرايض من در اين قسمت كه مىخواستم از جنبهء تاريخى بحث كنم به پايان رسيد .\r\nحال بعد از زمان حضرت حجت چه مدعيان كذّابى پيدا خواهند شد ، آن هم خودش يك داستانى دارد كه ديگر وارد آن نمىشوم . پايان عرايض خودم را مىخواهم به سه مطلب ديگر اختصاص بدهم .\r\nاينكه بعد از آنكه دنيا پر از ظلم و جور شد عدل كلى پيدا مىشود مسأله‌اى به وجود آورده است و آن اين كه : بعضى از افراد به اتكاء همين مطلب با هر اصلاحى مخالفند ، مىگويند دنيا بايد پر از ظلم و جور بشود تا يك‌دفعه انقلاب گردد و پر از عدل و داد بشود . اگر هم به زبان نياورند ، ته دلشان [ با اصلاح 
  ] مخالف است . اگر ببينند يك كسى يك قدم اصلاحى برمىدارد ناراحت مىشوند . وقتى كه مىبينند در جامعه‌اى در مردم يك علامت توجهى به سوى ديانت پيدا شده واقعاً ناراحت مىشوند ، مىگويند نبايد چنين چيزى بشود ، بايد مرتب بدتر شوند تا حضرت ظهور كنند ؛ اگر بنا شود ما يك كارى كنيم كه مردم به سوى دين بيايند ما به ظهور حضرت حجت خيانت كرده و ظهور ايشان را تأخير انداخته‌ايم .\r\nآيا واقعاً مطلب از همين قرار است يا نه ؟ توضيحى مىدهم تا مطلب خوب معلوم شود .\r\n\r\n","description":"","footnote":"","page_name":" 177 ","page_number":177},
  {"content":"\r\n\r\n\r\nماهيت قيام مهدى عليه السلام\r\nبرخى حوادث در دنيا وقتى كه واقع مىشود تنها جنبهء انفجار دارد . مثل اينكه يك دُمَل در بدن شما پيدا مىشود . اين دمل بايد برسد به حدى كه يك‌دفعه منفجر شود .\r\nبنابراين هر كارى كه جلوى انفجار اين دمل را بگيرد كار بدى است ، اگر هم مىخواهيد دوا روى آن بگذاريد بايد يك دوايى بگذاريد كه اين دمل زودتر منفجر شود . بعضى از فلسفه‌ها هم كه برخى از سيستمهاى اجتماعى و سياسى را مىپسندند طرفدار انقلاب به معنى انفجارند . به عقيدهء آنها هر چيزى كه جلوى انفجار را بگيرد بد است . و لهذا مىبينيد بعضى از روشها و سيستمهاى اجتماعى به طور كلى با اصلاحات اجتماعى مخالفند ، مىگويند : اين اصلاحات چيست كه شما مىكنيد ؟ ! بگذاريد اصلاح نباشد ، بگذاريد مفاسد زياد شود ، عقده‌ها و كينه‌ها زياد شود ، ناراحتى و ظلم بيشتر شود ، كارها پريشانتر شود ، پريشانى و پريشانى تا يك مرتبه از بُن زير و رو شود و انقلاب صورت گيرد .\r\nفقه ما در اينجا وضع روشنى دارد . آيا ما مسلمانان راجع به ظهور حضرت حجت بايد اينجور فكر كنيم ؟ بايد بگوييم : بگذاريد معصيت و گناه زياد شود ، بگذاريد اوضاع پريشانتر گردد ، پس امر به معروف و نهى از منكر نكنيم ، بچه‌هايمان را تربيت نكنيم ، بلكه خودمان هم براى اينكه در ظهور حضرت حجت سهيم باشيم العياذ باللَّه نماز نخوانيم ، روزه نگيريم ، هيچ وظيفه‌اى را انجام ندهيم ، ديگران را هم تشويق كنيم كه نماز را رها كنيد ، روزه را رها كنيد ، زكات را رها كنيد ، حج را رها كنيد ، بگذاريد همهء اينها از بين برود تا مقدمات ظهور فراهم شود ؟ خير ، اين بدون شك بر خلاف يك اصل قطعى اسلامى است ؛ يعنى به انتظار ظهور حضرت حجت ، هيچ تكليفى از ما ساقط نمىشود ، نه تكليف فردى و نه تكليف اجتماعى . شما در شيعه - كه اساسا اين اعتقاد از يك نظر اختصاص به دنياى تشيع دارد - تا چه رسد به اهل تسنن ، يك عالِم پيدا نمىكنيد كه بگويد انتظار ظهور حضرت حجت يك تكليف كوچك را از ما ساقط مىكند . هيچ تكليفى را از ما ساقط نمىكند . اين يك نوع [ تفسير از ظهور حضرت حجت 
  ] است .\r\nنوع ديگر اين است كه صحبتِ رسيده شدن است نه صحبت انفجار ؛ مثل يك ميوه در صراط تكامل است . ميوه موقعى دارد ، چنان كه دُمَل هم موقعى دارد . ولى دمل يك موقعى دارد براى اينكه منفجر شود ، و ميوه يك موقعى دارد كه برسد ، يعنى سير\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nتكاملى خودش را طى كند و برسد به مرحله‌اى كه بايد چيده شود . مسألهء ظهور حضرت حجت بيش از آنكه شباهت داشته باشد به انفجار يك دمل ، شباهت دارد به رسيدن يك ميوه ؛ يعنى اگر ايشان تاكنون ظهور نكرده‌اند ، نه فقط به خاطر اين است كه گناه كم شده است ، بلكه همچنين هنوز دنيا به آن مرحله از قابليت نرسيده است ؛ و لهذا شما در روايات شيعه زياد مىبينيد كه هر وقت آن اقليت سيصد و سيزده نفر پيدا شد امام ظهور مىكند . هنوز همان اقليت سيصد و سيزده نفر - يا كمتر يا بيشتر - وجود ندارد ، يعنى زمان بايد آن قدر جلو برود كه از يك نظر هر اندازه فاسد شود ، از نظر ديگر آنهايى كه مىخواهند حكومت را تشكيل بدهند و به تبع و در زير لواى ايشان زمامدار جهان شوند پديد آيند . هنوز چنين مردان لايقى در دنيا به وجود نيامده‌اند . بله « تا پريشان نشود كار به سامان نرسد » اما پريشانى تا پريشانى فرق مىكند . هميشه در دنيا پريشانى پيدا مىشود ، پشت سر پريشانى سامان پيدا مىشود ، بعد اين سامان تبديل به پريشانى مىشود اما پريشانىِ در يك سطح عاليتر ، نه در سطح پايين . بعد آن پريشانى تبديل به يك سامان مىشود ، باز در يك سطح عاليتر از سامان اول . بعد آن سامان تبديل به يك پريشانى مىشود ، باز پريشانى در يك سطح عاليتر . يعنى اين پريشانىِ بعد از آن سامان ، حتى بر خود آن سامان برترى دارد . لهذا مىگويند حركت اجتماع بشر حركت حلزونى است ، يعنى حركت دَورى ارتفاعى است ، در عين اينكه اجتماع بشر دور مىزند ، در يك سطح افقى دور نمىزند ، رو به بالا دور مىزند . بله ، مرتب سامانها به پريشانيها مىگرايد اما پريشانىاى كه در عين اينكه پريشانى است در سطح بالاتر است .\r\nبدون شك امروز دنياى ما يك دنياى پريشان و از هم گسيخته‌اى است ، يك دنيايى است كه الآن اختيار از دست زمامداران بزرگ درجهء اول آن هم بيرون است ، اما اين يك پريشانى است در سطح جهان ، با پريشانىِ در دِه از زمين تا آسمان فرق مىكند ، با سامان يك ده هم از زمين تا آسمان فرق مىكند ، با سامان يك شهر هم از زمين تا آسمان فرق مىكند .\r\nبنابراين ما ، هم رو به پريشانى مىرويم و هم رو به سامان ، در آنِ واحد . ما كه رو به ظهور حضرت حجت مىرويم ، در آنِ واحد هم رو به پريشانى مىرويم ، چون از سامان به پريشانى بايد رفت ، و هم رو به سامان مىرويم ، چون پريشانىِ در سطح بالاتر است . كى در صد سال پيش - تا چه رسد به پانصد سال پيش - اين افكارى كه\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nامروز در ميان افراد بشر پيدا شده ، پيدا شده بود ؟ ! امروز ديگر روشنفكران جهان مىگويند : يگانه راه چارهء بدبختيهاى امروز بشر تشكيل يك حكومت واحد جهانى است . اصلا در گذشته چنين فكرى به مخيلهء بشر نمىتوانست خطور كند .\r\nپس چون ما در عين اينكه رو به پريشانى مىرويم رو به سامان هم مىرويم ، لهذا اسلام هرگز دستور نمىدهد [ كه تكاليف را انجام ندهيد . 
  ] اگر غير از اين بود دستور مىداد كه محرمات را ارتكاب كنيد ، واجبات را ترك كنيد ، امر به معروف و نهى از منكر نكنيد ، بچه‌هايتان را تربيت نكنيد ، بگذاريد فساد بيشتر شود ؛ شما كه مىرويد دنبال نماز خواندن ، روزه گرفتن ، امر به معروف ، تأليف كتاب ، سخنرانى ، تبليغ ، و مىخواهيد سطح تبليغات را بالا ببريد ، شما كه مىخواهيد اصلاح كنيد ، ظهور حضرت حجت را تأخير مىاندازيد . خير ، همين اصلاحات هم ظهور حضرت حجت را نزديك مىكند همان‌طور كه آن پريشانيها نيز ظهور حضرت حجت را نزديك مىكند . ابداً مسألهء انتظار ظهور حضرت حجت نبايد اين خيال را در دماغ ما بياورد كه ما كه منتظر ظهور هستيم پس فلان تكليف - كوچك يا بزرگ - از ما ساقط است ؛ هيچ تكليفى از ما ساقط نمىشود .\r\nمطالب ديگرى هم هست كه ديگر وقت ما منقضى شد و بايد تدريجاً به عرايض خودم خاتمه بدهم . مطلبى را برايتان عرض بكنم كه آخرين مطلب من است :\r\n\r\nمهدويت ، يك فلسفهء بزرگ جهانى\r\nكوشش كنيد فكر خودتان را در مسألهء حضرت حجت با آنچه كه در متن اسلام آمده تطبيق بدهيد . غالب ما اين مسأله را به صورت يك آرزوى كودكانهء يك آدمى كه دچار عقده و انتقام است درآورده‌ايم . گويى حضرت حجت فقط انتظار دارند كه كى خداوند تبارك و تعالى به ايشان اجازه بدهند كه مثلا بيايند ما مردم ايران را غرق در سعادت كنند يا شيعه را غرق در سعادت كنند ، آن هم شيعه‌اى كه ما هستيم كه شيعه نيستيم . نه ، اين يك فلسفهء بزرگ جهانى است ، چون اسلام يك دين جهانى است ، چون تشيع به معنى واقعىاش يك امر جهانى است . اين را ما بايد به صورت يك فلسفهء بزرگ جهانى تلقى كنيم . وقتى قرآن مىگويد :  وَ لَقَدْ كَتَبْنا فِي الزَّبُورِ مِنْ بَعْدِ الذِّكْرِ أَنَّ الْأَرْضَ \r\n\r\n","description":"","footnote":"","page_name":" 180 ","page_number":180},
  {"content":"\r\n\r\n يَرِثُها عِبادِيَ الصَّالِحُونَ  « 1 » ، صحبت از زمين است ، نه صحبت از اين منطقه و آن منطقه و اين قوم و آن نژاد . اولًا اميدوارى به آينده است كه دنيا در آينده نابود نمىشود . مكرر گفته‌ام كه امروز اين فكر در دنياى اروپا پيدا شده كه بشر در تمدن خودش به مرحله‌اى رسيده كه با گورى كه خودش به دست خودش كنده است يك گام بيشتر فاصله ندارد .\r\nطبق اصول ظاهرى نيز همين‌طور است ولى اصول دين و مذهب به ما مىگويد : زندگى سعادتمندانهء بشر آن است كه در آينده است ، اين كه اكنون هست موقت است . دوم : آن دوره ، دورهء عقل و عدالت است . شما مىبينيد يك فرد سه دورهء كلى دارد : دورهء كودكى كه دورهء بازى و افكار كودكانه است ، دورهء جوانى كه دورهء خشم و شهوت است ، و دورهء عاقله مردى و پيرى كه دورهء پختگى و استفاده از تجربيات ، دورهء دور بودن از احساسات و دورهء حكومت عقل است . اجتماع بشرى هم همين‌طور است . اجتماع بشرى سه دوره را بايد طى كند . يك دوره ، دورهء اساطير و افسانه‌ها و به تعبير قرآن دورهء جاهليت است . دورهء دوم دورهء علم است ، ولى علم و جوانى ، يعنى دورهء حكومت خشم و شهوت . به راستى عصر ما بر چه محورى مىگردد ؟ اگر انسان ، دقيق حساب كند مىبيند محور گردش زمان ما يا خشم است و يا شهوت . عصر ما بيش از هر چيزى عصر بمب است ( يعنى خشم ) و عصر مينىژوپ است ( يعنى شهوت ) . آيا دوره‌اى نخواهد آمد كه آن دوره ، حكومت ، نه حكومت اساطير باشد و نه حكومت خشم و شهوت و بمب و مينىژوپ ؟ دوره‌اى كه واقعاً در آن دوره معرفت و عدالت و صلح و انسانيت و معنويت حكومت كند ؟ چگونه مىشود كه چنين دوره‌اى نيايد ؟ ! مگر مىشود كه خداوند اين عالم را خلق كرده باشد و بشر را به عنوان اشرف مخلوقات آفريده باشد ، بعد بشر به دورهء بلوغ خودش نرسيده يك مرتبه تمام بشر را زيرورو كند ؟ ! .\r\nپس مهدويت يك فلسفهء بسيار بزرگ است . ببينيد مضامينى كه ما در اسلام داريم چقدر عالى است ! نزديك ماه مبارك رمضان است ، دعاى افتتاح را موفق خواهيد بود و در شبهاى ماه مبارك رمضان خواهيد خواند . قسمت زيادى از آخر اين دعا اختصاص به وجود مقدس حضرت حجت دارد كه من همانها را مىخوانم و دعاى من هم همانها خواهد بود :\r\n« اللَّهُمَّ انّا نَرْغَبُ الَيْكَ فى دَوْلَةٍ كَريمَةٍ تُعِزُّ بِهَا الْاسْلامَ وَ اهْلَهُ »\r\n\r\n\r\n\r\n\r\n","description":"","footnote":"\r\n( 1 ) . انبياء / 105 .\r\n","page_name":" 181 ","page_number":181},
  {"content":"\r\n\r\nپروردگارا ما آرزو مىكنيم و از تو مىخواهيم زندگى در پرتوى يك دولت بزرگوارى را كه « تُعِزُّ بِهَا الْاسْلامَ وَ اهْلَهُ وَ تُذِلُّ بِهَا النِّفاقَ وَ اهْلَهُ » در آنجا اسلام حقيقى را با اهل اسلام عزت خواهى بخشيد و نفاقها و دورويىها را از بين خواهى برد و ذليل خواهى كرد . « وَ تَجْعَلُنا فيها مِنَ الدُّعاةِ الى طاعَتِكَ وَ الْقادَةِ الى سَبيلِكَ » اين افتخار را به ما مىدهى كه ما در آن دوره دعوت كنندهء ديگران به طاعت تو باشيم ، راهنما و قائد و پيشرو ديگران در راه تو باشيم .\r\nخدايا ما را از كسانى قرار بده كه در دنيا و آخرت مشمول رحمت و عنايت تو باشيم .\r\nخدايا تو را به ذات مقدست و به حقيقت اولياء كرامت قسم مىدهيم كه ما را از كسانى قرار بده كه شايستهء اين آرزوى بزرگ بوده باشيم .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n\r\nداستان راستان [ ( 1 و 2 ) 
  ]\r\n\r\n","description":"","footnote":"","page_name":" 183 ","page_number":183},
  {"content":"\r\n . \r\n","description":"","footnote":"","page_name":" 184 ","page_number":184},
  {"content":"\r\n\r\n\r\nجلد اول\r\n\r\nمقدمه\r\nدر مدتى كه مشغول جمع آورى و تنظيم و نگارش يا چاپ اين داستانها بودم ، به هر يك از رفقا كه برخورد مىكردم و مىگفتم كتابى در دست تأليف دارم مشتمل بر يك عده داستانهاى سودمند واقعى كه از كتب احاديث يا كتب تواريخ و سير استخراج كرده با زبانى ساده و سبكى اينچنين نگارش مىدهم تا در دسترس عموم قرار بگيرد ، همه تحسين و تمجيد مىكردند و اين را بالاخص براى طبقهء جوان كارى مفيد مىدانستند . بعضيها از آن جهت كه تاكنون نسبت به داستانهاى سودمند اخبار و احاديث اين كار انجام نشده ، اين را يك نوع « ابتكار » تلقى مىكردند و مىگفتند : « جاى اين كتاب تاكنون خالى بود . » .\r\nالبته كتابهاى سودمند كه مستقيما متن حقايق اخلاقى و اجتماعى را به لباس « بيان » درآورده‌اند ، يا كتبى كه حقايق زندگى را در لباس « داستان » - كه فكر و قلم نويسنده آن را ساخته و پرداخته است و حقيقتى ندارد - مجسم كرده‌اند ، يا كتب سيرت كه از اول تا آخر در مقام نقل تاريخ زندگى يك يا چند شخصيت بزرگ بوده‌اند ، از شماره بيرون است ، ولى نويسنده تاكنون به كتابى برنخورده است كه مؤلف به منظور\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nهدايت و ارشاد و تهذيب اخلاق عمومى داستانهايى سودمند از كتب تاريخ و حديث استخراج كرده و در دسترس عموم قرار داده باشد . اگر هم اين كار شده است ، نسبت به داستانهاى اخبار و احاديث صورت نگرفته است .\r\nاين فكر خواه يك فكر ابتكارى باشد و خواه نباشد ، از من شروع نشده و ابتكار من نبوده است . در يكى از جلسات « هيئت تحريريهء شركت انتشار » كه از يك عده اساتيد و فضلا تشكيل مىشود و اينجانب نيز افتخار عضويت آن هيئت را دارد ، يكى از اعضاى محترم پيشنهاد كرد كه خوب است كتابى اخلاقى و تربيتى نگارش يابد ولى نه به صورت « بيان » بلكه به صورت حكايت و « داستان » ، آن هم نه داستانهاى جعلى و خيالى بلكه داستانهاى حقيقى و واقعى كه در كتب اخبار و احاديث يا كتب تواريخ و تراجم ( شرح احوال ) ضبط شده است .\r\nاين پيشنهاد مورد قبول هيئت واقع شد . سهمى كه اينجانب دارد اين است كه بيش از ساير اعضا اين فكر در نظرم مقبول و پسنديده آمد و همان وقت تعهد كردم كه اين وظيفه را انجام دهم . اثرى كه اكنون مشاهده مىفرماييد مولود آن پيشنهاد و آن تعهد است .\r\nمآخذ و مدارك داستانها با قيد صفحه و احيانا با قيد چاپ كتاب ، در پاورقى نشان داده شده و گاه هست كه بيش از يك مأخذ در پاورقى ذكر شده . غالبا ذكر بيش از يك مأخذ براى اين بوده كه در نقلها كم و زيادى وجود داشته و قرائن نشان مىداده كه از هر كدام چيزى افتاده يا آنكه ناقل عنايتى به نقل همهء داستان نداشته است .\r\nدر بيان و نگارش هيچ داستانى از حدود متن مآخذى كه نقل گشته تجاوز نشده و نگارنده از خيال خود چيزى بر اصل داستان نيفزوده يا چيزى از آن كم نكرده است . ولى در عين حال اين كتاب يك ترجمهء سادهء تحت اللفظى نيست ، بلكه سعى شده در حدودى كه قرائن و امارات دلالت مىكند و مقتضاى طبيعت و روحيه‌هاى بشرى است ،\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nبدون آنكه چيزى بر متن داستان افزوده گردد ، هر داستانى پرورش داده شود .\r\nبا اينكه غالبا نقطهء شروع و خط گردش داستان با آنچه در مأخذ آمده فرق دارد و طرز بيان مختلف و متفاوت است ، بعلاوه تا حدودى داستان در اينجا پرورش يافته است ، اگر خواننده به مأخذ مراجعه كند ، مىبيند اين تصرفات طورى به عمل آمده كه درحقيقت داستان هيچ گونه تغيير و تبديلى نداده ، فقط داستان را مطبوعتر و شنيدنىتر كرده است .\r\nدر اين كتاب از لحاظ نتيجهء داستان هيچ گونه توضيحى داده نشده ، مگر آنكه در متن داستان جمله‌اى بوده كه نتيجه را بيان مىكرده است . و حتى عنوانى كه روى داستان گذاشته شده سعى شده ، حتى الامكان ، عنوانى باشد كه اشاره به نتيجهء داستان نباشد . البته اين بدان جهت بوده كه خواسته‌ايم نتيجه گيرى را به عهدهء خود خواننده بگذاريم .\r\nكتاب و نوشته بايد هم زحمت فكركردن را از دوش خواننده بردارد و هم او را وادار به تفكر كند و قوهء فكرى او را برانگيزد . آن فكرى كه بايد از دوش خواننده برداشته شود ، فكر در معنى جمله‌ها و عبارات است . از اين نظر تاحدى كه وقت و فرصت اجازه مىداده كوشش شده كه عبارات روان و مفهوم باشد . و اما آن فكرى كه بايد به عهدهء خواننده گذاشته شود فكر در نتيجه است . هر چيزى تا خود خواننده دربارهء آن فكر نكند و از فكر خود چيزى بر آن نيفزايد ، با روحش آميخته نمىگردد و در دلش نفوذ نمىكند و در عملش اثر نمىبخشد . البته آن فكرى كه خواننده از خودش مىتواند بر مطلب بيفزايد ، همانا نتيجه‌اى است كه به‌طور طبيعى از مقدمات مىتوان گرفت .\r\nهمان‌طور كه از اول بنا بود ، اكثر اين داستانها از كتب حديث گرفته شده و قهرمان داستان يكى از پيشوايان بزرگ دين است ، ولى البته منحصر به اين گونه داستانها نيست ، از كتب رجال و تراجم و تواريخ و\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nسير هم استفاده شده و داستانهايى از علما و ساير شخصيتها آورده شده كه سودمند و آموزنده است . در اين قسمت نيز اعمال جمود و تعصب نشده و تنها به رجال شيعه اختصاص نيافته ، احيانا داستانهايى از ساير شخصيتهاى اسلامى يا داستانهايى از شخصيتهاى برجستهء غيرمسلمان آورده شده است ، چنان كه ملاحظه خواهيد فرمود .\r\nنام اين كتاب را به اعتبار اينكه غالب قهرمانان اين داستانها كسانى هستند كه راست رو و بر صراط مستقيم مىباشند و در زبان قرآن كريم « صدّيقين » ناميده شده‌اند « داستان راستان » گذاشته‌ايم . البته از آن جهت هم كه معمولا طالبان و خوانندگان اين گونه داستانها افرادى هستند كه مىخواهند راست گام بردارند و اين كتاب براى آنها و به خاطر آنهاست ، ما اين داستانها را مىتوانيم « داستان راستان » بدانيم .\r\nگذشته از همهء اينها ، چون اين داستانها ساختهء وهم و خيال نيست ، بلكه قضايايى است كه در دنيا واقع شده و در متون كتبى كه عنايت بوده قضاياى حقيقى در آن كتب با كمال صداقت و راستى و امانت ضبط شود ضبط شده و اين داستانها « داستانهاى راست » است ، از اين رو مناسب بود كه مادهء « راستى » را در جزء نام اين كتاب قرار دهيم .\r\nاين داستانها علاوه بر آنكه عملا مىتواند راهنماى اخلاقى و اجتماعى سودمندى باشد ، معرف روح تعليمات اسلامى نيز هست و خواننده از اين رهگذر به حقيقت و روح تعليمات اسلامى آشنا مىشود و مىتواند خود را ، يا محيط و جامعهء خود را با اين مقياسها اندازه بگيرد و ببيند در جامعه‌اى كه او در آن زندگى مىكند و همهء طبقات خود را مسلمان مىدانند و احيانا بعضى از آن طبقات سنگ اسلام را نيز به سينه مىزنند ، چه اندازه از معنى و حقيقت اسلام معمول و مُجرى است .\r\nاين داستانها هم براى « خواص » قابل استفاده است و هم براى « عوام » ، ولى منظور از اين نگارش تنها استفادهء عوام است ، زيرا تنها اين طبقاتند كه ميلى به عدالت و انصاف و خضوعى در برابر حق و حقيقت در آنها موجود است و اگر با سخن حقى مواجه شوند حاضرند خود را با\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nآن تطبيق دهند .\r\nصلاح و فساد طبقات اجتماع در يكديگر تأثير دارد . ممكن نيست كه ديوارى بين طبقات كشيده شود و طبقه‌اى از سرايت فساد يا صلاح طبقهء ديگر مصون يا بىبهره بماند ، ولى معمولا فساد از « خواص » شروع مىشود و به « عوام » سرايت مىكند و صلاح برعكس از « عوام » و تنبه و بيدارى آنها آغاز مىشود و اجبارا « خواص » را به صلاح مىآورد ، يعنى عادتا فساد از بالا به پايين مىريزد و صلاح از پايين به بالا سرايت مىكند .\r\nروى همين اصل است كه مىبينيم اميرالمؤمنين على عليه السلام در تعليمات عاليهء خود ، بعد از آنكه مردم را به دو طبقهء « عامه » و « خاصه » تقسيم مىكند ، نسبت به صلاح و به راه آمدن خاصه اظهار يأس و نوميدى مىكند و تنها عامهء مردم را مورد توجه قرار مىدهد .\r\nدر دستور حكومتى كه به نام مالك اشتر نخعى مرقوم داشته مىنويسد :\r\n« براى والى هيچ كس پرخرج‌تر در هنگام سستى ، كم كمك‌تر در هنگام سختى ، متنفرتر از عدالت و انصاف ، پرتوقع‌تر ، ناسپاس‌تر ، عذرناپذيرتر ، كم طاقت‌تر در شدايد از « خاصه » نيست . همانا استوانهء دين و نقطهء مركزى مسلمين و مايهء پيروزى بر دشمن « عامه » مىباشند ، پس توجه تو همواره به اين طبقه معطوف باشد . » .\r\nاين ، فكر غلطى است از يك عده طرفداران اصلاح كه هروقت در فكر يك كار اصلاحى مىافتند ، « زعماء » هر صنف را در نظر مىگيرند و آن قله‌هاى مرتفع در نظرشان مجسم مىشود و مىخواهند از آن ارتفاعات منيع شروع كنند .\r\nتجربه نشان داده كه معمولا كارهايى كه از ناحيهء آن قله‌هاى رفيع آغاز شده و در نظرها مفيد مىنمايد ، بيش از آن مقدار كه حقيقت و اثر اصلاحى داشته باشد ، جنبهء تظاهر و تبليغات و جلب نظر عوام دارد .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nاز ذكر اين نكته نيز نمىتوانم صرف نظر كنم كه ، در مدتى كه مشغول نگارش يا چاپ اين داستانها بودم ، بعضى از دوستان ضمن تحسين و اعتراف به سودمندى اين كتاب ، از اينكه من كارهاى به عقيدهء آنها مهمتر و لازمتر خود را موقتا كنار گذاشته و به اين كار پرداخته‌ام ، اظهار تأسف مىكردند و ملامتم مىنمودند كه چرا چندين تأليف علمى مهم را در رشته‌هاى مختلف به يك سو گذاشته‌ام و به چنين كار ساده‌اى پرداخته‌ام . حتى بعضى پيشنهاد كردند كه حالا كه زحمت اين كار را كشيده‌اى پس لااقل به نام خودت منتشر نكن ! من گفتم چرا ؟ مگر چه عيبى دارد ؟ گفتند اثرى كه به نام تو منتشر مىشود لااقل بايد در رديف همان اصول فلسفه باشد ، اين كار براى تو كوچك است . گفتم مقياس كوچكى و بزرگى چيست ؟ معلوم شد مقياس بزرگى و كوچكى كار در نظر اين آقايان مشكلى و سادگى آن است و كارى به اهميت و بزرگى و كوچكى نتيجهء كار ندارند ؛ هر كارى كه مشكل است بزرگ است و هر كارى كه ساده است كوچك .\r\nاگر اين منطق و اين طرز تفكر مربوط به يك نفر يا چند نفر مىبود ، من در اينجا از آن نام نمىبردم . متأسفانه اين طرز تفكر - كه جز يك بيمارى اجتماعى و يك انحراف بزرگ از تعليمات عاليهء اسلامى چيز ديگرى نيست - در اجتماع ما زياد شيوع پيدا كرده . چه زبانها را كه اين منطق نبسته و چه قلمها را كه نشكسته و به گوشه‌اى نيفكنده است ؟ .\r\nبه همين دليل است كه ما امروز از لحاظ كتب مفيد و مخصوصا كتب دينى و مذهبى سودمند ، بيش از اندازه فقيريم . هر مدعى فضلى حاضر است ده سال يا بيشتر صرف وقت كند و يك رطب و يابس به هم ببافد و به عنوان يك اثر علمى ، كتابى تأليف كند و با كمال افتخار نام خود را پشت آن كتاب بنويسد ، بدون آنكه يك ذره به حال اجتماع مفيد فايده‌اى باشد . اما از تأليف يك كتاب مفيد ، فقط به جرم اينكه ساده است و كسر شأن است ، خوددارى مىكند . نتيجه همين است كه آنچه بايسته و لازم است نوشته نمىشود و چيزهايى كه زائد و بى مصرف است پشت سر يكديگر چاپ و تأليف مىگردد . چه خوب\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nگفته خواجه نصيرالدين طوسى :\r\n افسوس كه آنچه برده‌ام باختنى است * بشناخته‌ها تمام نشناختنى است \r\n برداشته‌ام هر آنچه بايد بگذاشت * بگذاشته‌ام هر آنچه برداشتنى است \r\nعاقبة الامر در جواب آن آقايان گفتم : اين پيشنهاد شما مرا متذكر يك بيمارى اجتماعى كرد ، و نه تنها از تصميم خود صرف نظر نمىكنم ، بلكه در مقدمهء كتاب از اين پيشنهاد شما به عنوان يك بيمارى اجتماعى نام خواهم برد .\r\nبعد به اين فكر افتادم كه حتما همان‌طور كه عده‌اى كسر شأن خود مىدانند كه كتابهاى ساده - هرچند مفيد باشد - تأليف كنند ، عده‌اى هم خواهند بود كه كسر شأن خود مىدانند كه دستورها و حكمتهايى كه از كتابهاى ساده درك مىكنند به كار ببندند ! ! .\r\nدر اين كتاب براى رعايت حشمت و حرمت قرآن كريم از داستانهاى آن كتاب مقدس چيزى جزء اين داستانها قرار نداديم . معتقد بوده و هستيم كه قصص قرآن مستقل چاپ و منتشر شود ، و خوشبختانه اين كار مكرر در زبان عربى و اخيرا در زبان فارسى صورت گرفته است .\r\nاستفاده‌اى كه ما از قرآن مجيد كرده‌ايم ، اصل تأليف اين كتاب است ، زيرا اولين كتابى كه « داستان راستان » را به منظور هدايت و راهنمايى و تربيت اجتماع بشرى جزء تعليمات عاليهء خود قرار داده قرآن كريم است .\r\nاين جلد مشتمل بر 75 داستان است . من براى اين جلد يكصد داستان تهيه كرده بودم و ميل داشتم ساير مجلدات اين كتاب نيز هر كدام مشتمل بر يكصد داستان باشد ، ولى ديدم عقيدهء دوستان خصوصا اعضاى محترم « هيئت تحريريهء شركت انتشار » بر اين است كه صد\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nداستان حجم كتاب را بزرگ مىكند ، و از طرفى نوع كاغذى كه كتاب با آن چاپ مىشد در اين وقت ناياب شد ، لهذا به داستان هفتاد و پنجم اين جلد را ختم كرديم .\r\nاين مطلب را هم بگويم كه اكثريت قريب به اتفاق اين داستانها جنبهء مثبت دارد و فقط دو سه داستان است كه جنبهء منفى دارد ، يعنى از نوع ادبى است كه لقمان آموخت ، كه با نشان دادن يك نقطهء ضعف اخلاقى ، تنبه و تذكر حاصل مىشود ، مثل داستان « يك دشنام » و داستان « شمشير زبان » كه به دنبال داستان « دوستى يى كه بريده شد » به تناسب آن داستان آمده . اول بدون توجه اين داستانها را نگاشتم ، بعد خواستم آنها را بردارم و همه را يكنواخت و از نوع داستانهايى قرار دهم كه از طريق مثبت راهنمايى مىكنند ، مدتى در حال ترديد باقى ماندم ، عاقبت تصميم گرفتم كه حذف نكنم و باقى بگذارم و در مقدمه نظر خوانندگان را در درج اين نوع داستانها بخواهم ، تا براى جلدهاى بعدى تصميم قطعى گرفته شود .\r\nخود را به راهنمايى و انتقاد نيازمند مىدانم . هرگونه نظر انتقادى و اصلاحى كه از طرف خوانندگان محترم برسد با كمال تشكر و امتنان مورد توجه و استفاده قرار خواهد گرفت . از خداوند سعادت و توفيق مسألت مىنماييم .\r\nتهران - 19 تيرماه 1339 هجرى شمسى ، .\r\nمطابق 15 محرم الحرام 1380 هجرى قمرى\r\n\r\n","description":"","footnote":"","page_name":" 192 ","page_number":192},
  {"content":"\r\n\r\n\r\nرسول اكرم و دو حلقهء جمعيت\r\nرسول اكرم صلّى اللَّه عليه و آله وارد مسجد ( مسجد مدينه « 1 » ) شد ، چشمش به دو اجتماع افتاد كه از دو دسته تشكيل شده بود و هر دسته‌اى حلقه‌اى تشكيل داده سرگرم كارى بودند . يك دسته مشغول عبادت و ذكر و دستهء ديگر به تعليم و تعلم و ياد دادن و ياد گرفتن سرگرم بودند . هر دو دسته را از نظر گذرانيد و از ديدن آنها مسرور و خرسند شد . به كسانى كه همراهش بودند رو كرد و فرمود : « اين هر دو دسته كار نيك مىكنند و\r\n\r\n\r\n\r\n\r\n","description":"","footnote":"\r\n( 1 ) . مسجد مدينه در صدر اسلام تنها براى اداى فريضهء نماز نبود ، بلكه مركز جنب وجوش و فعاليتهاى دينى و اجتماعى مسلمانان همان مسجد بود . هروقت لازم مىشد اجتماعى صورت بگيرد مردم را به حضور در مسجد دعوت مىكردند ، و مردم از هر خبر مهمى در آنجا آگاه مىشدند و هر تصميم جديدى گرفته مىشد در آنجا به مردم اعلام مىشد .\r\nمسلمانان تا در مكه بودند از هرگونه آزادى و فعاليت اجتماعى محروم بودند ، نه مىتوانستند اعمال و فرائض مذهبى خود را آزادانه انجام دهند و نه مىتوانستند تعليمات دينى خود را آزادانه فرا گيرند . اين وضع ادامه داشت تا وقتى كه اسلام در نقطهء حساس ديگرى از عربستان نفوذ كرد كه نامش « يثرب » بود و بعدها به نام « مدينة النبى » يعنى شهر پيغمبر معروف شد . پيغمبر اكرم بنا به پيشنهاد مردم آن شهر و طبق عهد و پيمانى كه آنها با آن حضرت بستند ، به اين شهر هجرت فرمود . ساير مسلمانان نيز تدريجا به اين شهر هجرت كردند . آزادى فعاليت مسلمانان نيز از اين وقت آغاز شد . اولين كارى كه رسول اكرم بعد از مهاجرت به اين شهر كرد ، اين بود كه زمينى را درنظر گرفت و با كمك ياران و اصحاب اين مسجد را در آنجا ساخت .\r\n","page_name":" 193 ","page_number":193},
  {"content":"\r\n\r\nبر خير و سعادتند . » آنگاه جمله‌اى اضافه كرد : « لكن من براى تعليم و دانا كردن فرستاده شده‌ام . » پس خودش به طرف همان دسته كه به كار تعليم و تعلم اشتغال داشتند رفت و در حلقهء آنها نشست « 1 »\r\n\r\n\r\n\r\n\r\n","description":"","footnote":"\r\n( 1 ) . منية المريد ، چاپ بمبئى ، صفحهء 10 .\r\n","page_name":" 194 ","page_number":194},
  {"content":"\r\n\r\n\r\nمردى كه كمك خواست\r\nبه گذشتهء پرمشقت خويش مىانديشيد ، به يادش مىافتاد كه چه روزهاى تلخ و پرمرارتى را پشت سر گذاشته ، روزهايى كه حتى قادر نبود قوت روزانهء زن و كودكان معصومش را فراهم نمايد . با خود فكر مىكرد كه چگونه يك جملهء كوتاه - فقط يك جمله - كه در سه نوبت پردهء گوشش را نواخت ، به روحش نيرو داد و مسير زندگانىاش را عوض كرد و او و خانواده‌اش را از فقر و نكبتى كه گرفتار آن بودند نجات داد .\r\nاو يكى از صحابهء رسول اكرم بود . فقر و تنگدستى بر او چيره شده بود . در يك روز كه حس كرد ديگر كارد به استخوانش رسيده ، با مشورت و پيشنهاد زنش تصميم گرفت برود و وضع خود را براى رسول اكرم شرح دهد و از آن حضرت استمداد مالى كند .\r\nبا همين نيت رفت ، ولى قبل از آنكه حاجت خود را بگويد اين جمله از زبان رسول اكرم به گوشش خورد : « هركس از ما كمكى بخواهد ما به او كمك مىكنيم ، ولى اگر كسى بىنيازى بورزد و دست حاجت پيش مخلوقى دراز نكند خداوند او را بىنياز مىكند . » آن روز چيزى نگفت و به خانهء خويش برگشت . باز با هيولاى مهيب فقر كه همچنان بر خانه‌اش سايه افكنده بود روبرو شد . ناچار روز ديگر به همان نيت به\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nمجلس رسول اكرم حاضر شد . آن روز هم همان جمله را از رسول اكرم شنيد : « هر كس از ما كمكى بخواهد ما به او كمك مىكنيم ، ولى اگر كسى بىنيازى بورزد خداوند او را بىنياز مىكند . » اين دفعه نيز بدون اينكه حاجت خود را بگويد به خانهء خويش برگشت . و چون خود را همچنان در چنگال فقر ضعيف و بيچاره و ناتوان مىديد ، براى سومين بار به همان نيت به مجلس رسول اكرم رفت . باز هم لبهاى رسول اكرم به حركت آمد و با همان آهنگ - كه به دل قوّت و به روح اطمينان مىبخشيد - همان جمله را تكرار كرد .\r\nاين بار كه آن جمله را شنيد ، اطمينان بيشترى در قلب خود احساس كرد . حس كرد كه كليد مشكل خويش را در همين جمله يافته است . وقتى كه خارج شد با قدمهاى مطمئنترى راه مىرفت . با خود فكر مىكرد كه ديگر هرگز به دنبال كمك و مساعدت بندگان نخواهم رفت . به خدا تكيه مىكنم و از نيرو و استعدادى كه در وجود خودم به وديعت گذاشته شده استفاده مىكنم و از او مىخواهم كه مرا در كارى كه پيش مىگيرم موفق گرداند و مرا بىنياز سازد .\r\nبا خودش فكر كرد كه از من چه كارى ساخته است ؟ به نظرش رسيد عجالتاً اين قدر از او ساخته هست كه برود به صحرا و هيزمى جمع كند و بياورد و بفروشد .\r\nرفت و تيشه‌اى عاريه كرد و به صحرا رفت ، هيزمى جمع كرد و فروخت . لذت حاصل دسترنج خويش را چشيد . روزهاى ديگر به اين كار ادامه داد ، تا تدريجا توانست از همين پول براى خود تيشه و حيوان و ساير لوازم كار را بخرد . باز هم به كار خود ادامه داد تا صاحب سرمايه و غلامانى شد .\r\nروزى رسول اكرم به او رسيد و تبسم كنان فرمود : « نگفتم ، هركس از ما كمكى بخواهد ما به او كمك مىدهيم ، ولى اگر بىنيازى بورزد خداوند او را بىنياز مىكند . » « 1 »\r\n\r\n\r\n\r\n\r\n","description":"","footnote":"\r\n( 1 ) . اصول كافى ، ج 2 / ص 139 - « باب القناعة » . و سفينة البحار ، مادهء « قنع » .\r\n","page_name":" 196 ","page_number":196},
  {"content":"\r\n\r\n\r\nخواهش دعا\r\nشخصى با هيجان و اضطراب به حضور امام صادق عليه السلام آمد و گفت :\r\n« دربارهء من دعايى بفرماييد تا خداوند به من وسعت رزقى بدهد ، كه خيلى فقير و تنگدستم . » .\r\nامام : « هرگز دعا نمىكنم . » .\r\n- چرا دعا نمىكنيد ؟ ! .\r\n« براى اينكه خداوند راهى براى اين كار معين كرده است . خداوند امر كرده كه روزى را پى جويى كنيد و طلب نماييد . اما تو مىخواهى در خانهء خود بنشينى و با دعا روزى را به خانهء خود بكشانى ! » « 1 »\r\n\r\n\r\n\r\n\r\n","description":"","footnote":"\r\n( 1 ) . وسائل ، چاپ اميربهادر ، ج 2 / ص 529 .\r\n","page_name":" 197 ","page_number":197},
  {"content":"\r\n\r\n\r\nبستن زانوى شتر\r\nقافله چندين ساعت راه رفته بود . آثار خستگى در سواران و در مركبها پديد گشته بود . همين كه به منزلى رسيدند كه آنجا آبى بود ، قافله فرود آمد . رسول اكرم نيز كه همراه قافله بود شتر خويش را خوابانيد و پياده شد . قبل از همه چيز ، همه در فكر بودند كه خود را به آب برسانند و مقدمات نماز را فراهم كنند .\r\nرسول اكرم بعد از آنكه پياده شد ، به آن سو كه آب بود روان شد ، ولى بعد از آنكه مقدارى رفت ، بدون آنكه با احدى سخنى بگويد به طرف مركب خويش بازگشت .\r\nاصحاب و ياران باتعجب با خود مىگفتند آيا اينجا را براى فرودآمدن نپسنديده است و مىخواهد فرمان حركت بدهد ؟ چشمها مراقب و گوشها منتظر شنيدن فرمان بود . تعجب جمعيت هنگامى زياد شد كه ديدند همين كه به شتر خويش رسيد ، زانوبند را برداشت و زانوهاى شتر را بست و دومرتبه به سوى مقصد اولى خويش روان شد .\r\nفريادها از اطراف بلند شد : « اى رسول خدا ! چرا ما را فرمان ندادى كه اين كار را برايت بكنيم ، و به خودت زحمت دادى و برگشتى ؟ ما كه با كمال افتخار براى انجام اين خدمت آماده بوديم . » .\r\nدر جواب آنها فرمود : « هرگز از ديگران در كارهاى خود كمك نخواهيد ، و به\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nديگران اتكا نكنيد ولو براى يك قطعه چوب مسواك باشد . » « 1 »\r\n\r\n\r\n\r\n\r\n","description":"","footnote":"\r\n( 1 ) . لا يستعن احدكم من غيره ولو بقضمة من سواك . كحل البصر محدث قمى ، صفحهء 69 .\r\n","page_name":" 199 ","page_number":199},
  {"content":"\r\n\r\n\r\nهمسفر حج\r\nمردى از سفر حج برگشته سرگذشت مسافرت خودش و همراهانش را براى امام صادق تعريف مىكرد ، مخصوصا يكى از همسفران خويش را بسيار مىستود كه ، چه مرد بزرگوارى بود ، ما به معيت همچو مرد شريفى مفتخر بوديم ، يكسره مشغول طاعت و عبادت بود ، همين كه در منزلى فرود مىآمديم او فورا به گوشه‌اى مىرفت و سجادهء خويش را پهن مىكرد و به طاعت و عبادت خويش مشغول مىشد .\r\nامام : « پس چه كسى كارهاى او را انجام مىداد ؟ و كه حيوان او را تيمار مىكرد ؟ » .\r\n- البته افتخار اين كارها با ما بود . او فقط به كارهاى مقدس خويش مشغول بود و كارى به اين كارها نداشت .\r\n- بنابراين همهء شما از او برتر بوده‌ايد .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n\r\nغذاى دسته جمعى\r\nهمين كه رسول اكرم و اصحاب و ياران از مركبها فرود آمدند و بارها را بر زمين نهادند ، تصميم جمعيت بر اين شد كه براى غذا گوسفندى را ذبح و آماده كنند .\r\nيكى از اصحاب گفت : سر بريدن گوسفند با من .\r\nديگرى : كندن پوست آن با من .\r\nسومى : پختن گوشت آن با من .\r\nچهارمى : . . .\r\nرسول اكرم : « جمع كردن هيزم از صحرا با من . » .\r\nجمعيت : يا رسولَ اللَّه شما زحمت نكشيد و راحت بنشينيد ، ما خودمان با كمال افتخار همهء اين كارها را مىكنيم .\r\nرسول اكرم : « مىدانم كه شما مىكنيد ، ولى خداوند دوست نمىدارد بنده‌اش را در ميان يارانش با وضعى متمايز ببيند كه براى خود نسبت به ديگران امتيازى قائل شده باشد . » « 1 »\r\nسپس به طرف صحرا رفت و مقدار لازم خار و خاشاك از صحرا جمع كرد و آورد « 2 »\r\n\r\n\r\n\r\n\r\n","description":"","footnote":"\r\n( 1 ) . انّ اللَّه يكره من عبده ان يراه متميّزاً بين اصحابه .\r\n( 2 ) . كحل البصر ، صفحهء 68 .\r\n","page_name":" 201 ","page_number":201},
  {"content":"\r\n\r\n\r\nقافله‌اى كه به حج مىرفت\r\nقافله‌اى از مسلمانان كه آهنگ مكه داشت ، همين كه به مدينه رسيد چند روزى توقف و استراحت كرد و بعد ، از مدينه به مقصد مكه به راه افتاد .\r\nدر بين راه مكه و مدينه ، در يكى از منازل ، اهل قافله با مردى مصادف شدند كه با آنها آشنا بود . آن مرد در ضمن صحبت با آنها متوجه شخصى در ميان آنها شد كه سيماى صالحين داشت و با چابكى و نشاط مشغول خدمت و رسيدگى به كارها و حوائج اهل قافله بود . در لحظهء اول او را شناخت . با كمال تعجب از اهل قافله پرسيد :\r\nاين شخصى را كه مشغول خدمت و انجام كارهاى شماست مىشناسيد ؟ .\r\n- نه ، او را نمىشناسيم . اين مرد در مدينه به قافلهء ما ملحق شد . مردى صالح و متقى و پرهيزگار است . ما از او تقاضا نكرده‌ايم كه براى ما كارى انجام دهد ، ولى او خودش مايل است كه در كارهاى ديگران شركت كند و به آنها كمك بدهد .\r\n- معلوم است كه نمىشناسيد ، اگر مىشناختيد اين‌طور گستاخ نبوديد ، هرگز حاضر نمىشديد مانند يك خادم به كارهاى شما رسيدگى كند .\r\n- مگر اين شخص كيست ؟ .\r\n- اين ، على بن الحسين زين العابدين است .\r\nجمعيت ، آشفته بپاخاستند و خواستند براى معذرت دست و پاى امام را ببوسند .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nآنگاه به عنوان گله گفتند : « اين چه كارى بود كه شما با ما كرديد ؟ ! ممكن بود خداى ناخواسته ما جسارتى نسبت به شما بكنيم و مرتكب گناهى بزرگ بشويم . » .\r\nامام : « من عمدا شما را كه مرا نمىشناختيد براى همسفرى انتخاب كردم ، زيرا گاهى با كسانى كه مرا مىشناسند مسافرت مىكنم ، آنها به خاطر رسول خدا زياد به من عطوفت و مهربانى مىكنند ، نمىگذارند كه من عهده‌دار كار و خدمتى بشوم ، از اين رو مايلم همسفرانى انتخاب كنم كه مرا نمىشناسند و از معرفى خودم هم خوددارى مىكنم تا بتوانم به سعادت خدمت رفقا نائل شوم . » « 1 »\r\n\r\n\r\n\r\n\r\n","description":"","footnote":"\r\n( 1 ) . بحار ، جلد 11 ، چاپ كمپانى ، صفحهء 21 ، و در صفحهء 27 بحار جمله‌هايى هست كه امام مىفرمايد : « اكره ان آخذ برسول اللَّه ما لا اعطى مثله » . و در روايتى هست كه فرمود : « ما اكلت بقرابتى من رسول اللَّه قطّ . »\r\n","page_name":" 203 ","page_number":203},
  {"content":"\r\n\r\n\r\nمسلمان و كتابى\r\nدر آن ايام ، شهر كوفه مركز ثقل حكومت اسلامى بود . در تمام قلمرو كشور وسيع اسلامى آن روز ، به استثناء قسمت شامات ، چشمها به آن شهر دوخته بود كه ، چه فرمانى صادر مىكند و چه تصميمى مىگيرد .\r\nدر خارج اين شهر دو نفر ، يكى مسلمان و ديگرى كتابى ( يهودى يا مسيحى يا زردشتى ) ، روزى در راه به هم برخورد كردند . مقصد يكديگر را پرسيدند . معلوم شد كه مسلمان به كوفه مىرود و آن مرد كتابى در همان نزديكى ، جاى ديگرى را در نظر دارد كه برود . توافق كردند كه چون در مقدارى از مسافت راهشان يكى است با هم باشند و با يكديگر مصاحبت كنند .\r\nراه مشترك ، با صميميت ، در ضمن صحبتها و مذاكرات مختلف طى شد . به سر دوراهى رسيدند . مرد كتابى با كمال تعجب مشاهده كرد كه رفيق مسلمانش از آن طرف كه راه كوفه بود نرفت و از اين طرف كه او مىرفت آمد .\r\nپرسيد : مگر تو نگفتى من مىخواهم به كوفه بروم ؟ .\r\n- چرا .\r\n- پس چرا از اين طرف مىآيى ؟ راه كوفه كه آن يكى است .\r\n- مىدانم ، مىخواهم مقدارى تو را مشايعت كنم . پيغمبر ما فرمود : « هرگاه دو نفر\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nدر يك راه با يكديگر مصاحبت كنند حقى بر يكديگر پيدا مىكنند . » اكنون تو حقى بر من پيدا كردى . من به خاطر اين حق كه به گردن من دارى مىخواهم چند قدمى تو را مشايعت كنم ، و البته بعد به راه خودم خواهم رفت .\r\n- اوه ، پيغمبر شما كه اينچنين نفوذ و قدرتى در ميان مردم پيدا كرد و به اين سرعت دينش در جهان رايج شد ، حتما به واسطهء همين اخلاق كريمه‌اش بوده .\r\nتعجب و تحسين مرد كتابى در اين هنگام به منتها درجه رسيد كه برايش معلوم شد اين رفيق مسلمانش خليفهء وقت على بن ابى طالب عليه السلام بوده . طولى نكشيد كه همين مرد مسلمان شد و در شمار افراد مؤمن و فداكار اصحاب على عليه السلام قرار گرفت « 1 »\r\n\r\n\r\n\r\n\r\n","description":"","footnote":"\r\n( 1 ) . اصول كافى ، ج 2 ، باب « حسن الصحابة و حق الصاحب فى السفر » ، صفحهء 670 .\r\n","page_name":" 205 ","page_number":205},
  {"content":"\r\n\r\n\r\nدر ركاب خليفه\r\nعلى عليه السلام هنگامى كه به سوى كوفه مىآمد وارد شهر انبار شد كه مردمش ايرانى بودند .\r\nكدخدايان و كشاورزان ايرانى خرسند بودند كه خليفهء محبوبشان از شهر آنها عبور مىكند ، به استقبالش شتافتند . هنگامى كه مركب على به راه افتاد آنها در جلو مركب على عليه السلام شروع كردند به دويدن . على آنها را طلبيد و پرسيد : « چرا مىدويد ، اين چه كارى است كه مىكنيد ؟ ! » .\r\n- اين يك نوعى احترام است كه ما نسبت به امرا و افراد مورد احترام خود مىكنيم . اين ، سنت و يك نوع ادبى است كه در ميان ما معمول بوده است .\r\n- اين كار شما را در دنيا به رنج مىاندازد و در آخرت به شقاوت مىكشاند .\r\nهميشه از اين گونه كارها كه شما را پست و خوار مىكند خوددارى كنيد . بعلاوه اين كارها چه فايده‌اى به حال آن افراد دارد « 1 » ؟\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، كلمات قصار ، شمارهء 37 .\r\n","page_name":" 206 ","page_number":206},
  {"content":"\r\n\r\n\r\nامام باقر و مرد مسيحى\r\nامام باقر ، محمدبن على بن الحسين عليه السلام ، لقبش « باقر » است . باقر يعنى شكافنده . به آن حضرت « باقرالعلوم » مىگفتند ، يعنى شكافندهء دانشها .\r\nمردى مسيحى ، به صورت سخريه و استهزاء ، كلمهء « باقر » را تصحيف كرد به كلمهء « بقر » يعنى گاو ، به آن حضرت گفت : « انت بقر » يعنى تو گاوى .\r\nامام بدون آنكه از خود ناراحتى نشان بدهد و اظهار عصبانيت كند ، با كمال سادگى گفت : « نه ، من بقر نيستم ، من باقرم . » .\r\nمسيحى : تو پسر زنى هستى كه آشپز بود .\r\n- شغلش اين بود ، عار و ننگى محسوب نمىشود .\r\n- مادرت سياه و بىشرم و بدزبان بود .\r\n- اگر اين نسبتها كه به مادرم مىدهى راست است خداوند او را بيامرزد و از گناهش بگذرد ، و اگر دروغ است از گناه تو بگذرد كه دروغ و افترا بستى .\r\nمشاهدهء اينهمه حلم از مردى كه قادر بود همه گونه موجبات آزار يك مرد خارج از دين اسلام را فراهم آورد ، كافى بود كه انقلابى در روحيهء مرد مسيحى ايجاد نمايد و او را به سوى اسلام بكشاند .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nمرد مسيحى بعداً مسلمان شد « 1 »\r\n\r\n\r\n\r\n\r\n","description":"","footnote":"\r\n( 1 ) . بحارالانوار ، جلد 11 ، حالات امام باقر ، صفحهء 83 .\r\n","page_name":" 208 ","page_number":208},
  {"content":"\r\n\r\n\r\nاعرابى و رسول اكرم\r\nعربى بيابانى و وحشى وارد مدينه شد و يكسره به مسجد آمد تا مگر از رسول خدا سيم و زرى بگيرد . هنگامى وارد شد كه رسول اكرم در ميان انبوه اصحاب و ياران خود بود . حاجت خويش را اظهار كرد و عطائى خواست . رسول اكرم چيزى به او داد ، ولى او قانع نشد و آن را كم شمرد ، بعلاوه سخن درشت و ناهموارى بر زبان آورد و نسبت به رسول خدا جسارت كرد . اصحاب و ياران سخت در خشم شدند و چيزى نمانده بود كه آزارى به او برسانند ، ولى رسول خدا مانع شد .\r\nرسول اكرم بعداً اعرابى را با خود به خانه برد و مقدارى ديگر به او كمك كرد .\r\nضمنا اعرابى از نزديك مشاهده كرد كه وضع رسول اكرم به وضع رؤسا و حكامى كه تاكنون ديده شباهت ندارد و زر و خواسته‌اى در آنجا جمع نشده .\r\nاعرابى اظهار رضايت كرد و كلمه‌اى تشكرآميز بر زبان راند . در اين وقت رسول اكرم به او فرمود : « تو ديروز سخن درشت و ناهموارى بر زبان راندى كه موجب خشم اصحاب و ياران من شد . من مىترسم از ناحيهء آنها به تو گزندى برسد . ولى اكنون در حضور من اين جملهء تشكرآميز را گفتى . آيا ممكن است همين جمله را در حضور جمعيت بگويى تا خشم و ناراحتى كه آنان نسبت به تو دارند از بين برود ؟ » اعرابى گفت : « مانعى ندارد . »\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nروز ديگر اعرابى به مسجد آمد ، درحالى كه همه جمع بودند . رسول اكرم رو به جمعيت كرد و فرمود : « اين مرد اظهار مىدارد كه از ما راضى شده ، آيا چنين است ؟ » اعرابى گفت : « چنين است » و همان جملهء تشكرآميز كه در خلوت گفته بود تكرار كرد . اصحاب و ياران رسول خدا خنديدند .\r\nدر اين هنگام رسول خدا رو به جمعيت كرد و فرمود : « مثل من و اين گونه افراد ، مثل همان مردى است كه شترش رميده بود و فرار مىكرد ، مردم به خيال اينكه به صاحب شتر كمك بدهند فرياد كردند و به دنبال شتر دويدند . آن شتر بيشتر رم كرد و فرارىتر شد . صاحب شتر مردم را بانگ زد و گفت خواهش مىكنم كسى به شتر من كارى نداشته باشد ، من خودم بهتر مىدانم كه از چه راه شتر خويش را رام كنم .\r\n« همين كه مردم را از تعقيب باز داشت ، رفت و يك مشت علف برداشت و آرام آرام از جلو شتر بيرون آمد . بدون آنكه نعره‌اى بزند و فريادى بكشد و بدود ، تدريجا درحالى كه علف را نشان مىداد جلو آمد . بعد با كمال سهولت مهار شتر خويش را در دست گرفت و روان شد .\r\n« اگر ديروز من شما را آزاد گذاشته بودم حتما اين اعرابى بدبخت به دست شما كشته شده بود - و در چه حال بدى كشته شده بود ، در حال كفر و بت پرستى - ولى مانع دخالت شما شدم و خودم با نرمى و ملايمت او را رام كردم . » « 1 »\r\n\r\n\r\n\r\n\r\n","description":"","footnote":"\r\n( 1 ) . كحل البصر ، صفحهء 70 .\r\n","page_name":" 210 ","page_number":210},
  {"content":"\r\n\r\n\r\nمرد شامى و امام حسين\r\nشخصى از اهل شام به قصد حج يا مقصد ديگر به مدينه آمد . چشمش افتاد به مردى كه در كنارى نشسته بود . توجهش جلب شد . پرسيد : اين مرد كيست ؟ گفته شد :\r\n« حسين بن على بن ابى طالب است . » سوابق تبليغاتى عجيبى « 1 » كه در روحش رسوخ كرده بود موجب شد كه ديگ خشمش به جوش آيد و قربة الى اللَّه آنچه مىتواند سبّ و\r\n\r\n\r\n\r\n\r\n","description":"","footnote":"\r\n( 1 ) . شام در زمان خلافت عمر فتح شد . اول كسى كه امارت و حكومت شام را در اسلام به او دادند يزيدبن ابى سفيان بود . يزيد دو سال حكومت كرد و مرد . بعد از او حكومت اين استان پرنعمت به برادر يزيد ، معاوية بن ابى سفيان واگذار شد . معاويه بيست سال تمام در آنجا با كمال نفوذ و اقتدار حكومت كرد . حتى در زمان عمر كه زود به زود حكام عزل و نصب مىشدند و به كسى اجازه داده نمىشد كه چند سال حكومت يك نقطه را در دست داشته باشد و جاى خود را گرم كند ، معاويه در مقر حكومت خويش ثابت ماند و كسى مزاحمش نشد . به قدرى جاى خود را محكم كرد كه بعدها به خيال خلافت افتاد . پس از بيست سال حكومت - بعد از صحنه‌هاى خونينى كه به وجود آورد - به آرزوى خود رسيد و بيست سال ديگر به عنوان خليفهء مسلمين بر شام و ساير قسمتهاى قلمرو كشور وسيع اسلامى آن روز حكومت كرد .\r\nبه اين جهات ، مردم شام از اولين روزى كه چشم به جهان اسلامى گشودند ، در زير دست امويان بزرگ شدند ، و همچنانكه مىدانيم امويها از قديم با هاشميان خصومت داشتند . در دوران اسلام و با ظهور اسلام خصومت امويان با هاشميان شديدتر و قويتر شد و در آل على تمركز پيدا كرد . بنابراين مردم شام از اول كه نام اسلام را شنيدند و به دل سپردند ، دشمنى آل على را نيز به دل سپردند و روى تبليغات سوء امويها دشمنى آل على را از اركان دين مىشمردند . اين بود كه اين خلق و خوى از آنها معروف بود .\r\n","page_name":" 211 ","page_number":211},
  {"content":"\r\n\r\nدشنام نثار حسين بن على بنمايد . همين كه هرچه خواست گفت و عقدهء دل خود را گشود ، امام حسين بدون آنكه خشم بگيرد و اظهار ناراحتى كند ، نگاهى پر از مهر و عطوفت به او كرد و پس از آنكه چند آيه از قرآن - مبنى بر حسن خلق و عفو و اغماض - قرائت كرد به او فرمود : « ما براى هر نوع خدمت و كمك به تو آماده‌ايم . »\r\nآنگاه از او پرسيد : « آيا از اهل شامى ؟ » جواب داد : آرى . فرمود : « من با اين خلق و خوى سابقه دارم و سرچشمهء آن را مىدانم . » .\r\nپس از آن فرمود : « تو در شهر ما غريبى ، اگر احتياجى دارى حاضريم به تو كمك دهيم ، حاضريم در خانهء خود از تو پذيرايى كنيم ، حاضريم تو را بپوشانيم ، حاضريم به تو پول بدهيم . » .\r\nمرد شامى كه منتظر بود با عكس العمل شديدى برخورد كند و هرگز گمان نمىكرد با يك همچو گذشت و اغماضى روبرو شود ، چنان منقلب شد كه گفت :\r\n« آرزو داشتم در آن وقت زمين شكافته مىشد و من به زمين فرو مىرفتم و اينچنين نشناخته و نسنجيده گستاخى نمىكردم . تا آن ساعت براى من در همهء روى زمين كسى از حسين و پدرش مبغوضتر نبود ، و از آن ساعت برعكس ، كسى نزد من از او و پدرش محبوبتر نيست . » « 1 »\r\n\r\n\r\n\r\n\r\n","description":"","footnote":"\r\n( 1 ) . نفثة المصدور محدث قمى ، صفحهء 4 .\r\n","page_name":" 212 ","page_number":212},
  {"content":"\r\n\r\n\r\nمردى كه اندرز خواست\r\nمردى از باديه به مدينه آمد و به حضور رسول اكرم رسيد . از آن حضرت پندى و نصيحتى تقاضا كرد . رسول اكرم به او فرمود : « خشم مگير » و بيش از اين چيزى نفرمود .\r\nآن مرد به قبيلهء خويش برگشت . اتفاقا وقتى كه به ميان قبيلهء خود رسيد ، اطلاع يافت كه در نبودن او حادثهء مهمى پيش آمده ، از اين قرار كه جوانان قوم او دستبردى به مال قبيله‌اى ديگر زده‌اند و آنها نيز معامله به مثل كرده‌اند و تدريجا كار به جاهاى باريك رسيده و دو قبيله در مقابل يكديگر صف آرايى كرده‌اند و آمادهء جنگ و كارزارند . شنيدن اين خبر هيجان‌آور خشم او را برانگيخت . فوراً سلاح خويش را خواست و پوشيد و به صف قوم خود ملحق و آمادهء همكارى شد .\r\nدر اين بين گذشته به فكرش افتاد ، به يادش آمد كه به مدينه رفته و چه چيزها ديده و شنيده ، به يادش آمد كه از رسول خدا پندى تقاضا كرده است و آن حضرت به او فرموده جلو خشم خود را بگير .\r\nدر انديشه فرو رفت كه چرا من تهييج شدم و به چه موجبى من سلاح پوشيدم و اكنون خود را مهياى كشتن و كشته شدن كرده‌ام ؟ چرا بىجهت من برافروخته و خشمناك شده‌ام ؟ ! با خود فكر كرد الآن وقت آن است كه آن جملهء كوتاه را به كار بندم .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nجلو آمد و زعماى صف مخالف را پيش خواند و گفت : « اين ستيزه براى چيست ؟\r\nاگر منظور غرامت آن تجاوزى است كه جوانان نادان ما كرده‌اند ، من حاضرم از مال شخصى خودم ادا كنم . علت ندارد كه ما براى همچو چيزى به جان يكديگر بيفتيم و خون يكديگر را بريزيم . » .\r\nطرف مقابل كه سخنان عاقلانه و مقرون به گذشت اين مرد را شنيدند ، غيرت و مردانگىشان تحريك شد و گفتند : « ما هم از تو كمتر نيستيم . حالا كه چنين است ما از اصل ادعاى خود صرف نظر مىكنيم . » .\r\nهر دو صف به ميان قبيلهء خود بازگشتند « 1 »\r\n\r\n\r\n\r\n\r\n","description":"","footnote":"\r\n( 1 ) . اصول كافى ، ج 2 / ص 404 .\r\n","page_name":" 214 ","page_number":214},
  {"content":"\r\n\r\n\r\nمسيحى و زره على عليه السلام\r\nدر زمان خلافت على عليه السلام در كوفه ، زره آن حضرت گم شد . پس از چندى در نزد يك مرد مسيحى پيدا شد . على او را به محضر قاضى برد و اقامهء دعوى كرد كه : « اين زره از آن من است ، نه آن را فروخته‌ام و نه به كسى بخشيده‌ام و اكنون آن را در نزد اين مرد يافته‌ام . » قاضى به مسيحى گفت : « خليفه ادعاى خود را اظهار كرد ، تو چه مىگويى ؟ » او گفت : « اين زره مال خود من است ، و در عين حال گفتهء مقام خلافت را تكذيب نمىكنم ( ممكن است خليفه اشتباه كرده باشد ) . » .\r\nقاضى رو كرد به على و گفت : « تو مدعى هستى و اين شخص منكر است ، عليهذا بر تو است كه شاهد بر مدعاى خود بياورى . » .\r\nعلى خنديد و فرمود : « قاضى راست مىگويد ، اكنون مىبايست كه من شاهد بياورم ، ولى من شاهد ندارم . » .\r\nقاضى روى اين اصل كه مدعى شاهد ندارد ، به نفع مسيحى حكم كرد و او هم زره را برداشت و روان شد .\r\nولى مرد مسيحى كه خود بهتر مىدانست كه زره مال كيست ، پس از آنكه چند گامى پيمود وجدانش مرتعش شد و برگشت ، گفت : « اين طرز حكومت و رفتار از نوع رفتارهاى بشر عادى نيست ، از نوع حكومت انبياست » و اقرار كرد كه زره از على\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nاست .\r\nطولى نكشيد او را ديدند مسلمان شده و با شوق و ايمان در زير پرچم على در جنگ نهروان مىجنگد « 1 »\r\n\r\n\r\n\r\n\r\n","description":"","footnote":"\r\n( 1 ) . الامام على ، صوت العدالة الانسانية ، صفحهء 63 . نيز بحار ، جلد 9 ، چاپ تبريز ، صفحهء 598 ( با اختلافى ) .\r\n","page_name":" 216 ","page_number":216},
  {"content":"\r\n\r\n\r\nامام صادق و گروهى از متصوفه\r\nسفيان ثورى « 1 » كه در مدينه مىزيست بر امام صادق وارد شد . امام را ديد جامه‌اى\r\n\r\n\r\n\r\n\r\n","description":"","footnote":"\r\n( 1 ) . در حدود اوايل قرن دوم هجرى ، دسته‌اى در ميان مسلمين به وجود آمدند كه خود را زاهد و صوفى مىناميدند . اين دسته روش خاصى در زندگى داشتند و ديگران را هم به همان روش دعوت مىكردند و چنين وانمود مىكردند كه راه دين هم همين است . مدعى بودند كه از نعمتهاى دنيا بايد دورى جست ، آدم مؤمن نبايد جامهء خوب بپوشد ، يا غذاى مطبوع بخورد ، يا در مسكن عالى بنشيند . اينها ديگران را كه مىديدند احيانا اين مواهب را مورد استفاده قرار مىدهند ، سخت تحقير و ملامت مىكردند و آنان را اهل دنيا و دور از خدا مىخواندند . ايراد سفيان بر امام صادق روى همين طرز تفكر بود .\r\nاين روش و مسلك در جهان سابقه داشت . در يونان و در هند ، بلكه در همه جاى دنيا اين مسلك كم و بيش وجود داشته ، در ميان مسلمين هم پيدا شد و به آن رنگ دينى دادند . اين روش و اين مسلك در نسلهاى بعد ادامه يافت و نفوذ عجيبى پيدا كرد ، و مىتوان گفت مكتب مخصوصى در ميان مسلمين به وجود آمد كه اثر مستقيمش محترم نشمردن اصول زندگى و لاقيدى در كارها بود و ثمره‌اش انحطاط و تأخر كشورهاى اسلامى شد .\r\nنفوذ اين مكتب و اين فلسفه ، تنها در ميان طبقاتى كه رسما به نام صوفى ناميده شده‌اند نبوده ، شيوع اين طرز تفكر مخصوص - به نام زهد و تقوا و ترك دنيا - در ميان ساير طبقات و گروههاى مذهبى اسلامى كه احيانا خود را ضدصوفى قلمداد كرده و مىكنند كمتر از صوفيه نبوده است . و هم مىتوان گفت تمام كسانى كه صوفى ناميده شده‌اند داراى اين طرز تفكر نبوده‌اند . شك نيست كه اين طرز تفكر را بايد يك نوع بيمارى اجتماعى تلقى كرد ، يك بيمارى خطرناك كه موجب فلج روحى اجتماع مىگردد . و بايد با اين بيمارى مبارزه كرد و اين طرز تفكر را از بين برد . متأسفانه مبارزه‌هايى كه به اين نام شده و مىشود ، هيچ يك مبارزه با اين بيمارى يعنى با اين طرز تفكر نيست ، مبارزه با اسماء و الفاظ و افراد و اشخاص است و احيانا مبارزه براى ربودن مناصب دنيوى ، و بسا هست كه مبارزه كنندگان با تصوف ، خودشان به آن بيمارى بيشتر مبتلا هستند و عامل شيوع آن بيمارى مىباشند . يا آنكه به علت جهل و قصور درك مبارزه كنندگان ، يك سلسله افكار عالى و لطيف كه شاهكار انسانيت است و دست كمتر كسى به آنها مىرسد مورد حمله قرار مىگيرد . مبارزه با تصوف بايد به صورت مبارزه با آن بيمارى و آن طرز تفكر باشد كه در حديث متن ، در ضمن بيان امام صادق عليه السلام آمده . بايد با آن مبارزه شود ، در هر جا كه باشد و از طرف هر جمعيت كه ابراز شود ، به هر نام كه خوانده شود .\r\nبه هر حال ، بيان امام در اين داستان جامعترين بيانى است در رد اين طرز تفكر ، كه متأسفانه شيوع عظيمى پيدا كرده ، و خوشبختانه اين بيان جامع ، در كتب حديث محفوظ و مضبوط مانده است .\r\n","page_name":" 217 ","page_number":217},
  {"content":"\r\n\r\nسپيد و بسيار لطيف - مانند پردهء نازكى كه ميان سفيدهء تخم مرغ و پوست آن است و آن دو را از هم جدا مىسازد - پوشيده است . به عنوان اعتراض گفت : « اين جامه سزاوار تو نيست . تو نمىبايست خود را به زيورهاى دنيا آلوده سازى . از تو انتظار مىرود كه زهد بورزى و تقوا داشته باشى و خود را از دنيا دور نگه دارى . » .\r\nامام : « مىخواهم سخنى به تو بگويم ، خوب گوش كن كه از براى دنيا و آخرت تو مفيد است . اگر راستى اشتباه كرده‌اى و حقيقت نظر دين اسلام را دربارهء اين موضوع نمىدانى ، سخن من براى تو بسيار سودمند خواهد بود . اما اگر منظورت اين است كه در اسلام بدعتى بگذارى و حقايق را منحرف و وارونه سازى ، مطلب ديگرى است و اين سخنان به تو سودى نخواهد داد . ممكن است تو وضع ساده و فقيرانهء رسول خدا و صحابهء آن حضرت را در آن زمان ، پيش خود مجسم سازى و فكر كنى كه يك نوع تكليف و وظيفه‌اى براى همهء مسلمين تا روز قيامت هست كه عين آن وضع را نمونه قرار دهند و هميشه فقيرانه زندگى كنند . اما من به تو بگويم كه رسول خدا در زمانى و محيطى بود كه فقر و سختى و تنگدستى بر آن مستولى بود . عموم مردم از داشتن لوازم اوليهء زندگى محروم بودند . وضع خاص زندگى رسول اكرم و صحابهء آن حضرت مربوط به وضع عمومى آن روزگار بود . ولى اگر در عصرى و روزگارى وسائل زندگى فراهم شد و شرايط بهره بردارى از موهبتهاى الهى موجود گشت ، سزاوارترين مردم براى بهره بردن از آن نعمتها نيكان و صالحانند ، نه فاسقان و بدكاران ، مسلمانانند نه كافران .\r\n« تو چه چيز را در من عيب شمردى ؟ ! به خدا قسم من در عين اينكه مىبينى كه از\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nنعمتها و موهبتهاى الهى استفاده مىكنم ، از زمانى كه به حد رشد و بلوغ رسيده‌ام ، شب و روزى بر من نمىگذرد مگر آنكه مراقب هستم كه اگر حقى در مالم پيدا شود فوراً آن را به موردش برسانم . » .\r\nسفيان نتوانست جواب منطق امام را بدهد ، سرافكنده و شكست خورده بيرون رفت و به ياران و هم مسلكان خود پيوست و ماجرا را گفت . آنها تصميم گرفتند كه دسته جمعى بيايند و با امام مباحثه كنند .\r\nجمعى به اتفاق آمدند و گفتند : « رفيق ما نتوانست خوب دلائل خودش را ذكر كند ، اكنون ما آمده‌ايم با دلائل روشن خود تو را محكوم سازيم . » .\r\nامام : « دليلهاى شما چيست ؟ بيان كنيد . » .\r\nجمعيت : « دليلهاى ما از قرآن است . » .\r\nامام : « چه دليلى بهتر از قرآن ؟ بيان كنيد ، آمادهء شنيدنم . » .\r\nجمعيت : « ما دو آيه از قرآن را دليل بر مدعاى خودمان و درستى مسلكى كه اتخاذ كرده‌ايم مىآوريم و همين ما را كافى است . خداوند در قرآن كريم يك جا گروهى از صحابه را اين‌طور ستايش مىكند : « در عين اينكه خودشان در تنگدستى و زحمتند ، ديگران را بر خويش مقدم مىدارند . كسانى كه از صفت بخل محفوظ بمانند ، آنهايند رستگاران . » « 1 » در جاى ديگر قرآن مىگويد : « در عين اينكه به غذا احتياج و علاقه دارند ، آن را به فقير و يتيم و اسير مىخورانند . » « 2 »\r\nهمين كه سخنشان به اينجا رسيد ، يك نفر كه در حاشيهء مجلس نشسته بود و به سخنان آنها گوش مىداد گفت : « آنچه من تاكنون فهميده‌ام اين است كه شما خودتان هم به سخنان خود عقيده نداريد ، شما اين حرفها را وسيله قرار داده‌ايد تا مردم را به مال خودشان بىعلاقه كنيد تا به شما بدهند و شما عوض آنها بهره‌مند شويد ، لهذا عملا ديده نشده كه شما از غذاهاى خوب احتراز و پرهيز داشته باشيد . » .\r\nامام : « عجالتاً اين حرفها را رها كنيد ، اينها فايده ندارد . » بعد رو به جمعيت كرد و فرمود : « اول بگوييد آيا شما كه به قرآن استدلال مىكنيد ، محكم و متشابه و ناسخ و منسوخ قرآن را تميز مىدهيد يا نه ؟ ! هركس از اين امت كه گمراه شد از همين راه گمراه\r\n\r\n\r\n\r\n\r\n","description":"","footnote":"\r\n( 1 ) .  « وَ الَّذِينَ تَبَوَّؤُا الدَّارَ وَ الْإِيمانَ مِنْ قَبْلِهِمْ يُحِبُّونَ مَنْ هاجَرَ إِلَيْهِمْ وَ لا يَجِدُونَ فِي صُدُورِهِمْ حاجَةً مِمَّا أُوتُوا وَ يُؤْثِرُونَ عَلى أَنْفُسِهِمْ وَ لَوْ كانَ بِهِمْ خَصاصَةٌ وَ مَنْ يُوقَ شُحَّ نَفْسِهِ فَأُولئِكَ هُمُ الْمُفْلِحُونَ »  ( سورهء حشر ، آيهء 9 ) .\r\n( 2 ) .  « وَ يُطْعِمُونَ الطَّعامَ عَلى حُبِّهِ مِسْكِيناً وَ يَتِيماً وَ أَسِيراً »  ( سورهء دهر ، آيهء 8 ) .\r\n","page_name":" 219 ","page_number":219},
  {"content":"\r\n\r\nشد كه بدون اينكه اطلاع صحيحى از قرآن داشته باشد به آن تمسك كرد . » .\r\nجمعيت : « البته فى الجمله اطلاعاتى در اين زمينه داريم ولى كاملا نه . » .\r\nامام : « بدبختى شما هم از همين است . احاديث پيغمبر هم مثل آيات قرآن است ، اطلاع و شناسايى كامل لازم دارد . » .\r\n« اما آياتى كه از قرآن خوانديد : اين آيات بر حرمت استفاده از نعمتهاى الهى دلالت ندارد . اين آيات مربوط به گذشت و بخشش و ايثار است . قومى را ستايش مىكند كه در وقت معينى ديگران را بر خودشان مقدم داشتند و مالى را كه بر خودشان حلال بود به ديگران دادند ، و اگر هم نمىدادند گناهى و خلافى مرتكب نشده بودند . خداوند به آنان امر نكرده بود كه بايد چنين كنند ، و البته در آن وقت نهى هم نكرده بود كه نكنند ؛ آنان به حكم عاطفه و احسان ، خود را در تنگدستى و مضيقه گذاشتند و به ديگران دادند . خداوند به آنان پاداش خواهد داد . پس اين آيات با مدعاى شما تطبيق نمىكند ، زيرا شما مردم را منع مىكنيد و ملامت مىنماييد بر اينكه مال خودشان و نعمتهايى كه خداوند به آنها ارزانى داشته استفاده كنند .\r\n« آنها آن روز آن‌طور بذل و بخشش كردند ، ولى بعد در اين زمينه دستور كامل و جامعى از طرف خداوند رسيد ، حدود اين كار را معين كرد . و البته اين دستور كه بعد رسيد ناسخ عمل آنهاست ، ما بايد تابع اين دستور باشيم نه تابع آن عمل .\r\n« خداوند براى اصلاح حال مؤمنين و به واسطهء رحمت خاص خويش ، نهى كرد كه شخص ، خود و عائلهء خود را در مضيقه بگذارد و آنچه در كف دارد به ديگران بخشد ، زيرا در ميان عائلهء شخص ، ضعيفان و خردسالان و پيران فرتوت پيدا مىشوند كه طاقت تحمل ندارند . اگر بنا شود كه من گردهء نانى كه در اختيار دارم انفاق كنم ، عائلهء من كه عهده‌دار آنها هستم تلف خواهند شد . لهذا رسول اكرم صلى اللَّه عليه وآله فرمود : « كسى كه چند دانه خرما يا چند قرص نان يا چند دينار دارد و قصد انفاق آنها را دارد ، در درجهء اول بر پدر و مادر خود بايد انفاق كند ، و در درجهء دوم خودش و زن و فرزندش ، و در درجهء سوم خويشاوندان و برادران مؤمنش ، و در درجهء چهارم خيرات و مبرّات . » اين چهارمى بعد از همهء آنهاست .\r\nرسول خدا وقتى كه شنيد مردى از انصار مرده و كودكان صغيرى از او باقى مانده و او دارايى مختصر خود را در راه خدا داده است فرمود : « اگر قبلا به من اطلاع داده بوديد ، نمىگذاشتم او را در قبرستان مسلمين دفن كنند . او كودكانى باقى مىگذارد كه دستشان پيش مردم دراز باشد ! ! »\r\n\r\n","description":"","footnote":"","page_name":" 220 ","page_number":220},
  {"content":"\r\n\r\n« پدرم امام باقر براى من نقل كرد كه رسول خدا فرموده است : « هميشه در انفاقات خود از عائلهء خود شروع كنيد ، به ترتيب نزديكى ، كه هر كه نزديكتر است مقدمتر است . » .\r\n« علاوه بر همهء اينها ، در نص قرآن مجيد از روش و مسلك شما نهى مىكند ، آنجا كه مىفرمايد :\r\n« متقين كسانى هستند كه در مقام انفاق و بخشش نه تندروى مىكنند و نه كندروى ، راه اعتدل و ميانه را پيش مىگيرند . » « 1 »\r\n« در آيات زيادى از قرآن نهى مىكند از اسراف و تندروى در بذل و بخشش ، همان‌طور كه از بخل و خسّت نهى مىكند . قرآن براى اين كار حد وسط و ميانه روى را تعيين كرده است ، نه اينكه انسان هرچه دارد به ديگران بخشد و خودش تهيدست بماند ، آنگاه دست به دعا بردارد كه خدايا به من روزى بده . خداوند اينچنين دعايى را هرگز مستجاب نمىكند ، زيرا پيغمبر اكرم فرمود : « خداوند دعاى چند دسته را مستجاب نمىكند :\r\nالف . كسى كه از خداوند بدى براى پدر و مادر خود بخواهد .\r\nب . كسى كه مالش را به قرض داده ، از طرف ، شاهد و گواه و سندى نگرفته باشد و او مال را خورده است . حالا اين شخص دست به دعا برداشته از خداوند چاره مىخواهد . البته دعاى اين آدم مستجاب نمىشود ، زيرا او به دست خودش راه چاره را از بين برده و مال خويش را بدون سند و گواه به او داده است .\r\nج . كسى كه از خداوند دفع شر زنش را بخواهد ، زيرا چارهء اين كار در دست خود شخص است ، او مىتواند اگر واقعا از دست اين زن ناراحت است عقد ازدواج را با طلاق فسخ كند .\r\nد . آدمى كه در خانهء خود نشسته و دست روى دست گذاشته و از خداوند روزى مىخواهد . خداوند در جواب اين بندهء طمعكار جاهل مىگويد :\r\n« بندهء من ! مگر نه اين است كه من راه حركت و جنبش را براى تو باز كرده‌ام ؟ ! مگر نه اين است كه من اعضا و جوارح صحيح به تو داده‌ام ؟ ! به تو دست و پا و چشم و گوش و عقل داده‌ام كه ببينى و بشنوى و فكر كنى و حركت نمايى و دست بلند كنى . در\r\n\r\n\r\n\r\n\r\n","description":"","footnote":"\r\n( 1 ) .  « الَّذِينَ إِذا أَنْفَقُوا لَمْ يُسْرِفُوا وَ لَمْ يَقْتُرُوا وَ كانَ بَيْنَ ذلِكَ قَواماً »  ( سورهء فرقان ، آيهء 67 ) .\r\n","page_name":" 221 ","page_number":221},
  {"content":"\r\n\r\nخلقت همهء اينها هدف و مقصودى در كار بوده . شكر اين نعمتها به اين است كه تو اينها را به كار وادارى . بنابراين من بين تو و خودم حجت را تمام كرده‌ام كه در راه طلب گام بردارى و دستور مرا راجع به سعى و جنبش اطاعت كنى و بار دوش ديگران نباشى . البته اگر با مشيت كلى من سازگار بود به تو روزى وافر خواهم داد ، و اگر هم به علل و مصالحى زندگى تو توسعه پيدا نكرد ، البته تو سعى خود را كرده وظيفهء خويش را انجام داده‌اى و معذور خواهى بود . » .\r\nه . كسى كه خداوند به او مال و ثروت فراوان داده و او با بذل و بخششهاى زياد آنها را از بين برده است و بعد دست به دعا برداشته كه خدايا به من روزى بده .\r\nخداوند در جواب او مىگويد :\r\n« مگر من به تو روزى فراوان ندادم ؟ چرا ميانه روى نكردى ؟ ! .\r\n« مگر من دستور نداده بودم كه در بخشش بايد ميانه روى كرد ؟ ! .\r\n« مگر من از بذل و بخششهاى بىحساب نهى نكرده بودم ؟ » .\r\nو . كسى كه دربارهء قطع رحم دعا كند و از خداوند چيزى بخواهد كه مستلزم قطع رحم است ( يا كسى كه قطع رحم كرده بخواهد دربارهء موضوعى دعا كند ) . » .\r\n« خداوند در قرآن كريم مخصوصا به پيغمبر خويش طرز و روش بخشش را آموخت ، زيرا داستانى واقع شد كه مبلغى طلا پيش پيغمبر بود و او مىخواست آنها را به مصرف فقرا برساند و ميل نداشت حتى يك شب آن پول در خانه‌اش بماند ، لهذا در يك روز تمام طلاها را به اين و آن داد . بامداد ديگر سائلى پيدا شد و با اصرار از پيغمبر كمك مىخواست ، پيغمبر هم چيزى در دست نداشت كه به سائل بدهد ، از اين رو خيلى ناراحت و غمناك شد . اينجا بود كه آيهء قرآن نازل شد و دستور كار را داد ، آيه آمد كه : « نه دستهاى خود را به گردن خود ببند و نه تمام گشاده داشته باش كه بعد تهيدست بمانى و مورد ملامت فقرا واقع شوى . » « 1 »\r\n« اينهاست احاديثى كه از پيغمبر رسيده . آيات قرآن هم مضمون اين احاديث را تأييد مىكند ، و البته كسانى كه اهل قرآن و مؤمن به قرآنند به مضمون آيات قرآن ايمان دارند .\r\n« به ابوبكر هنگام مرگ گفته شد راجع به مالت وصيتى بكن ، گفت يك پنجم مالم\r\n\r\n\r\n\r\n\r\n","description":"","footnote":"\r\n( 1 ) .  « وَ لا تَجْعَلْ يَدَكَ مَغْلُولَةً إِلى عُنُقِكَ وَ لا تَبْسُطْها كُلَّ الْبَسْطِ فَتَقْعُدَ مَلُوماً مَحْسُوراً »  ( سورهء اسراء ، آيهء 29 ) .\r\n","page_name":" 222 ","page_number":222},
  {"content":"\r\n\r\nانفاق شود و باقى متعلق به ورثه باشد . و يك پنجم كم نيست . ابوبكر به يك پنجم مال خويش وصيت كرد و حال آنكه مريض حق دارد در مرض موت تا يك سوم هم وصيت كند ، و اگر مىدانست بهتر اين است از تمام حق خود استفاده كند ، به يك سوم وصيت مىكرد .\r\n« سلمان و ابوذر را كه شما به فضل و تقوا و زهد مىشناسيد ، سيره و روش آنها هم همين‌طور بود كه گفتم .\r\n« سلمان وقتى كه نصيب سالانهء خويش را از بيت المال مىگرفت ، به اندازهء يك سال مخارج خود - كه او را به سال ديگر برساند - ذخيره مىكرد . به او گفتند : « تو با اينهمه زهد و تقوا در فكر ذخيرهء سال هستى ؟ شايد همين امروز يا فردا بميرى و به آخر سال نرسى ؟ » او در جواب گفت : « شايد هم نمردم ، چرا شما فقط فرض مردن را صحيح مىدانيد . يك فرض ديگر هم وجود دارد و آن اينكه زنده بمانم ، و اگر زنده بمانم خرج دارم و حوائجى دارم . اى نادانها ! شما از اين نكته غافليد كه نفس انسان اگر به مقدار كافى وسيلهء زندگى نداشته باشد در اطاعت حق كندى و كوتاهى مىكند و نشاط و نيروى خود را در راه حق از دست مىدهد ، و همين قدر كه به قدر كافى وسيله فراهم شد آرام مىگيرد . » .\r\n« و اما ابوذر ، وى چند شتر و چند گوسفند داشت كه از شير آنها استفاده مىكرد و احيانا اگر ميلى در خود به خوردن گوشت مىديد يا مهمانى برايش مىرسيد يا ديگران را محتاج مىديد ، از گوشت آنها استفاده مىكرد و اگر مىخواست به ديگران بدهد ، براى خودش نيز برابر ديگران سهمى منظور مىكرد .\r\n« چه كسى از اينها زاهدتر بود ؟ پيغمبر دربارهء آنان چيزها گفت كه همه مىدانيد .\r\nهيچ گاه اين اشخاص تمام دارايى خود را به نام زهد و تقوا از دست ندادند و از اين راهى كه شما امروز پيشنهاد مىكنيد كه مردم از هرچه دارند صرف نظر كنند و خود و عائلهء خود را در سختى بگذارند نرفتند .\r\n« من به شما رسما اين حديث را كه پدرم از پدر و اجدادش از رسول خدا نقل كرده‌اند اخطار مىكنم ، رسول خدا فرمود :\r\n« عجيب‌ترين چيزها حالى است كه مؤمن پيدا مىكند ، كه اگر بدنش با مقراض قطعه قطعه بشود برايش خير و سعادت خواهد بود ، و اگر هم مُلك شرق و غرب به او داده شود باز برايش خير و سعادت است . »\r\n\r\n","description":"","footnote":"","page_name":" 223 ","page_number":223},
  {"content":"\r\n\r\n« خيرِ مؤمن در گرو اين نيست كه حتما فقير و تهيدست باشد ؛ خير مؤمن ناشى از روح ايمان و عقيدهء اوست ، زيرا در هر حالى از فقر و تهيدستى يا ثروت و بىنيازى واقع شود ، مىداند در اين حال وظيفه‌اى دارد و آن وظيفه را به خوبى انجام مىدهد . اين است كه عجيب‌ترين چيزها حالتى است كه مؤمن به خود مىگيرد ، كه همهء پيشامدها و سختى و سستىها برايش خير و سعادت مىشود .\r\n« نمىدانم همين مقدار كه امروز براى شما گفتم كافى است يا بر آن بيفزايم ؟ .\r\n« هيچ مىدانيد كه در صدر اسلام ، آن هنگام كه عدهء مسلمانان كم بود ، قانون جهاد اين بود كه يك نفر مسلمان در برابر ده نفر كافر ايستادگى كند ، و اگر ايستادگى نمىكرد گناه و جرم و تخلف محسوب مىشد ، ولى بعد كه امكانات بيشترى پيدا شد ، خداوند به لطف و رحمت خود تخفيف بزرگى داد و اين قانون را به اين نحو تغيير داد كه هر فرد مسلمان موظف است كه فقط در برابر دو كافر ايستادگى كند نه بيشتر .\r\n« از شما مطلبى راجع به قانون قضا و محاكم قضائى اسلامى سؤال مىكنم : فرض كنيد يكى از شما در محكمه هست و موضوع نفقهء زن او در بين است ، و قاضى حكم مىكند كه نفقهء زنت را بايد بدهى . در اينجا چه مىكند ؟ آيا عذر مىآورد كه بنده زاهد هستم و از متاع دنيا اعراض كرده‌ام ؟ ! آيا اين عذر موجه است ؟ ! آيا به عقيدهء شما حكم قاضى به اينكه بايد خرج زنت را بدهى ، مطابق حق و عدالت است يا آنكه ظلم و جور است ؟ اگر بگوييد اين حكم ظلم و ناحق است ، يك دروغ واضح گفته‌ايد و به همهء اهل اسلام با اين تهمت ناروا جور و ستم كرده‌ايد ، و اگر بگوييد حكم قاضى صحيح است ، پس عذر شما باطل است و قبول داريد كه طريقه و روش شما باطل است .\r\n« مطلب ديگر : مواردى هست كه مسلمان در آن موارد يك سلسله انفاقهاى واجب يا غيرواجب انجام مىدهد ، مثلا زكات يا كفّاره مىدهد . حالا اگر فرض كنيم معناى زهد اعراض از زندگى و مايحتاجهاى زندگى است ، و فرض كنيم همهء مردم مطابق دلخواه شما « زاهد » شدند و از زندگى و ما يحتاج آن روگرداندند ، پس تكليف كفّارات و صدقات واجبه چه مىشود ؟ تكليف زكاتهاى واجب - كه به طلا و نقره و گوسفند و شتر و گاو و خرما و كشمش و غيره تعلق گيرد - چه مىشود ؟ مگر نه اين است كه اين صدقات فرض شده كه تهيدستان زندگى بهترى پيدا كنند و از مواهب زندگى بهره‌مند شوند ! اين خود مىرساند كه هدف دين و مقصود از اين مقررات رسيدن به مواهب زندگى و بهره‌مند شدن از آن است . و اگر مقصود و هدف دين فقير\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nبودن بود و حد اعلاى تربيت دينى اين بود كه بشر از متاع اين جهان اعراض كند و در فقر و مسكنت و بيچارگى زندگى كند ، پس فقرا به آن هدف عالى رسيده‌اند و نمىبايست به آنان چيزى داد تا از حال خوش و سعادتمندانهء خود خارج نشوند و آنان نيز چون غرق در سعادتند نبايد بپذيرند .\r\n« اساسا اگر حقيقت اين است كه شما مىگوييد ، شايسته نيست كه كسى مالى را در كف نگاه دارد ، بايد هرچه به دستش مىرسد همه را ببخشد ، و ديگر محلى براى زكات باقى نمىماند .\r\n« پس معلوم شد كه شما بسيار طريقهء زشت و خطرناكى را پيش گرفته‌ايد و به سوى بد مسلكى مردم را دعوت مىكنيد . راهى كه مىرويد و مردم ديگر را هم به آن مىخوانيد ، ناشى از جهالت به قرآن و اطلاع نداشتن از قرآن و از سنت پيغمبر و از احاديث پيغمبر است . اينها احاديثى نيست كه قابل تشكيك باشد ، احاديثى است كه قرآن به صحت آنها گواهى مىدهد . ولى شما احاديث معتبر پيغمبر را اگر با روش شما درست در نيايد رد مىكنيد ، و اين خود نادانى ديگرى است . شما در معانى آيات قرآن و نكته‌هاى لطيف و شگفت‌انگيزى كه از آن استفاده مىشود تدبر نمىكنيد . فرق بين ناسخ و منسوخ و محكم و متشابه را نمىدانيد ، امر و نهى را تشخيص نمىدهيد .\r\n« جواب مرا راجع به قصهء سليمان بن داود بدهيد كه ، از خداوند مُلكى را مسألت كرد كه براى كسى بالاتر از آن ميسر نباشد « 1 » . خداوند هم چنان ملكى به او داد . البته سليمان جز حق نمىخواست . نه خداوند در قرآن و نه هيچ فرد مؤمنى اين را بر سليمان عيب نگرفت كه چرا چنين ملكى را در دنيا خواسته . همچنين است داود پيغمبر كه قبل از سليمان بود . و همچنين است داستان يوسف كه به پادشاه رسما مىگويد : « خزانه دارى را به من بده كه من ، هم امينم و هم داناى كار . » « 2 » بعد كارش به جايى رسيد كه امور كشوردارى مصر تا حدود يمن به او سپرده شد ، و از اطراف و اكناف - در اثر قحطى كه پيش آمد - مىآمدند و آذوقه مىخريدند و برمىگشتند . و البته نه يوسف ميل به عمل ناحق كرد و نه خداوند در قرآن اين كار را بر يوسف عيب گرفت . همچنين است قصهء ذوالقرنين كه بنده‌اى بود كه خدا را دوست مىداشت و خدا\r\n\r\n\r\n\r\n\r\n","description":"","footnote":"\r\n( 1 ) .  « وَ هَبْ لِي مُلْكاً لا يَنْبَغِي لِأَحَدٍ مِنْ بَعْدِي »  ( سورهء ص ، آيهء 35 ) .\r\n( 2 ) .  « قالَ اجْعَلْنِي عَلى خَزائِنِ الْأَرْضِ إِنِّي حَفِيظٌ عَلِيمٌ »  ( سورهء يوسف ، آيهء 55 ) .\r\n","page_name":" 225 ","page_number":225},
  {"content":"\r\n\r\nنيز او را دوست مىداشت . اسباب جهان دراختيارش قرار گرفت و مالك مشرق و مغرب جهان شد .\r\n« اى گروه ! از اين راه ناصواب دست برداريد و خود را به آداب واقعى اسلام متأدب كنيد . از آنچه خدا امر و نهى كرده تجاوز نكنيد و از پيش خود دستور نتراشيد . در مسائلى كه نمىدانيد مداخله نكنيد . علم آن مسائل را از اهلش بخواهيد . در صدد باشيد كه ناسخ را از منسوخ و محكم را از متشابه و حلال را از حرام بازشناسيد . اين براى شما بهتر و آسانتر و از نادانى دور تر است . جهالت را رها كنيد كه طرفدار جهالت زياد است ، به خلاف دانش كه طرفداران كمى دارد . خداوند فرمود بالاتر از هر صاحب دانشى دانشمندى است . » « 1 »\r\n\r\n\r\n\r\n\r\n","description":"","footnote":"\r\n( 1 ) . تحف العقول ، صفحهء 348 - 354 ، و كافى ، جلد 5 ، باب المعيشة ، صفحهء 65 - 71 .\r\n","page_name":" 226 ","page_number":226},
  {"content":"\r\n\r\n\r\nعلى و عاصم\r\nعلى عليه السلام بعد از خاتمهء جنگ جمل « 1 » وارد شهر بصره شد . در خلال ايامى كه در بصره بود ، روزى به عيادت يكى از يارانش به نام « علاء بن زياد حارثى » رفت . اين مرد خانهء مجلل و وسيعى داشت . على همين كه آن خانه را با آن عظمت و وسعت ديد ، به او گفت : « اين خانهء به اين وسعت به چه كار تو در دنيا مىخورد ، در صورتى كه به خانهء وسيعى در آخرت محتاجترى ؟ ! ولى اگر بخواهى مىتوانى كه همين خانهء وسيع دنيا را وسيله‌اى براى رسيدن به خانهء وسيع آخرت قرار دهى ؛ به اينكه در اين خانه از مهمان پذيرايى كنى ، صلهء رحم نمايى ، حقوق مسلمانان را در اين خانه ظاهر و آشكارا كنى ، اين خانه را وسيلهء زنده ساختن و آشكار نمودن حقوق قرار دهى و از انحصار مطامع شخصى و استفادهء فردى خارج نمايى . »\r\n\r\n\r\n\r\n\r\n","description":"","footnote":"\r\n( 1 ) . جنگ جمل در نزديكى بصره بين اميرالمؤمنين على عليه السلام از يك طرف و عايشه و طلحه و زبير از طرف ديگر واقع شد . به اين مناسبت « جنگ جمل » ناميده شد كه عايشه در حالى كه سوار بر شتر بود سپاه را رهبرى مىكرد ( جمل در عربى يعنى شتر ) . اين جنگ را عايشه و طلحه و زبير بلافاصله بعد از استقرار خلافت بر على عليه السلام و ديدن سيرت عادلانهء آن حضرت كه امتيازى براى طبقات اشراف قائل نمىشد به پا كردند ، و پيروزى با سپاه على عليه السلام شد .\r\n","page_name":" 227 ","page_number":227},
  {"content":"\r\n\r\nعلاء : « يا اميرَالمؤمنين ! من از برادرم عاصم پيش تو شكايت دارم . » « 1 »\r\n- چه شكايتى دارى ؟ .\r\n- تارك دنيا شده ، جامهء كهنه پوشيده ، گوشه گير و منزوى شده ، همه چيز و همه كس را رها كرده .\r\n- او را حاضر كنيد ! .\r\nعاصم را احضار كردند و آوردند . على عليه السلام به او رو كرد و فرمود : « اى دشمن جان خود ، شيطان عقل تو را ربوده است ، چرا به زن و فرزند خويش رحم نكردى ؟ آيا تو خيال مىكنى كه خدايى كه نعمتهاى پاكيزهء دنيا را براى تو حلال و روا ساخته ناراضى مىشود از اينكه تو از آنها بهره ببرى ؟ تو در نزد خدا كوچكتر از اين هستى . » .\r\nعاصم : « يا اميرالمؤمنين ، تو خودت هم كه مثل من هستى ، تو هم كه به خود سختى مىدهى و در زندگى بر خود سخت مىگيرى ، تو هم كه جامهء نرم نمىپوشى و غذاى لذيذ نمىخورى ، بنابراين من همان كار را مىكنم كه تو مىكنى و از همان راه مىروم كه تو مىروى . » .\r\n- اشتباه مىكنى . من با تو فرق دارم . من سمتى دارم كه تو ندارى . من در لباس پيشوايى و حكومتم . وظيفهء حاكم و پيشوا وظيفهء ديگرى است . خداوند بر پيشوايان عادل فرض كرده كه ضعيف‌ترين طبقات ملت خود را مقياس زندگى شخصى خود قرار دهند و آن طورى زندگى كنند كه تهيدست‌ترين مردم زندگى مىكنند ، تا سختى فقر و تهيدستى به آن طبقه اثر نكند . بنابراين من وظيفه‌اى دارم و تو وظيفه‌اى « 2 »\r\n\r\n\r\n\r\n\r\n","description":"","footnote":"\r\n( 1 ) . اين داستان را ابن ابى الحديد در شرح نهج البلاغه ، جلد 3 ، صفحهء 19 ( چاپ بيروت ) نقل مىكند ، ولى به نام ربيع بن زياد نه علاء بن زياد ؛ و ربيع را معرفى مىكند در مواطنى و بعد مىگويد : « واماالعلاء بن زياد الذى ذكره الرضى فلا اعرفه و لعل غيرى يعرفه . »\r\n( 2 ) . نهج البلاغه ، خطبهء 207 .\r\n","page_name":" 228 ","page_number":228},
  {"content":"\r\n\r\n\r\nمستمند و ثروتمند\r\nرسول اكرم صلى اللَّه عليه و آله طبق معمول در مجلس خود نشسته بود . ياران گرداگرد حضرتش حلقه زده او را مانند نگين انگشتر در ميان گرفته بودند . در اين بين يكى از مسلمانان - كه مرد فقير ژنده پوشى بود - از در رسيد و طبق سنت اسلامى - كه هركس در هر مقامى هست ، همين كه وارد مجلسى مىشود بايد ببيند هر كجا جاى خالى هست همان جا بنشيند و يك نقطهء مخصوص را به عنوان اينكه شأن من چنين اقتضا مىكند در نظر نگيرد - آن مرد به اطراف متوجه شد ، در نقطه‌اى جايى خالى يافت ، رفت و آنجا نشست . از قضا پهلوى مرد متعين و ثروتمندى قرار گرفت . مرد ثروتمند جامه‌هاى خود را جمع كرد و خودش را به كنارى كشيد . رسول اكرم كه مراقب رفتار او بود به او رو كرد و گفت :\r\n« ترسيدى كه چيزى از فقر او به تو بچسبد ؟ ! » .\r\n- نه يا رسول اللَّه ! .\r\n- ترسيدى كه چيزى از ثروت تو به او سرايت كند ؟ .\r\n- نه يا رسول اللَّه ! .\r\n- ترسيدى كه جامه هايت كثيف و آلوده شود ؟ .\r\n- نه يا رسول اللَّه !\r\n\r\n","description":"","footnote":"","page_name":" 229 ","page_number":229},
  {"content":"\r\n\r\n- پس چرا پهلو تهى كردى و خودت را به كنارى كشيدى ؟ .\r\n- اعتراف مىكنم كه اشتباهى مرتكب شدم و خطا كردم . اكنون به جبران اين خطا و به كفارهء اين گناه حاضرم نيمى از دارايى خودم را به اين برادر مسلمان خود كه درباره‌اش مرتكب اشتباهى شدم ببخشم .\r\nمرد ژنده پوش : « ولى من حاضر نيستم بپذيرم . » .\r\nجمعيت : چرا ؟ .\r\n- چون مىترسم روزى مرا هم غرور بگيرد و با يك برادر مسلمان خود آنچنان رفتارى بكنم كه امروز اين شخص با من كرد « 1 »\r\n\r\n\r\n\r\n\r\n","description":"","footnote":"\r\n( 1 ) . اصول كافى ، جلد 2 ، باب فضل فقراء المسلمين ، صفحهء 260 .\r\n","page_name":" 230 ","page_number":230},
  {"content":"\r\n\r\n\r\nبازارى و عابر\r\nمردى درشت استخوان و بلندقامت كه اندامى ورزيده و چهره‌اى آفتاب خورده داشت و زد و خوردهاى ميدان جنگ يادگارى بر چهره‌اش گذاشته و گوشهء چشمش را دريده بود ، با قدمهاى مطمئن و محكم از بازار كوفه مىگذشت . از طرف ديگر مردى بازارى در دكانش نشسته بود . او براى آنكه موجب خندهء رفقا را فراهم كند ، مشتى زباله به طرف آن مرد پرت كرد . مرد عابر بدون اينكه خم به ابرو بياورد و التفاتى بكند ، همان‌طور با قدمهاى محكم و مطمئن به راه خود ادامه داد . همين كه دور شد يكى از رفقاى مرد بازارى به او گفت : « هيچ شناختى كه اين مرد عابر كه تو به او اهانت كردى كه بود ؟ ! » .\r\n- نه ، نشناختم ! عابرى بود مثل هزارها عابر ديگر كه هر روز از جلو چشم ما عبور مىكنند ، مگر اين شخص كه بود ؟ .\r\n- عجب ! نشناختى ؟ ! اين عابر همان فرمانده و سپهسالار معروف ، مالك اشتر نخعى بود .\r\n- عجب ! اين مرد مالك اشتر بود ؟ ! همين مالكى كه دل شير از بيمش آب مىشود و نامش لرزه بر اندام دشمنان مىاندازد ؟ .\r\n- بلى مالك خودش بود .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\n- اى واى به حال من ! اين چه كارى بود كه كردم ! الآن دستور خواهد داد كه مرا سخت تنبيه و مجازات كنند . همين حالا مىدوم و دامنش را مىگيرم و التماس مىكنم تا مگر از تقصير من صرف نظر كند .\r\nبه دنبال مالك اشتر روان شد . ديد او راه خود را به طرف مسجد كج كرد . به دنبالش به مسجد رفت ، ديد به نماز ايستاد . منتظر شد تا نمازش را سلام داد . رفت و با تضرع و لابه خود را معرفى كرد و گفت : « من همان كسى هستم كه نادانى كردم و به تو جسارت نمودم . » .\r\nمالك : « ولى من به خدا قسم به مسجد نيامدم مگر به خاطر تو ، زيرا فهميدم تو خيلى نادان و جاهل و گمراهى ، بى جهت به مردم آزار مىرسانى . دلم به حالت سوخت . آمدم دربارهء تو دعا كنم و از خداوند هدايت تو را به راه راست بخواهم . نه ، من آن‌طور قصدى كه تو گمان كرده‌اى دربارهء تو نداشتم . » « 1 »\r\n\r\n\r\n\r\n\r\n","description":"","footnote":"\r\n( 1 ) . سفينة البحار ، مادهء « شتر » ، نقل از مجموعهء ورام .\r\n","page_name":" 232 ","page_number":232},
  {"content":"\r\n\r\n\r\nغزالى و راهزنان\r\nغزالى ، دانشمند شهير اسلامى ، اهل طوس بود ( طوس قريه‌اى است در نزديكى مشهد ) . در آن وقت ، يعنى در حدود قرن پنجم هجرى ، نيشابور مركز و سواد اعظم آن ناحيه بود و دارالعلم محسوب مىشد . طلاب علم در آن نواحى براى تحصيل و درس خواندن به نيشابور مىآمدند . غزالى نيز طبق معمول به نيشابور و گرگان آمد و سالها از محضر اساتيد و فضلا با حرص و ولع زياد كسب فضل نمود . و براى آنكه معلوماتش فراموش نشود و خوشه‌هايى كه چيده از دستش نرود ، آنها را مرتب مىنوشت و جزوه مىكرد . آن جزوه‌ها را كه محصول سالها زحمتش بود مثل جان شيرين دوست مىداشت .\r\nبعد از سالها عازم بازگشت به وطن شد . جزوه‌ها را مرتب كرده در توبره‌اى پيچيد و با قافله به طرف وطن روانه شد .\r\nاز قضا قافله با يك عده دزد و راهزن برخورد . دزدان جلو قافله را گرفتند و آنچه مال و خواسته يافت مىشد يكى يكى جمع كردند .\r\nنوبت به غزالى و اثاث غزالى رسيد . همين كه دست دزدان به طرف آن توبره رفت ، غزالى شروع به التماس و زارى كرد و گفت : « غير از اين ، هرچه دارم ببريد و اين يكى را به من واگذاريد . »\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nدزدها خيال كردند كه حتما در داخل اين بسته متاع گران قيمتى است . بسته را باز كردند ، جز مشتى كاغذ سياه شده چيزى نديدند .\r\nگفتند : « اينها چيست و به چه درد مىخورد ؟ » .\r\nغزالى گفت : « هرچه هست به درد شما نمىخورد ، ولى به درد من مىخورد . » .\r\n- به چه درد تو مىخورد ؟ .\r\n- اينها ثمرهء چند سال تحصيل من است . اگر اينها را از من بگيريد ، معلوماتم تباه مىشود و سالها زحمتم در راه تحصيل علم به هدر مىرود .\r\n- راستى معلومات تو همين است كه در اينجاست ؟ .\r\n- بلى .\r\n- علمى كه جايش توى بقچه و قابل دزديدن باشد ، آن علم نيست ، برو فكرى به حال خود بكن .\r\nاين گفتهء سادهء عاميانه ، تكانى به روحيهء مستعد و هوشيار غزالى داد . او كه تا آن روز فقط فكر مىكرد كه طوطى وار از استاد بشنود و در دفاتر ضبط كند ، بعد از آن در فكر افتاد كه كوشش كند تا مغز و دماغ خود را با تفكر پرورش دهد و بيشتر فكر كند و تحقيق نمايد و مطالب مفيد را در دفتر ذهن خود بسپارد .\r\nغزالى مىگويد : « من بهترين پندها را ، كه راهنماى زندگى فكرى من شد ، از زبان يك دزد راهزن شنيدم . » « 1 »\r\n\r\n\r\n\r\n\r\n","description":"","footnote":"\r\n( 1 ) . غزالى نامه ، صفحهء 116 .\r\n","page_name":" 234 ","page_number":234},
  {"content":"\r\n\r\n\r\nابن سينا و ابن مسكويه\r\nابوعلى بن سينا هنوز به سن بيست سال نرسيده بود كه علوم زمان خود را فرا گرفت و در علوم الهى و طبيعى و رياضى و دينى زمان خود سرآمد عصر شد . روزى به مجلس درس ابوعلى بن مسكويه ، دانشمند معروف آن زمان ، حاضر شد . با كمال غرور گردويى را به جلو ابن مسكويه افكند و گفت : « مساحت سطح اين را تعيين كن . » .\r\nابن مسكويه جزوه‌هايى از يك كتاب كه در علم اخلاق و تربيت نوشته بود ( كتاب طهارة الاعراق ) به جلو ابن سينا گذاشت و گفت : « تو نخست اخلاق خود را اصلاح كن تا من مساحت سطح گردو را تعيين كنم . تو به اصلاح اخلاق خود محتاجترى از من به تعيين مساحت سطح اين گردو . » .\r\nبوعلى از اين گفتار شرمسار شد و اين جمله راهنماى اخلاقى او در همهء عمر قرار گرفت « 1 »\r\n\r\n\r\n\r\n\r\n","description":"","footnote":"\r\n( 1 ) . تاريخ علوم عقلى در اسلام ، صفحهء 211 .\r\n","page_name":" 235 ","page_number":235},
  {"content":"\r\n\r\n\r\nنصيحت زاهد\r\nگرمى هواى تابستان شدت كرده بود . آفتاب بر مدينه و باغها و مزارع اطراف مدينه به شدت مىتابيد . در اين حال مردى به نام محمدبن منكدر - كه خود را از زهّاد و عبّاد و تارك دنيا مىدانست - تصادفا به نواحى بيرون مدينه آمد ، ناگهان چشمش به مرد فربه و درشت اندامى افتاد كه معلوم بود در اين وقت براى سركشى و رسيدگى به مزارع خود بيرون آمده و به واسطهء فربهى و خستگى به كمك چند نفر كه اطرافش هستند و معلوم است كس و كارهاى خود او هستند راه مىرود .\r\nبا خود انديشيد : اين مرد كيست كه در اين هواى گرم خود را به دنيا مشغول ساخته است ؟ ! نزديكترشد ، عجب ! اين مرد محمدبن على بن الحسين ( امام باقر ) است ! اين مرد شريف ، ديگر چرا دنيا را پى جويى مىكند ؟ ! لازم شد نصيحتى بكنم و او را از اين روش باز دارم .\r\nنزديك آمد و سلام داد . امام باقر نفس زنان و عرق ريزان جواب سلام داد .\r\n- « آيا سزاوار است مرد شريفى مثل شما در طلب دنيا بيرون بيايد ، آن هم در چنين وقتى و در چنين گرمايى ، خصوصا با اين اندام فربه كه حتما بايد متحمل رنج فراوان بشويد ؟ ! .\r\n« چه كسى از مرگ خبر دارد ؟ كى مىداند كه چه وقت مىميرد ؟ شايد همين الآن\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nمرگ شما رسيد . اگر خداى نخواسته در همچو حالى مرگ شما فرا رسد ، چه وضعى براى شما پديد خواهد آمد ؟ ! شايستهء شما نيست كه دنبال دنيا برويد و با اين تن فربه در اين روزهاى گرم اين مقدار متحمل رنج و زحمت بشويد ؛ خير ، خير ، شايستهء شما نيست . » .\r\nامام باقر دستها را از دوش كسان خود برداشت و به ديوار تكيه كرد و گفت : « اگر مرگ من در همين حال برسد و من بميرم ، در حال عبادت و انجام وظيفه از دنيا رفته‌ام ، زيرا اين كار عين طاعت و بندگى خداست . تو خيال كرده‌اى كه عبادت منحصر به ذكر و نماز و دعاست . من زندگى و خرج دارم ، اگر كار نكنم و زحمت نكشم ، بايد دست حاجت به سوى تو و امثال تو دراز كنم . من در طلب رزق مىروم كه احتياج خود را از كس و ناكس سلب كنم . وقتى بايد از فرا رسيدن مرگ ترسان باشم كه در حال معصيت و خلافكارى و تخلف از فرمان الهى باشم ، نه در چنين حالى كه در حال اطاعت امر حق هستم كه مرا موظف كرده بار دوش ديگران نباشم و رزق خود را خودم تحصيل كنم . » .\r\nزاهد : « عجب اشتباهى كرده بودم ! من پيش خود خيال كردم كه ديگرى را نصيحت كنم ، اكنون متوجه شدم كه خودم در اشتباه بوده‌ام و روش غلطى را مىپيموده‌ام و احتياج كاملى به نصيحت داشته‌ام . » « 1 »\r\n\r\n\r\n\r\n\r\n","description":"","footnote":"\r\n( 1 ) . بحارالانوار ، چاپ كمپانى ، جلد 11 ، حالات امام باقر ، صفحهء 82 .\r\n","page_name":" 237 ","page_number":237},
  {"content":"\r\n\r\n\r\nدر بزم خليفه\r\nمتوكل ، خليفه سفاك و جبار عباسى ، از توجه معنوى مردم به امام هادى عليه السلام بيمناك بود و از اينكه مردم به طيب خاطر حاضر بودند فرمان او را اطاعت كنند رنج مىبرد . سعايت كنندگان هم به او گفتند ممكن است على بن محمد ( امام هادى ) باطناً قصد انقلاب داشته باشد و بعيد نيست اسلحه و يا لااقل نامه‌هايى كه دالّ بر مطلب باشد در خانه‌اش پيدا شود . لهذا متوكل يك شب بىخبر و بدون سابقه ، بعد از آنكه نيمى از شب گذشته و همهء چشمها به خواب رفته و هر كسى در بستر خويش استراحت كرده بود ، عده‌اى از دژخيمان و اطرافيان خود را فرستاد به خانهء امام كه خانه‌اش را تفتيش كنند و خود امام را هم حاضر نمايند . متوكل اين تصميم را در حالى گرفت كه بزمى تشكيل داده مشغول مىگسارى بود . مأمورين سر زده وارد خانهء امام شدند و اول به سراغ خودش رفتند . او را ديدند كه اتاقى را خلوت كرده و فرش اتاق را جمع كرده ، بر روى ريگ و سنگريزه نشسته به ذكر خدا و راز و نياز با ذات پروردگار مشغول است . وارد ساير اتاقها شدند ، از آنچه مىخواستند چيزى نيافتند . ناچار به همين مقدار قناعت كردند كه خود امام را به حضور متوكل ببرند .\r\nوقتى كه امام وارد شد ، متوكل در صدر مجلس بزم نشسته مشغول مىگسارى بود . دستور داد كه امام پهلوى خودش بنشيند . امام نشست . متوكل جام شرابى كه در\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nدستش بود به امام تعارف كرد . امام امتناع كرد و فرمود :\r\n« به خدا قسم كه هرگز شراب داخل خون و گوشت من نشده ، مرا معاف بدار . » .\r\nمتوكل قبول كرد ، بعد گفت : « پس شعر بخوان و با خواندن اشعار نغز و غزليات آبدار محفل ما را رونق ده . » .\r\nفرمود : « من اهل شعر نيستم و كمتر ، از اشعار گذشتگان حفظ دارم . » .\r\nمتوكل گفت : « چاره‌اى نيست ، حتما بايد شعر بخوانى . » .\r\nامام شروع كرد به خواندن اشعارى « 1 » كه مضمونش اين است :\r\n« قله‌هاى بلند را براى خود منزلگاه كردند ، و همواره مردان مسلح در اطراف آنها بودند و آنها را نگهبانى مىكردند ، ولى هيچ يك از آنها نتوانست جلو مرگ را بگيرد و آنها را از گزند روزگار محفوظ بدارد . » .\r\n« آخرالامر از دامن آن قله‌هاى منيع و از داخل آن حصنهاى محكم و مستحكم به داخل گودالهاى قبر پايين كشيده شدند ، و با چه بدبختى به آن گودالها فرود آمدند ! » .\r\n« در اين حال منادى فرياد كرد و به آنها بانگ زد كه : كجا رفت آن زينتها و آن تاجها و هيمنه‌ها و شكوه و جلالها ؟ » .\r\n« كجا رفت آن چهره‌هاى پروردهء نعمتها كه هميشه از روى ناز و نخوت ، در پس پرده‌هاى الوان ، خود را از انظار مردم مخفى نگاه مىداشت ؟ » .\r\n« قبر عاقبت آنها را رسوا ساخت . آن چهره‌هاى نعمت پرورده عاقبة الامر جولانگاه كرمهاى زمين شد كه بر روى آنها حركت مىكنند ! » .\r\n« زمان درازى دنيا را خوردند و آشاميدند و همه چيز را بلعيدند ، ولى امروز همانها كه خورندهء همهء چيزها بودند مأكول زمين و حشرات زمين واقع شده‌اند ! » .\r\nصداى امام با طنين مخصوص و با آهنگى كه تا اعماق روح حاضرين و از آن جمله خود متوكل نفوذ كرد اين اشعار را به پايان رسانيد . نشئهء شراب از سر\r\n\r\n\r\n\r\n\r\n","description":"","footnote":"\r\n( 1 )\r\n . باتوا على قلل الاجبال تحرسهم * غلب الرجال فلم تنفعهم القلل \r\n و استنزلوا بعد عز عن معاقلهم * و اسكنوا حفراً يا بئس ما نزلوا \r\n ناداهم صارخ من بعد دفنهم * اين الاساور و التيجان والحلل \r\n اين الوجوه التى كانت منعمة * من دونها تضرب الاستار والكلل \r\n فافصح القبر عنهم حين سائلهم * تلك الوجوه عليها الدود تنتقل \r\n قد طال ما اكلوا دهراً و ما شربوا * فأصبحوا اليوم بعد الاكل قد اكلوا \r\n","page_name":" 239 ","page_number":239},
  {"content":"\r\n\r\nمىگساران پريد . متوكل جام شراب را محكم به زمين كوفت و اشكهايش مثل باران جارى شد .\r\nبه اين ترتيب آن مجلس بزم درهم ريخت و نور حقيقت توانست غبار غرور و غفلت را ، ولو براى مدتى كوتاه ، از يك قلب پرقساوت بزدايد « 1 »\r\n\r\n\r\n\r\n\r\n","description":"","footnote":"\r\n( 1 ) . بحارالانوار ، ج 2 ، احوال امام هادى ، ص 149 .\r\n","page_name":" 240 ","page_number":240},
  {"content":"\r\n\r\n\r\nنماز عيد\r\nمأمون ، خليفهء باهوش و باتدبير عباسى ، پس از آنكه برادرش محمد امين را شكست داد و از بين برد و تمام منطقهء وسيع خلافت آن روز تحت سيطره و نفوذش واقع شد ، هنوز در مرو ( كه جزء خراسان آن روز بود ) به سر مىبرد كه نامه‌اى به امام رضا عليه السلام در مدينه نوشت و آن حضرت را به مرو احضار كرد . حضرت رضا عذرهايى آورد و به دلايلى از رفتن به مرو معذرت خواست . مأمون دست بردار نبود .\r\nنامه‌هايى پشت سر يكديگر نوشت ، تا آنجا كه بر امام روشن شد كه خليفه دست بردار نيست .\r\nامام رضا از مدينه حركت كرد و به مرو آمد . مأمون پيشنهاد كرد كه بيا و امر خلافت را به عهده بگير . امام رضا كه ضمير مأمون را از اول خوانده بود و مىدانست كه اين مطلب صد درصد جنبهء سياسى دارد ، به هيچ نحو زير بار اين پيشنهاد نرفت .\r\nمدت دو ماه اين جريان ادامه پيدا كرد ، از يك طرف اصرار و از طرف ديگر امتناع و انكار .\r\nآخرالامر مأمون كه ديد اين پيشنهاد پذيرفته نمىشود ، موضوع ولايت عهد را پيشنهاد كرد . اين پيشنهاد را امام با اين شرط قبول كرد كه صرفا جنبهء تشريفاتى داشته باشد و امام مسؤوليت هيچ كارى را به عهده نگيرد و در هيچ كارى دخالت نكند . مأمون\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nهم پذيرفت .\r\nمأمون از مردم بر اين امر بيعت گرفت . به شهرها بخشنامه كرد و دستور داد به نام امام سكه زدند و در منابر به نام امام خطبه خواندند .\r\nروز عيدى رسيد ( عيد قربان ) ، مأمون فرستاد پيش امام و خواهش كرد كه : در اين عيد شما برويد و نماز عيد را با مردم بخوانيد ، تا براى مردم اطمينان بيشترى در اين كار پيدا شود . امام پيغام داد كه : « پيمان ما بر اين بوده كه در هيچ كار رسمى دخالت نكنم ، بنابراين از اين كار معذرت مىخواهم . » .\r\nمأمون جواب فرستاد : مصلحت در اين است كه شما برويد تا موضوع ولايت عهد كاملا تثبيت شود . آن قدر اصرار و تأكيد كرد كه آخرالامر امام فرمود :\r\n« مرا معاف بدارى بهتر است و اگر حتما بايد بروم ، من همان‌طور اين فريضه را ادا خواهم كرد كه رسول خدا و على بن ابى طالب ادا مىكرده‌اند . » .\r\nمأمون گفت : « اختيار با خود تو است ، هرطور مىخواهى عمل كن . » .\r\nبامداد روز عيد ، سران سپاه و طبقات اعيان و اشراف و ساير مردم ، طبق معمول و عادتى كه در زمان خلفا پيدا كرده بودند ، لباسهاى فاخر پوشيدند و خود را آراسته بر اسبهاى زين و يراق كرده ، پشت در خانهء امام ، براى شركت در نماز عيد حاضر شدند .\r\nساير مردم نيز در كوچه‌ها و معابر خود را آماده كردند و منتظر موكب با جلالت مقام ولايت عهد بودند كه در ركابش حركت كرده به مصلّى بروند . حتى عدهء زيادى مرد و زن در پشت بامها آمده بودند تا عظمت و شوكت موكب امام را از نزديك مشاهده كنند . و همه منتظر بودند كه كى در خانهء امام باز و موكب همايونى ظاهر مىشود .\r\nاز طرف ديگر حضرت رضا همان‌طور كه قبلا از مأمون پيمان گرفته بود ، با اين شرط حاضر شده بود در نماز عيد شركت كند كه آن‌طور مراسم را اجرا كند كه رسول خدا و على مرتضى اجرا مىكردند ، نه آن‌طور كه بعدها خلفا عمل كردند . لهذا اول صبح غسل كرد و دستار سپيدى بر سر بست ، يك سر دستار را جلو سينه انداخت و يك سر ديگر را ميان دو شانه ، پاها را برهنه كرد ، دامن جامه را بالا زد ، و به كسان خود گفت شما هم اين‌طور بكنيد . عصايى در دست گرفت كه سر آهنين داشت . به اتفاق كسانش از خانه بيرون آمد و طبق سنت اسلامى در اين روز ، با صداى بلند گفت :\r\n« اللَّه اكبر ، اللَّه اكبر » .\r\nجمعيت با او به گفتن اين ذكر هم آواز شدند و چنان جمعيت با شور و هيجان\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nهماهنگ تكبير گفتند كه گويى از زمين و آسمان و در و ديوار اين جمله به گوش مىرسيد . لحظه‌اى جلو در خانه توقف كرد و اين ذكر را با صداى بلند گفت :\r\n« اللَّه اكبر ، اللَّه اكبر ، اللَّه اكبر على ما هدانا ، اللَّه اكبر على ما رزقنا من بهيمة الانعام ، الحمد للَّه على ما ابلانا » .\r\nتمام مردم با صداى بلند هماهنگ يكديگر اين جمله را تكرار مىكردند ، در حالى كه همه به شدت مىگريستند و اشك مىريختند و احساساتشان به شدت تهييج شده بود . سران سپاه و افسران كه با لباس رسمى آمده بر اسبها سوار بودند و چكمه به پا داشتند ، خيال مىكردند مقام ولايت عهد با تشريفات سلطنتى و لباسهاى فاخر و سوار بر اسب بيرون خواهد آمد . همين كه امام را در آن وضع ساده و پياده و توجه به خدا ديدند ، آنچنان تحت تأثير احساسات خود قرار گرفتند كه اشك ريزان صدا را به تكبير بلند كردند و با شتاب خود را از مركبها به زير افكندند و بىدرنگ چكمه‌ها را از پا درآوردند . هركس چاقويى مىيافت تا بند چكمه‌ها را پاره كند و براى بازكردن آن معطل نشود ، خود را از ديگران خوشبخت‌تر مىدانست .\r\nطولى نكشيد كه شهر مرو پر از ضجّه و گريه شد ، يكپارچه احساسات و هيجان و شور و نوا شد . امام رضا بعد از هر ده گام كه برمىداشت ، مىايستاد و چهار بار تكبير مىگفت و جمعيت با صداى بلند و با گريه و هيجان او را مشايعت مىكردند . جلوه و شكوه معنا و حقيقت چنان احساسات مردم را برانگيخته بود كه جلوه‌ها و شكوههاى مظاهر مادى - كه مردم انتظار آن را مىكشيدند - از خاطرها محو شد .\r\nصفوف جمعيت با حرارت و شور به طرف مصلى حركت مىكرد .\r\nخبر به مأمون رسيد . نزديكانش به او گفتند اگر چند دقيقهء ديگر اين وضع ادامه پيدا كند و على بن موسى به مصلى برسد ، خطر انقلاب هست . مأمون بر خود لرزيد .\r\nفورا فرستاد پيش حضرت و تقاضا كرد كه برگرديد ، زيرا ممكن است ناراحت بشويد و صدمه بخوريد . امام كفش و جامهء خود را خواست و پوشيد و مراجعت كرد ، و فرمود : « من كه اول گفتم از اين كار معذورم بداريد . » « 1 »\r\n\r\n\r\n\r\n\r\n","description":"","footnote":"\r\n( 1 ) . بحارالانوار ، جلد 12 ، حالات حضرت رضا ، صفحهء 39 .\r\n","page_name":" 243 ","page_number":243},
  {"content":"\r\n\r\n\r\nگوش به دعاى مادر\r\nدر آن شب ، همه‌اش به كلمات مادرش - كه در گوشه‌اى از اتاق رو به طرف قبله كرده بود - گوش مىداد . ركوع و سجود و قيام و قعود مادر را در آن شب ، كه شب جمعه بود ، تحت نظر داشت . با اينكه هنوز كودك بود ، مراقب بود ببيند مادرش كه اينهمه دربارهء مردان و زنان مسلمان دعاى خير مىكند و يك يك را نام مىبرد و از خداى بزرگ براى هر يك از آنها سعادت و رحمت و خير و بركت مىخواهد ، براى شخص خود از خداوند چه چيزى مسألت مىكند ؟ .\r\nامام حسن آن شب را تا صبح نخوابيده و مراقب كار مادرش صدّيقهء مرضيه عليهاالسلام بود و همه‌اش منتظر بود كه ببيند مادرش دربارهء خود چگونه دعا مىكند و از خداوند براى خود چه خير و سعادتى مىخواهد ؟ .\r\nشب صبح شد و به عبادت و دعا دربارهء ديگران گذشت و امام حسن حتى يك كلمه نشنيد كه مادرش براى خود دعا كند . صبح به مادر گفت : « مادرجان ! چرا من هرچه گوش كردم تو دربارهء ديگران دعاى خير كردى و دربارهء خودت يك كلمه دعا نكردى ؟ »\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nمادر مهربان جواب داد : « پسرك عزيزم ! اول همسايه ، بعد خانهء خود . » « 1 »\r\n\r\n\r\n\r\n\r\n","description":"","footnote":"\r\n( 1 ) . « يا بنىّ الجار ثم الدار » : بحارالانوار ، ج 10 / ص 25 .\r\n","page_name":" 245 ","page_number":245},
  {"content":"\r\n\r\n\r\nدر محضر قاضى\r\nشاكى شكايت خود را به خليفهء مقتدر وقت ، عمر بن الخطاب ، تسليم كرد . طرفين دعوا بايد حاضر شوند و دعوا طرح شود . كسى كه از او شكايت شده بود اميرالمؤمنين على بن ابى طالب عليه السلام بود . عمر هر دو طرف را خواست و خودش در مسند قضا نشست . طبق دستور اسلامى ، دو طرف دعوا بايد پهلوى يكديگر بنشينند و اصل « تساوى در مقابل دادگاه » محفوظ بماند . خليفه مدعى را به نام خواند ، و امر كرد در نقطهء معينى روبروى قاضى بايستد . بعد رو كرد به على و گفت : « يا ابَاالحسن ! پهلوى مدعى خودت قرار بگير . » به شنيدن اين جمله ، چهرهء على درهم و آثار ناراحتى در قيافه‌اش پيدا شد . خليفه گفت : « يا على ! ميل ندارى پهلوى طرف مخاصمهء خويش بايستى ؟ » .\r\nعلى : « ناراحتى من از اين نبود كه بايد پهلوى طرف دعواى خود بايستم ؛ برعكس ، ناراحتى من از اين بود كه تو كاملا عدالت را مراعات نكردى ، زيرا مرا با احترام نام بردى و به كنيه خطاب كردى و گفتى « يا اباالحسن » ، اما طرف مرا به همان نام عادى خواندى . علت تأثر و ناراحتى من اين بود . » « 1 »\r\n\r\n\r\n\r\n\r\n","description":"","footnote":"\r\n( 1 ) . الامام على ، صوت العدالة الانسانية ، صفحهء 49 ، و رجوع شود به شرح نهج البلاغهء ابن ابى الحديد ، چاپ بيروت ، ج 4 / ص 185 .\r\n","page_name":" 246 ","page_number":246},
  {"content":"\r\n\r\n\r\nدر سرزمين منا\r\nمردمى كه به حج رفته بودند ، در سرزمين منا جمع بودند . امام صادق عليه السلام و گروهى از ياران ، لحظه‌اى در نقطه‌اى نشسته از انگورى كه در جلوشان بود مىخوردند .\r\nسائلى پيدا شد و كمك خواست . امام مقدارى انگور برداشت و خواست به سائل بدهد . سائل قبول نكرد و گفت : « به من پول بدهيد . » امام گفت : « خير است ، پولى ندارم . » سائل مأيوس شد و رفت .\r\nسائل ، بعد از چند قدم كه رفت پشيمان شد و گفت : « پس همان انگور را بدهيد . »\r\nامام فرمود : « خير است » و آن انگور را هم به او نداد .\r\nطولى نكشيد سائل ديگرى پيدا شد و كمك خواست . امام براى او هم يك خوشهء انگور برداشت و داد . سائل انگور را گرفت و گفت : « سپاس خداوند عالميان را كه به من روزى رساند . » امام با شنيدن اين جمله او را امر به توقف داد و سپس هر دو مشت را پر از انگور كرد و به او داد . سائل براى بار دوم خدا را شكر كرد .\r\nامام باز هم به او گفت : « بايست و نرو . » سپس به يكى از كسانش كه آنجا بود رو\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nكرد و فرمود : « چقدر پول همراهت هست ؟ » او جستجو كرد ، در حدود بيست درهم بود . به امر امام به سائل داد . سائل براى سومين بار زبان به شكر پروردگار گشود و گفت : « سپاس منحصرا براى خداست . خدايا منعم تويى و شريكى براى تو نيست . » .\r\nامام بعد از شنيدن اين جمله جامهء خويش را از تن كند و به سائل داد . در اينجا سائل لحن خود را عوض كرد و جمله‌اى تشكرآميز نسبت به خود امام گفت . امام بعد از آن ديگر چيزى به او نداد و او رفت .\r\nياران و اصحاب كه در آنجا نشسته بودند گفتند : « ما چنين استنباط كرديم كه اگر سائل همچنان به شكر و سپاس خداوند ادامه مىداد ، باز هم امام به او كمك مىكرد ، ولى چون لحن خود را تغيير داد و از خود امام تمجيد و سپاسگزارى كرد ، ديگر كمك ادامه نيافت . » « 1 »\r\n\r\n\r\n\r\n\r\n","description":"","footnote":"\r\n( 1 ) . بحارالانوار ، ج 11 ، حالات امام صادق ، ص 116 .\r\n","page_name":" 248 ","page_number":248},
  {"content":"\r\n\r\n\r\nوزنه برداران\r\nجوانان مسلمان سرگرم زورآزمايى و مسابقهء وزنه بردارى بودند . سنگ بزرگى آنجا بود كه مقياس قوّت و مردانگى جوانان به شمار مىرفت و هركس آن را به قدر توانايى خود حركت مىداد . در اين هنگام رسول اكرم رسيد و پرسيد :\r\n« چه مىكنيد ؟ » .\r\n- داريم زورآزمايى مىكنيم . مىخواهيم ببينيم كدام يك از ما قويتر و زورمندتر است .\r\n- ميل داريد كه من بگويم چه كسى از همه قويتر و نيرومندتر است ؟ .\r\n- البته ، چه از اين بهتر كه رسول خدا داور مسابقه باشد و نشان افتخار را او بدهد .\r\nافراد جمعيت همه منتظر و نگران بودند كه رسول اكرم كدام يك را به عنوان قهرمان معرفى خواهد كرد ؟ عده‌اى بودند كه هر يك پيش خود فكر مىكردند الآن رسول خدا دست او را خواهد گرفت و به عنوان قهرمان مسابقه معرفى خواهد كرد .\r\nرسول اكرم : « از همه قويتر و نيرومندتر آن كس است كه اگر از يك چيزى خوشش آمد و مجذوب آن شد ، علاقهء به آن چيز او را از مدار حق و انسانيت خارج نسازد و به زشتى آلوده نكند ؛ و اگر در موردى عصبانى شد و موجى از خشم در روحش پيدا شد ، تسلط بر خويشتن را حفظ كند ، جز حقيقت نگويد و كلمه‌اى دروغ يا\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nدشنام بر زبان نياورد ؛ و اگر صاحب قدرت و نفوذ گشت و مانعها و رادعها از جلويش برداشته شد ، زياده از ميزانى كه استحقاق دارد دست درازى نكند . » « 1 »\r\n\r\n\r\n\r\n\r\n","description":"","footnote":"\r\n( 1 ) . وسائل ، ج 2 / ص 469 .\r\n","page_name":" 250 ","page_number":250},
  {"content":"\r\n\r\n\r\nتازه مسلمان\r\nدو همسايه كه يكى مسلمان و ديگرى نصرانى بود گاهى با هم راجع به اسلام سخن مىگفتند . مسلمان كه مرد عابد و متدينى بود آنقدر از اسلام توصيف و تعريف كرد كه همسايهء نصرانىاش به اسلام متمايل شد و قبول اسلام كرد .\r\nشب فرا رسيد . هنگام سحر بود كه نصرانى تازه مسلمان ديد درِ خانه‌اش را مىكوبند . متحير و نگران پرسيد :\r\n« كيستى ؟ » .\r\nاز پشت در صدا بلند شد : من فلان شخصم ، و خودش را معرفى كرد . همان همسايهء مسلمانش بود كه به دست او به اسلام تشرف حاصل كرده بود .\r\n- در اين وقت شب چكار دارى ؟ .\r\n- زود وضو بگير و جامه‌ات را بپوش كه برويم مسجد براى نماز .\r\nتازه مسلمان براى اولين بار در عمر خويش وضو گرفت و به دنبال رفيق مسلمانش روانهء مسجد شد . هنوز تا طلوع صبح خيلى باقى بود . موقع نافلهء شب بود .\r\nآنقدر نماز خواندند تا سپيده دميد و موقع نماز صبح رسيد . نماز صبح را خواندند و مشغول دعا و تعقيب بودند كه هوا كاملا روشن شد . تازه مسلمان حركت كرد كه برود به منزلش ، رفيقش گفت :\r\n\r\n","description":"","footnote":"","page_name":" 251 ","page_number":251},
  {"content":"\r\n\r\n« كجا مىروى ؟ » .\r\n- مىخواهم برگردم به خانه‌ام . فريضهء صبح را كه خوانديم ، ديگر كارى نداريم .\r\n- مدت كمى صبر كن و تعقيب نماز را بخوان تا خورشيد طلوع كند .\r\n- بسيار خوب .\r\nتازه مسلمان نشست و آنقدر ذكر خدا كرد تا خورشيد دميد . برخاست كه برود ، رفيق مسلمانش قرآنى به او داد و گفت : « فعلا مشغول تلاوت قرآن باش تا خورشيد بالا بيايد ، و من توصيه مىكنم كه امروز نيت روزه كن ، نمىدانى روزه چقدر ثواب و فضيلت دارد ! » .\r\nكم كم نزديك ظهر شد . گفت : « صبر كن ، چيزى به ظهر نمانده ، نماز ظهر را در مسجد بخوان . » نماز ظهر خوانده شد . به او گفت : « صبر كن ، طولى نمىكشد كه وقت فضيلت نماز عصر مىرسد ، آن را هم در وقت فضيلتش بخوانيم . » بعد از خواندن نماز عصر گفت : « چيزى از روز نمانده . » او را نگاه داشت تا وقت نماز مغرب رسيد .\r\nتازه مسلمان بعد از نماز مغرب حركت كرد كه برود افطار كند . رفيق مسلمانش گفت :\r\n« يك نماز بيشتر باقى نمانده و آن نماز عشاء است . صبر كن تا حدود يك ساعت از شب گذشته . » وقت نماز عشاء ( وقت فضيلت ) رسيد و نماز عشاء هم خوانده شد .\r\nتازه مسلمان حركت كرد و رفت .\r\nشب دوم هنگام سحر بود كه باز صداى در را شنيد كه مىكوبند ، پرسيد :\r\n« كيست ؟ » .\r\n- من فلان شخص همسايه‌ات هستم ، زود وضو بگير و جامه‌ات را بپوش كه به اتفاق هم به مسجد برويم .\r\n- من همان ديشب كه از مسجد برگشتم ، از اين دين استعفا كردم . برو يك آدم بيكارترى از من پيدا كن كه كارى نداشته باشد و وقت خود را بتواند در مسجد بگذراند . من آدمى فقير و عيالمندم ، بايد دنبال كار و كسب روزى بروم .\r\n. امام صادق بعد از اينكه اين حكايت را براى اصحاب و ياران خود نقل كرد ، فرمود : « به اين ترتيب آن مرد عابد سختگير ، بيچاره‌اى را كه وارد اسلام كرده بود خودش از اسلام بيرون كرد . بنابراين شما هميشه متوجه اين حقيقت باشيد كه بر مردم تنگ نگيريد ، اندازه و طاقت و توانايى مردم را در نظر بگيريد . تا مىتوانيد كارى كنيد\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nكه مردم متمايل به دين شوند و فرارى نشوند . آيا نمىدانيد كه روش سياست اموى بر سختگيرى و عنف و شدت است ولى راه و روش ما بر نرمى و مدارا و حسن معاشرت و به دست آوردن دلهاست ؟ » « 1 »\r\n\r\n\r\n\r\n\r\n","description":"","footnote":"\r\n( 1 ) . وسائل ، جلد 2 ، صفحهء 494 ، باب « استحباب الرفق على المؤمنين » ، حديث 3 و حديث 9 .\r\n","page_name":" 253 ","page_number":253},
  {"content":"\r\n\r\n\r\nسفرهء خليفه\r\nشريك بن عبد اللَّه نخعى ، از فقهاى معروف قرن دوم هجرى ، به علم و تقوا معروف بود . مهدى بن منصور ، خليفهء عباسى ، علاقهء فراوان داشت كه منصب « قضا » را به او واگذار كند ، ولى شريك بن عبد اللَّه براى آنكه خود را از دستگاه ظلم دور نگاه دارد زير اين بار نمىرفت . نيز خليفه علاقه‌مند بود كه « شريك » را معلم خصوصى فرزندان خود قرار دهد تا به آنها علم حديث بياموزد . شريك اين كار را نيز قبول نمىكرد و به همان زندگى آزاد و فقيرانه‌اى كه داشت قانع بود .\r\nروزى خليفه او را طلبيد و به او گفت : « بايد امروز يكى از اين سه كار را قبول كنى : يا عهده‌دار منصب « قضا » بشوى ، يا كار تعليم و تربيت فرزندان مرا قبول كنى ، يا آنكه همين امروز ناهار با ما باشى و بر سر سفرهء ما بنشينى . » .\r\nشريك با خود فكرى كرد و گفت : حالا كه اجبار و اضطرار است ، البته از اين سه كار ، سومى بر من آسانتر است .\r\nخليفه ضمنا به مدير مطبخ دستور داد كه امروز لذيذترين غذاها را براى شريك تهيه كن . غذاهاى رنگارنگ از مغز استخوانِ آميخته به نبات و عسل تهيه كردند و سر سفره آوردند .\r\nشريك كه تا آن وقت همچو غذايى نخورده و نديده بود ، با اشتهاى كامل خورد .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nخوانسالار آهسته بيخ گوش خليفه گفت : « به خدا قسم كه ديگر اين مرد روى رستگارى نخواهد ديد . » .\r\nطولى نكشيد كه ديدند شريك ، هم عهده‌دار تعليم فرزندان خليفه شده و هم منصب « قضا » را قبول كرده و برايش از بيت المال مقررى نيز معين شد .\r\nروزى با متصدى پرداخت حقوق حرفش شد . متصدى به او گفت : « تو كه گندم به ما نفروخته‌اى كه اينقدر سماجت مىكنى ؟ » .\r\nشريك گفت : « چيزى از گندم بهتر به شما فروخته‌ام ، من دين خود را فروخته‌ام . » « 1 »\r\n\r\n\r\n\r\n\r\n","description":"","footnote":"\r\n( 1 ) . مروج الذهب مسعودى ، جلد 2 ، حالات مهدى عباسى .\r\n","page_name":" 255 ","page_number":255},
  {"content":"\r\n\r\n\r\nشكايت همسايه\r\nشخصى آمد حضور رسول اكرم و از همسايه‌اش شكايت كرد كه مرا اذيت مىكند و از من سلب آسايش كرده .\r\nرسول اكرم فرمود : « تحمل كن و سر و صدا عليه همسايه‌ات راه نينداز ، بلكه روش خود را تغيير دهد . » .\r\nبعد از چندى دومرتبه آمد و شكايت كرد . اين دفعه نيز رسول اكرم فرمود :\r\n« تحمل كن . » .\r\nبراى سومين بار آمد و گفت : « يا رسول اللَّه اين همسايهء من دست از روش خويش برنمى دارد و همان‌طور موجبات ناراحتى من و خانواده‌ام را فراهم مىسازد . » .\r\nاين دفعه رسول اكرم به او فرمود : « روز جمعه كه رسيد ، برو اسباب و اثاث خودت را بيرون بياور و سر راه مردم كه مىآيند و مىروند و مىبينند بگذار ، مردم از تو خواهند پرسيد كه چرا اثاثت اينجا ريخته است ؟ بگو از دست همسايهء بد ، و شكايت او را به همهء مردم بگو . » .\r\nشاكى همين كار را كرد . همسايهء موذى كه خيال مىكرد پيغمبر براى هميشه دستور تحمل و بردبارى مىدهد ، نمىدانست آنجا كه پاى دفع ظلم و دفاع از حقوق به ميان بيايد اسلام حيثيت و احترامى براى متجاوز قائل نيست . لهذا همين كه از موضوع\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nاطلاع يافت به التماس افتاد و خواهش كرد كه آن مرد اثاث خود را برگرداند به منزل . و در همان وقت متعهد شد كه ديگر به هيچ نحو موجبات آزار همسايهء خود را فراهم نسازد « 1 »\r\n\r\n\r\n\r\n\r\n","description":"","footnote":"\r\n( 1 ) . اصول كافى ، جلد 2 ، باب « حق الجوار » ، صفحهء 668 .\r\n","page_name":" 257 ","page_number":257},
  {"content":"\r\n\r\n\r\nدرخت خرما\r\nسمرة بن جندب يك اصله درخت خرما در باغ يكى از انصار داشت . خانهء مسكونى مرد انصارى كه زن و بچه‌اش در آنجا به سر مىبردند همان دم در باغ بود .\r\nسمره گاهى مىآمد و از نخلهء خود خبر مىگرفت يا از آن خرما مىچيد . و البته طبق قانون اسلام « حق » داشت كه در آن خانه رفت و آمد نمايد و به درخت خود رسيدگى كند .\r\nسمره هر وقت كه مىخواست برود از درخت خود خبر بگيرد ، بى اعتنا و سر زده داخل خانه مىشد و ضمنا چشم چرانى مىكرد .\r\nصاحبخانه از او خواهش كرد كه هر وقت مىخواهد داخل شود ، سر زده وارد نشود . او قبول نكرد . ناچار صاحبخانه به رسول اكرم شكايت كرد و گفت : « اين مرد سر زده داخل خانهء من مىشود . شما به او بگوييد بدون اطلاع و سر زده وارد نشود ، تا خانوادهء من قبلا مطلع باشند و خود را از چشم چرانى او حفظ كنند . » .\r\nرسول اكرم سمره را خواست و به او فرمود : « فلانى از تو شكايت دارد ، مىگويد تو بدون اطلاع وارد خانهء او مىشوى ، و قهرا خانوادهء او را در حالى مىبينى كه او دوست ندارد . بعد از اين اجازه بگير و بدون اطلاع و اجازه داخل نشو . » سمره تمكين نكرد .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nفرمود : « پس درخت را به فروش . » سمره حاضر نشد . رسول اكرم قيمت را بالا برد ، باز هم حاضر نشد . بالاتر برد ، باز هم حاضر نشد . فرمود : « اگر اين كار را بكنى ، در بهشت براى تو درختى خواهد بود . » باز هم تسليم نشد . پاها را به يك كفش كرده بود كه نه از درخت خودم صرف نظر مىكنم و نه حاضرم هنگام ورود به باغ از صاحب باغ اجازه بگيرم .\r\nدر اين وقت رسول اكرم فرمود : « تو مردى زيان رسان و سختگيرى ، و در دين اسلام زيان رساندن و تنگ گرفتن وجود ندارد . » « 1 » بعد رو كرد به مرد انصارى و فرمود : « برو درخت خرما را از زمين درآور و بينداز جلو سمره . » .\r\nرفتند و اين كار را كردند . آنگاه رسول اكرم به سمره فرمود : « حالا برو درختت را هر جا كه دلت مىخواهد به كار . » « 2 »\r\n\r\n\r\n\r\n\r\n","description":"","footnote":"\r\n( 1 ) . « انك رجل مضار و لاضرر ولاضرار . »\r\n( 2 ) . وسائل ، جلد 3 ، كتاب الشفعة ، باب « عدم جواز الاضرار بالمسلم » ، صفحهء 329 ، حديث 1 و 3 و 4 .\r\n","page_name":" 259 ","page_number":259},
  {"content":"\r\n\r\n\r\nدر خانهء امّ سلمه\r\nآن شب را رسول اكرم در خانهءام سلمه بود . نيمه‌هاى شب بود كه‌ام سلمه بيدار شد و متوجه گشت كه رسول اكرم در بستر نيست . نگران شد كه چه پيش آمده ؟\r\nحسادت زنانه ، او را وادار كرد تا تحقيق كند . از جا حركت كرد و به جستجو پرداخت . ديد كه رسول اكرم در گوشه‌اى تاريك ايستاده ، دست به آسمان بلند كرده اشك مىريزد و مىگويد :\r\n« خدايا چيزهاى خوبى كه به من داده‌اى از من نگير ، خدايا مرا مورد شماتت دشمنان و حاسدان قرار نده ، خدايا مرا به سوى بديهايى كه مرا از آنها نجات داده‌اى برنگردان ، خدايا مرا هيچ گاه به اندازهء يك چشم برهم زدن هم به خودم وامگذار . » .\r\nشنيدن اين جمله‌ها با آن حالت ، لرزه بر اندام‌ام سلمه انداخت . رفت در گوشه‌اى نشست و شروع كرد به گريستن . گريهءام سلمه به قدرى شديد شد كه رسول اكرم آمد و از او پرسيد :\r\n« چرا گريه مىكنى ؟ » .\r\n- چرا گريه نكنم ؟ ! تو با آن مقام و منزلت كه نزد خدا دارى اينچنين از خداوند ترسانى ، از او مىخواهى كه تو را به خودت يك لحظه وا نگذارد ، پس واى به حال مثل من .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\n- اى امّ سلمه ! چطور مىتوانم نگران نباشم و خاطرجمع باشم ؟ ! يونس پيغمبر يك لحظه به خود واگذاشته شد و آمد به سرش آنچه آمد « 1 »\r\n\r\n\r\n\r\n\r\n","description":"","footnote":"\r\n( 1 ) . بحار ، جلد 6 ، باب « مكارم اخلاقه و سيره و سننه » .\r\n","page_name":" 261 ","page_number":261},
  {"content":"\r\n\r\n\r\nبازار سياه\r\nعائلهء امام صادق و هزينهء زندگى آن حضرت زياد شده بود . امام به فكر افتاد كه از طريق كسب و تجارت عايداتى به دست آورد تا جواب مخارج خانه را بدهد .\r\nهزار دينار سرمايه فراهم كرد و به غلام خويش - كه « مصادف » نام داشت - فرمود :\r\n« اين هزار دينار را بگير و آمادهء تجارت و مسافرت به مصر باش . » .\r\nمصادف رفت و با آن پول از نوع متاعى كه معمولًا به مصر حمل مىشد خريد و با كاروانى از تجار كه همه از همان نوع متاع حمل كرده بودند به طرف مصر حركت كرد .\r\nهمين كه نزديك مصر رسيدند ، قافلهء ديگرى از تجار كه از مصر خارج شده بود به آنها برخورد . اوضاع و احوال را از يكديگر پرسيدند . ضمن گفتگوها معلوم شد كه اخيرا متاعى كه مصادف و رفقايش حمل مىكنند بازار خوبى پيدا كرده و كمياب شده است . صاحبان متاع از بخت نيك خود بسيار خوشحال شدند ، و اتفاقا آن متاع از چيزهايى بود كه مورد احتياج عموم بود و مردم ناچار بودند به هر قيمت هست آن را خريدارى كنند .\r\nصاحبان متاع بعد از شنيدن اين خبر مسرت بخش با يكديگر همعهد شدند كه به سودى كمتر از صددرصد نفروشند .\r\nرفتند و وارد مصر شدند . مطلب همان‌طور بود كه اطلاع يافته بودند . طبق عهدى\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nكه با هم بسته بودند بازار سياه به وجود آوردند و به كمتر از دو برابر قيمتى كه براى خود آنها تمام شده بود نفروختند .\r\nمصادف با هزار دينار سود خالص به مدينه برگشت . خوشوقت و خوشحال به حضور امام صادق رفت و دو كيسه كه هر كدام هزار دينار داشت جلو امام گذاشت .\r\nامام پرسيد : « اينها چيست ؟ » گفت : « يكى از اين دو كيسه سرمايه‌اى است كه شما به من داديد ، و ديگرى - كه مساوى اصل سرمايه است - سود خالصى است كه به دست آمده . » .\r\nامام : « سود زيادى است ، بگو ببينم چطور شد كه شما توانستيد اين قدر سود ببريد ؟ » .\r\n- قضيه از اين قرار است كه در نزديك مصر اطلاع يافتيم كه مال التجارهء ما در آنجا كمياب شده . هم قسم شديم كه به كمتر از صد درصد سود خالص نفروشيم ، و همين كار را كرديم .\r\n- سبحان اللَّه ! شما همچو كارى كرديد ؟ ! قسم خورديد كه در ميان مردمى مسلمان بازار سياه درست كنيد ؟ ! قسم خورديد كه به كمتر از سود خالصِ مساوى اصل سرمايه نفروشيد ؟ ! نه ، همچو تجارت و سودى را من هرگز نمىخواهم .\r\nسپس امام يكى از دو كيسه را برداشت و فرمود : « اين سرمايهء من » و به آن يكى ديگر دست نزد و فرمود : « من به آن كارى ندارم . » .\r\nآنگاه فرمود :\r\n« اى مصادف ! شمشير زدن از كسب حلال آسانتر است . » « 1 »\r\n\r\n\r\n\r\n\r\n","description":"","footnote":"\r\n( 1 ) . « يا مصادف مجالدة السيوف اهون من طلب الحلال . » : بحارالانوار ، ج 11 / ص 121 .\r\n","page_name":" 263 ","page_number":263},
  {"content":"\r\n\r\n\r\nواماندهء قافله\r\nدر تاريكى شب ، از دور صداى جوانى به گوش مىرسيد كه استغاثه مىكرد و كمك مىطلبيد و مادر جان مادر جان مىگفت . شتر ضعيف و لاغرش از قافله عقب مانده بود و سرانجام از كمال خستگى خوابيده بود . هر كار كرد شتر را حركت دهد نتوانست . ناچار بالا سر شتر ايستاده بود و ناله مىكرد . در اين بين رسول اكرم كه معمولا بعد از همه و در دنبال قافله حركت مىكرد - كه اگر احيانا ضعيف و ناتوانى از قافله جدا شده باشد تنها و بىمددكار نماند - از دور صداى نالهء جوان را شنيد ، همين كه نزديك رسيد پرسيد :\r\n« كى هستى ؟ » .\r\n- من جابرم .\r\n- چرا معطل و سرگردانى ؟ .\r\n- يا رسول اللَّه ! فقط به علت اينكه شترم از راه مانده .\r\n- عصا همراه دارى ؟ .\r\n- بلى .\r\n- بده به من .\r\nرسول اكرم عصا را گرفت و به كمك آن عصا شتر را حركت داد و سپس او را\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nخوابانيد ، بعد دستش را ركاب ساخت و به جابر گفت : « سوار شو . » .\r\nجابر سوار شد و با هم راه افتادند . در اين هنگام شتر جابر تندتر حركت مىكرد .\r\nپيغمبر در بين راه دائما جابر را مورد ملاطفت قرار مىداد . جابر شمرد ، ديد مجموعا بيست و پنج بار براى او طلب آمرزش كرد .\r\nدر بين راه از جابر پرسيد : « از پدرت عبد اللَّه چند فرزند باقى مانده ؟ » .\r\n- هفت دختر و يك پسر كه منم .\r\n- آيا قرضى هم از پدرت باقى مانده ؟ .\r\n- بلى .\r\n- پس وقتى به مدينه برگشتى ، با آنها قرارى بگذار ، و همين كه موقع چيدن خرما شد مرا خبر كن .\r\n- بسيار خوب .\r\n- زن گرفته‌اى ؟ .\r\n- بلى .\r\n- با كى ازدواج كردى ؟ .\r\n- با فلان زن ، دختر فلان كس ، يكى از بيوه زنان مدينه .\r\n- چرا دوشيزه نگرفتى كه همبازى تو باشد ؟ .\r\n- يا رسول اللَّه ! چند خواهر جوان و بىتجربه داشتم ، نخواستم زن جوان و بى تجربه بگيرم ، مصلحت ديدم عاقله زنى را به همسرى انتخاب كنم .\r\n- بسيار خوب كارى كردى . اين شتر را چند خريدى ؟ .\r\n- به پنج وقيهء طلا .\r\n- به همين قيمت مال ما باشد ، به مدينه كه آمدى بيا پولش را بگير .\r\nآن سفر به آخر رسيد و به مدينه مراجعت كردند . جابر شتر را آورد كه تحويل بدهد ، رسول اكرم به « بلال » فرمود : « پنج وقيهء طلا بابت پول شتر به جابر بده ، بعلاوهء سه وقيهء ديگر ، تا قرضهاى پدرش عبد اللَّه را بدهد ، شترش هم مال خودش باشد . » .\r\nبعد ، از جابر پرسيد : « با طلبكاران قرارداد بستى ؟ » .\r\n- نه يا رسول اللَّه ! .\r\n- آيا آنچه از پدرت مانده وافى به قرضهايش هست ؟ .\r\n- نه يا رسول اللَّه !\r\n\r\n","description":"","footnote":"","page_name":" 265 ","page_number":265},
  {"content":"\r\n\r\n- پس موقع چيدن خرما ما را خبر كن .\r\nموقع چيدن خرما رسيد ، رسول خدا را خبر كرد . پيامبر آمد و حساب طلبكاران را تسويه كرد و براى خانوادهء جابر نيز به اندازهء كافى باقى گذاشت « 1 »\r\n\r\n\r\n\r\n\r\n","description":"","footnote":"\r\n( 1 ) . بحار ، جلد 6 ، باب « مكارم اخلاقه و سيره و سننه » .\r\n","page_name":" 266 ","page_number":266},
  {"content":"\r\n\r\n\r\nبند كفش\r\nامام صادق عليه السلام با بعضى از اصحاب براى تسليت به خانهء يكى از خويشاوندان مىرفتند . در بين راه بند كفش امام صادق عليه السلام پاره شد به طورى كه كفش به پا بند نمىشد . امام كفش را به دست گرفت و پاى برهنه به راه افتاد .\r\nابن ابى يعفور - كه از بزرگان صحابهء آن حضرت بود - فورا كفش خويش را از پا درآورد ، بند كفش را باز و دست خود را دراز كرد به طرف امام تا آن بند را بدهد به امام كه امام با كفش برود و خودش با پاى برهنه راه را طى كند .\r\nامام با حالت خشمناك روى خويش را از عبد اللَّه برگرداند و به هيچ وجه حاضر نشد آن را بپذيرد و فرمود :\r\n« اگر يك سختى براى كسى پيش آيد ، خود آن شخص از همه به تحمل آن سختى اولى است . معنا ندارد كه حادثه‌اى براى يك نفر پيش بيايد و ديگرى متحمل رنج بشود . » « 1 »\r\n\r\n\r\n\r\n\r\n","description":"","footnote":"\r\n( 1 ) . بحارالانوار ، ج 11 / ص 117 .\r\n","page_name":" 267 ","page_number":267},
  {"content":"\r\n\r\n\r\nهشام و فرزدق\r\nهشام بن عبد الملك با آنكه مقام ولايت عهدى داشت و آن روزگار - يعنى دههء اول قرن دوم هجرى - از اوقاتى بود كه حكومت اموى به اوج قدرت خود رسيده بود ، هرچه خواست بعد از طواف كعبه خود را به « حجرالاسود » برساند و با دست خود آن را لمس كند ميسر نشد . مردم همه يك نوع جامهء ساده كه جامهء احرام بود پوشيده بودند ، يك نوع سخن كه ذكر خدا بود به زبان داشتند ، يك نوع عمل مىكردند ، چنان در احساسات پاك خود غرق بودند كه نمىتوانستند دربارهء شخصيت دنيايى هشام و مقام اجتماعى او بينديشند . افراد و اشخاصى كه او از شام با خود آورده بود تا حرمت و حشمت او را حفظ كنند ، در مقابل ابّهت و عظمت معنوى عمل حج ناچيز به نظر مىرسيدند .\r\nهشام هرچه كرد خود را به « حجرالاسود » برساند و طبق آداب حج آن را لمس كند ، به علت كثرت و ازدحام مردم ميسر نشد . ناچار برگشت و در جاى بلندى برايش كرسى گذاشتند . او از بالاى آن كرسى به تماشاى جمعيت پرداخت . شاميانى كه همراهش آمده بودند دورش را گرفتند . آنها نيز به تماشاى منظرهء پرازدحام جمعيت پرداختند .\r\nدر اين ميان مردى ظاهر شد در سيماى پرهيزكاران . او نيز مانند همه يك جامهء\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nساده بيشتر به تن نداشت . آثار عبادت و بندگى خدا بر چهره‌اش نمودار بود . اول رفت و به دور كعبه طواف كرد . بعد با قيافه‌اى آرام و قدمهايى مطمئن به طرف حجرالاسود آمد . جمعيت با همهء ازدحامى كه بود ، همين كه او را ديدند فوراً كوچه دادند و او خود را به حجرالاسود نزديك ساخت . شاميان كه اين منظره را ديدند ، و قبلا ديده بودند كه مقام ولايت عهد با آن اهميت و طمطراق موفق نشده بود كه خود را به حجرالاسود نزديك كند ، چشمهاشان خيره شد و غرق در تعجب گشتند . يكى از آنها از خود هشام پرسيد : « اين شخص كيست ؟ » هشام با آنكه كاملا مىشناخت كه اين شخص على بن الحسين زين العابدين است ، خود را به ناشناسى زد و گفت :\r\n« نمىشناسم . » .\r\nدر اين هنگام چه كسى بود - از ترس هشام كه از شمشيرش خون مىچكيد - جرأت به خود داده او را معرفى كند ؟ ! ولى در همين وقت همام بن غالب ، معروف به « فرزدق » ، شاعر زبردست و تواناى عرب ، با آنكه به واسطهء كار و شغل و هنر مخصوصش بيش از هركس ديگر مىبايست حرمت و حشمت هشام را حفظ كند ، چنان وجدانش تحريك شد و احساساتش به جوش آمد كه فورا گفت : « لكن من او را مىشناسم » و به معرفى ساده قناعت نكرد ، بر روى بلندى ايستاده قصيده‌اى غرّا - كه از شاهكارهاى ادبيات عرب است و فقط در مواقع حساس پر از هيجان كه روح شاعر مثل دريا موج بزند مىتواند چنان سخنى ابداع شود - بالبديهه سرود و انشاء كرد . در ضمن اشعارش چنين گفت :\r\n« اين شخص كسى است كه تمام سنگريزه‌هاى سرزمين بطحا او را مىشناسند ، اين كعبه او را مىشناسد ، زمين حرم و زمين خارج حرم او را مىشناسند . » .\r\n« اين ، فرزند بهترين بندگان خداست . اين است آن پرهيزكار پاك پاكيزهء مشهور . » .\r\n« اينكه تو مىگويى او را نمىشناسم ، زيانى به او نمىرساند . اگر تو يك نفر فرضا نشناسى ، عرب و عجم او را مىشناسند . » . . . « 1 »\r\nهشام از شنيدن اين قصيده و اين منطق و اين بيان ، از خشم و غضب آتش گرفت و دستور داد مستمرى فرزدق را از بيت المال قطع كردند و خودش را در « عسفان » بين مكه و مدينه زندانى كردند . ولى فرزدق هيچ اهميتى به اين حوادث - كه در نتيجهء\r\n\r\n\r\n\r\n\r\n","description":"","footnote":"\r\n( 1 )\r\n . هذا الذى تعرف البطحاء وطأته * والبيت يعرفه و الحلّ والحرم \r\n هذا ابن خير عباد اللَّه كلهم * هذا التقى النقى الطاهر العلم \r\n و ليس قولك من هذا بضائره * العرب تعرف من انكرت والعجم \r\n","page_name":" 269 ","page_number":269},
  {"content":"\r\n\r\nشجاعت در اظهار عقيده برايش پيش آمده بود - نداد ، نه به قطع حقوق و مستمرى اهميت داد و نه به زندانى شدن ؛ و در همان زندان نيز با انشاء اشعار آبدار از هجو و انتقاد هشام خوددارى نمىكرد .\r\nعلى بن الحسين عليه السلام مبلغى پول براى فرزدق - كه راه درآمدش بسته شده بود - به زندان فرستاد . فرزدق از قبول آن امتناع كرد و گفت : « من آن قصيده را فقط در راه عقيده و ايمان و براى خدا انشاء كردم و ميل ندارم در مقابل آن پولى دريافت دارم . » بار دوم على بن الحسين آن پول را براى فرزدق فرستاد و پيغام داد به او كه :\r\n« خداوند خودش از نيت و قصد تو آگاه است و تو را مطابق همان نيت و قصدت پاداش نيك خواهد داد . تو اگر اين كمك را بپذيرى به اجر و پاداش تو در نزد خدا زيان نمىرساند » و فرزدق را قسم داد كه حتما آن كمك را بپذيرد . فرزدق هم پذيرفت « 1 »\r\n\r\n\r\n\r\n\r\n","description":"","footnote":"\r\n( 1 ) . بحار ، ج 11 / ص 36 .\r\n","page_name":" 270 ","page_number":270},
  {"content":"\r\n\r\n\r\nبزنطى\r\nاحمدبن محمدبن ابى نصر بزنطى ، كه خود از علما و دانشمندان عصر خويش بود ، بالاخره بعد از مراسله‌هاى زيادى كه بين او و امام رضا عليه السلام ردوبدل شد و سؤالاتى كه كرد و جوابهايى كه شنيد ، معتقد به امامت حضرت رضا شد . روزى به امام گفت : « من ميل دارم در مواقعى كه مانعى در كار نيست و رفت و آمد من از نظر دستگاه حكومت اشكالى توليد نمىكند شخصا به خانهء شما بيايم و حضورا استفاده كنم . » .\r\nيك روز ، آخر وقت ، امام رضا عليه السلام مركب شخصى خود را فرستاد و بزنطى را پيش خود خواند . آن شب تا نيمه‌هاى شب به سؤال و جوابهاى علمى گذشت . مرتبا بزنطى مشكلات خويش را مىپرسيد و امام جواب مىداد . بزنطى از اين موقعيت كه نصيبش شده بود به خود مىباليد و از خوشحالى در پوست نمىگنجيد .\r\nشب گذشته و موقع خواب شد . امام خدمتكار را طلب كرد و فرمود : « همان بستر شخصى مرا كه خودم در آن مىخوابم بياور براى بزنطى بگستران تا استراحت كند . » .\r\nاين اظهار محبت ، بيش از اندازه در بزنطى مؤثر افتاد . مرغ خيالش به پرواز درآمد . در دل با خود مىگفت الان در دنيا كسى از من سعادتمندتر و خوشبخت‌تر نيست . اين منم كه امام مركب شخصى خود را برايم فرستاد و با آن مرا به منزل خود آورد . اين منم كه امام نيمى از شب را تنها با من نشست و پاسخ سؤالات مرا داد . بعلاوهء\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nهمهء اينها اين منم كه چون موقع خوابم رسيد امام دستور داد كه بستر شخصى او را براى من بگسترانند . پس چه كسى در دنيا از من سعادتمندتر و خوشبخت‌تر خواهد بود ؟ .\r\nبزنطى سرگرم اين خيالات خوش بود و دنيا و مافيها را زير پاى خودش مىديد .\r\nناگهان امام رضا عليه السلام در حالى كه دستها را به زمين عمود كرده بود و آمادهء برخاستن و رفتن بود ، با جملهء « يا احمد » بزنطى را مخاطب قرار داد و رشتهء خيالات او را پاره كرد ، آنگاه فرمود :\r\n« هرگز آنچه را كه امشب براى تو پيش آمد مايهء فخر و مباهات خويش بر ديگران قرار نده ، زيرا صعصعة بن صوحان كه از اكابر ياران على بن ابيطالب عليه السلام بود مريض شد ، على به عيادت او رفت و بسيار به او محبت و ملاطفت كرد ، دست خويش را از روى مهربانى بر پيشانى صعصعه گذاشت ، ولى همين كه خواست از جا حركت كند و برود ، او را مخاطب قرار داد و فرمود : اين امور را هرگز مايهء فخر و مباهات خود قرار نده . اينها دليل بر چيزى از براى تو نمىشود . من تمام اينها را به خاطر تكليف و وظيفه‌اى كه متوجه من است انجام دادم ، و هرگز نبايد كسى اين گونه امور را دليل بر كمالى براى خود فرض كند . » « 1 »\r\n\r\n\r\n\r\n\r\n","description":"","footnote":"\r\n( 1 ) . بحار ، ج 12 / ص 14 .\r\n","page_name":" 272 ","page_number":272},
  {"content":"\r\n\r\n\r\nعقيل ، مهمان على\r\nعقيل در زمان خلافت برادرش اميرالمؤمنين على عليه السلام به عنوان مهمان به خانهء آن حضرت در كوفه وارد شد . على به فرزند مهتر خويش ، حسن بن على ، اشاره كرد كه جامه‌اى به عمويت هديه كن . امام حسن يك پيراهن و يك ردا از مال شخصى خود به عموى خويش عقيل تعارف و اهداء كرد . شب فرا رسيد و هوا گرم بود . على و عقيل روى بام دارالاماره نشسته مشغول گفتگو بودند . موقع صرف شام رسيد . عقيل كه خود را مهمان دربار خلافت مىديد طبعاً انتظار سفرهء رنگينى داشت ، ولى بر خلاف انتظار وى سفرهء بسيار ساده و فقيرانه‌اى آورده شد . با كمال تعجب پرسيد : « غذا هرچه هست همين است ؟ » .\r\nعلى : « مگر اين نعمت خدا نيست ؟ من كه خدا را براين نعمتها بسيار شكر مىكنم و سپاس مىگويم . » .\r\nعقيل : « پس بايد حاجت خويش را زودتر بگويم و مرخص شوم . من مقروضم و زير بار قرض مانده‌ام ، دستور فرما هرچه زودتر قرض مرا ادا كنند و هر مقدار مىخواهى به برادرت كمك كنى بكن ، تا زحمت را كم كرده به خانهء خويش برگردم . » .\r\n- چقدر مقروضى ؟ .\r\n- صدهزار درهم .\r\n\r\n","description":"","footnote":"","page_name":" 273 ","page_number":273},
  {"content":"\r\n\r\n- اوه ، صدهزار درهم ! چقدر زياد ! متأسفم برادرجان كه اين قدر ندارم كه قرضهاى تو را بدهم ، ولى صبر كن موقع پرداخت حقوق برسد ، از سهم شخصى خودم برمىدارم و به تو مىدهم و شرط مواسات و برادرى را بجا خواهم آورد . اگر نه اين بود كه عائلهء خودم خرج دارند ، تمام سهم خودم را به تو مىدادم و چيزى براى خود نمىگذاشتم .\r\n- چى ؟ ! صبر كنم تا وقت پرداخت حقوق برسد ؟ بيت المال و خزانهء كشور در دست تو است و به من مىگويى صبر كن تا موقع پرداخت سهميه‌ها برسد و از سهم خودم به تو بدهم ! تو هر اندازه بخواهى مىتوانى از خزانه و بيت المال بردارى ، چرا مرا به رسيدن موقع پرداخت حقوق حواله مىكنى ؟ ! بعلاوه مگر تمام حقوق تو از بيت المال چقدر است ؟ فرضا تمام حقوق خودت را به من بدهى چه دردى از من دوا مىكند ؟ .\r\n- من از پيشنهاد تو تعجب مىكنم . خزانهء دولت پول دارد يا ندارد ، چه ربطى به من و تو دارد ؟ ! من و تو هم هر كدام فردى هستيم مثل ساير افراد مسلمين . راست است كه تو برادر منى و من بايد تا حدود امكان از مال خودم به تو كمك و مساعدت كنم ، اما از مال خودم نه از بيت المال مسلمين .\r\nمباحثه ادامه داشت و عقيل با زبانهاى مختلف اصرار و سماجت مىكرد كه « اجازه بده از بيت المال پول كافى به من بدهند ، تا من دنبال كار خود بروم . » .\r\nآنجا كه نشسته بودند به بازار كوفه مشرف بود . صندوقهاى پول تجار و بازاريها از آنجا ديده مىشد . در اين بين كه عقيل اصرار و سماجت مىكرد ، على به عقيل فرمود : « اگر باز هم اصرار دارى و سخن مرا نمىپذيرى ، پيشنهادى به تو مىكنم ، اگر عمل كنى مىتوانى تمام دين خويش را بپردازى و بيش از آن هم داشته باشى . » .\r\n- چه كار كنم ؟ .\r\n- در اين پايين صندوقهايى است . همين كه خلوت شد و كسى در بازار نماند ، از اينجا برو پايين و اين صندوقها را بشكن و هرچه دلت مىخواهد بردار ! .\r\n- صندوقها مال كيست ؟ .\r\n- مال اين مردم كسبه است ، اموال نقدينهء خود را در آنجا مىريزند .\r\n- عجب ! به من پيشنهاد مىكنى كه صندوق مردم را بشكنم و مال مردم بيچاره‌اى كه به هزار زحمت به دست آورده و در اين صندوقها ريخته و به خدا توكل كرده و\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nرفته‌اند بردارم و بروم ؟ .\r\n- پس تو چطور به من پيشنهاد مىكنى كه صندوق بيت المال مسلمين را براى تو باز كنم ؟ مگر اين مال متعلق به كيست ؟ اين هم متعلق به مردمى است كه خود راحت و بىخيال در خانه‌هاى خويش خفته‌اند . اكنون پيشنهاد ديگرى مىكنم ، اگر ميل دارى اين پيشنهاد را بپذير .\r\n- ديگر چه پيشنهادى ؟ .\r\n- اگر حاضرى شمشير خويش را بردار ، من نيز شمشير خود را برمىدارم ، در اين نزديكى كوفه شهر قديم « حيره » است ، در آنجا بازرگانان عمده و ثروتمندان بزرگى هستند ، شبانه دو نفرى مىرويم و بر يكى از آنها شبيخون مىزنيم و ثروت كلانى بلند كرده مىآوريم .\r\n- برادر جان ! من براى دزدى نيامده‌ام كه تو اين حرفها را مىزنى . من مىگويم از بيت المال و خزانهء كشور كه دراختيار تو است اجازه بده پولى به من بدهند تا من قروض خود را بدهم .\r\n- اتفاقا اگر مال يك نفر را بدزديم بهتر است از اينكه مال صدها هزار نفر مسلمان يعنى مال همهء مسلمين را بدزديم . چطور شد كه ربودن مال يك نفر با شمشير دزدى است ، ولى ربودن مال عموم مردم دزدى نيست ؟ تو خيال كرده‌اى كه دزدى فقط منحصر است به اينكه كسى به كسى حمله كند و با زور مال او را از چنگالش بيرون بياورد ؟ ! شنيع‌ترين اقسام دزدى همين است كه تو الان به من پيشنهاد مىكنى « 1 »\r\n\r\n\r\n\r\n\r\n","description":"","footnote":"\r\n( 1 ) . بحارالانوار ، جلد 9 ، چاپ تبريز ، صفحهء 613 .\r\n","page_name":" 275 ","page_number":275},
  {"content":"\r\n\r\n\r\nخواب وحشتناك\r\nخوابى كه ديده بود او را سخت به وحشت انداخته بود . هر لحظه تعبيرهاى وحشتناكى به نظرش مىرسيد . هراسان آمد به حضور امام صادق و گفت : « خوابى ديده‌ام . » .\r\n« خواب ديدم مثل اينكه يك شبح چوبين ، يا يك آدم چوبين ، بر يك اسب چوبين سوار است و شمشيرى در دست دارد و آن شمشير را در فضا حركت مىدهد . من از مشاهدهء آن بىنهايت به وحشت افتادم ، و اكنون مىخواهم شما تعبير اين خواب مرا بگوييد . » .\r\nامام : « حتما يك شخص معينى است كه مالى دارد و تو در اين فكرى كه به هر وسيله شده مال او را از چنگش بربايى . از خدايى كه تو را آفريده و تو را مىميراند بترس و از تصميم خويش منصرف شو . » .\r\n- حقا كه عالم حقيقى تو هستى و علم را از معدن آن به دست آورده‌اى . اعتراف مىكنم كه همچو فكرى در سر من بود ؛ يكى از همسايگانم مزرعه‌اى دارد و چون احتياج به پول پيدا كرده مىخواهد بفروشد و فعلا غير از من مشترى ديگرى ندارد . من اين روزها همه‌اش در اين فكرم كه از احتياج او استفاده كنم و با پول اندكى آن مزرعه\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nرا از چنگش بيرون بياورم « 1 »\r\n\r\n\r\n\r\n\r\n","description":"","footnote":"\r\n( 1 ) . وسائل ، ج 2 / ص 582 .\r\n","page_name":" 277 ","page_number":277},
  {"content":"\r\n\r\n\r\nدر ظلّهء بنى ساعده\r\nشب بود و هوا بارانى و مرطوب . امام صادق ، تنها و بىخبر از همهء كسان خويش ، از تاريكى شب و خلوت كوچه استفاده كرده از خانه بيرون آمد و به طرف « ظلهء بنى ساعده » روانه شد . از قضا معلّى بن خنيس كه از اصحاب و ياران نزديك امام بود و ضمنا ناظر خرج منزل امام هم بود متوجه بيرون شدن امام از خانه شد . پيش خود گفت امام را در اين تاريكى تنها نگذارم . با چند قدم فاصله كه فقط شبح امام را در آن تاريكى مىديد آهسته به دنبال امام روان شد .\r\nهمين‌طور كه آهسته به دنبال امام مىرفت ناگهان متوجه شد مثل اينكه چيزى از دوش امام به زمين افتاد و روى زمين ريخت ، و آهسته صداى امام را شنيد كه فرمود : « خدايا اين را به ما برگردان . » .\r\nدر اين وقت معلى جلو رفت و سلام كرد . امام از صداى معلى او را شناخت و فرمود :\r\n« تو معلى هستى ؟ » .\r\n- بلى معلى هستم .\r\nبعد از آنكه جواب امام را داد ، دقت كرد ببيند كه چه چيز بود كه به زمين افتاد ، ديد مقدارى نان در روى زمين ريخته است .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nامام : « اينها را از روى زمين جمع كن و به من بده . » .\r\nمعلى تدريجا نانها را از روى زمين جمع كرد و به دست امام داد . انبان بزرگى از نان بود كه يك نفر به سختى مىتوانست آن را به دوش بكشد .\r\nمعلى : « اجازه بده اين را من به دوش بگيرم . » .\r\nامام : « خير ، لازم نيست ، خودم به اين كار از تو سزاوارترم . » .\r\nامام نانها را به دوش كشيد و دو نفرى راه افتادند تا به ظلهء بنى ساعده رسيدند .\r\nآنجا مجمع فقرا و ضعفا بود . كسانى كه از خود خانه و مأوايى نداشتند ، در آنجا به سر مىبردند . همه خواب بودند و يك نفر هم بيدار نبود . امام نانها را ، يكى يكى و دو تا دو تا ، در زير جامهء فرد فرد گذاشت و احدى را فروگذار نكرد و عازم برگشتن شد .\r\nمعلى : « اينها كه تو در اين دل شب برايشان نان آوردى شيعه‌اند و معتقد به امامت هستند ؟ » .\r\n- نه ، اينها معتقد به امامت نيستند ، اگر معتقد به امامت بودند نمك هم مىآوردم « 1 »\r\n\r\n\r\n\r\n\r\n","description":"","footnote":"\r\n( 1 ) . بحارالانوار ، جلد 11 ، چاپ كمپانى ، صفحهء 110 . وسائل ، جلد 2 ، چاپ اميربهادر ، صفحهء 49 .\r\n","page_name":" 279 ","page_number":279},
  {"content":"\r\n\r\n\r\nسلام يهود\r\nعايشه همسر رسول اكرم در حضور رسول اكرم نشسته بود كه مردى يهودى وارد شد . هنگام ورود به جاى سلام عليكم گفت : « السام عليكم » يعنى « مرگ بر شما » . طولى نكشيد كه يكى ديگر وارد شد ، او هم به جاى سلام گفت « السام عليكم » . معلوم بود كه تصادف نيست ، نقشه‌اى است كه با زبان ، رسول اكرم را آزار دهند . عايشه سخت خشمناك شد و فرياد برآورد كه : « مرگ بر خود شما و . . . » .\r\nرسول اكرم فرمود : « اى عايشه ! ناسزا مگو . ناسزا اگر مجسم گردد بدترين و زشت‌ترين صورتها را دارد . نرمى و ملايمت و بردبارى روى هرچه گذاشته شود آن را زيبا مىكند و زينت مىدهد ، و از روى هر چيزى برداشته شود از قشنگى و زيبايى آن مىكاهد . چرا عصبى و خشمگين شدى ؟ » .\r\nعايشه : « مگر نمىبينى يا رسول اللَّه كه اينها با كمال وقاحت و بىشرمى به جاى سلام چه مىگويند ؟ » .\r\n- چرا ، من هم در جواب گفتم : « عليكم » ( بر خود شما ) همين قدر كافى بود . » « 1 »\r\n\r\n\r\n\r\n\r\n","description":"","footnote":"\r\n( 1 ) . وسائل ، ج 2 / ص 212 .\r\n","page_name":" 280 ","page_number":280},
  {"content":"\r\n\r\n\r\nنامه‌اى به ابوذر\r\nنامه‌اى به دست ابوذر رسيد ، آن را باز كرد و خواند . از راه دور آمده بود . شخصى به وسيلهء نامه از او تقاضاى اندرز جامعى كرده بود . او از كسانى بود كه ابوذر را مىشناخت كه چقدر مورد توجه رسول اكرم بوده و رسول اكرم چقدر او را مورد عنايت قرار مىداده و با سخنان بلند و پرمعناى خويش به او حكمت مىآموخته است .\r\nابوذر در پاسخ فقط يك جمله نوشت ، يك جملهء كوتاه : « با آن كس كه بيش از همهء مردم او را دوست مىدارى بدى و دشمنى مكن . » نامه را بست و براى طرف فرستاد .\r\nآن شخص بعد از آنكه نامهء ابوذر را باز كرد و خواند چيزى از آن سر درنياورد . با خود گفت يعنى چه ؟ مقصود چيست ؟ « با آن كس كه بيش از همهء مردم او را دوست مىدارى بدى و دشمنى نكن » يعنى چه ؟ اين كه از قبيل توضيح واضحات است ! مگر ممكن است كه آدمى محبوبى داشته باشد - آن هم عزيزترين محبوبها - و با او بدى بكند ؟ ! بدى كه نمىكند سهل است ، مال و جان و هستى خود را در پاى او مىريزد و فدا مىكند .\r\nاز طرف ديگر با خود انديشيد كه شخصيت گويندهء جمله را نبايد از نظر دور داشت ، گويندهء اين جمله ابوذر است ، ابوذر لقمان امت است و عقلى حكيمانه دارد ؛\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nچاره‌اى نيست بايد از خودش توضيح بخواهم .\r\nمجددا نامه‌اى به ابوذر نوشت و توضيح خواست .\r\nابوذر در جواب نوشت : « مقصودم از محبوب‌ترين و عزيزترين افراد در نزد تو همان خودت هستى . مقصودم شخص ديگرى نيست . تو خودت را از همهء مردم بيشتر دوست مىدارى . اينكه گفتم با محبوب‌ترين عزيزانت دشمنى نكن ، يعنى با خودت خصمانه رفتار نكن . مگر نمىدانى هر خلاف و گناهى كه انسان مرتكب مىشود ، مستقيما صدمه‌اش بر خودش وارد مىشود و ضررش دامن خودش را مىگيرد . » « 1 »\r\n\r\n\r\n\r\n\r\n","description":"","footnote":"\r\n( 1 ) . ارشاد ديلمى .\r\n","page_name":" 282 ","page_number":282},
  {"content":"\r\n\r\n\r\nمزد نامعين\r\nآن روز را سليمان بن جعفر جعفرى و امام رضا عليه السلام به دنبال كارى با هم بيرون رفته بودند . غروب آفتاب شد و سليمان خواست به منزل خويش برود ، على بن موسى الرضا به او فرمود : « بيا به خانهء ما و امشب با ما باش . » اطاعت كرد و به اتفاق امام به خانه رفتند .\r\nامام غلامان خود را ديد كه مشغول گلكارى بودند . ضمنا چشم امام به يك نفر بيگانه افتاد كه او هم با آنان مشغول گلكارى بود ، پرسيد : « اين كيست ؟ » .\r\nغلامان : « اين را ما امروز اجير گرفته‌ايم تا با ما كمك كند . » .\r\n- بسيار خوب ، چقدر مزد برايش تعيين كرده‌ايد ؟ .\r\n- يك چيزى بالاخره خواهيم داد و او را راضى خواهيم كرد .\r\nآثار ناراحتى و خشم در امام رضا پديد آمد و رو آورد به طرف غلامان تا با تازيانه آنها را تأديب كند . سليمان جعفرى جلو آمد و عرض كرد : « چرا خودت را ناراحت مىكنى ؟ » .\r\nامام فرمود : « من مكرر دستور داده‌ام كه تا كارى را طى نكنيد و مزد آن را معين نكنيد هرگز كسى را به كار نگماريد ، اول اجرت و مزد طرف را تعيين كنيد بعد از او كار بكشيد . اگر مزد و اجرت كار را معين كنيد ، آخر كار هم ، مىتوانيد چيزى علاوه به او\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nبدهيد . البته او هم كه ببيند شما بيش از اندازه‌اى كه معين شده به او مىدهيد ، از شما ممنون و متشكر مىشود و شما را دوست مىدارد و علاقهء بين شما و او محكمتر مىشود . اگر هم فقط به همان اندازه كه قرار گذاشته‌ايد اكتفا كنيد ، شخص از شما ناراضى نخواهد بود . ولى اگر تعيين مزد نكنيد و كسى را به كار بگماريد ، آخر كار هراندازه كه به او بدهيد باز گمان نمىبرد كه شما به او محبت كرده‌ايد ، بلكه مىپندارد شما از مزدش كمتر به او داده‌ايد . » « 1 »\r\n\r\n\r\n\r\n\r\n","description":"","footnote":"\r\n( 1 ) . بحارالانوار ، ج 12 / ص 31 .\r\n","page_name":" 284 ","page_number":284},
  {"content":"\r\n\r\n\r\nبنده است يا آزاد ؟\r\nصداى ساز و آواز بلند بود . هركس كه از نزديك آن خانه مىگذشت ، مىتوانست حدس بزند كه در درون خانه چه خبرهاست ؟ بساط عشرت و مىگسارى پهن بود و جام « مى » بود كه پياپى نوشيده مىشد . كنيزك خدمتكار درون خانه را جاروب زده و خاكروبه‌ها را در دست گرفته از خانه بيرون آمده بود تا آنها را در كنارى بريزد . در همين لحظه مردى كه آثار عبادت زياد از چهره‌اش نمايان بود و پيشانىاش از سجده‌هاى طولانى حكايت مىكرد از آنجا مىگذشت ، از آن كنيزك پرسيد :\r\n« صاحب اين خانه بنده است يا آزاد ؟ » .\r\n- آزاد .\r\n- معلوم است كه آزاد است . اگر بنده مىبود پرواى صاحب و مالك و خداوندگار خويش را مىداشت و اين بساط را پهن نمىكرد .\r\nردوبدل شدن اين سخنان بين كنيزك و آن مرد موجب شد كه كنيزك مكث زيادترى در بيرون خانه بكند . هنگامى كه به خانه برگشت اربابش پرسيد : « چرا اين قدر ديگر آمدى ؟ » .\r\nكنيزك ماجرا را تعريف كرد و گفت : « مردى با چنين وضع و هيئت مىگذشت و چنان پرسشى كرد و من چنين پاسخى دادم . »\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nشنيدن اين ماجرا او را چند لحظه در انديشه فرو برد . مخصوصا آن جمله ( اگر بنده مىبود از صاحب اختيار خود پروا مىكرد ) مثل تير بر قلبش نشست . بى اختيار از جا جست و به خود مهلت كفش پوشيدن نداد . با پاى برهنه به دنبال گويندهء سخن رفت . دويد تا خود را به صاحب سخن كه جز امام هفتم حضرت موسى بن جعفر عليه السلام نبود رساند . به دست آن حضرت به شرف توبه نائل شد ، و ديگر به افتخار آن روز كه با پاى برهنه به شرف توبه نائل آمده بود كفش به پا نكرد . او كه تا آن روز به « بشربن حارث بن عبد الرحمن مروزى » معروف بود ، از آن به بعد لقب « الحافى » يعنى « پابرهنه » يافت و به « بشر حافى » معروف و مشهور گشت . تا زنده بود به پيمان خويش وفادار ماند ، ديگر گرد گناه نگشت . تا آن روز در سلك اشراف زادگان و عياشان بود ، از آن به بعد در سلك مردان پرهيزكار و خداپرست درآمد « 1 »\r\n\r\n\r\n\r\n\r\n","description":"","footnote":"\r\n( 1 ) . الكنى والالقاب محدث قمى ، جلد 2 ، ذيل عنوان « الحافى » ، صفحهء 153 ، به نقل از علامه در منهاج الكرامه .\r\n","page_name":" 286 ","page_number":286},
  {"content":"\r\n\r\n\r\nدر ميقات\r\nمالك بن انس ، فقيه معروف مدينه « 1 » ، سالى در سفر حج همراه امام صادق\r\n\r\n\r\n\r\n\r\n","description":"","footnote":"\r\n( 1 ) . مالك بن انس بن مالك بن ابى عامر يكى از امامهاى چهارگانهء اهل سنت و جماعت است و مذهب معروف « مالكى » منسوب به او است . عصر وى مقارن است با عصر ابوحنيفه . شافعى شاگرد مالك بود و احمدبن حنبل شاگرد شافعى .\r\nمكتب فقهى مالك نقطهء مقابل مكتب فقهى ابوحنيفه به شمار مىرفت ، زيرا مكتب ابوحنيفه بيشتر متكى بر رأى و قياس بود ، بر خلاف مكتب فقهى مالك كه بيشتر متكى بر سنت و حديث بود . در عين حال ، مطابق نقل ابن خلّكان در وفيات الاعيان ( جلد 3 ، صفحهء 286 ) ، مالك در نزديكى مردن سخت مىگريست و از اينكه در برخى موارد به رأى خويش فتوا داده است نگران و وحشتناك بود ، مىگفت :\r\n« اى كاش به رأى فتوا نداده بودم ، و راضيم به جاى هر يك از آن فتواها تازيانه‌اى بخورم و از تبعهء آن گناهان آزاد باشم . » .\r\nاز مفاخر مالك اين مطلب شمرده شده كه معتقد بود بيعت « محمدبن عبد اللَّه محض » كه شهيد شد صحيح است و بيعت بنى العباس چون مبنى بر زور بوده صحيح نيست . مالك از اظهار اين عقيدهء خويش امتناع نمىكرد و از سطوت بنى العباس پروا نمىنمود . همين امر سبب شد كه به دستور جعفربن سليمان عباسى ، عموى سفاح و منصور ، تازيانهء سختى به وى زدند . و اتفاقا همين تازيانه خوردن سبب شد كه مالك احترام و شهرت و محبوبيت زيادترى پيدا كند . رجوع شود به وفيات الاعيان ، جلد 3 ، صفحهء 285 .\r\nمالك چون در مدينه بود به محضر امام صادق زياد رفت و آمد مىكرد و از كسانى بود كه از آن حضرت حديث روايت كرده‌اند . و مطابق نقل بحار ( جلد 11 ، صفحهء 109 ) از كتابهاى خصال و علل الشرايع و امالى صدوق ، هنگامى كه مالك به محضر امام صادق مىرفت امام به او محبت مىفرمود و گاه به او مىفرمود : « من تو را دوست مىدارم » و مالك از اينكه مورد تفقد امام قرار مىگرفت سخت شاد مىگشت . مالك به نقل كتاب الامام الصادق ( صفحهء 3 ) مىگفت : « من مدتى به حضور امام صادق آمد و شد داشتم . او را هميشه در حال نماز يا روزه يا تلاوت قرآن مىديدم . فاضلتر از جعفربن محمد در علم و تقوا و عبادت چشمى نديده و گوشى نشنيده و به قلبى خطور نكرده است . » و هم مالك است كه به نقل بحار دربارهء امام صادق مىگويد : « او از بزرگان عبّاد و زهاد بود كه از خدا مىترسيد و بسيار حديث مىدانست . خوش مجلس و خوش معاشرت بود . مجلسش پرفيض بود . نام رسول خدا را كه مىشنيد رنگ صورتش تغيير مىكرد . »\r\n","page_name":" 287 ","page_number":287},
  {"content":"\r\n\r\nعليه السلام بود . به ميقات رسيدند و هنگام پوشيدن لباس احرام و تلبيه گفتن - يعنى ذكر معروف لبيك اللهم لبيك - رسيد . ديگران طبق معمول اين ذكر را به زبان آوردند و گفتند . مالك بن انس متوجه امام صادق شد ، ديد حال امام منقلب است ، همين كه مىخواهد اين ذكر را بر زبان آورد ، هيجانى به امام دست مىدهد و صدا در گلويش مىشكند و عنان كنترل اعصاب خويش را از دست مىدهد كه مىخواهد بىاختيار از مركب به زمين بيفتد . مالك جلو آمد و گفت : « يابن رسول اللَّه ! چاره‌اى نيست ، هرطور هست اين ذكر را بگوييد . » .\r\nامام فرمود :\r\n« اى پسر ابى عامر ! چگونه جسارت بورزم و به خود جرأت بدهم كه لبيك بگويم ؟ لبيك گفتن به معناى اين است كه خدايا تو مرا به آنچه مىخوانى با كمال سرعت اجابت مىكنم و همواره آماده به خدمتم . با چه اطمينانى با خداى خود اين‌طور گستاخى كنم و خود را بندهء آماده به خدمت معرفى كنم ؟ اگر در جوابم گفته شود : « لا لبيك » آن وقت چكار كنم ؟ » « 1 »\r\n\r\n\r\n\r\n\r\n","description":"","footnote":"\r\n( 1 ) . بحارالانوار ، ج 11 / ص 109 .\r\n","page_name":" 288 ","page_number":288},
  {"content":"\r\n\r\n\r\nبار نخل\r\nعلى بن ابى طالب عليه السلام از خانه بيرون آمده بود و طبق معمول به طرف صحرا و باغستانها كه با كاركردن در آنجاها آشنا بود مىرفت ، ضمنا بارى نيز همراه داشت . شخصى پرسيد : « يا على ! چه چيز همراه دارى ؟ » .\r\nعلى : « درخت خرما ، ان شاء اللَّه . » .\r\n- درخت خرما ؟ ! .\r\nتعجب آن شخص وقتى زايل شد كه بعد از مدتى او و ديگران ديدند تمام هسته‌هاى خرمايى كه آن روز على همراه مىبرد كه كشت كند و آرزو داشت در آينده هر يك درخت خرماى تناورى شود ، به صورت يك نخلستان درآمد و تمام آن هسته‌ها سبز و هر كدام درختى شد « 1 »\r\n\r\n\r\n\r\n\r\n","description":"","footnote":"\r\n( 1 ) . وسائل ، ج 2 / ص 531 ، و بحار ، ج 9 / ص 599 .\r\n","page_name":" 289 ","page_number":289},
  {"content":"\r\n\r\n\r\nعرق كار\r\nامام كاظم در زمينى كه متعلق به شخص خودش بود مشغول كار و اصلاح زمين بود . فعاليت زياد عرق امام را از تمام بدنش جارى ساخته بود . على بن ابى حمزهء بطائنى در اين وقت رسيد و عرض كرد :\r\n« قربانت گردم ، چرا اين كار را به عهدهء ديگران نمىگذارى ؟ » .\r\n- چرا به عهدهء ديگران بگذارم ؟ افرادِ از من بهتر همواره از اين كارها مىكرده‌اند .\r\n- مثلا چه كسانى ؟ .\r\n- رسول خدا و اميرالمؤمنين و همهء پدران و اجدادم . اساسا كار و فعاليت در زمين از سنن پيغمبران و اوصياى پيغمبران و بندگان شايستهء خداوند است « 1 »\r\n\r\n\r\n\r\n\r\n","description":"","footnote":"\r\n( 1 ) . بحارالانوار ، ج 11 / ص 266 ، و وسائل ، ج 2 / ص 531 .\r\n","page_name":" 290 ","page_number":290},
  {"content":"\r\n\r\n\r\nدوستيى كه بريده شد\r\nشايد كسى گمان نمىبرد كه آن دوستى بريده شود و آن دو رفيق كه هميشه ملازم يكديگر بودند روزى از هم جدا شوند . مردم يكى از آنها را بيش از آن اندازه كه به نام اصلى خودش بشناسند به نام دوست و رفيقش مىشناختند . معمولًا وقتى كه مىخواستند از او ياد كنند ، توجه به نام اصلىاش نداشتند و مىگفتند : « رفيق . . . » .\r\nآرى او به نام « رفيق امام صادق » معروف شده بود ، ولى در آن روز كه مثل هميشه با يكديگر بودند و با هم داخل بازار كفشدوزها شدند آيا كسى گمان مىكرد كه پيش از آنكه آنها از بازار بيرون بيايند رشتهء دوستىشان براى هميشه بريده شود ؟ ! .\r\nدر آن روز او مانند هميشه همراه امام بود و با هم داخل بازار كفشدوزها شدند .\r\nغلام سياه پوستش هم در آن روز با او بود و از پشت سرش حركت مىكرد . در وسط بازار ناگهان به پشت سر نگاه كرد ، غلام را نديد . بعد از چند قدم ديگر دو مرتبه سر را به عقب برگرداند ، باز هم غلام را نديد . سومين بار به پشت سر نگاه كرد ، هنوز هم از غلام - كه سرگرم تماشاى اطراف شده و از ارباب خود دور افتاده بود - خبرى نبود .\r\nبراى مرتبهء چهارم كه سر خود را به عقب برگرداند غلام را ديد ، با خشم به وى گفت :\r\n« مادر فلان ! كجا بودى ؟ » .\r\nتا اين جمله از دهانش خارج شد ، امام صادق به علامت تعجب دست خود را بلند\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nكرد و محكم به پيشانى خويش زد و فرمود :\r\n« سبحان اللَّه ! به مادرش دشنام مىدهى ؟ ! به مادرش نسبت كار ناروا مىدهى ؟ ! من خيال مىكردم تو مردى باتقوا و پرهيزگارى . معلومم شد در تو ورع و تقوايى وجود ندارد . » .\r\n- يابن رسول اللَّه ! اين غلام اصلا سندى است و مادرش هم از اهل سند است .\r\nخودت مىدانى كه آنها مسلمان نيستند . مادر اين غلام يك زن مسلمان نبوده كه من به او تهمت ناروا زده باشم .\r\n- مادرش كافر بوده كه بوده . هر قومى سنتى و قانونى در امر ازدواج دارند . وقتى طبق همان سنت و قانون رفتار كنند عملشان زنا نيست و فرزندانشان زنازاده محسوب نمىشوند .\r\nامام بعد از اين بيان به او فرمود : « ديگر از من دور شو . » .\r\nبعد از آن ، ديگر كسى نديد كه امام صادق با او راه برود ، تا مرگ بين آنها جدايى كامل انداخت « 1 »\r\n\r\n\r\n\r\n\r\n","description":"","footnote":"\r\n( 1 ) . كافى ، جلد 2 ، باب البذاء ، صفحهء 324 ؛ و وسائل ، جلد 2 ، صفحهء 477 .\r\n","page_name":" 292 ","page_number":292},
  {"content":"\r\n\r\n\r\nيك دشنام\r\nغلام عبد اللَّه بن مقفّع ، دانشمند و نويسندهء معروف ايرانى ، افسار اسب ارباب خود را در دست داشت و بيرون در خانهء سفيان بن معاويهء مهلبى ، فرماندار بصره ، نشسته بود تا اربابش كار خويش را انجام داده بيرون بيايد و سوار اسب شده به خانهء خود برگردد .\r\nانتظار به طول انجاميد و ابن مقفع بيرون نيامد ؛ افراد ديگر - كه بعد از او پيش فرماندار رفته بودند - همه برگشتند و رفتند ، ولى از ابن مقفع خبرى نشد . كم كم غلام به جستجو پرداخت . از هركس مىپرسيد ، يا اظهار بىاطلاعى مىكرد يا پس از نگاهى به سراپاى غلام و آن اسب ، بدون آنكه سخنى بگويد ، شانه‌ها را بالا مىانداخت و مىرفت .\r\nوقت گذشت و غلام ، نگران و مأيوس ، خود را به عيسى و سليمان - پسران على بن عبد اللَّه بن عباس و عموهاى خليفهء مقتدر وقت منصور دوانيقى - كه ابن مقفع دبير و كاتب آنها بود رساند و ماجرا را نقل كرد .\r\nعيسى و سليمان به عبد اللَّه بن مقفع كه دبيرى دانشمند و نويسنده‌اى توانا و مترجمى چيره دست بود علاقه‌مند بودند و از او حمايت مىكردند . ابن مقفع نيز به حمايت آنها پشتگرم بود و طبعا مردى متهور و جسور و بدزبان بود ، از نيش زدن با زبان دربارهء ديگران دريغ نمىكرد . حمايت عيسى و سليمان ، كه عموى مقام خلافت\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nبودند ، ابن مقفع را جسورتر و گستاختر كرده بود .\r\nعيسى و سليمان ، عبد اللَّه بن مقفع را از سفيان بن معاويه خواستند . او اساسا منكر موضوع شد و گفت : « ابن مقفع به خانهء من نيامده است . » ولى چون روز روشن همه ديده بودند كه ابن مقفع داخل خانهء فرماندار شده و شهود شهادت دادند ، ديگر جاى انكار نبود .\r\nكار كوچكى نبود . پاى قتل نفس بود ، آن هم شخصيت معروف و دانشمندى مثل ابن مقفع . طرفين منازعه هم عبارت بود از فرماندار بصره از يك طرف ، و عموهاى خليفه از طرف ديگر . قهرا مطلب به دربار خليفه در بغداد كشيده شد . طرفين دعوا و شهود و همهء مطلعين به حضور منصور رفتند . دعوا مطرح شد و شهود شهادت دادند .\r\nبعد از شهادت شهود ، منصور به عموهاى خويش گفت : « براى من مانعى ندارد كه سفيان را الان به اتهام قتل ابن مقفع بكشم ، ولى كدام يك از شما دو نفر عهده‌دار مىشود كه اگر ابن مقفع زنده بود و بعد از كشتن سفيان از اين در ( اشاره كرد به درى كه پشت سرش بود ) زنده و سالم وارد شد او را به قصاص سفيان بكشم ؟ » .\r\nعيسى و سليمان در جواب اين سؤال حيرت زده درماندند و پيش خود گفتند مبادا كه ابن مقفع زنده باشد و سفيان او را زنده و سالم نزد خليفه فرستاده باشد .\r\nناچار از دعواى خود صرف نظر كردند و رفتند . مدتها گذشت و ديگر از ابن مقفع اثرى و خبرى ديده و شنيده نشد . كم كم خاطره‌اش هم داشت فراموش مىشد .\r\nبعد از مدتها كه آبها از آسياب افتاد ، معلوم شد كه ابن مقفع همواره با زبان خويش سفيان بن معاويه را نيش مىزده است . حتى يك روز در حضور جمعيت به وى دشنام مادر گفته است . سفيان هميشه در كمين بوده تا انتقام زبان ابن مقفع را بگيرد ، ولى از ترس عيسى و سليمان ، عموهاى خليفه ، جرأت نمىكرده است ، تا آنكه حادثه‌اى اتفاق مىافتد :\r\nحادثه اين بود كه قرار شد امان نامه‌اى براى عبد اللَّه بن على ، عموى ديگر منصور ، نوشته شود و منصور آن را امضاء كند . عبد اللَّه بن على از ابن مقفع - كه دبير برادرانش بوددرخواست كرد كه آن امان نامه را بنويسد . ابن مقفع هم آن را تنظيم كرد و نوشت .\r\nدر آن امان نامه ضمن شرايطى كه نام برده بود تعبيرات زننده و گستاخانه‌اى نسبت به منصور خليفهء سفاك عباسى كرده بود . وقتى نامه به دست منصور رسيد سخت متغير و ناراحت شد ، پرسيد : « چه كسى اين را تنظيم كرده است ؟ » گفته شد : « ابن مقفع » .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nمنصور نيز همان احساسات را عليه او پيدا كرد كه قبلا سفيان بن معاويه فرماندار بصره پيدا كرده بود .\r\nمنصور محرمانه به سفيان نوشت كه ابن مقفع را تنبيه كن . سفيان در پى فرصت مىگشت ، تا آنكه روزى ابن مقفع براى حاجتى به خانهء سفيان رفت و غلام و مركبش را بيرون در گذاشت . وقتى كه وارد شد ، سفيان و عده‌اى از غلامان و دژخيمانش در اتاقى نشسته بودند و تنورى هم در آنجا مشتعل بود . همين كه چشم سفيان به ابن مقفع افتاد ، زخم زبانهايى كه تا آن روز از او شنيده بود در نظرش مجسم و اندرونش از خشم و كينه مانند همان تنورى كه در جلويش بود مشتعل شد . رو كرد به او و گفت : « يادت هست آن روز به من دشنام مادر دادى ؟ حالا وقت انتقام است . »\r\nمعذرتخواهى فايده نبخشيد و در همان جا به بدترين صورتى ابن مقفع را از بين برد « 1 »\r\n\r\n\r\n\r\n\r\n","description":"","footnote":"\r\n( 1 ) . شرح ابن ابى الحديد بر نهج البلاغه ، چاپ بيروت ، ج 4 / ص 389 .\r\n","page_name":" 295 ","page_number":295},
  {"content":"\r\n\r\n\r\nشمشير زبان\r\nعلى بن عباس ، معروف به ابن الرومى ، شاعر معروف هجوگو و مديحه سراى دورهء عباسى ، در نيمهء قرن سوم هجرى در مجلس وزير المعتضد عباسى به نام قاسم بن عبيداللَّه نشسته و سرگرم بود . او هميشه به قدرت منطق و بيان و شمشير زبان خويش مغرور بود . قاسم بن عبيداللَّه از زخم زبان ابن الرومى خيلى مىترسيد و نگران بود ولى ناراحتى و خشم خود را ظاهر نمىكرد ، برعكس طورى رفتار مىكرد كه ابن الرومى - با همهء بددليها و وسواسها و احتياطهايى كه داشت و به هر چيزى فال بد مىزد - از معاشرت با او پرهيز نمىكرد . قاسم محرمانه دستور داد تا در غذاى ابن الرومى زهر داخل كردند . ابن الرومى بعد از آنكه خورد متوجه شد . فورا از جا برخاست كه برود . قاسم گفت :\r\n« كجا مىروى ؟ » .\r\n- به همان جا كه مرا فرستادى .\r\n- پس سلام مرا به پدر و مادرم برسان .\r\n- من از راه جهنم نمىروم .\r\nابن الرومى به خانهء خويش رفت و به معالجه پرداخت ولى معالجه‌ها فايده\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nنبخشيد . بالاخره با شمشير زبان خويش از پاى درآمد « 1 »\r\n\r\n\r\n\r\n\r\n","description":"","footnote":"\r\n( 1 ) . تتمة المنتهى محدث قمى ، ج 2 / ص 400 ؛ و تاريخ ابن خلّكان ، ج 3 / ص 44 .\r\n","page_name":" 297 ","page_number":297},
  {"content":"\r\n\r\n\r\nدو همكار\r\nصفا و صميميت و همكارى صادقانهء هشام بن الحكم و عبد اللَّه بن يزيد اباضى مورد اعجاب همهء مردم كوفه شده بود . اين دو نفر ضرب المثل دو شريك خوب و دو همكار امين و صميمى شده بودند . ايندو به شركت يكديگر يك مغازهء خرازى داشتند ، جنس خرازى مىآوردند و مىفروختند . تا زنده بودند ميان آنها اختلاف و مشاجره‌اى رخ نداد .\r\nچيزى كه موجب شد اين موضوع زبانزد عموم مردم شود و بيشتر موجب اعجاب خاص و عام گردد ، اين بود كه اين دو نفر از لحاظ عقيدهء مذهبى در دو قطب كاملا مخالف قرار داشتند ، زيرا هشام از علما و متكلمين سرشناس شيعهء اماميه و ياران و اصحاب خاص امام جعفر صادق عليه السلام و معتقد به امامت اهل بيت بود ، ولى عبد اللَّه بن يزيد از علماى اباضيه « 1 » بود . آنجا كه پاى دفاع از عقيده و مذهب بود ، اين دو\r\n\r\n\r\n\r\n\r\n","description":"","footnote":"\r\n( 1 ) . اباضيه يكى از فرق ششگانهء خوارجند . خوارج چنان كه مىدانيم نخست در حادثهء صفين پيدا شدند و آنها جمعى از اصحاب على عليه السلام بودند كه ياغى شدند و بر آن حضرت شوريدند . اين دسته چون از طرفى بر مبناى عقيده كار مىكردند و از طرف ديگر جاهل و متعصب بودند ، از خطرناكترين جمعيتهايى بودند كه در ميان مسلمين پيدا شدند و هميشه مزاحم حكومتهاى وقت بودند .\r\nخوارج عموما در تبرى از على عليه السلام و عثمان اتفاق داشتند و غالبا ساير مسلمين را كه در عقيده با آنها متفق نبودند كافر و مشرك مىدانستند ، ازدواج با ديگر مسلمين را جايز نمىدانستند و به آنها ارث نمىدادند و اساسا خون و مال آنها را مباح مىدانستند ؛ ولى فرقهء اباضيه از ساير فرق خوارج ملايمتر بودند ، ازدواج و حتى شهادت آنان را صحيح مىدانستند و مال و خون آنها را نيز محترم مىشمردند .\r\nرئيس اباضيه مردى است به نام « عبد اللَّه بن اباض » كه در اواخر عهد خلفاى اموى خروج كرد . رجوع شود به ملل و نحل شهرستانى ، جلد 1 ، چاپ مصر ، صفحهء 172 و صفحهء 212 .\r\n","page_name":" 298 ","page_number":298},
  {"content":"\r\n\r\nنفر در دو جبههء كاملا مخالف قرار داشتند ، ولى آنها توانسته بودند تعصب مذهبى را در ساير شؤون زندگى دخالت ندهند و با كمال متانت كار شركت و تجارت و كسب و معامله را به پايان برسانند . عجيبتر اينكه بسيار اتفاق مىافتاد كه شيعيان و شاگردان هشام به همان مغازه مىآمدند و هشام اصول و مسائل تشيع را به آنها مىآموخت و عبد اللَّه از شنيدن سخنانى بر خلاف عقيدهء مذهبى خود ناراحتى نشان نمىداد . نيز اباضيه مىآمدند و در جلو چشم هشام تعليمات مذهبى خودشان را كه غالبا عليه مذهب تشيع بود فرا مىگرفتند و هشام ناراحتى نشان نمىداد .\r\nيك روز عبد اللَّه به هشام گفت : « من و تو با يكديگر دوست صميمى و همكاريم .\r\nتو مرا خوب مىشناسى . من ميل دارم كه مرا به دامادى خودت بپذيرى و دخترت فاطمه را به من تزويج كنى . » .\r\nهشام در جواب عبد اللَّه فقط يك جمله گفت و آن اينكه : « فاطمه مؤمنه است . » .\r\nعبد اللَّه به شنيدن اين جواب سكوت كرد و ديگر سخنى از اين موضوع به ميان نياورد .\r\nاين حادثه نيز نتوانست در دوستى آنها خللى ايجاد كند . همكارى آنها باز هم ادامه يافت . تنها مرگ بود كه توانست بين اين دو دوست جدايى بيندازد و آنها را از هم دور سازد « 1 »\r\n\r\n\r\n\r\n\r\n","description":"","footnote":"\r\n( 1 ) . مروج الذهب مسعودى ، چاپ مصر ، ج 2 / ص 174 ، ذيل احوال عمربن عبد العزيز .\r\n","page_name":" 299 ","page_number":299},
  {"content":"\r\n\r\n\r\nمنع شرابخواره\r\nبه دستور منصور صندوق بيت المال را باز كرده بودند و به هركس از آن چيزى مىدادند . شقرانى يكى از كسانى بود كه براى دريافت سهمى از بيت المال آمده بود ولى چون كسى او را نمىشناخت وسيله‌اى پيدا نمىكرد تا سهمى براى خود بگيرد .\r\nشقرانى را به اعتبار اينكه يكى از اجدادش برده بوده و رسول خدا او را آزاد كرده بود و قهرا شقرانى هم آزادى را از او به ارث مىبرد « مولى رسول اللَّه » مىگفتند يعنى آزادشدهء رسول خدا ، و اين به نوبهء خود افتخار و انتسابى براى شقرانى محسوب مىشد و از اين نظر خود را وابسته به خاندان رسالت مىدانست .\r\nدر اين بين كه چشمهاى شقرانى نگران آشنا و وسيله‌اى بود تا سهمى براى خودش از بيت المال بگيرد ، امام صادق عليه السلام را ديد ، رفت جلو و حاجت خويش را گفت . امام رفت و طولى نكشيد كه سهمى براى شقرانى گرفته و با خود آورد . همين كه آن را به دست شقرانى داد ، با لحنى ملاطفت آميز اين جمله را به وى گفت : « كار خوب از هر كسى خوب است ، ولى از تو به واسطهء انتسابى كه با ما دارى و تو را وابسته به خاندان رسالت مىدانند خوبتر و زيباتر است . و كار بد از هركس بد است ، ولى از تو به خاطر همين انتساب زشت‌تر و قبيحتر است . » امام صادق اين جمله را فرمود و گذشت .\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nشقرانى با شنيدن اين جمله دانست كه امام از سرّ او يعنى شرابخوارى او آگاه است ، و از اينكه امام با اينكه مىدانست او شرابخوار است به او محبت كرد و در ضمنِ محبت او را متوجه عيبش نمود ، خيلى پيش وجدان خويش شرمسار گشت و خود را ملامت كرد « 1 »\r\n\r\n\r\n\r\n\r\n","description":"","footnote":"\r\n( 1 ) . الانوار البهيه محدث قمى ، صفحهء 76 ، به نقل از ربيع الابرار زمخشرى .\r\n","page_name":" 301 ","page_number":301},
  {"content":"\r\n\r\n\r\nپيراهن خليفه\r\nعمربن عبد العزيز در زمان خلافت خويش روزى بالاى منبر مشغول سخنرانى بود . در خلال سخن گفتن وى مردمى كه پاى منبر بودند مىديدند خليفه گاه به گاه دست مىبرد و پيراهن خويش را حركت مىدهد . اين حركت موجب تعجب حضار و شنوندگان مىشد و همه از خود مىپرسيدند : چرا در خلال سخن گفتن دست خليفه متوجه پيراهنش مىشود و آن را حركت مىدهد ؟ .\r\nمجلس تمام شد و به آخر رسيد . پس از تحقيق معلوم شد كه خليفه براى رعايت بيت المال مسلمين و جبران افراطكاريهايى كه اسلاف و پيشينيان وى در تبذير و اسراف بيت المال كرده‌اند يك پيراهن بيشتر ندارد و چون آن را شسته ، پيراهن ديگرى نداشته است كه بپوشد ، ناچار بلافاصله پيراهن را پوشيده است و اكنون آن را حركت مىدهد تا زودتر خشك بشود « 1 »\r\n\r\n\r\n\r\n\r\n","description":"","footnote":"\r\n( 1 ) . مقدمهء ترجمهء كتاب نيايش ( تأليف آلكسيس كارل ) به قلم آقاى محمدتقى شريعتى ، از نشريات شركت انتشار .\r\n","page_name":" 302 ","page_number":302},
  {"content":"\r\n\r\n\r\nجوان آشفته حال\r\nنماز صبح را رسول اكرم در مسجد با مردم خواند . هوا ديگر روشن شده بود و افراد كاملًا تميز داده مىشدند . در اين بين چشم رسول اكرم به جوانى افتاد كه حالش غيرعادى به نظر مىرسيد . سرش آزاد روى تنش نمىايستاد و دائما به اين طرف و آن طرف حركت مىكرد . نگاهى به چهرهء جوان كرد ، ديد رنگش زرد شده ، چشمهايش در كاسهء سر فرو رفته ، اندامش باريك و لاغر شده است . از او پرسيد :\r\n« در چه حالى ؟ » .\r\n- در حال يقينم يا رسول اللَّه ! .\r\n- هر يقينى آثارى دارد كه حقيقت آن را نشان مىدهد ، علامت و اثر يقين تو چيست ؟ .\r\n- يقين من همان است كه مرا قرين درد قرار داده ، در شبها خواب را از چشم من گرفته است و روزها را من با تشنگى به پايان مىرسانم . ديگر از تمام دنيا و مافيها روگردانده و به آن سوى ديگر رو كرده‌ام . مثل اين است كه عرش پروردگار را در موقف حساب و همچنين حشر جميع خلائق را مىبينم . مثل اين است كه بهشتيان را در نعيم و دوزخيان را در عذاب اليم مشاهده مىكنم . مثل اين است كه صداى لهيب آتش جهنم همين الآن در گوشم طنين انداخته است .\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nرسول اكرم رو به مردم كرد و فرمود :\r\n« اين بنده‌اى است كه خداوند قلب او را به نور ايمان روشن كرده است . » .\r\nبعد رو به آن جوان كرد و فرمود : « اين حالت نيكو را براى خود نگه‌دار . » جوان عرض كرد : « يا رسول اللَّه ! دعا كن خداوند جهاد و شهادت در راه حق را نصيبم فرمايد . » .\r\nرسول اكرم دعا كرد . طولى نكشيد كه جهادى پيش آمد و آن جوان در آن جهاد شركت كرد . دهمين نفرى كه در آن جنگ شهيد شد همان جوان بود « 1 »\r\n\r\n\r\n\r\n\r\n","description":"","footnote":"\r\n( 1 ) . كافى ، جلد 2 ، باب « حقيقة الايمان و اليقين » ، صفحهء 53 .\r\n","page_name":" 304 ","page_number":304},
  {"content":"\r\n\r\n\r\nمهاجران حبشه\r\nسال به سال و ماه به ماه بر عدهء مسلمين در مكه افزوده مىشد . فشارها و سختگيريهاى مكيان نه تنها نتوانست افرادى را كه به اسلام گرويده بودند از اسلام برگرداند ، بلكه نتوانسته بود جلو هجوم مردم را از مرد و زن به سوى اسلام بگيرد .\r\nهجوم روزافزون مردم به سوى اسلام و بعد دلسردنشدن و سرنخوردن مسلمانان از اسلام ، و اصرار و سماجت و محكم چسبيدن آنان - كه با هيچ وسيله‌اى برنمى گشتند - بيشتر قريش را عصبى و خشمگين مىكرد و روز به روز بر شدت عمل و آزار و اذيت مسلمين مىافزودند .\r\nكار بر مسلمين تنگ شد و همچنان صبر مىكردند . رسول اكرم براى اينكه موقتا دست قريش را از سر مسلمانان كوتاه كند ، به مسلمانان پيشنهاد كرد از مكه خارج شوند و به سوى حبشه مهاجرت كنند . فرمود چون فرمانرواى فعلى حبشه مرد عادل و دادگسترى است ، مىتوانيد مدتى در جوار او به سر بريد ، تا بعد خداى متعال فرجى براى همه فراهم سازد .\r\nعدهء زيادى از مسلمانان به حبشه هجرت كردند . در آنجا راحت و آسوده زندگى مىكردند و اعمال و فرائض مذهبى خويش را - كه در مكه به هيچ نحو نمىتوانستند آزادانه انجام دهند - در آنجا آزادانه انجام مىدادند .\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nقريش همين كه از رفتن مسلمانان به حبشه و آسايش آنها مطلع شدند ، از ترس اينكه مبادا كانونى براى اسلام در آنجا تشكيل شود ، در ميان خود شورا كردند و نقشه كشيدند كه كارى كنند تا مسلمانان را به مكه برگردانند و مثل هميشه تحت نظر بگيرند . براى اين منظور دو مرد شايسته و زيرك از ميان خود انتخاب كردند و همراه آنها هداياى زيادى براى « نجاشى » پادشاه حبشه ، و هداياى زياد ديگرى براى سران و شخصيتها و اطرافيان نجاشى كه سخنانشان در پادشاه مؤثر بود فرستادند . به اين دو نفر دستور دادند كه بعد از ورود به حبشه اول به سراغ رؤسا و اطرافيان نجاشى برويد و هداياى آنها را بدهيد و به آنها بگوييد : « جمعى از جوانان بىتجربه و نادان ما اخيرا از دين ما برگشته‌اند و به دين شما نيز وارد نشده‌اند و حالا آمده‌اند به كشور شما . اكابر و بزرگان قوم ما ، ما را پيش شما فرستاده‌اند كه از شما خواهش كنيم اينها را از كشور خود بيرون كنيد و به ما تسليم نماييد . خواهش مىكنيم وقتى اين مطلب در حضور نجاشى مطرح مىشود شما نظر ما را تأييد كنيد . » .\r\nفرستادگان قريش يك يك بزرگان و شخصيتها را ملاقات كردند و به هر يك هديه‌اى دادند و از همهء آنها قول گرفتند كه در حضور پادشاه نظر آنان را تأييد كنند .\r\nسپس به حضور خود نجاشى رفتند و هداياى عالى و نفيس خود را تقديم كردند و حاجت خويش را بيان داشتند .\r\nطبق قرار قبلى ، حاشيه نشينان مجلس همه به نفع نمايندگان قريش سخن گفتند ، همه نظر دادند كه فورا دستور اخراج مسلمانان و تسليم آنها به نمايندگان قريش داده شود .\r\nولى خود نجاشى تسليم اين فكر و نظر نشد . گفت : « مردمى از سرزمين خود به كشور من پناه آورده‌اند ، اين صحيح نيست كه من تحقيق نكرده و نديده ، حكم غيابى عليه آنها صادر كنم و دستور اخراج بدهم . لازم است آنها را احضار كنم و سخنشان را بشنوم ، تا ببينم چه بايد بكنم ؟ » .\r\nوقتى كه اين جملهء آخر از دهان نجاشى خارج شد ، رنگ از صورت نمايندگان قريش پريد و قلبشان تپيدن گرفت ، زيرا چيزى كه از آن مىترسيدند همان روبرو شدن نجاشى با مسلمانان بود . آنان ترجيح مىدادند مسلمانان در حبشه بمانند و با نجاشى روبرو نشوند ، چون مگر نه اين است كه اين كيش جديد هرچه دارد از « سخن » و « كلام » دارد و هركس كه مفتون اين دين شده ، از شنيدن يك سلسله سخنان بخصوصى\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nاست كه محمد مىگويد از جانب خدا به من وحى شده ؟ مگر نه اين است كه جاذبه‌اى سحرآميز در آن سخنان نهفته است ؟ حالا كه مىداند ؟ شايد مسلمانان آمدند و از همان سخنان كه همه‌شان حفظ دارند در اين مجلس خواندند و در اين مجلس نيز همان اثر را كرد كه در مجالس مكه مىكرد و مىكند . ولى چه بايد كرد ، كار از كار گذشته است . نجاشى دستور داد اين عده را كه مىگويند به كشور حبشه پناه آورده‌اند در موقع معين به حضور وى بياورند .\r\nمسلمانان از آمدن نمايندگان قريش و هديه‌هاى آنان و رفت و آمدشان به خانه‌هاى رجال و حاشيه نشينان دربار نجاشى و منظورشان از آمدن به حبشه كاملا آگاه بودند ، و البته بسيار نگران بودند كه مبادا نقشهء آنها كارگر شود و مجبور شوند به مكه برگردانده شوند .\r\nوقتى كه مأمور نجاشى آمد و آنان را احضار كرد ، دانستند كه خطر تا بالاى سرشان آمده . جمع شدند و شورا كردند كه در آن مجلس چه بگويند ؟ رأيها و نظرها همه متفق شد كه جز حقيقت چيزى نگويند ، يعنى وضع خودشان را در جاهليت تعريف كنند و بعد حقيقت اسلام و دستورهاى اسلام و روح دعوت اسلامى را تشريح كنند ، هيچ چيزى را كتمان نكنند و يك كلمه بر خلاف واقع نگويند .\r\nبا اين فكر و تصميم به مجلس وارد شدند . از آن طرف نيز ، چون موضوع تحقيق در اطراف يك دين جديد مطرح بود ، نجاشى دستور داد كه عده‌اى از علماى مذهب رسمى آن وقت حبشه كه مذهب مسيح بود در مجلس حاضر باشند . عدهء زيادى از « اسقف » ها با تشريفات مخصوصى شركت كردند . جلو هر كدام يك كتاب مقدس گذاشته شد . مقامات دولتى نيز هر يك در جاى مخصوص خود قرار گرفتند .\r\nتشريفات سلطنتى و تشريفات مذهبى دست به دست يكديگر داده ، شكوه و جلال خاصى به مجلس داده بود . خود نجاشى در صدر مجلس نشسته بود و ديگران هر كدام ، به ترتيب درجات ، در جاى خود قرار گرفته بودند . هر بيننده‌اى بىاختيار در مقابل آنهمه عظمت و تشريفات خاضع مىشد .\r\nمسلمانان كه ايمان و اعتقاد به اسلام وقار و متانت خاصى به آنان داده بود و خود را « خشت زير سر و بر تارك هفت اختر پاى » مىديدند ، با طمأنينه و آرامش و وقار وارد آن مجلس باعظمت شدند . جعفربن ابى طالب در جلو و سايرين به دنبال او ، يكى پس از ديگرى وارد شدند . ولى مثل اينكه هيچ توجهى به آنهمه جلال و شكوه ندارند .\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nبالاتر از همه اينكه رعايت ادب معمول زمان را نسبت به مقام سلطنت ، كه اظهار خاكسارى و به خاك بوسه زدن است ، نكردند . وارد شدند و سلام كردند .\r\nاين جريان كه به منزلهء اهانتى تلقى مىشد مورد اعتراض قرار گرفت ، اما آنها فورا جواب دادند : « دين ما كه به خاطر آن به اينجا پناه آورده‌ايم به ما اجازه نمىدهد در مقابل غير خداى يگانه اظهار خاكسارى كنيم . » .\r\nديدن آن عمل و شنيدن اين سخن در توجيه آن عمل ، رعبى در دلها انداخت و هيبت و عظمت و شخصيت عجيبى به مسلمانان داد كه ساير عظمتها و جلالهاى مجلس همه تحت الشعاع قرار گرفت .\r\nنجاشى شخصا عهده‌دار بازپرسى از آنها شد ، پرسيد : « اين دين جديد شما چه دينى است كه هم با دين قبلى خود شما متمايز است و هم با دين ما ؟ » .\r\nرياست و زعامت مسلمانان در حبشه با جعفر بن ابى طالب برادر بزرگتر اميرالمؤمنين على عليه السلام بود و قرار بر اين بود كه او عهده‌دار توضيحات و جوابده سؤالات باشد .\r\nجعفر گفت : « ما مردمى بوديم كه در نادانى به سر مىبرديم ، بت مىپرستيديم ، مردار مىخورديم ، مرتكب فحشاء مىشديم ، قطع رحم مىكرديم ، به همسايگان بدى مىكرديم ، اقوياى ما [ حق 
  ] ضعفاى ما را مىخوردند . در چنين حالتى به سر مىبرديم كه خداوند پيغمبرى به سوى ما مبعوث فرمود كه نسب و پاكدامنى او را كاملا مىشناسيم . او ما را به توحيد و عبادت خداى يكتا خواند و از پرستش بتها و سنگها و چوبها باز داشت . ما را فرمان داد به راستى در گفتار ، و اداى امانت ، و صلهء رحم ، و خوش همسايگى ، و احترام نفوس . ما را نهى كرد از ارتكاب فحشاء ، و سخن باطل ، و خوردن مال يتيم ، و متهم ساختن زنان پاكدامن . ما را فرمان داد به شريك نگرفتن در عبادت براى خدا و به نماز و زكات و روزه و . . .\r\n« ما هم به او ايمان آورديم و او را تصديق كرديم و از اين دستورها كه برشمردم پيروى كرديم . ولى قوم ما ، ما را مورد تعرض قرار دادند و به ما پيچيدند كه اين دستورها را رها كنيم و برگرديم به همان وضعى كه در سابق داشتيم ، باز برگرديم به بت پرستى و همان پستيها كه داشتيم . و چون امتناع كرديم ، ما را عذاب كردند و تحت شكنجه قرار دادند . اين بود كه ما آنجا را رها كرديم و به كشور شما آمديم و اميدواريم كه در اينجا قرين امن باشيم . »\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nسخن جعفر كه به اينجا رسيد ، نجاشى گفت : « از آن كلماتى كه پيغمبر شما مىگويد وحى است و از جهان ديگر به سوى او آمده ، چيزى حفظ هستى ؟ » .\r\nجعفر : « بلى . » .\r\nنجاشى : « مقدارى بخوان . » .\r\nجعفر با درنظرگرفتن وضع مجلس ، كه همه مسيحى مذهب بودند و خود پادشاه هم شخصا مسيحى بود و « اسقف » ها همه كتاب مقدس انجيل را جلو گذاشته بودند و مجلس از احساسات مسيحيت موج مىزد ، سورهء مباركهء مريم را - كه مربوط به مريم و عيسى و يحيى و زكرياست - آغاز كرد و آيات آن سوره را كه فاصله‌هاى كوتاه و خاتمه‌هاى يكنواخت آنها آهنگ مخصوصى پديد مىآورد ، باطمأنينه و استحكام خواند . جعفر ضمنا خواست با خواندن اين آيات منطق معتدل و صحيح قرآن را دربارهء عيسى و مريم براى مسيحيان بيان كند ، و بفهماند كه قرآن در عين اينكه عيسى و مريم را به منتها درجه تقديس مىكند ، آنها را از حريم الوهيت دور نگاه مىدارد . مجلس وضع عجيبى به خود گرفت ، اشكها همه بر گونه‌ها جارى شد .\r\nنجاشى گفت : « به خدا حقيقت آنچه عيسى گفته همينهاست . اين سخنان و سخنان عيسى از يك ريشه است . » .\r\nبعد رو كرد به نمايندگان قريش و گفت : « برويد دنبال كارتان . » هداياى آنها را هم به خودشان رد كرد .\r\nنجاشى بعدا رسما مسلمان شد و در سال نهم هجرى از دنيا رفت . رسول اكرم از دور بر جنازه‌اش نماز خواند « 1 »\r\n\r\n\r\n\r\n\r\n","description":"","footnote":"\r\n( 1 ) . سيرهء ابن هشام ، جلد 1 ، صفحات 321 - 338 ، و شرح ابن ابى الحديد بر نهج البلاغه ، جلد 4 ، چاپ بيروت ، ص 175 - 177 ، و ناسخ التواريخ ، وقايع قبل از هجرت .\r\n","page_name":" 309 ","page_number":309},
  {"content":"\r\n\r\n\r\nكارگر و آفتاب\r\nامام صادق عليه السلام جامهء زبر كارگرى بر تن و بيل در دست داشت و در بوستان خويش سرگرم بود . چنان فعاليت كرده بود كه سراپايش را عرق گرفته بود .\r\nدر اين حال ابوعمرو شيبانى وارد شد و امام را در آن تعب و رنج مشاهده كرد .\r\nپيش خود گفت شايد علت اينكه امام شخصا بيل به دست گرفته و متصدى اين كار شده اين است كه كسى ديگر نبوده و از روى ناچارى خودش دست به كار شده . جلو آمد و عرض كرد : « اين بيل را به من بدهيد ، من انجام مىدهم . » .\r\nامام فرمود : « نه ، من اساسا دوست دارم كه مرد براى تحصيل روزى رنج بكشد و آفتاب بخورد . » « 1 »\r\n\r\n\r\n\r\n\r\n","description":"","footnote":"\r\n( 1 ) . « انى احب ان يتأذى الرجل بحرّالشمس فى طلب المعيشة . » : بحارالانوار ، ج 11 / ص 120 .\r\n","page_name":" 310 ","page_number":310},
  {"content":"\r\n\r\n\r\nهمسايهء نو\r\nمرد انصارى خانهء جديدى در يكى از محلات مدينه خريد و به آنجا منتقل شد .\r\nتازه متوجه شد كه همسايهء ناهموارى نصيب وى شده .\r\nبه حضور رسول اكرم آمد و عرض كرد : « در فلان محله ، ميان فلان قبيله خانه‌اى خريده‌ام و به آنجا منتقل شده‌ام ، متأسفانه نزديكترين همسايگان من شخصى است كه نه تنها وجودش براى من خير و سعادت نيست ، از شرش نيز در امان نيستم .\r\nاطمينان ندارم كه موجبات زيان و آزار مرا فراهم نسازد . » .\r\nرسول اكرم چهار نفر : على ، سلمان ، ابوذر و شخصى ديگر را - كه گفته‌اند مقداد بوده است - مأمور كرد با صداى بلند در مسجد به عموم مردم از زن و از مرد ابلاغ كنند كه « هركس همسايگانش از آزار او در امان نباشند ايمان ندارد . » .\r\nاين اعلام در سه نوبت تكرار شد . بعد رسول اكرم با دست خود به چهار طرف اشاره كرد و فرمود : « از هر طرف تا چهل خانه همسايه محسوب مىشوند . » « 1 »\r\n\r\n\r\n\r\n\r\n","description":"","footnote":"\r\n( 1 ) . كافى ، جلد 2 ، باب « حق الجوار » ، صفحهء 666 .\r\n","page_name":" 311 ","page_number":311},
  {"content":"\r\n\r\n\r\nآخرين سخن\r\nتا چشم‌ام حميده ، مادر امام كاظم عليه السلام ، به ابوبصير - كه براى تسليت گفتن به او به مناسبت وفات شوهر بزرگوارش امام صادق آمده بود - افتاد اشكهايش جارى شد . ابوبصير نيز لختى گريست . همين كه گريهءام حميده ايستاد ، به ابوبصير گفت : « تو در ساعت احتضار امام حاضر نبودى ، قضيهء عجيبى اتفاق افتاد . » .\r\nابوبصير پرسيد : « چه قضيه‌اى ؟ » گفت : « لحظات آخر زندگى امام بود . امام دقايق آخر عمر خود را طى مىكرد . پلكها روى هم افتاده بود . ناگهان امام پلكها را از روى هم برداشت و فرمود : « همين الآن جميع افراد خويشاوندان مرا حاضر كنيد . » مطلب عجيبى بود . در اين وقت امام همچو دستورى داده بود . ما هم همت كرديم و همه را جمع كرديم . كسى از خويشان و نزديكان امام باقى نماند كه آنجا حاضر نشده باشد .\r\nهمه منتظر و آماده كه امام در اين لحظهء حساس مىخواهد چه بكند و چه بگويد .\r\n« امام همين كه همه را حاضر ديد ، جمعيت را مخاطب قرار داده فرمود : شفاعت ما هرگز نصيب كسانى كه نماز را سبك مىشمارند نخواهد شد . » « 1 »\r\n\r\n\r\n\r\n\r\n","description":"","footnote":"\r\n( 1 ) . بحارالانوار ، ج 11 / ص 105 .\r\n","page_name":" 312 ","page_number":312},
  {"content":"\r\n\r\n\r\nنُسَيبه\r\nاثرى كه روى شانهء نسيبه دختر كعب - كه به نام پسرش عماره « ام عماره » خوانده مىشد - باقى مانده بود ، از يك جراحت بزرگى در گذشته حكايت مىكرد . زنان و بالاخص دختران و زنان جوانى كه عصر رسول خدا را درك نكرده بودند يا در آن وقت كوچك بودند ، وقتى كه احيانا متوجه گودى سرشانهء نسيبه مىشدند ، با كنجكاوى زيادى از او ماجراى هولناكى را كه منجر به زخم شانه‌اش شده بود مىپرسيدند . همه ميل داشتند داستان حيرت‌انگيز نسيبه را در صحنهء « احد » از زبان خودش بشنوند .\r\nنسيبه هيچ فكر نمىكرد كه در صحنهء احد با شوهر و دو فرزندش دوش به دوش يكديگر بجنگند و از رسول خدا دفاع كنند . او فقط مشك آبى را به دوش كشيده بود براى آنكه در ميدان جنگ به مجروحين آب برساند . نيز مقدارى نوار از پارچه تهيه كرده و همراه آورده بود تا زخمهاى مجروحين را ببندد . او بيش از اين دو كار ، در آن روز ، براى خود پيش بينى نمىكرد .\r\nمسلمانان در آغاز مبارزه ، با آنكه از لحاظ عدد زياد نبودند و تجهيزات كافى هم نداشتند ، شكست عظيمى به دشمن دادند . دشمن پا به فرار گذاشت و جا خالى كرد ، ولى طولى نكشيد ، در اثر غفلتى كه يك عده از نگهبانان تل « عينين » در انجام وظيفهء خويش كردند ، دشمن از پشت سر شبيخون زد ، وضع عوض شد و عدهء زيادى از\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nمسلمانان از دور رسول اكرم پراكنده شدند .\r\nنسيبه همين كه وضع را به اين نحو ديد ، مشك آب را به زمين گذاشت و شمشير به دست گرفت . گاهى از شمشير استفاده مىكرد و گاهى از تير و كمان . سپر مردى را كه فرار مىكرد نيز برداشت و مورد استفاده قرار داد . يك وقت متوجه شد كه يكى از سپاهيان دشمن فرياد مىكشد : « خود محمد كجاست ؟ خود محمد كجاست ؟ » نسيبه فورا خود را به او رساند و چندين ضربت بر او وارد كرد ، و چون آن مرد دو زره روى هم پوشيده بود ضربات نسيبه چندان در او تأثير نكرد ، ولى او ضربت محكمى روى شانهء بىدفاع نسيبه زد كه تا يك سال مداوا مىكرد . رسول خدا همين كه متوجه شد خون از شانهء نسيبه فوران مىكند ، يكى از پسران نسيبه را صدا زد و فرمود : « زود زخم مادرت را ببند . » وى زخم مادر را بست و باز هم نسيبه مشغول كارزار شد .\r\nدر اين بين نسيبه متوجه شد يكى از پسرانش زخم برداشته ، فورا پارچه‌هايى كه به شكل نوار براى زخم بندى مجروحين با خود آورده بود درآورد و زخم پسرش را بست . رسول اكرم تماشا مىكرد و از مشاهدهء شهامت اين زن لبخندى در چهره داشت . همين كه نسيبه زخم فرزند را بست به او گفت : « فرزندم زود حركت كن و مهياى جنگيدن باش . » هنوز اين سخن به دهان نسيبه بود كه رسول اكرم شخصى را به نسيبه نشان داد و فرمود : « ضارب پسرت همين بود . » نسيبه مثل شير نر به آن مرد حمله برد و شمشيرى به ساق پاى او نواخت كه به روى زمين افتاد . رسول اكرم فرمود : « خوب انتقام خويش را گرفتى . خدا را شكر كه به تو ظفر بخشيد و چشم تو را روشن ساخت . » .\r\nعده‌اى از مسلمانان شهيد شدند و عده‌اى مجروح . نسيبه جراحات بسيارى برداشته بود كه اميد زيادى به زنده ماندنش نمىرفت .\r\nبعد از واقعهء احد ، رسول اكرم براى اطمينان از وضع دشمن ، بلافاصله دستور داد به طرف « حمراء الاسد » حركت كنند . ستون لشكر حركت كرد . نسيبه نيز خواست به همان حال حركت كند ، ولى زخمهاى سنگين اجازهء حركت به او نداد . همين كه رسول اكرم از « حمراء الاسد » برگشت ، هنوز داخل خانهء خود نشده بود كه شخصى را براى احوالپرسى نسيبه فرستاد . خبر سلامتى او را دادند . رسول خدا از اين خبر خوشحال و مسرور شد « 1 »\r\n\r\n\r\n\r\n\r\n","description":"","footnote":"\r\n( 1 ) . شرح ابن ابى الحديد ، جلد 3 ، صفحات 568 - 570 ، نقل از مغازى واقدى .\r\n","page_name":" 314 ","page_number":314},
  {"content":"\r\n\r\n\r\nخواهش مسيح\r\nعيسى عليه السلام به حواريين گفت : « من خواهش و حاجتى دارم ، اگر قول مىدهيد آن را برآوريد بگويم . » حواريين گفتند : « هرچه امر كنى اطاعت مىكنيم . » .\r\nعيسى از جا حركت كرد و پاهاى يكايك آنها را شست . حواريين در خود احساس ناراحتى مىكردند ، ولى چون قول داده بودند خواهش عيسى را بپذيرند تسليم شدند و عيسى پاى همه را شست . همين كه كار به انجام رسيد ، حواريين گفتند : « تو معلم ما هستى ، شايسته اين بود كه ما پاى تو را مىشستيم نه تو پاى ما را . » .\r\nعيسى فرمود : « اين كار را كردم براى اينكه به شما بفهمانم كه از همهء مردم سزاوارتر به اينكه خدمت مردم را به عهده بگيرد « عالم » است . اين كار را كردم تا تواضع كرده باشم و شما درس تواضع را فرا گيريد و بعد از من كه عهده‌دار تعليم و ارشاد مردم مىشويد راه و روش خود را تواضع و خدمت خلق قرار دهيد . اساسا حكمت در زمينهء تواضع رشد مىكند نه در زمينهء تكبر ، همان گونه كه گياه در زمين نرم دشت مىرويد نه در زمين سخت كوهستان . » « 1 »\r\n\r\n\r\n\r\n\r\n","description":"","footnote":"\r\n( 1 ) . وسائل ، ج 2 / ص 457 .\r\n","page_name":" 315 ","page_number":315},
  {"content":"\r\n\r\n\r\nجمع هيزم از صحرا\r\nرسول اكرم صلّى اللَّه عليه و آله در يكى از مسافرتها با اصحابش در سرزمينى خالى و بىعلف فرود آمدند . به هيزم و آتش احتياج داشتند ، فرمود : « هيزم جمع كنيد . » عرض كردند : « يا رسول اللَّه ! ببينيد اين سرزمين چقدر خالى است ! هيزمى ديده نمىشود . » فرمود : « در عين حال هركس هر اندازه مىتواند جمع كند . » .\r\nاصحاب روانهء صحرا شدند ، با دقت به روى زمين نگاه مىكردند و اگر شاخهء كوچكى مىديدند برمىداشتند . هركس هر اندازه توانست ذره ذره جمع كرد و با خود آورد . همين كه همهء افراد هرچه جمع كرده بودند روى هم ريختند ، مقدار زيادى هيزم جمع شد .\r\nدر اين وقت رسول اكرم فرمود : « گناهان كوچك هم مثل همين هيزمهاى كوچك است ، ابتدا به نظر نمىآيد ، ولى هر چيزى جوينده و تعقيب كننده‌اى دارد ؛ همان‌طور كه شما جستيد و تعقيب كرديد اين قدر هيزم جمع شد ، گناهان شما هم جمع و احصا مىشود و يك روز مىبينيد از همان گناهان خرد كه به چشم نمىآمد ، انبوه عظيمى جمع شده است . » « 1 »\r\n\r\n\r\n\r\n\r\n","description":"","footnote":"\r\n( 1 ) . وسائل ، ج 2 / ص 462 .\r\n","page_name":" 316 ","page_number":316},
  {"content":"\r\n\r\n\r\nشراب در سفره\r\nمنصور دوانيقى هرچندى يك بار به بهانه‌هاى مختلف امام صادق را از مدينه به عراق مىطلبيد و تحت نظر قرار مىداد . گاهى مدت زيادى امام را از بازگشت به حجاز مانع مىشد . در يكى از اين اوقات كه امام در عراق بود يكى از سران سپاه منصور پسر خود را ختنه كرد ، عدهء زيادى را دعوت كرد و وليمهء مفصلى داد . اعيان و اشراف و رجال همه حاضر بودند . از جملهء كسانى كه در آن وليمه دعوت شده بودند امام صادق بود . سفره حاضر شد و مدعوين سر سفره نشستند و مشغول غذاخوردن شدند . در اين بين يكى از مدعوين آب خواست . به بهانهء آب ، قدحى از شراب به دستش دادند . قدح كه به دست او داده شد ، فورا امام صادق نيمه كاره از سر سفره حركت كرد و بيرون رفت . خواستند امام را مجددا برگردانند ، برنگشت . فرمود رسول خدا فرموده است : « هركس بر سر سفره‌اى بنشيند كه در آنجا شراب است لعنت خدا بر او است . » « 1 »\r\n\r\n\r\n\r\n\r\n","description":"","footnote":"\r\n( 1 ) . بحارالانوار ، ج 11 / ص 115 .\r\n","page_name":" 317 ","page_number":317},
  {"content":"\r\n\r\n\r\nاستماع قرآن\r\nابن مسعود يكى از نويسندگان وحى بود ، يعنى از كسانى بود كه هرچه از قرآن نازل مىشد ، مرتب مىنوشت و ضبط مىكرد و چيزى فروگذار نمىكرد .\r\nيك روز رسول اكرم به او فرمود : « مقدارى قرآن بخوان تا من گوش كنم . » ابن مسعود مصحف خويش را گشود ، سورهء مباركهء نساء آمد ، او مىخواند و رسول اكرم با دقت و توجه گوش مىكرد ، تا رسيد به آيهء 41 :  « فَكَيْفَ إِذا جِئْنا مِنْ كُلِّ أُمَّةٍ بِشَهِيدٍ وَ جِئْنا بِكَ عَلى هؤُلاءِ شَهِيداً »  يعنى چگونه باشد آن وقت كه از هر امتى گواهى بياوريم ، و تو را براى اين امت گواه بياوريم . همين كه ابن مسعود اين آيه را قرائت كرد ، چشمهاى رسول اكرم پر از اشك شد و فرمود : « ديگر كافى است . » « 1 »\r\n\r\n\r\n\r\n\r\n","description":"","footnote":"\r\n( 1 ) . كحل البصر محدث قمى ، صفحهء 79 .\r\n","page_name":" 318 ","page_number":318},
  {"content":"\r\n\r\n\r\nشهرت عوام\r\nچندى بود كه در ميان مردم عوام نام شخصى بسيار برده مىشد و شهرت او به قدس و تقوا و ديانت پيچيده بود . همه جا عامهء مردم سخن از بزرگى و بزرگوارى او مىگفتند . مكرر در محضر امام صادق سخن از آن مرد و ارادت و اخلاص عوام الناس نسبت به او به ميان مىآمد . امام به فكر افتاد كه دور از چشم ديگران آن مرد « بزرگوار » را كه تا اين حد مورد علاقه و ارادت تودهء مردم واقع شده از نزديك ببيند . يك روز به‌طور ناشناس نزد او رفت ، ديد ارادتمندان وى كه همه از طبقهء عوام بودند غوغايى در اطراف او به پا كرده‌اند . امام بدون آنكه خود را بنماياند و معرفى كند ناظر جريان بود . اولين چيزى كه نظر امام را جلب كرد اطوارها و ژستهاى عوام فريبانهء وى بود . تا آنكه او از مردم جدا شد و به تنهايى راهى را پيش گرفت .\r\nامام آهسته به دنبال او روان شد تا ببيند كجا مىرود و چه مىكند و اعمال جالب و مورد توجه اين مرد از چه نوع اعمالى است ؟ .\r\nطولى نكشيد كه آن مرد جلو دكان نانوايى ايستاد . امام با كمال تعجب مشاهده كرد كه اين مرد همين كه چشم صاحب دكان را غافل ديد ، آهسته دو عدد نان برداشت و در زير جامهء خويش مخفى كرد و راه افتاد . امام با خود گفت شايد منظورش خريدارى است و پول نان را قبلا داده يا بعدا خواهد داد . ولى بعد فكر كرد اگر اين‌طور بود پس\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nچرا همين كه چشم نانواى بيچاره را دور ديد نانها را بلند كرد و راه افتاد .\r\nباز امام آن مرد را تعقيب كرد و هنوز در فكر جريان دكان نانوايى بود كه ديد در مقابل بساط يك ميوه فروش ايستاد ، آنجا هم مقدارى درنگ كرد و تا چشم ميوه فروش را دور ديد ، دو عدد انار برداشت و زير جامهء خود پنهان كرد و راه افتاد .\r\nبر تعجب امام افزوده شد . تعجب امام آن وقت به منتهى درجه رسيد كه ديد آن مرد رفت به سراغ يك نفر مريض و نانها و انارها را به او داد و راه افتاد . در اين وقت امام خود را به آن مرد رساند و اظهار داشت : « من امروز كار عجيبى از تو ديدم . » تمام جريان را برايش بازگو كرد و از او توضيح خواست .\r\nاو نگاهى به قيافهء امام كرد و گفت : « خيال مىكنم تو جعفر بن محمدى . » .\r\n- بلى درست حدس زدى ، من جعفر بن محمدم .\r\n- البته تو فرزند رسول خدايى و داراى شرافت نسب مىباشى ، اما افسوس كه اين اندازه جاهل و نادانى .\r\n- چه جهالتى از من ديدى ؟ .\r\n- همين پرسشى كه مىكنى از منتهاى جهالت است ، معلوم مىشود كه يك حساب ساده را در كار دين نمىتوانى درك كنى ، مگر نمىدانى كه خداوند در قرآن فرموده :  « مَنْ جاءَ بِالْحَسَنَةِ فَلَهُ عَشْرُ أَمْثالِها »  هر كار نيكى ده برابر پاداش دارد . باز قرآن فرموده :  « وَ مَنْ جاءَ بِالسَّيِّئَةِ فَلا يُجْزى إِلَّا مِثْلَها »  هر كار بد فقط يك برابر كيفر دارد .\r\nروى اين حساب پس من دو نان دزديدم دو خطا محسوب شد ، دو انار هم دزديدم دو خطاى ديگر شد ، مجموعا چهار خطا شد ؛ اما از آن طرف آن دو نان و آن دو انار را در راه خدا دادم ، در برابر هر كدام از آنها ده حسنه دارم ، مجموعا چهل حسنه نصيب من مىشود . در اينجا يك حساب خيلى ساده نتيجهء مطلب را روشن مىكند و آن اينكه چون چهار را از چهل تفريق كنيم ، سى و شش باقى مىماند . بنابراين من سى و شش حسنهء خالص دارم . و اين است آن حساب ساده‌اى كه گفتم تو از درك آن عاجزى .\r\n- خدا تو را مرگ بدهد . جاهل تويى كه به خيال خود اين‌طور حساب مىكنى . آيهء قرآن را مگر نشنيده‌اى كه مىفرمايد :  « إِنَّما يَتَقَبَّلُ اللَّهُ مِنَ الْمُتَّقِينَ »  خدا فقط عمل پرهيزگاران را مىپذيرد . حالا يك حساب بسيار ساده كافى است كه تو را به اشتباهت واقف كند . تو به اقرار خودت چهار گناه مرتكب شدى ، و چون مال مردم را به نام صدقه و احسان به ديگران دادى نه تنها حسنه‌اى ندارى ، بلكه به عدد هر يك از آنها گناه\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nديگرى مرتكب شدى . پس چهار گناه ديگر بر چهار گناه اوّلى تو اضافه شد و مجموعا هشت گناه شد ، هيچ حسنه‌اى هم ندارى .\r\nامام اين بيان را كرد و در حالى كه چشمان بهت زدهء او به صورت امام خيره شده بود او را رها كرد و برگشت .\r\nامام صادق وقتى اين داستان را براى دوستان نقل كرد ، فرمود : « اين گونه تفسيرها و توجيه‌هاى جاهلانه و زشت در امور دينى سبب مىشود كه عده‌اى گمراه شوند و ديگران را هم گمراه سازند . » « 1 »\r\n\r\n\r\n\r\n\r\n","description":"","footnote":"\r\n( 1 ) . وسائل ، ج 2 / ص 57 .\r\n","page_name":" 321 ","page_number":321},
  {"content":"\r\n\r\n\r\nسخنى كه به ابوطالب نيرو داد\r\nرسول اكرم بدون آنكه اهميتى به پيشامدها بدهد با سرسختى عجيبى در مقابل قريش مقاومت مىكرد و راه خويش را به سوى هدفهايى كه داشت طى مىكرد ؛ از تحقير و اهانت به بتها و كوتاه خواندن عقل بت پرستان و نسبت گمراهى و ضلالت دادن به پدران و اجداد آنها دريغ نمىكرد . اكابر قريش به تنگ آمدند ، مطلب را با ابوطالب در ميان گذاشتند و از او خواهش كردند يا شخصا جلو برادرزاده‌اش را بگيرد يا آنكه بگذارد قريش مستقيما از جلو او بيرون آيند . ابوطالب با زبان نرم هرطور بود قريش را ساكت كرد . تا كار تدريجا بالا گرفت و براى قرشيان ديگر قابل تحمل نبود . در هر خانه‌اى سخن از محمد صلى اللَّه عليه وآله بود و هر دو نفر كه به هم مىرسيدند ، با نگرانى و ناراحتى سخنان و رفتار او را و اينكه از گوشه و كنار يكى يكى و يا گروه گروه به پيروان او ملحق مىشوند ذكر مىكردند . جاى معطلى نبود . همه متفق القول شدند كه هرطور هست بايد اين غائله كوتاه شود . تصميم گرفتند بار ديگر با ابوطالب در اين موضوع صحبت كنند و اين مرتبه جدىتر و مصمم‌تر با او سخن بگويند .\r\nرؤسا و اكابر قريش نزد ابوطالب آمدند و گفتند : « ما از تو خواهش كرديم كه جلو برادرزاده‌ات را بگيرى و نگرفتى . ما به خاطر پيرمردى و احترام تو قبل از آنكه مطلب را با تو در ميان بگذاريم متعرض او نشديم ، ولى ديگر تحمل نخواهيم كرد كه او بر\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nخدايان ما عيب بگيرد و بر عقلهاى ما بخندد و به پدران ما نسبت ضلالت و گمراهى بدهد . اين دفعه براى اتمام حجت آمده‌ايم ، اگر جلو برادرزاده‌ات را نگيرى ما ديگر بيش از اين رعايت احترام و پيرمردى تو را نمىكنيم و با تو و او هر دو وارد جنگ مىشويم تا يك طرف از پا درآيد . » .\r\nاين اولتيماتوم صريح ، ابوطالب را بسى ناراحت كرد . هيچ وقت تا آن روز همچو سخنان درشتى از قريش نشنيده بود . معلوم بود كه ابوطالب تاب مقاومت و مبارزهء با قريش را ندارد و اگر بنا شود كار به جاى خطرناك بكشد ، خودش و برادرزاده‌اش و همهء فاميل و بستگانش تباه خواهند شد .\r\nاين بود كه كسى نزد رسول اكرم فرستاد و موضوع را با او در ميان گذاشت و گفت : « حالا كه كار به اينجا كشيده ، سكوت كن كه من و تو هر دو در خطر هستيم . » .\r\nرسول اكرم احساس كرد اولتيماتوم قريش در ابوطالب تأثير كرده ؛ در جواب ابوطالب جمله‌اى گفت كه همهء سخنان قريش را از ياد ابوطالب برد ، فرمود :\r\n« عمو جان ! همين قدر بگويم كه اگر خورشيد را در دست راست من و ماه را در دست چپ من بگذارند كه دست از دعوت و فعاليت خود بردارم هرگز برنخواهم داشت ، تا خداوند دين خود را آشكار كند يا آنكه خودم جان بر سر اين كار بگذارم . » .\r\nاين جمله را گفت و اشكهايش ريخت و از پيش ابوطالب حركت كرد . چند قدمى بيشتر نرفته بود كه به دستور ابوطالب برگشت . ابوطالب گفت : « حالا كه اين‌طور است ، پس هرطور كه خودت مىدانى عمل كن . به خدا قسم تا آخرين نفس از تو دفاع خواهم كرد . » « 1 »\r\n\r\n\r\n\r\n\r\n","description":"","footnote":"\r\n( 1 ) . سيرهء ابن هشام ، ج 1 / ص 265 .\r\n","page_name":" 323 ","page_number":323},
  {"content":"\r\n\r\n\r\nدانشجوى بزرگسال\r\n« سكّاكى » مردى فلزكار و صنعتگر بود ، توانست با مهارت و دقت دواتى بسيار ظريف با قفلى ظريفتر بسازد كه لايق تقديم به پادشاه باشد . انتظار همه گونه تشويق و تحسين از هنر خود داشت . با هزاران اميد و آرزو آن را به پادشاه عرضه كرد . در ابتدا همان طورى كه انتظار مىرفت مورد توجه قرار گرفت ، اما حادثه‌اى پيش آمد كه فكر و راه زندگى سكاكى را به كلى عوض كرد .\r\nدر حالى كه شاه مشغول تماشاى آن صنعت بود و سكاكى هم سرگرم خيالات خويش ، خبر دادند عالمى ( اديب يا فقيهى ) وارد مىشود . همين كه او وارد شد ، شاه چنان سرگرم پذيرايى و گفتگوى با او شد كه سكاكى و صنعت و هنرش را يكباره از ياد برد . مشاهدهء اين منظره تحولى عميق در روح سكاكى به وجود آورد .\r\nدانست كه از اين كار تشويق و تقديرى كه مىبايست نمىشود و آنهمه اميدها و آرزوها بىموقع است . ولى روح بلندپرواز سكاكى آن نبود كه بتواند آرام بگيرد . حالا چه بكند ؟ فكر كرد همان كارى را بكند كه ديگران كردند و از همان راه برود كه ديگران رفتند . بايد به دنبال درس و كتاب برود و اميدها و آرزوهاى گمشده را در آن راه جستجو كند . هرچند براى يك عاقل مرد كه دورهء جوانى را طى كرده ، با طفلان نورس همدرس شدن و از مقدمات شروع كردن كار آسانى نيست ، ولى چاره‌اى نيست ، ماهى\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nرا هر وقت از آب بگيرند تازه است .\r\nاز همه بدتر اينكه وقتى كه شروع به درس خواندن كرد ، در خود هيچ گونه ذوق و استعدادى نسبت به اين كار نديد . شايد هم اشتغال چندين سالهء او به كارهاى فنى و صنعتى ذوق علمى و ادبى او را جامد كرده بود . ولى نه گذشتن سن و نه خاموش شدن استعداد ، هيچ كدام نتوانست او را از تصميمى كه گرفته بود باز دارد . با جديت فراوان مشغول كار شد ، تا اينكه اتفاقى افتاد :\r\nآموزگارى كه به او فقه شافعى مىآموخت ، اين مسأله را به او تعليم كرد : « عقيدهء استاد اين است كه پوست سگ با دبّاغى پاك مىشود . » .\r\nسكاكى اين جمله را دهها بار پيش خود تكرار كرد تا در جلسهء امتحان خوب از عهده برآيد ، ولى همين كه خواست درس را پس بدهد اين‌طور بيان كرد : « عقيدهء سگ اين است كه پوست استاد با دباغى پاك مىشود . » .\r\nخندهء حضار بلند شد . بر همه ثابت شد كه اين مرد بزرگسال كه پيرانه سر هوس درس خواندن كرده به جايى نمىرسد . سكاكى ديگر نتوانست در مدرسه و در شهر بماند ، سر به صحرا گذاشت . جهان پهناور بر او تنگ شده بود . از قضا به دامنهء كوهى رسيد ، متوجه شد كه از بلنديى قطره قطره آب روى صخره‌اى مىچكد و در اثر ريزش مداوم ، صخره را سوراخ كرده است . لحظه‌اى انديشيد و فكرى مانند برق از مغزش عبور كرد ، با خود گفت : دل من هر اندازه غيرمستعد باشد از اين سنگ سخت‌تر نيست . ممكن نيست مداومت و پشتكار بىاثر بماند . برگشت و آن قدر فعاليت و پشتكار به خرج داد تا استعدادش باز و ذوقش زنده شد . عاقبت يكى از دانشمندان كم نظير ادبيات گشت « 1 »\r\n\r\n\r\n\r\n\r\n","description":"","footnote":"\r\n( 1 ) . روضات الجنات ، چاپ حاج سيد سعيد ، صفحهء 747 .\r\n","page_name":" 325 ","page_number":325},
  {"content":"\r\n\r\n\r\nگياه شناس\r\nمعلمين « شارل دو لينه » در مدرسه ، با كمال يأس و نوميدى ، همه با هم اتفاق كردند كه به پدرش كه يك نفر كشيش بود پيشنهاد و نصيحت كنند بىجهت انتظار پيشرفت فرزندش را در كار تحصيل و درس خواندن نداشته باشد ، زيرا هيچ گونه فهم و استعدادى در او مشاهده نمىشود ؛ بهتر است يك كار دستى مناسبى براى فرزندش پيدا كند و به دنبال آن كار بفرستد .\r\nولى پدر و مادر « لينه » روى علاقهء فراوان به فرزند ، با همهء نوميدى و تأثر ، وى را براى آموزش علم طب به دانشگاه روانه كردند . اما چون بضاعتى نداشتند فقط مبلغ اندكى براى خرج دوران تحصيل او پرداختند و اگر ترحم و كمك يك مرد نيكوكار كه در باغ دانشگاه با « لينه » آشنا شده بود نبود ، فقر و تنگدستى او را از پا درمىآورد .\r\n« لينه » بر خلاف ميل پدر و مادر ، به رشته‌اى كه او را به دنبال آن فرستاده بودند علاقه‌اى نداشت ، به رشتهء گياه شناسى علاقه‌مند بود . او از كودكى گياهها را دوست مىداشت و اين خصلت را از پدرش به ارث برده بود . باغ پدرش از نباتات زيبا پوشيده بود ، و از همان وقت كه « لينه » دوران كودكى را طى مىكرد ، مادرش عادت كرده بود كه هر وقت او گريه و فرياد مىكند گلى به دستش دهد تا آرام گيرد .\r\nدر خلال اوقاتى كه در دانشگاه طب تحصيل مىكرد ، نوشتهء يك گياه شناس\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nفرانسوى به دستش افتاد و علاقه‌مند شد در اسرار گياهها تعمق كند . در آن اوقات يكى از مسائل روز كه مورد توجه دانشمندان گياه شناس بود ، طرز طبقه بندى صحيح گياهها و نباتات بود . لينه موفق شد يك نوع طبقه بندى خاصى بر مبناى تذكير و تأنيث گياهان ابتكار كند كه بسيار مورد توجه قرار گرفت . كتابى كه وى در اين زمينه منتشر ساخت موجب شد كه در همان دانشگاهى كه در آنجا تحصيل مىكرد براى وى در رشته‌اى كه معلوم شد استعداد آن رشته را دارد مقامى دست و پا كنند ، ولى حسادت ديگران مانع شد كه اين كار جامهء عمل بپوشد .\r\nلينه از موفقيت خود سرمست شد . اولين بار بود كه لذت موفقيت را مىچشيد . لذا به اين پيشامد اهميتى نداد و براى خود يك مأموريت علمى دست و پا كرد و آمادهء يك سفر طولانى براى تحقيق و مطالعه در طبيعت گرديد . از اسباب سفر يك جامه دان و مختصرى لباسهاى زير و يك ذره بين و مقدارى كاغذ برداشت ، و تنها و پياده به راه افتاد . وى هفت هزار كيلومتر راه را با مواجههء مشكلات عجيب و شنيدنى طى كرد و با غنيمت بزرگى از معلومات و مطالعات مراجعت نمود و در سال 1735 ، يعنى سه سال بعد از آن جريان ، چون ملاحظه كرد در وطن خويش سوئد جز كارهاى ناپايدار به دست نمىآيد ، به هامبورگ رفت و در آنجا هنگام بازديد يكى از موزه‌ها يكى از گنجينه‌هاى خود را كه در اين سفر به دست آورده بود و به وجود آن بسيار مفتخر بود ، به رئيس موزه نشان داد و آن يك مار آبى بود كه هفت سر داشت . اين سرها نه فقط شبيه سر مار بلكه مانند سر « راسو » بودند . قاضى محل از اين بازديدكنندهء نحس و شوم سخت خشمگين شد ، امر داد تا او را اخراج كنند . لينه باز هم مسافرتهاى خود را ادامه داد و طى راه رسالهء دكتراى خود را در علم طب گذرانيد و حتى توانست كتاب خود را به نام « دستگاه طبيعت » در بين راه در « ليدن » به چاپ برساند . اين كتاب براى او شهرتى به وجود آورد و يكى از ثروتمندان آمستردام به او پيشنهاد كرد كه باغ زيبا و بى مانند او را اداره كند ، و به اين طريق موفق شد لحظه‌اى به پاى خستهء خود استراحت بدهد . و از لطف حامى نيكوكار خود توانست كشور فرانسه را نيز بازديد كرده در جنگلهاى « مودون » به جمع آورى انواع گياهان آنجا مشغول شود . سرانجام درد غربت و علاقه به وطن او را گرفت و به سوئد كشور خودش باز گشت . وطن اين بار قدرش را دانست و افتخاراتى كه لازمهء نبوغ و پشتكار و ارادهء او بود به وى - كه يك روز معلمين\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nمدرسه عذرش را خواسته بودند - عطا كرد « 1 »\r\n\r\n\r\n\r\n\r\n","description":"","footnote":"\r\n( 1 ) . تاريخ علوم پى يرروسو ، صفحهء 382 و 383 .\r\n","page_name":" 328 ","page_number":328},
  {"content":"\r\n\r\n\r\nسخنور\r\nدموستنس ، خطيب و سياستمدار معروف يونان قديم ، كه با ارسطو در يك سال متولد و در يك سال درگذشته‌اند ، از آغاز رشد و تميز و سالهاى نزديك بلوغ براى ايراد سخنرانى آماده مىشد ، ولى نه براى آنكه واعظ و معلم اخلاق خوبى باشد ، و نه براى آنكه بتواند در مجامع مهم و سخنرانيهاى سياسى و اجتماعى نطق ايراد كند ، و نه براى آنكه در محاكم قضايى وكيل مدافع خوبى باشد ، بلكه فقط به خاطر اينكه عليه كسانى كه وصى پدرش و سرپرست خودش در كودكى بودند و ثروت هنگفتى كه از پدرش به ارث مانده بود خورده بودند ، در محكمه اقامهء دعوى كند .\r\nمدتى مشغول اين كار بود . از مال پدر چيزى به دستش نيامد ، اما در سخنورى ورزيده شد و بر آن شد كه در مجامع عمومى سخن براند . در آغاز امر چندان سخنورى او مورد پسند واقع نشد ، عيبهايى در سخنرانىاش چه از جنبه‌هاى طبيعى مربوط به آواز و لهجه و كوتاه و بلندى نفس ، و چه از جنبه‌هاى فنى مربوط به انشاء و تعبير ديده مىشد ولى به كمك تشويق و ترغيب دوستان و با همت بلند و مجاهدت عظيم ، همهء آن معايب را از بين برد . خانه‌اى زيرزمينى براى خود مهيا ساخت و تنها در آنجا مشغول تمرين خطابه شد . براى اصلاح لهجهء خود ريگ در دهان مىگرفت و به آواز بلند شعر مىخواند . براى اينكه نفسش قوّت بگيرد رو به بالا مىدويد يا منظومه‌هاى\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nطولانى را يك نفس مىخواند . در برابر آئينه سخن مىگفت تا قيافهء خود را در آئينه ببيند و ژستها و اطوار خود را اصلاح كند . آنقدر به تمرين و ممارست ادامه داد تا يكى از بزرگترين سخنوران جهان گشت « 1 »\r\n\r\n\r\n\r\n\r\n","description":"","footnote":"\r\n( 1 ) . آيين سخنورى ، تأليف مرحوم محمدعلى فروغى ، ج 2 / ص 5 و 6 .\r\n","page_name":" 330 ","page_number":330},
  {"content":"\r\n\r\n\r\nثمرهء سفر طائف\r\nابوطالب عموى رسول اكرم ، و خديجه همسر مهربان آن حضرت به فاصلهء چند روز هر دو از دنيا رفتند و به اين ترتيب رسول اكرم بهترين پشتيبان و مدافع خويش را در بيرون خانه ، يعنى ابوطالب ، و بهترين مايهء دلدارى و انيس خويش را در داخل خانه ، يعنى خديجه ، در فاصلهء كمى از دست داد .\r\nوفات ابوطالب به همان نسبت كه بر رسول اكرم گران تمام شد ، دست قريش را در آزار رسول اكرم بازتر كرد . هنوز از وفات ابوطالب چند روزى نگذشته بود كه هنگام عبور رسول اكرم از كوچه ، ظرفى پر از خاكروبه روى سرش خالى كردند .\r\nخاك آلود به خانه برگشت . يكى از دختران آن حضرت ( كوچكترين دخترانش ، فاطمه سلام اللَّه عليها ) جلو دويد و سر و موى پدر را شستشو داد . رسول اكرم ديد كه دختر عزيزش اشك مىريزد ، فرمود : « دختركم ! گريه نكن و غصه نخور ، پدر تو تنها نيست ، خداوند مدافع او است . » .\r\nبعد از اين جريان ، تنها از مكه خارج شد و به عزم دعوت و ارشاد قبيلهء « ثقيف » به شهر معروف و خوش آب و هوا و پر ناز و نعمت « طائف » در جنوب مكه كه ضمنا تفرّجگاه ثروتمندان مكه نيز بود رهسپار شد .\r\nاز مردم طائف انتظار زيادى نمىرفت . مردم آن شهر پر ناز و نعمت نيز همان\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nروحيهء مكيان را داشتند كه در مجاورت كعبه مىزيستند و از صدقهء سر بتها در زندگى مرفهى به سر مىبردند .\r\nولى رسول اكرم كسى نبود كه به خود يأس و نوميدى راه بدهد و دربارهء مشكلات بينديشد . او براى ربودن دل يك صاحبدل و جذب يك عنصر مستعد ، حاضر بود با بزرگترين دشواريها روبرو شود .\r\nوارد طائف شد . از مردم طائف همان سخنانى را شنيد كه قبلا از اهل مكه شنيده بود . يكى گفت : « هيچ كس ديگر در دنيا نبود كه خدا تو را مبعوث كرد ؟ ! » ديگرى گفت : « من جامهء كعبه را دزديده باشم اگر تو پيغمبر خدا باشى . » سومى گفت : « اصلا من حاضر نيستم يك كلمه با تو هم سخن شوم . » و از اين قبيل سخنان .\r\nنه تنها دعوت آن حضرت را نپذيرفتند ، بلكه از ترس اينكه مبادا در گوشه و كنار افرادى پيدا شوند و به سخنان او گوش بدهند ، يك عده بچه و يك عده اراذل و اوباش را تحريك كردند تا آن حضرت را از طائف اخراج كنند . آنها هم با دشنام و سنگ پراكندن او را بدرقه كردند . رسول اكرم در ميان سختيها و دشواريها و جراحتهاى فراوان از طائف دور شد و خود را به باغى در خارج طائف رساند كه متعلق به عتبه و شيبه ، دو نفر از ثروتمندان قريش ، بود و اتفاقا خودشان هم در آنجا بودند . آن دو نفر از دور شاهد و ناظر احوال بودند و در دل خود از اين پيشامد شادى مىكردند .\r\nبچه‌ها و اراذل و اوباش طائف برگشتند . رسول اكرم در سايهء شاخه‌هاى انگور ، دور از عتبه و شيبه نشست تا دمى استراحت كند . تنها بود ، او بود و خداى خودش .\r\nروى نياز به درگاه خداى بىنياز كرد و گفت :\r\n« خدايا ! ضعف و ناتوانى خودم و بسته شدن راه چاره و استهزاء و سخريهء مردم را به تو شكايت مىكنم . اى مهربانترين مهربانان ! تويى خداى زيردستان و خوارشمرده شدگان ، تويى خداى من ، مرا به كه وا مىگذارى ؟ به بيگانه‌اى كه به من اخم كند ، يا دشمنى كه او را بر من تفوق داده‌اى ؟ خدايا اگر آنچه بر من رسيد ، نه از آن راه است كه من مستحق بوده‌ام و تو بر من خشم گرفته‌اى ، باكى ندارم ، ولى ميدان سلامت و عافيت بر من وسيعتر است . پناه مىبرم به نور ذات تو كه تاريكيها با آن روشن شده و كار دنيا و آخرت با آن راست گرديده است از اينكه خشم خويش بر من بفرستى يا عذاب خودت را بر من نازل گردانى . من بدانچه مىرسد خشنودم تا تو از من خشنود شوى . هيچ گردشى و تغييرى و هيچ نيرويى در جهان نيست مگر از تو و به وسيلهء تو . »\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nعتبه و شيبه در عين اينكه از شكست رسول خدا خوشحال بودند ، به ملاحظهء قرابت و حس خويشاوندى ، « عداس » غلام مسيحى خود را كه همراهشان بود دستور دادند تا يك طبق انگور پر كند و ببرد جلو آن مردى كه در آن دور در زير سايهء شاخه‌هاى انگور نشسته بگذارد و زود برگردد .\r\n« عداس » انگورها را آورد و گذاشت و گفت : « بخور ! » رسول اكرم دست دراز كرد و قبل از آنكه دانهء انگور را به دهان بگذارد ، كلمهء مباركهء « بسم اللَّه » را بر زبان راند .\r\nاين كلمه تا آن روز به گوش عداس نخورده بود . اولين مرتبه بود كه آن را مىشنيد . نگاهى عميق به چهرهء رسول اكرم انداخت و گفت : « اين جمله معمول مردم اين منطقه نيست ، اين چه جمله‌اى بود ؟ » .\r\nرسول اكرم : « عداس ! اهل كجايى ؟ و چه دينى دارى ؟ » .\r\n- من اصلا اهل نينوايم و نصرانى هستم .\r\n- اهل نينوا ، اهل شهر بندهء صالح خدا يونس بن متى ؟ .\r\n- عجب ! تو در اينجا و در ميان اين مردم از كجا اسم يونس بن متى را مىدانى ؟\r\nدر خود نينوا وقتى كه من آنجا بودم ده نفر پيدا نمىشد كه اسم « متى » پدر يونس را بداند .\r\n- يونس برادر من است . او پيغمبر خدا بود ، من نيز پيغمبر خدايم .\r\nعتبه و شيبه ديدند عداس همچنان ايستاده و معلوم است كه مشغول گفتگو است .\r\nدلشان فرو ريخت ، زيرا از گفتگوى اشخاص با رسول اكرم بيش از هر چيزى بيم داشتند . يك وقت ديدند كه عداس افتاده و سر و دست و پاى رسول خدا را مىبوسد . يكى به ديگرى گفت : « ديدى غلام بيچاره را خراب كرد ! » « 1 »\r\n\r\n\r\n\r\n\r\n","description":"","footnote":"\r\n( 1 ) . سيرهء ابن هشام ، ج 1 / ص 419 - 421 .\r\n","page_name":" 333 ","page_number":333},
  {"content":"\r\n\r\n\r\nابواسحق صابى\r\nابواسحق صابى از فضلا و نويسندگان معروف قرن چهارم هجرى است . مدتى در دربار خليفهء عباسى و مدتى در دربار عزالدولهء بختيار ( از آل بويه ) مستوفى بود .\r\nابواسحق داراى كيش « صابى » بود كه به اصل « توحيد » ايمان دارند ولى به اصل « نبوت » معتقد نيستند . عزالدولهء بختيار سعى فراوان كرد بلكه بتواند ابواسحق را راضى كند كه اسلام اختيار كند ، اما ميسر نشد . ابواسحق در ماه رمضان به احترام مسلمانان روزه مىگرفت ، و از قرآن كريم زياد حفظ داشت . در نامه‌ها و نوشته‌هاى خويش از قرآن زياد اقتباس مىكرد .\r\nابواسحق مردى فاضل و نويسنده و اديب و شاعر بود و با سيد شريف رضى - كه نابغهء فضل و ادب بود - دوست و رفيق بودند . ابواسحق در حدود سال 384 هجرى از دنيا رفت و سيد رضى قصيده‌اى عالى در مرثيهء وى سرود كه مضمون سه شعر آن اين است :\r\n« آيا ديدى چه شخصيتى را روى چوبهاى تابوت حركت دادند ؟ و آيا ديدى چگونه شمع محفل خاموش شد ؟ .\r\n« كوهى فرو ريخت كه اگر اين كوه به دريا ريخته بود دريا را به هيجان مىآورد و سطح آن را كف آلود مىساخت .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n« من قبل از آنكه خاك ، تو را در برگيرد باور نمىكردم كه خاك مىتواند روى كوههاى عظيم را بپوشاند . » « 1 »\r\nبعدها بعضى از كوته نظران سيد را مورد ملامت و شماتت قرار دادند كه كسى مثل تو كه ذريهء پيغمبر است شايسته نبود كه مردى صابى مذهب را كه منكر شرايع و اديان بود مرثيه بگويد و از مردن او اظهار تأسف كند .\r\nسيد گفت : « من به خاطر علم و فضلش او را مرثيه گفتم . درحقيقت علم و فضيلت را مرثيه گفته‌ام . » « 2 »\r\n\r\n\r\n\r\n\r\n","description":"","footnote":"\r\n( 1 ) .\r\n ارأيت من حملوا على الاعواد * ارأيت كيف خبا ضياء النادى \r\n \" جبل هوى لو خر فى البحر اعتدى * من ثقله متتابع الازباد \r\n \" ما كنت اعلم قبل حطك فى الثرى * ان الثرى تعلو على الاطواد \r\n( 2 ) . وفيات الاعيان ابن خلّكان ، ج 1 / ص 36 ؛ و الكنى والالقاب محدث قمى ، ج 2 / ص 365 ، ذيل عنوان « الصابى » .\r\n","page_name":" 335 ","page_number":335},
  {"content":"\r\n\r\n\r\nدر جستجوى حقيقت\r\nسوداى حقيقت و رسيدن به سرچشمهء يقين « عنوان بصرى » را آرام نمىگذاشت .\r\nطى مسافتها كرد و به مدينه آمد كه مركز انتشار اسلام و مجمع فقها و محدثين بود .\r\nخود را به محضر مالك بن انس ، محدث و فقيه معروف مدينه ، رساند .\r\nدر محضر مالك طبق معمول احاديثى از رسول خدا روايت و ضبط مىشد .\r\nعنوان بصرى نيز در رديف ساير شاگردان مالك به نقل و دست به دست كردن و ضبط عبارتهاى احاديث و به ذهن سپردن سند آنها ، يعنى نام كسانى كه آن احاديث را روايت كرده‌اند ، سرگرم بود تا بلكه بتواند عطش درونى خود را به اين وسيله فرو نشاند .\r\nدر آن مدت امام صادق عليه السلام در مدينه نبود . پس از چندى كه آن حضرت به مدينه برگشت ، عنوان بصرى عازم شد چندى هم به همان ترتيبى كه شاگرد مالك بوده در محضر امام شاگردى كند .\r\nولى امام به منظور اينكه آتش شوق او را تيزتر كند از او پرهيز كرد ؛ روزى به او فرمود : « من آدم گرفتارى هستم ، بعلاوه اذكار و اورادى در ساعات شبانه روز دارم ، وقت ما را نگير و مزاحم نباش . همان‌طور كه قبلا به مجلس درس مالك مىرفتى حالا هم همان جا برو . » .\r\nاين جمله‌ها كه صريحا جواب رد بود ، مثل پتكى بر مغز عنوان بصرى فرود آمد .\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nاز خودش بدش آمد . با خود گفت اگر در من نورى و استعدادى و قابليتى مىديد مرا از خود نمىراند . از دلتنگى داخل مسجد پيغمبر شد و سلامى داد و بعد با هزاران غم و اندوه به خانهء خويش رفت .\r\nفرداى آن روز از خانه بيرون آمد و يكسره رفت به روضهء پيغمبر ، دو ركعت نماز خواند و روى دل به درگاه الهى كرد و گفت : « خدايا تو كه مالك همهء دلها هستى از تو مىخواهم كه دل جعفربن محمد را با من مهربان كنى و مرا مورد عنايت او قرار دهى و از علم او به من بهره برسانى كه راه راست تو را پيدا كنم . » .\r\nبعد از اين نماز و دعا بدون اينكه به جايى برود ، مستقيما به خانهء خودش برگشت . ساعت به ساعت احساس مىكرد كه بر علاقه و محبتش نسبت به امام صادق افزوده مىشود . به همين جهت از مهجورى خويش بيشتر رنج مىبرد . رنج فراوان ، او را در كنج خانه محبوس كرد . جز براى اداى فريضهء نماز از خانه بيرون نمىآمد . چاره‌اى نبود ، از يك طرف امام رسما به او گفته بود ديگر مزاحم من نشو ، و از طرف ديگر ميل و عشق درونىاش چنان به هيجان آمده بود كه جز يك مطلوب و يك محبوب بيشتر براى خود نمىيافت . رنج و محنت بالا گرفت . طاقتش طاق شد .\r\nديگر نتوانست بيش از اين صبر كند ، كفش و جامه پوشيده به در خانهء امام رفت .\r\nخادم آمد ، پرسيد : « چه كار دارى ؟ » .\r\n- هيچ ، فقط مىخواستم سلامى به امام عرض كنم .\r\n- امام مشغول نماز است .\r\nطولى نكشيد كه همان خادم آمد و گفت : « بسم اللَّه ، بفرماييد ! » .\r\n« عنوان » داخل خانه شد ، چشمش كه به امام افتاد سلام كرد . امام جواب سلام را به اضافهء يك دعا به او رد كرد و سپس پرسيد : « كنيه‌ات چيست ؟ » .\r\n- ابوعبد اللَّه .\r\n- خداوند اين كنيه را براى تو حفظ كند و به تو توفيق عنايت فرمايد .\r\nشنيدن اين دعا بهجت و انبساطى به او داد ، با خود گفت اگر هيچ بهره‌اى از اين ملاقات جز همين دعا نبرم مرا كافى است . بعد امام فرمود : « خوب ، چه كارى دارى ؟\r\nو چه مىخواهى ؟ » .\r\n- از خدا خواسته‌ام كه دل تو را به من مهربان كند و مرا از علم تو بهره‌مند سازد .\r\nاميدوارم خداوند دعاى مرا مستجاب فرمايد .\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n- اى اباعبد اللَّه ! معرفت خدا و نور يقين با رفت و آمد و اين در و آن در زدن و آمد و شد نزد اين فرد و آن فرد تحصيل نمىشود . ديگرى نمىتواند اين نور را به تو بدهد .\r\nاين علم ، درسى نيست ، نورى است كه هرگاه خدا بخواهد بنده‌اى را هدايت كند در دل آن بنده وارد مىكند . اگر چنين معرفت و نورى را خواهانى ، حقيقت عبوديت و بندگى را از باطن روح خودت جستجو كن و در خودت پيدا كن ، علم را از راه عمل بخواه ، از خداوند بخواه ، او خودش به دل تو القا مىكند . . . » « 1 »\r\n\r\n\r\n\r\n\r\n","description":"","footnote":"\r\n( 1 ) . الكنى والالقاب ، جلد 2 ، ذيل كلمهء « البصرى » . نيز بحار ، ج 1 / ص 224 ، حديث 17 .\r\n","page_name":" 338 ","page_number":338},
  {"content":"\r\n\r\n\r\nجوياى يقين\r\nدر همهء كشور عظيم سلجوقى نظاميهء بغداد و نظاميهء نيشابور مثل دو ستارهء روشن مىدرخشيدند . طالبان علم و جويندگان بينش ، بيشتر به يكى از اين دو دانشگاه عظيم هجوم مىآوردند . رياست و كرسى بزرگ تدريس نظاميهء نيشابور ، در حدود سالهاى 450 - 478 ، به عهدهء ابوالمعالى امام الحرمين جوينى بود . صدها نفر دانشجوى جوان جدى در حوزهء تدريس وى حاضر مىشدند و مىنوشتند و حفظ مىكردند . در ميان همهء شاگردان امام الحرمين سه نفر جوان پرشور و بااستعداد بيش از همه جلب توجه كرده انگشت نما شده بودند : محمد غزالى طوسى ، كياهراسى ، احمدبن محمد خوافى .\r\nسخن امام الحرمين دربارهء اين سه نفر گوش به گوش و دهان به دهان مىگشت كه : « غزالى دريايى است مواج ، كيا شيرى است درنده ، خوافى آتشى است سوزان . »\r\nاز اين سه نفر نيز محمد غزالى مبرزتر و برازنده‌تر مىنمود . از اين رو چشم و چراغ حوزهء علميهء نيشابور آن روز محمد غزالى بود .\r\nامام الحرمين در سال 478 هجرى وفات كرد . غزالى كه ديگر براى خود عِدل و همپايه‌اى نمىشناخت ، آهنگ خدمت وزير دانشمند سلجوقى ، خواجه نظام الملك طوسى كرد كه محضرش مجمع ارباب فضل و دانش بود . در آنجا نيز مورد احترام و محبت قرار گرفت . در مباحثات و مناظرات بر همهء اقران پيروز شد ! ضمنا كرسى\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nرياست نظاميهء بغداد خالى شده بود و انتظار استادى با لياقت را مىكشيد كه بتواند از عهدهء تدريس آنجا برآيد . جاى ترديد نبود ، شخصيتى لايقتر از اين نابغهء جوان كه تازه از خراسان رسيده بود پيدا نمىشد . در سال 484 هجرى قمرى غزالى با شكوه و جلال تمام وارد بغداد شد و بر كرسى رياست دانشگاه نظاميه تكيه زد .\r\nعاليترين مقامات علمى و روحانى آن روز همان بود كه غزالى بدان رسيد .\r\nبزرگترين دانشمند زمان و عاليترين مرجع دين به شمار مىرفت . در مسائل بزرگ سياسى روز مداخله مىكرد . خليفهء وقت ، المقتدر باللَّه ، و بعد از او المستظهر باللَّه براى وى احترام زيادى قائل بودند . همچنين پادشاه بزرگ ايران ملكشاه سلجوقى و وزير دانشمند و مقتدر وى خواجه نظام الملك طوسى نسبت به او ارادت مىورزيدند و كمال احترام را مرعى مىداشتند . غزالى به نقطهء اوج ترقيات خود رسيده بود و ديگر مقامى براى مثل او باقى نمانده بود كه احراز نكرده باشد . ولى در همان حال كه بر عرش سيادت علمى و روحانى جلوس كرده بود و ديگران غبطهء مقام او را مىخوردند ، از درون روح وى شعله‌اى كه كم و بيش در همهء دوران عمر وى سوسو مىزد زبانه كشيد كه خرمن هستى و مقام و جاه و جلال وى را يكباره سوخت .\r\nغزالى در همهء دوران تحصيل خويش احساسى مرموز را در خود مىيافت كه از او آرامش و يقين و اطمينان مىخواست ، ولى حس تفوق بر اقران و كسب نام و شهرت و افتخار مجال بروز و فعاليت زيادى به اين حس نمىداد . همين كه به نقطهء اوج ترقيات دنيايى خود رسيد و اشباع شد ، فعاليت حس كنجكاوى و حقيقت جويى وى آغاز گشت . اين مطلب بر وى روشن شد كه جدلها و استدلالات وى كه ديگران را اقناع و ملزم مىكند ، روح كنجكاو و تشنهء خود او را اقناع نمىكند .\r\nدانست كه تعليم و تعلم و بحث و استدلال كافى نيست ، سير و سلوك و مجاهدت و تقوا لازم است . با خود گفت از نام شراب ، مستى و از نام نان ، سيرى و از نام دوا ، بهبود پيدا نمىشود . از بحث و گفتگو دربارهء حقيقت و سعادت نيز آرامش و يقين و اطمينان پيدا نمىشود . بايد براى حقيقت خالص شد و اين با حب و جاه و شهرت و مقام سازگار نيست .\r\nكشمكش عجيبى در درون وى پيدا شد . دردى بود كه جز خود او و خداى او كسى از آن آگاه نبود . شش ماه اين كشمكش به صورت جانكاهى دوام يافت و به قدرى شدت كرد كه خواب و خوراك از وى سلب شد . زبانش از گفتار باز ماند . ديگر قادر به تدريس و بحث نبود . بيمار شد و در جهاز هاضمه‌اش اختلال پيدا شد . اطبا\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nمعاينه كردند ، بيمارى روحى تشخيص دادند . راه چاره از هر طرف بسته شده بود .\r\nجز خدا و حقيقت دادرسى نبود . از خدا خواست كه او را مدد كند و از اين كشمكش برهاند . كار آسانى نبود . از يك طرف آن حس مرموز به شدت فعاليت مىكرد ، و از طرف ديگر چشم پوشيدن از آنهمه جلال و عظمت و احترام و محبوبيت دشوار مىنمود . تا آنكه يك وقت احساس كرد كه تمام جاه و جلالها از نظرش ساقط شد .\r\nتصميم گرفت از جاه و مقام چشم بپوشد . از ترس ممانعت مردم اظهار نكرد و به بهانهء سفر مكه از بغداد بيرون رفت ، ولى همين كه مقدارى از بغداد دور شد و مشايعت كنندگان همه برگشتند ، راه خود را به سوى شام و بيت المقدس برگرداند .\r\nبراى آنكه كسى او را نشناسد و مزاحم سير درونىاش نشود ، در جامهء درويشان درآمد . سير آفاق و انفس را آنقدر ادامه داد تا آنچه را كه مىخواست ، يعنى يقين و آرامش درونى ، پيدا كرد . ده سال مدت تفكر و خلوت و رياضت وى طول كشيد « 1 »\r\n\r\n\r\n\r\n\r\n","description":"","footnote":"\r\n( 1 ) . ترجمهء المنقذمن الضلال ( اعترافات غزالى ) ، و تاريخ ابن خلّكان ، ج 5 / ص 351 و 352 ، و غزالى نامه .\r\n","page_name":" 341 ","page_number":341},
  {"content":"\r\n\r\n\r\nتشنه‌اى كه مشك آبش به دوش بود\r\nاواخر تابستان بود و گرما بيداد مىكرد . خشكسالى و گرانى اهل مدينه را به ستوه آورده بود . فصل چيدن خرما بود . مردم تازه مىخواستند نفس راحتى بكشند كه رسول اكرم به موجب خبرهاى وحشتناكى - مشعر به اينكه مسلمين از جانب شمال شرقى از طرف روميها مورد تهديد هستند - فرمان بسيج عمومى داد . مردم از يك خشكسالى گذشته بودند و مىخواستند از ميوه‌هاى تازه استفاده كنند . رها كردن ميوه و سايه بعد از آن خشكسالى و در آن گرماى كشنده و راه دراز مدينه به شام را پيش گرفتن كار آسانى نبود . زمينه براى كارشكنى منافقين كاملا فراهم شد .\r\nولى نه آن گرما و نه آن خشكسالى و نه كارشكنيهاى منافقان ، هيچ كدام نتوانست مانع فراهم آمدن و حركت كردن يك سپاه سى هزار نفرى براى مقابله با حملهء احتمالى روميان بشود .\r\nراه صحرا را پيش گرفتند و آفتاب بر سرشان آتش مىباريد . مركب و آذوقه به حد كافى نبود . خطر كمبود آذوقه و وسيله و شدت گرما كمتر از خطر دشمن نبود .\r\nبعضى از سست ايمانان در بين راه پشيمان شدند . ناگهان مردى به نام كعب بن مالك برگشت و راه مدينه را پيش گرفت . اصحاب به رسول خدا گفتند : « يا رسول اللَّه ! كعب بن مالك برگشت . » فرمود : « ولش كنيد ، اگر در او خيرى باشد خداوند به زودى او را به\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nشما برخواهد گرداند ، و اگر نيست خداوند شما را از شر او آسوده كرده است . » .\r\nطولى نكشيد كه اصحاب گفتند : « يا رسول اللَّه ! مرارة بن ربيع نيز برگشت . » رسول اكرم فرمود : « ولش كنيد ، اگر در او خيرى باشد خداوند به زودى او را به شما برمىگرداند ، و اگر نباشد خداوند شما را از شر او آسوده كرده است . » .\r\nمدتى نگذشت كه باز اصحاب گفتند : « يا رسول اللَّه ! هلال بن اميه هم برگشت . »\r\nرسول اكرم همان جمله را كه در مورد آن دو نفر گفته بود تكرار كرد .\r\nدر اين بين شتر ابوذر كه همراه قافله مىآمد از رفتن باز ماند . ابوذر هرچه كوشش كرد كه خود را به قافله برساند ميسر نشد . ناگهان اصحاب متوجه شدند كه ابوذر هم عقب كشيده ، گفتند : « يا رسول اللَّه ! ابوذر هم برگشت . » باز هم رسول اكرم با خونسردى فرمود : « ولش كنيد ، اگر در او خيرى باشد خدا او را به شما ملحق مىسازد ، و اگر خيرى در او نيست خدا شما را از شر او آسوده كرده است . » .\r\nابوذر هرچه كوشش كرد و به شترش فشار آورد كه او را به قافله برساند ، ممكن نشد . از شتر پياده شد و بارها را به دوش گرفت و پياده به راه افتاد . آفتاب به شدت بر سر ابوذر مىتابيد . از تشنگى له له مىزد . خودش را از ياد برده بود و هدفى جز رسيدن به پيغمبر و ملحق شدن به ياران نمىشناخت . همان‌طور كه مىرفت ، در گوشه‌اى از آسمان ابرى ديد و چنين مىنمود كه در آن سمت بارانى آمده است . راه خود را به آن طرف كج كرد . به سنگى برخورد كرد كه مقدار كمى آب باران در آنجا جمع شده بود . اندكى از آن چشيد و از آشاميدن كامل آن صرف نظر كرد ، زيرا به خاطرش رسيد بهتر است اين آب را با خود ببرم و به پيغمبر برسانم ، نكند آن حضرت تشنه باشد و آبى نداشته باشد كه بياشامد . آبها را در مشكى كه همراه داشت ريخت و با ساير بارهايى كه داشت به دوش كشيد . با جگرى سوزان پستيها و بلنديهاى زمين را زير پا مىگذاشت ، تا از دور چشمش به سياهى سپاه مسلمين افتاد ؛ قلبش از خوشحالى تپيد و به سرعت خود افزود .\r\nاز آن طرف نيز يكى از سپاهيان اسلام از دور چشمش به يك سياهى افتاد كه به سوى آنها پيش مىآمد .\r\nبه رسول اكرم عرض كرد : « يا رسول اللَّه ! مثل اينكه مردى از دور به طرف ما مىآيد . » .\r\nرسول اكرم : « چه خوب است ابوذر باشد . »\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nسياهى نزديكتر رسيد ، مردى فرياد كرد : « به خدا خودش است ، ابوذر است . » .\r\nرسول اكرم : « خداوند ابوذر را بيامرزد ، تنها زيست مىكند ، تنها مىميرد ، تنها محشور مىشود . » .\r\nرسول اكرم ابوذر را استقبال كرد ، اثاث را از پشت او گرفت و به زمين گذاشت .\r\nابوذر از خستگى و تشنگى بىحال به زمين افتاد .\r\nرسول اكرم : « آب حاضر كنيد و به ابوذر بدهيد كه خيلى تشنه است . » .\r\nابوذر : « آب همراه من هست . » .\r\n- آب همراه داشتى و نياشاميدى ؟ ! .\r\n- آرى ، پدر و مادرم به قربانت ، به سنگى برخوردم ديدم آب سرد و گوارايى است . اندكى چشيدم ، با خود گفتم از آن نمىآشامم تا حبيبم رسول خدا از آن بياشامد . » « 1 »\r\n\r\n\r\n\r\n\r\n","description":"","footnote":"\r\n( 1 ) . ابوذر غفارى ، تأليف عبد الحميد جودة السحار ، ترجمهء ( با اضافات ) على شريعتى .\r\n","page_name":" 344 ","page_number":344},
  {"content":"\r\n\r\n\r\nلگد به افتاده\r\nعبد الملك بن مروان ، بعد از بيست و يك سال حكومت استبدادى ، در سال 86 هجرى از دنيا رفت . بعد از وى پسرش وليد جانشين او شد . وليد براى آنكه از نارضاييهاى مردم بكاهد ، بر آن شد كه در روش دستگاه خلافت و طرز معامله و رفتار با مردم تعديلى بنمايد . مخصوصا در مقام جلب رضايت مردم مدينه - كه يكى از دو شهر مقدس مسلمين و مركز تابعين و باقيماندگان صحابهء پيغمبر و اهل فقه و حديث بود - برآمد . از اين رو هشام بن اسماعيل مخزونى پدر زن عبد الملك را كه قبلا حاكم مدينه بود و ستمها كرده بود و مردم همواره آرزوى سقوط وى را مىكردند از كار بر كنار كرد .\r\nهشام بن اسماعيل در ستم و توهين به اهل مدينه بيداد كرده بود . سعيدبن مسيب ، محدث معروف و مورد احترام اهل مدينه را به خاطر امتناع از بيعت ، شصت تازيانه زده بود و جامه‌اى درشت بر وى پوشانده ، بر شترى سوارش كرده ، دورتا دور مدينه گردانده بود . به خاندان على عليه السلام و مخصوصا مهتر و سرور علويين ، امام على بن الحسين زين العابدين عليه السلام ، بيش از ديگران بدرفتارى كرده بود .\r\nوليد ، هشام را معزول ساخت و به جاى او عمربن عبد العزيز ، پسرعموى جوان خود را كه در ميان مردم به حسن نيت و انصاف معروف بود حاكم مدينه قرار داد . عمر\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nبراى بازشدن عقدهء دل مردم دستور داد هشام بن اسماعيل را جلو خانهء مروان حكم نگاه دارند و هركس كه از هشام بدى ديده يا شنيده بيايد و تلافى كند و داد دل خود را بگيرد . مردم دسته دسته مىآمدند . دشنام و ناسزا و لعن و نفرين بود كه نثار هشام بن اسماعيل مىشد .\r\nخود هشام بن اسماعيل بيش از همه نگران امام على بن الحسين و علويين بود . با خود فكر مىكرد انتقام على بن الحسين در مقابل آنهمه ستمها و سبّ و لعنها نسبت به پدران بزرگوارش كمتر از كشتن نخواهد بود . ولى از آن طرف ، امام به علويين فرمود خوى ما بر اين نيست كه به افتاده لگد بزنيم و از دشمن بعد از آنكه ضعيف شد انتقام بگيريم ، بلكه برعكس ، اخلاق ما اين است كه به افتادگان كمك و مساعدت كنيم .\r\nهنگامى كه امام با جمعيت انبوه علويين به طرف هشام بن اسماعيل مىآمد ، رنگ در چهرهء هشام باقى نماند . هر لحظه انتظار مرگ را مىكشيد . ولى بر خلاف انتظار وى ، امام طبق معمول - كه مسلمانى به مسلمانى مىرسد - با صداى بلند فرمود : « سلام عليكم » و با او مصافحه كرد و بر حال او ترحم كرده به او فرمود : « اگر كمكى از من ساخته است حاضرم . » .\r\nبعد از اين جريان ، مردم مدينه نيز شماتت به او را موقوف كردند « 1 »\r\n\r\n\r\n\r\n\r\n","description":"","footnote":"\r\n( 1 ) . بحارالانوار ، ج 11 / ص 17 و 27 ، و الامام الصادق ، ج 1 / ص 111 ، و الامام زين العابدين ، تأليف عبد العزيز سيدالاهل ، ترجمهء حسين وجدانى ، صفحهء 92 .\r\n","page_name":" 346 ","page_number":346},
  {"content":"\r\n\r\n\r\nمرد ناشناس\r\nزن بيچاره مشك آب را به دوش كشيده بود و نفس نفس زنان به سوى خانه‌اش مىرفت . مردى ناشناس به او برخورد و مشك را از او گرفت و خودش به دوش كشيد . كودكان خردسال زن چشم به در دوخته منتظر آمدن مادر بودند . در خانه باز شد . كودكان معصوم ديدند مرد ناشناسى همراه مادرشان به خانه آمد و مشك آب را به عوض مادرشان به دوش گرفته است . مرد ناشناس مشك را به زمين گذاشت و از زن پرسيد : « خوب ، معلوم است كه مردى ندارى كه خودت آبكشى مىكنى ، چطور شده كه بىكس مانده‌اى ؟ » .\r\n- شوهرم سرباز بود . على بن ابى طالب او را به يكى از مرزها فرستاد و در آنجا كشته شد . اكنون منم و چند طفل خردسال .\r\nمرد ناشناس بيش از اين حرفى نزد ، سر را به زير انداخت و خداحافظى كرد و رفت ، ولى در آن روز آنى از فكر آن زن و بچه هايش بيرون نمىرفت . شب را نتوانست راحت بخوابد . صبح زود زنبيلى برداشت و مقدارى آذوقه از گوشت و آرد و خرما در آن ريخت و يكسره به طرف خانهء ديروزى رفت و در زد .\r\n- كيستى ؟ .\r\n- همان بندهء خداى ديروزى هستم كه مشك آب را آوردم ، حالا مقدارى غذا\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nبراى بچه‌ها آورده‌ام .\r\n- خدا از تو راضى شود و بين ما و على بن ابى طالب هم خدا خودش حكم كند .\r\nدر باز گشت و مرد ناشناس داخل خانه شد . بعد گفت : « دلم مىخواهد ثوابى كرده باشم . اگر اجازه بدهى ، خمير كردن و پختن نان يا نگهدارى اطفال را من به عهده بگيرم . » .\r\n- بسيار خوب ، ولى من بهتر مىتوانم خمير كنم و نان بپزم . تو بچه‌ها را نگاه‌دار تا من از پختن نان فارغ شوم .\r\nزن رفت دنبال خمير كردن . مرد ناشناس فورا مقدارى گوشت كه خود آورده بود كباب كرد و با خرما با دست خود به بچه‌ها خورانيد . به دهان هر كدام كه لقمه‌اى مىگذاشت مىگفت : « فرزندم ! على بن ابى طالب را حلال كن اگر در كار شما كوتاهى كرده است . » .\r\nخمير آماده شد . زن صدا زد : « بندهء خدا همان تنور را آتش كن . » .\r\nمرد ناشناس رفت و تنور را آتش كرد . شعله‌هاى آتش زبانه كشيد . چهرهء خويش را نزديك آتش آورد و با خود مىگفت : « حرارت آتش را بچش ، اين است كيفر آن كس كه در كار يتيمان و بيوه زنان كوتاهى مىكند . » .\r\nدر همين حال بود كه زنى از همسايگان به آن خانه سر كشيد و مرد ناشناس را شناخت . به زن صاحبخانه گفت : « واى به حالت ! اين مرد را كه كمك گرفته‌اى نمىشناسى ؟ ! اين اميرالمؤمنين على بن ابى طالب است . » .\r\nزن بيچاره جلو آمد و گفت : « اى هزار خجلت و شرمسارى از براى من ! من از تو معذرت مىخواهم . » .\r\n- نه ، من از تو معذرت مىخواهم كه در كار تو كوتاهى كردم « 1 »\r\n\r\n\r\n\r\n\r\n","description":"","footnote":"\r\n( 1 ) . بحارالانوار ، جلد 7 ، باب 103 ، صفحهء 597 .\r\n","page_name":" 348 ","page_number":348},
  {"content":"\r\n\r\n\r\nجلد دوم\r\n\r\nمقدمه\r\nدر مردادماه سال 1339 جلد اول داستان راستان چاپ و منتشر شد . نگارنده در نظر داشت خيلى زودتر از اينها كار جلد دوم را تمام كند و تسليم چاپ نمايد ، اما گرفتاريهاى گوناگون توفيق سلب كن مجال و فرصت نمىداد .\r\nدر اين بين جلد اول تجديد چاپ شد و كار جلد دوم همچنان نيمه تمام بود . اكنون خدا را شكر مىكنم كه توفيق عنايت فرمود و اين جلد به پايان رسيد و چاپ شد تا دراختيار خوانندگان محترم قرار گيرد .\r\nجلد اول اين كتاب به‌طور رضايت بخشى مورد توجه خوانندگان واقع شد و نويسنده بيش از آنچه انتظار داشت از طرف طبقات مختلف مورد تشويق و محبت قرار گرفت . توجه و استقبال عمومى سبب شد كه جلد اول در دى ماه 42 در پنج هزمار نسخه تجديد چاپ شود و جلد دوم نيز از اول در ده هزار نسخه منتشر گردد .\r\nدر ماه شعبان گذشته از طرف ادارهء راديو ايران به وسيلهء تلفن به اينجانب اطلاع دادند كه در شوراى نويسندگان راديو تصويب شده كه\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nدر ماه رمضان از داستانهاى اين كتاب در راديو استفاده شود و اساسا برنامه‌اى تحت عنوان داستان راستان همه روزه در آن ماه در وقت معين اجرا گردد . اين برنامه در ماه رمضان گذشته اجرا شد و از اينكه هنوز هم در روزهاى تعطيل مذهبى اين برنامه به همين عنوان اجرا مىشود ، مىنمايد كه موردپسند و قبول شنوندگان راديو واقع شده است .\r\nچيزى كه قابل توجه و موجب خوشوقتى است ، اين است كه مردم ما به كتب دينى خود علاقه نشان مىدهند ، كتاب دينى اگر خوب و مفيد نگارش يافته باشد بيش از هر نوع كتاب ديگر خريدار دارد و اين خود وظيفهء رهبران و نويسندگان دينى را مشكلتر مىكند .\r\nمعلوم مىشود مردم آمادهء شنيدن و خواندن مطلب خوب دينى هستند ، پس بر فضلا و نويسندگان دينى است كه به خود زحمت بدهند و اثارى سودمند به جامعه عرضه بدارند .\r\n. جلد اول اين كتاب 75 داستان و اين جلد 50 داستان است .\r\nداستانهاى اين جلد غالباً از داستانهاى جلد اول طولانىتر است ، و چون در نظر بود كه حجم اين جلد از جلد اول تجاوز نكند ، به پنجاهمين داستان ختم كرديم .\r\nداستانهاى اين جلد از نظر شماره گذارى دنبالهء شماره‌هاى جلد اول است و مستقلًا شماره گذارى نشده ؛ از اين رو از شمارهء 76 آغاز مىشود و به 125 پايان مىيابد . اگر توفيقى بود و جلدهاى بعدى آمادهء چاپ شد ، به همين ترتيب شماره‌ها پيش خواهد رفت .\r\n. داستانهاى اين جلد نيز مانند جلد اول غالبا از كتب حديث اقتباس شده است ، ولى منحصر به داستانهاى احاديث نيست ، كتب تاريخ نيز مورد استفاده قرار گرفته است ، و هم مانند جلد اول ، نويسنده از خود چيزى بر اصل داستان نيفزوده ولى در حدود قرائن احوال ، داستان را پرورش داده است .\r\nآنجا كه از چند مأخذ نقل شده ، كم و زيادهاى مآخذ درنظر گرفته\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nشده و از مجموع آنها استفاده شده است . مآخذ نيز در آخر داستان با قيد صفحه و احيانا چاپ در پاورقى نشان داده شده است .\r\nاز خداوند متعال مىخواهيم كه فكر و نيت و زبان و قلم ما را اصلاح فرمايد ، و به لطف و عنايت و رحمت خود ما را از انحراف و لغزش محفوظ بدارد ، و توفيق دهد كه در راه رضاى او و خدمت به خلق گامهاى مفيد و سودمند برداريم .\r\nتهران - 13 آبان ماه 1343 شمسى .\r\nمطابق 29 جمادى الثانيه 1384 قمرى .\r\nمرتضى مطهرى\r\n\r\n","description":"","footnote":"","page_name":" 351 ","page_number":351},
  {"content":"\r\n . \r\n","description":"","footnote":"","page_name":" 352 ","page_number":352},
  {"content":"\r\n\r\n\r\nپسر حاتم\r\nقبل از طلوع اسلام و تشكيل يافتن حكومت اسلامى ، رسم ملوك الطوايفى در ميان اعراب جارى بود . مردم عرب به اطاعت و فرمانبردارى رؤساى خود عادت كرده بودند و احياناً به آنها باج و خراج مىپرداختند . يكى از رؤسا و ملوك الطوايف عرب ، سخاوتمند معروف حاتم طائى بود كه رئيس و زعيم قبيلهء « طى » به شمار مىرفت . بعد از حاتم پسرش عدى جانشين پدر شد ، قبيلهء طى طاعت او را گردن نهادند . عدى سالانه يك چهارم درآمد هر كسى را به عنوان باج و ماليات مىگرفت .\r\nرياست و زعامت عدى مصادف شد با ظهور رسول اكرم و گسترش اسلام . قبيلهء طى بت پرست بودند ، اما خود عدى كيش نصرانى داشت و آن را از مردم خويش پوشيده مىداشت .\r\nمردم عرب كه مسلمان مىشدند و با تعليمات آزادى بخش اسلام آشنايى پيدا مىكردند ، خواه ناخواه از زير بار رؤسا كه طاعت خود را بر آنها تحميل كرده بودند آزاد مىشدند . با همين جهت عدى بن حاتم ، مانند همهء اشراف و رؤساى ديگر عرب ، اسلام را بزرگترين خطر براى خود مىدانست و با رسول خدا دشمنى مىورزيد . اما كار از كار گذشته بود ، مردم فوج فوج به اسلام مىگرويدند و كار اسلام و مسلمانى بالا گرفته بود . عدى مىدانست كه روزى به سراغ او نيز خواهند آمد و بساط حكومت و\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nآقايى او را برخواهند چيد . به پيشكار مخصوص خويش ، كه غلامى بود ، دستور داد گروهى شتر چاق و راهوار هميشه نزديك خرگاه او آماده داشته باشد و هر روز اطلاع پيدا كرد سپاه اسلام نزديك آمده‌اند او را خبر كند .\r\nيك روز آن غلام آمد و گفت : « هر تصميمى مىخواهى بگيرى بگير ، كه لشكريان اسلام در همين نزديكيها هستند . » عدى دستور داد شتران را حاضر كردند ، خاندان خود را بر آنها سوار كرد و از اسباب و اثاث ، آنچه قابل حمل بود بر شترها باز كرد و به سوى شام كه مردم آنجا نيز نصرانى و هم كيش او بودند فرار كرد . اما در اثر شتابزدگى زياد از حركت دادن خواهرش « سفانه » غافل ماند و او در همان جا ماند .\r\nسپاه اسلام وقتى رسيدند كه خود عدى گريخته بود . سفانه خواهر وى را در شمار اسيران به مدينه بردند و داستان فرار عدى را براى رسول اكرم نقل كردند . در بيرون مسجد مدينه يك چهار ديوارى بود كه ديوارهايى كوتاه داشت . اسيران را در آنجا جاى دادند . يك روز رسول اكرم از جلو آن محل مىگذشت تا وارد مسجد شود . سفانه كه زنى فهميده و زبان‌آور بود ، از جا حركت كرد و گفت : « پدر از سرم رفته ، سرپرستم پنهان شده ، بر من منت بگذار ، خدا بر تو منت بگذارد . » .\r\nرسول اكرم از وى پرسيد : « سرپرست تو كيست ؟ » گفت : عدى بن حاتم . » فرمود :\r\n« همان كه از خدا و رسول او فرار كرده است ؟ ! » .\r\nرسول اكرم اين جمله را گفت و بىدرنگ از آنجا گذشت .\r\nروز ديگر آمد از آنجا بگذرد ، باز سفانه از جا حركت كرد و عين جملهء روز پيش را تكرار كرد . رسول اكرم نيز عين سخن روز پيش را به او گفت . اين روز هم تقاضاى سفانه بىنتيجه ماند . روز سوم كه رسول اكرم آمد از آنجا عبور كند ، سفانه ديگر اميد زيادى نداشت تقاضايش پذيرفته شود ، تصميم گرفت حرفى نزند اما جوانى كه پشت سر پيغمبر حركت مىكرد به او با اشاره فهماند كه حركت كند و تقاضاى خويش را تكرار نمايد . سفانه حركت كرد و مانند روزهاى پيش گفت :\r\n« پدر از سرم رفته ، سرپرستم پنهان شده ، بر من منت بگذار ، خدا بر تو منت بگذارد . » .\r\nرسول اكرم فرمود : « بسيار خوب ، منتظرم افراد مورد اعتمادى پيدا شوند ، تو را همراه آنها به ميان قبيله‌ات بفرستم . اگر اطلاع يافتى كه همچو اشخاصى به مدينه آمده‌اند مرا خبر كن . » .\r\nسفانه از اشخاصى كه آنجا بودند پرسيد آن شخصى كه پشت سر پيغمبر حركت\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nمىكرد و به من اشاره كرد حركت كنم و تقاضاى خويش را تجديد نمايم كيست ؟\r\nگفتند او على بن ابى طالب است .\r\nپس از چندى سفانه به پيغمبر خبر داد كه گروهى مورد اعتماد از قبيلهء ما به مدينه آمده‌اند ، مرا همراه اينها بفرست . رسول اكرم جامه‌اى نو و مبلغى خرجى و يك مركب به او داد ، و او همراه آن جمعيت حركت كرد و به شام نزد برادرش رفت .\r\nتا چشم سفانه به عدى افتاد زبان به ملامت گشود و گفت : « تو زن و فرزند خويش را بردى و مرا كه يادگار پدرت بودم فراموش كردى ؟ ! » .\r\nعدى از وى معذرت خواست . و چون سفانه زن فهميده‌اى بود ، عدى در كار خود با وى مشورت كرد ، به او گفت :\r\n« به نظر تو ك محمد را از نزديك ديده‌اى صلاح من در چيست ؟ آيا بروم نزد او و به او ملحق شوم ، يا همچنان از او كناره گيرى كنم . » .\r\nسفانه گفت : « به عقيدهء من خوب است به او ملحق شوى ، اگر او واقعا پيغمبر خداست زهى سعادت و شرافت براى تو ، و اگر هم پيغمبر نيست و سر مُلكدارى دارد ، باز هم تو در آنجا كه از يمن زياد دور نيست ، با شخصيتى كه در ميان مردم يمن دارى خوار نخواهى شد و عزت و شوكت خود را از دست نخواهى داد . » .\r\nعدى اين نظر را پسنديد . تصميم گرفت به مدينه برود و ضمنا در كار پيغمبر باريك بينى كند و ببيند آيا واقعا او پيغمبر خداست تا مانند يكى از امت از او پيروى كند ، يا مردى است دنياطلب و سر پادشاهى دارد ، تا در حدود منافع مشترك با او همكارى و همراهى نمايد .\r\nپيغمبر در مسجد مدينه بود كه عدى وارد شد و بر پيغمبر سلام كرد . رسول اكرم پرسيد : « كيستى ؟ » .\r\n- عدى پسر حاتم طائىام .\r\nپيغمبر او را احترام كرد و با خود به خانه برد .\r\nدر بين راه كه پيغمبر و عدى مىرفتند ، پيرزنى لاغر و فرتوت جلو پيغمبر را گرفت و به سؤال و جواب پرداخت . مدتى طول كشيد و پيغمبر با مهربانى و با حوصله جواب پيرزن را مىداد .\r\nعدى با خود گفت : اين يك نشانه از اخلاق اين مرد ، كه پيغمبر است . جباران و دنياطلبان چنين خلق و خويى ندارند كه جواب پيرزنى مفلوك را اينقدر با مهربانى و\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nحوصله بدهند .\r\nهمين كه عدى وارد خانهء پيغمبر شد ، بساط زندگى پيغمبر را خيلى ساده و بى پيرايه يافت . آنجا فقط يك تشك بود كه معلوم بود پيغمبر روى آن مىنشيند .\r\nپيغمبر آن را براى عدى انداخت . عدى هرچه اصرار كرد كه خود پيغمبر روى آن بنشيند پيغمبر قبول نكرد . عدى روى تشك نشست و پيغمبر روى زمين . عدى با خود گفت : اين ، نشانهء دوم از اخلاق اين مرد ، كه از نوع اخلاق پيغمبران است نه پادشاهان .\r\nپيغمبر رو كرد به عدى و فرمود :\r\n« مگر مذهب تو مذهب ركوسى نبود ؟ » « 1 » - چرا .\r\n- پس چرا و به چه مجوز يك چهارم درآمد مردم را مىگرفتى ؟ در دين تو كه اين كار روا نيست .\r\nعدى كه مذهب خود را از همه حتى نزديكترين خويشاوندانش پنهان داشته بود ، از سخن پيغمبر سخت درشگفت ماند . با خود گفت : اين ، نشانهء سوم از اين مرد ، كه پيغمبر است .\r\nسپس پيغمبر به عدى فرمود : « تو به فقر و ضعف بنيهء مالى امروز مسلمانان نگاه مىكنى و مىبينى مسلمانان بر خلاف ساير ملل فقيرند . ديگر اينكه مىبينى امروزه انبوه دشمنان بر آنها احاطه كرده و حتى بر جان و مال خود ايمن نيستند . ديگر اينكه مىبينى حكومت و قدرت در دست ديگران است . به خدا قسم طولى نخواهد كشيد كه اينقدر ثروت به دست مسلمانان برسد كه فقيرى در ميان آنها پيدا نشود . به خدا قسم آنچنان دشمنانشان سركوب شوند و آنچنان امنيت كامل برقرار گردد كه يك زن بتواند از عراق تا حجاز به تنهايى سفر كند و كسى مزاحم وى نگردد . به خدا قسم نزديك است زمانى كه كاخهاى سفيد بابِل دراختيار مسلمانان قرار مىگيرد . » .\r\nعدى از روى كمال عقيده و خلوص نيت اسلام آورد و تا آخر عمر به اسلام وفادار ماند . سالها بعد از پيغمبر اكرم زنده بود . او سخنان پيغمبر را كه در اولين برخورد به او فرموده بود و پيش بينىهايى كه براى آيندهء مسلمانان كرده بود ، هميشه به ياد داشت و فراموش نمىكرد ، مىگفت :\r\n\r\n\r\n\r\n\r\n","description":"","footnote":"\r\n( 1 ) . مذهب ركوسى يكى از رشته‌هاى نصرانيت بوده است : سيرهء ابن هشام .\r\n","page_name":" 356 ","page_number":356},
  {"content":"\r\n\r\n« به خدا قسم نمردم و ديدم كه كاخهاى سفيد بابل به دست مسلمانان فتح شد .\r\nامنيت چنان برقرار شد كه يك زن به تنهايى مىتوانست از عراق تا حجاز سفر كند ، بدون آنكه مزاحمتى ببيند . به خدا قسم اطمينان دارم كه زمانى خواهد رسيد فقيرى در ميان مسلمانان پيدا نشود . » « 1 »\r\n\r\n\r\n\r\n\r\n","description":"","footnote":"\r\n( 1 ) . سيرهء ابن هشام ، جلد 2 ، وقايع سال دهم هجرت ، صفحهء 578 - 580 .\r\n","page_name":" 357 ","page_number":357},
  {"content":"\r\n\r\n\r\nامتحان هوش\r\nتا آخر ، هيچ يك از شاگردان نتوانست به سؤالى كه معلم عاليقدر طرح كرده بود جواب درستى بدهد . هركس جوابى داد و هيچ كدام مورد پسند واقع نشد . سؤالى كه رسول اكرم در ميان اصحاب خود طرح كرد اين بود :\r\n« در ميان دستگيره‌هاى ايمان كدام يك از همه محكمتر است ؟ » .\r\nيكى از اصحاب : نماز .\r\nرسول اكرم : نه .\r\nديگرى : زكات .\r\nرسول اكرم : نه .\r\nسومى : روزه .\r\nرسول اكرم : نه .\r\nچهارمى : حج و عمره .\r\nرسول اكرم : نه .\r\nپنجمى : جهاد .\r\nرسول اكرم : نه .\r\nعاقبت جوابى كه مورد قبول واقع شود از ميان جمع حاضر داده نشد ، خود\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nحضرت فرمود :\r\n« تمام اينهايى كه نام برديد كارهاى بزرگ و بافضيلتى است ، ولى هيچ كدام از اينها آنكه من پرسيدم نيست . محكمترين دستگيره‌هاى ايمان دوست داشتن به خاطر خدا و دشمن داشتن به خاطر خداست . » « 1 »\r\n\r\n\r\n\r\n\r\n","description":"","footnote":"\r\n( 1 ) . كافى ، جلد 2 ، باب الحب فى اللَّه والبغض فى اللَّه ، صفحه 25 ؛ و وسائل ، جلد 2 ، چاپ اميربهادر ، صفحهء 497 .\r\n","page_name":" 359 ","page_number":359},
  {"content":"\r\n\r\n\r\nجويبر و ذلفا\r\n- چقدر خوب بود زن مىگرفتى و خانواده تشكيل مىدادى و به اين زندگى انفرادى خاتمه مىدادى ، تا هم حاجت تو به زن برآورده شود و هم آن زن در كار دنيا و آخرت كمك تو باشد .\r\n- يا رسول اللَّه ! نه مال دارم و نه جمال ، نه حسب دارم و نه نسب ، چه كسى به من زن مىدهد ؟ و كدام زن رغبت مىكند كه همسر مردى فقير و كوتاه قد و سياهپوست و بدشكل مانند من بشود ؟ ! .\r\n- اى جوبير ! خداوند به وسيلهء اسلام ارزش افراد و اشخاص را عوض كرد .\r\nبسيارى از اشخاص در دورهء جاهليت محترم بودند و اسلام آنها را پايين آورد .\r\nبسيارى از اشخاص در جاهليت خوار و بىمقدار بودند و اسلام قدر و منزلت آنها را بالا برد . خداوند به وسيلهء اسلام نخوتهاى جاهليت و افتخار به نسب و فاميل را منسوخ كرد . اكنون همهء مردم از سفيد و سياه ، قرشى و غيرقرشى ، عربى و عجمى در يك درجه‌اند ، هيچ كس بر ديگرى برترى ندارد مرگ به وسيلهء تقوا و طاعت . من در ميان مسلمانان فقط كسى را از تو بالاتر مىدانم كه تقوا و عملش از تو بهتر باشد .\r\nاكنون به آنچه دستور مىدهم عمل كن .\r\nاينها كلماتى بود كه در يكى از روزها كه رسول اكرم به ملاقات « اصحاب صُفّه »\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nآمده بود ، ميان او و جويبر رد و بدل شد .\r\nجويبر از اهل يمامه بود . در همان جا بود كه شهرت و آوازهء اسلام و ظهور پيغمبر خاتم را شنيد . او هرچند تنگدست و سياه و كوتاه قد بود ، اما باهوش و حق طلب و بااراده بود . بعد از شنيدن آوازهء اسلام ، يكسره به مدينه آمد تا از نزديك جريان را ببيند .\r\nطولى نكشيد كه اسلام آورد و در سلك مسلمانان درآمد ، اما چون نه پولى داشت و نه منزلى و نه آشنايى ، موقتا به دستور رسول اكرم در مسجد به سر مىبرد .\r\nتدريجا در ميان كسان ديگرى كه مسلمان مىشدند و در مدينه مىماندند ، افرادى ديگر هم يافت شدند كه آنها نيز مانند جويبر فقير و تنگدست بودند و به دستور پيغمبر در مسجد به سر مىبردند . تا آنكه به پيغمبر وحى شد مسجد جاى سكونت نيست ، اينها بايد در خارج مسجد منزل كنند . رسول خدا نقطه‌اى در خارج از مسجد در نظر گرفت و سايبانى در آنجا ساخت و آن عده را به زير آن سايبان منتقل كرد .\r\nآنجا را « صفّه » مىناميدند و ساكنين آنجا كه هم فقير بدودن و هم غريب ، « اصحاب صفّه » خوانده مىشدند . رسول خدا و اصحاب به احوال و زندگى آنها رسيدگى مىكردند .\r\nيك روز رسول خدا به سراغ اين دسته آمده بود . در آن ميان چشمش به جويبر افتاد ، به فكر رفت كه جويبر را از اين وضع خارج كند و به زندگى او سر و سامانى بدهد . اما چيزى كه هرگز به خاطر جويبر نمىگذشت - با اطلاعى كه از وضع خودش داشت - اين بود كه روزى صاحب زن و خانه و سر و سامان بشود . اين بود كه تا رسول خدا به او پيشنهاد ازدواج كرد ، با تعجب جواب داد : مگر ممكن است كسى به زناشويى با من تن بدهد ؟ ! ولى رسول خدا زود او را از اشتباه خودش خارج ساخت و تغيير وضع اجتماعى را - كه در اثر اسلام پيدا شده بود - به او گوشزد فرمود .\r\nرسول خدا پس از آنكه جويبر را از اشتباه بيرون آورد و او را به زندگى مطمئن و اميدوار ساخت ، دستور داد يكسره به خانهء زيادبن لبيد انصارى برود و دختر « ذلفا » را براى خود خواستگارى كند .\r\nزيادبن لبيد از ثروتمندان و محترمين اهل مدينه بود . افراد قبيلهء وى احترام زيادى برايش قائل بودند . هنگامى كه جويبر وارد خانهء زياد شد ، گروهى از بستگان و افراد قبيلهء لبيد در آنجا جمع بودند .\r\nجويبر پس از نشستن مكثى كرد و سپس سر را بلند كرد و به زياد گفت : « من از\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nطرف پيغمبر پيامى براى تو دارم ، محرمانه بگويم يا علنى ؟ » .\r\n- پيام پيغمبر براى من افتخار است ، البته علنى بگو .\r\n- پيغمبر مرا فرستاده كه دخترت ذلفا را براى خودم خواستگارى كنم .\r\n- پيغمبر خودش اين موضوع را به تو فرمود ؟ ! ! .\r\n- من كه از پيش خود حرفى نمىزنم ، همه مرا مىشناسند ، اهل دروغ نيستم .\r\n- عجيب است ! رسم ما نيست دختر خود را جز به هم شأنهاى خود از قبيلهء خودمان بدهيم . تو برو ، من خودم به حضور پيغمبر خواهم آمد و در اين موضوع با خود ايشان مذاكره خواهم كرد .\r\nجويبر از جا حركت كرد و از خانه بيرون رفت ، اما همان‌طور كه مىرفت با خودش مىگفت : « به خدا قسم آنچه قرآن تعليم داده است و آن چيزى كه نبوت محمد براى آن است غير اين چيزى است كه زياد مىگويد . » .\r\nهركس نزديك بود ، اين سخنان را كه جويبر با خود زير لب زمزمه مىكرد مىشنيد .\r\nذلفا دختر زيباى لبيد كه به جمال و زيبايى معروف بود ، سخنان جويبر را شنيد ، آمد پيش پدر تا از ماجرا آگاه شود .\r\n- بابا ! اين مرد كه همين الآن از خانه بيرون رفت با خودش چه زمزمه مىكرد و مقصودش چه بود ؟ .\r\n- اين مرد به خواستگارى تو آمده بود و ادعا مىكرد پيغمبر او را فرستاده است .\r\n- نكند واقعا پيغمبر او را فرستاده باشد و رد كردن تو او را تمرد امر پيغمبر محسوب گردد ؟ ! .\r\n- به عقيدهء تو من چه كنم ؟ .\r\n- به عقيدهء من زود او را قبل از آنكه به حضور پيغمبر برسد به خانه برگردان ، و خودت برو به حضور پيغمبر و تحقيق كن قضيه چه بوده است .\r\nزياد جويبر را با احترام به خانه برگردانيد و خودش به حضور پيغمبر شتافت .\r\nهمين كه آن حضرت را ديد عرض كرد :\r\n« يا رسول اللَّه ! جويبر به خانهء ما آمد و همچو پيغامى از طرف شما آورد ، مىخواهم عرض كنم رسم و عادت جارى ما اين است كه دختران خود را فقط به هم شأنهاى خودمان از اهل قبيله كه همه انصار و ياران شما هستند بدهيم . »\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n- اى زياد ! جويبر مؤمن است . آن شأنيتها كه تو گمان مىكنى امروز از ميان رفته است . مرد مؤمن هم شأن زن مؤمنه است .\r\nزياد به خانه برگشت و يكسره به سراغ دخترش ذلفا رفت و ماجرا را نقل كرد .\r\n- به عقيدهء من پيشنهاد رسول خدا را رد نكن . مطلب مربوط به من است . جويبر هرچه هست من بايد راضى باشم . چون رسول خدا به اين امر راضى است من هم راضى هستم .\r\nزياد ذلفا را به عقد جويبر درآورد . مهر او را از مال خودش تعيين كرد . جهاز خوبى براى عروس تهيه ديد . از جويبر پرسيدند :\r\n« آيا خانه‌اى در نظر گرفته‌اى كه عروس را به آن خانه ببرى ؟ .\r\n- من چيزى كه فكر نمىكردم اين بود كه روزى داران زن و زندگى بشوم . پيغمبر ناگهان آمد و به من چنين و چنان گفت و مرا به خانهء زياد فرستاد .\r\nزياد از مال خود خانه و اثاث كامل فراهم كرد ، به علاوه دو جامهء مناسب براى داماد آماده كرد . عروس را با آرايش و عطر و زيور كامل به آن خانه منتقل كردند .\r\nشب تاريك شد . جويبر نمىدانست خانه‌اى كه براى او درنظر گرفته شده كجاست . جويبر به آن خانه و حجله راهنمايى شد . همين كه چشمش به آن خانه و آنهمه لوازم و عروس آنچنان زيبا افتاد ، گذشته به يادش آمد . با خود انديشيد كه من مردى فقير و غريب وارد اين شهر شدم . هيچ چيز نداشتم ، نه مال و نه جمال و نه نسب و نه فاميل . خداوند به وسيلهء اسلام اينهمه نعمت برايم فراهم كرد . اين اسلام است كه اينچنين تحولى در مردم به وجود آورده كه فكرش را هم نمىشد كرد . من چقدر بايد خدا را شكر كنم .\r\nهمان وقت حالت رضايت و شكرگزارى به درگاه ايزد متعال در وى پيدا شد ، به گوشه‌اى از اطاق رفت و به تلاوت قرآن و عبادت پرداخت . يك وقت به خود آمد كه نداى اذان صبح به گوشش رسيد . آن روز را شكرانه نيت روزه كرد . وقتى كه زنان به سراغ ذلفا رفتند وى را بكر و دست نخورده يافتند . معلوم شد جويبر اصلا به نزديك ذلفا نيامده است . قضيه را از زياد پنهان نگاه داشتند .\r\nدو شبانه روز ديگر به همين منوال گذشت . جويبر روزها روزه مىگرفت و شبها به عبادت و تلاوت مىپرداخت . كم كم اين فكر براى خانواده ث عروس پيدا شد كه شايد جويبر ناتوانى جنسى دارد و احتياج به زن در او نيست . ناچار مطلب را با خود زياد در\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nميان گذاشتند . زياد قضيه را به اطلاع پيغمبر اكرم رسانيد . پيغمبر اكرم جويبر را طلبيد و به او فرمود :\r\n« مگر در تو ميل به زن وجود ندارد ؟ ! » .\r\nاز قضا اين ميل در من شديد است .\r\n- پس چرا تاكنون نزد عروس نرفته‌اى ؟ .\r\n- يا رسول اللَّه ! وقتى كه وارد آن خانه شدم و خود را در ميان آنهمه نعمت ديدم ، در انديشه فرو رفتم كه خداوند به اين بندهء ناقابل چقدر عنايت فرموده ! حالت شكر و عبادت در من پيدا شد . لازم دانستم قبل از هر چيزى خداى خود را شكرانه عبادت كنم . از امشب نزد همسرم خواهم رفت .\r\nرسول خدا عين جريان را به اطلاع زيادبن لبيد رسانيد . جويبر و ذلفا با هم عروسى كردند و با هم به خوشى به سر مىبردند . جهادى پيش آمد . جويبر با همان نشاطى كه مخصوص مردان باايمان است زير پرچم اسلام در آن جهاد شركت كرد و شهيد شد . بعد از شهادت جويبر هيچ زنى به اندازهء ذلفا خواستگار نداشت و براى هيچ زنى به اندازهء ذلفا حاضر نبودند پول خرج كنند . « 1 »\r\n\r\n\r\n\r\n\r\n","description":"","footnote":"\r\n( 1 ) . كافى ، ج 5 / ص 34\r\n","page_name":" 364 ","page_number":364},
  {"content":"\r\n\r\n\r\nيك اندرز\r\nمردى با اصرار بسيار از رسول اكرم يك جمله به عنوان اندرز خواست . رسول اكرم به او فرمود :\r\n« اگر بگويم به كار مىبندى ؟ » .\r\n- بلى يا رسول اللَّه ! .\r\n- اگر بگويم به كار مىبندى ؟ .\r\n- بلى يا رسول اللَّه ! .\r\n- اگر بگويم به كار مىبندى ؟ .\r\n- بلى يا رسول اللَّه ! .\r\nرسول اكرم بعد از اينكه سه بار از او قول گرفت و او را متوجه اهميت مطلبى كه مىخواهد بگويد كرد ، به او فرمود :\r\n« هرگاه تصميم به كارى گرفتى ، اول در اثر و نتيجه و عاقبت آن كار فكر كن و بينديش ؛ اگر ديدى نتيجه و عاقبتش صحيح است آن را دنبال كن و اگر عاقبتش گمراهى و تباهى است از تصميم خود صرف نظر كن . » « 1 »\r\n\r\n\r\n\r\n\r\n","description":"","footnote":"\r\n( 1 ) . « اذا هممت بامر قتدبّر عاقبته ، ان يك رشداً فامضه و ان غياً فانته عنه » . وسائل . ج 2 / ص 457 .\r\n","page_name":" 365 ","page_number":365},
  {"content":"\r\n\r\n\r\nتصميم ناگهانى\r\nوقتى كه به هارون الرشيد خبر دادند كه صفوان « كاروانچى » كاروان شتر را يك جا فروخته است و بنابراين براى حمل خيمه و خرگاه خليفه در سفر حج بايد فكر ديگرى كرد سخت در شگفت ماند ؛ در انديشه فرو رفت كه فروختن تمام كاروان شتر ، خصوصا پس از آنكه با خليفه قرارداد بسته است كه حمل و نقل وسائل و اسباب سفر حج را به عهده بگيرد ، عادى نيست ؛ بعيد نيست فروختن شتران با موضوع قرارداد با ما بستگى داشته باشد . صفوان را طلبيد و به او گفت .\r\n- شنيده‌ام كاروان شتر را يك جا فروخته‌اى .\r\n- بلى يا اميرالمؤمنين ! .\r\n- چرا ؟ .\r\n- پير و ازكارمانده شده‌ام ، خودم كه از عهده برنمى آيم ، بچه‌ها هم درست در فكر نيستند ، ديدم بهتر است كه بفروشم . » .\r\n- راستش را بگو چرا فروختى ؟ .\r\n- همين بود كه به عرض رساندم .\r\n- اما من مىدانم چرا فروختى . حتما موسى بن جعفر از موضوع قراردادى كه براى حمل و نقل اسباب و اثاث ما بستى آگاه شده و تو را از اين كار منع كرده ، او به تو دستور\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nداده شتران را بفروشى . علت تصميم ناگهانى تو اين است .\r\nهارون آنگاه با لحنى خشونت آميز و آهنگى خشم آلود گفت : « صفوان ! اگر سوابق و دوستيهاى قديم نبود ، سرت را از روى تنه‌ات برمىداشتم . » .\r\nهارون خوب حدس زده بود . صفوان هرچند از نزديكان دستگاه خليفه به شمار مىرفت و سوابق زيادى در دستگاه خلافت خصوصا با شخص خليفه داشت ، اما او از اخلاص كيشان و پيروان و شيعيان اهل بيت بود . صفوان پس از آنكه پيمان حمل و نقل اسباب سفر حج را با هارون بست ، روزى با امام موسى بن جعفر عليه السلام برخورد كرد ، امام به او فرمود :\r\n« صفوان ! همه چيز تو خوب است جز يك چيز . » .\r\n- آن يك چيز چيست يا ابن رسول اللَّه ؟ .\r\n- اينكه شترانت را به اين مرد كرايه داده‌اى ! .\r\n- يا ابن رسول اللَّه من براى سفر حرامى كرايه نداده‌ام . هارون عازم حج است ، براى سفر حج كرايه داده‌ام . بعلاوه خودم همراه نخواهم رفت ، بعضى از كسان و غلامان خود را همراه مىفرستم .\r\n- صفوان ! يك چيز از تو سؤال مىكنم .\r\n- بفرماييد يا ابن رسول اللَّه .\r\n- تو شتران خود را به او كرايه داده‌اى كه آخر كار كرايه بگيرى . او شتران تو را خواهد برد و تو هم اجرت مقرر را از او طلبكار خواهى شد . اين‌طور نيست ؟ .\r\n- چرا يا ابن رسول اللَّه .\r\n- آيا آن وقت تو دوست ندارى كه هارون لااقل اين قدر زنده بماند كه طلب تو را بدهد ؟ .\r\n- چرا ياابن رسول اللَّه .\r\n- هركس به هر عنوان دوست داشته باشد ستمگران باقى بمانند جزء آنها محسوب خواهد شد ، و معلوم است هركس جزء ستمگران محسوب گردد در آتش خواهد رفت .\r\n. بعد از اين جريان بود كه صفوان تصميم گرفت يك جا كاروان شتر را بفروشد ،\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nهرچند خودش حدس مىزد ممكن است اين كار به قيمت جانش تمام شود « 1 »\r\n\r\n\r\n\r\n\r\n","description":"","footnote":"\r\n( 1 ) . سفينة البحار ، ج 2 ، مادهء « ظلم » .\r\n","page_name":" 368 ","page_number":368},
  {"content":"\r\n\r\n\r\nپول با بركت\r\nعلى بن ابى طالب از طرف پيغمبر اكرم مأمور شد به بازار برود و پيراهنى براى پيغمبر بخرد . رفت و پيراهنى به دوازده درهم خريد و آورد . رسول اكرم پرسيد :\r\n« اين را به چه مبلغ خريدى ؟ » .\r\n- به دوازده درهم .\r\n- اين را چندان دوست ندارم ، پيراهنى ارزانتر از اين مىخواهم ، آيا فروشنده حاضر است پس بگيرد ؟ .\r\n- نمىدانم يا رسول اللَّه .\r\n- برو ببين حاضر مىشود پس بگيرد ؟ .\r\nعلى پيراهن را با خود برداشت و به بازار برگشت . به فروشنده فرمود :\r\n« پيغمبر خدا پيراهنى ارزانتر از اين مىخواهد ، آيا حاضرى پول ما را بدهى و اين پيراهن را پس بگيرى ؟ » .\r\nفروشنده قبول كرد و على پول را گرفت و نزد پيغمبر آورد . آنگاه رسول اكرم و على با هم به طرف بازار راه افتادند . در بين راه چشم پيغمبر به كنيزكى افتاد كه گريه مىكرد . پيغمبر نزديك رفت و از كنيزك پرسيد :\r\n« چرا گريه مىكنى ؟ »\r\n\r\n","description":"","footnote":"","page_name":" 369 ","page_number":369},
  {"content":"\r\n\r\n- اهل خانه به من چهار درهم دادند و مرا براى خريد به بازار فرستادند ؛ نمىدانم چطور شد پولها گم شد . اكنون جرئت نمىكنم به خانه برگردم .\r\nرسول اكرم چهار درهم از آن دوازده درهم را به كنيزك داد و فرمود : « هرچه مىخواستى بخرى بخر و به خانه برگرد . » و خودش به طرف بازار رفت و جامه‌اى به چهار درهم خريد و پوشيد .\r\nدر مراجعت برهنه‌اى را ديد ، جامه را از تن كند و به او داد . دومرتبه به بازار رفت و جامه‌اى ديگر به چهار درهم خريد و پوشيد و به طرف خانه راه افتاد .\r\nدر بين راه باز همان كنيزك را ديد كه حيران و نگران و اندوهناك نشسته است ، فرمود :\r\n« چرا به خانه نرفتى ؟ » .\r\n- يا رسول اللَّه خيلى دير شده ، مىترسم مرا بزنند كه چرا اينقدر دير كردى .\r\n- بيا با هم برويم ، خانه‌تان را به من نشان بده ، من وساطت مىكنم كه مزاحم تو نشوند .\r\nرسول اكرم به اتفاق كنيزك راه افتاد . همين كه به پشت در خانه رسيدند كنيزك گفت : « همين خانه است . » رسول اكرم از پشت در با آواز بلند گفت :\r\n« اى اهل خانه سلام عليكم . » .\r\nجوابى شنيده نشد . بار دوم سلام كرد ، جوابى نيامد . سومين بار سلام كرد ، جواب دادند :\r\n« السلام عليك يا رسول اللَّه و رحمة اللَّه و بركاته . » .\r\n- چرا اول جواب نداديد ؟ آيا آواز مرا نمىشنيديد ؟ .\r\n- چرا ، همان اول شنيديم و تشخيص داديم كه شماييد .\r\n- پس علت تأخير چه بود ؟ .\r\n- يا رسول اللَّه ! خوشمان مىآمد سلام شما را مكرر بشنويم ، سلام شما براى خانهء ما فيض و بركت و سلامت است .\r\n- اين كنيزك شما دير كرده ، من اينجا آمدم از شما خواهش كنم او را مؤاخذه نكنيد .\r\n- يا رسول اللَّه ! به خاطر مقدم گرامى شما اين كنيز از همين ساعت آزاد است .\r\nپيامبر گفت : « خدا را شكر ، چه دوازده درهم پربركتى بود ، دو برهنه را پوشانيد و\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nيك برده را آزاد كرد ! » « 1 »\r\n\r\n\r\n\r\n\r\n","description":"","footnote":"\r\n( 1 ) . بحارالانوار ، جلد 6 ، باب « مكارم اخلاقه و سيره و سننه » .\r\n","page_name":" 371 ","page_number":371},
  {"content":"\r\n\r\n\r\nگرانى ارزاق\r\nنرخ گندم و نان روز به روز در مدينه بالا مىرفت . نگرانى و وحشت بر همهء مردم مستولى شده بود . آن كس كه آذوقهء سال را تهيه نكرده بود در تلاش بود كه تهيه كند ، و آن كس كه تهيه كرده بود مواظب بود آن راحفظ كند . در اين ميان مردمى هم بودند كه به واسطهء تنگدستى مجبور بودند روز به روز آذوقهء خود را از بازار بخرند .\r\nامام صادق عليه السلام از « معتب » وكيل خرج خانهء خود پرسيد :\r\n« ما امسال در خانه گندم داريم ؟ » .\r\n- بلى ياابن رسول اللَّه ! به قدرى كه چندين ماه را كفايت كند گندم ذخيره داريم .\r\n- آنها را به بازار ببر و در اختيار مردم بگذار و به فروش .\r\n- يا ابن رسول اللَّه ! گندم در مدينه ناياب است ، اگر اينها را بفروشيم ديگر خريدن گندم براى ما ميسر نخواهد شد .\r\n- همين است كه گفتم ، همه را دراختيار مردم بگذار و به فروش .\r\nمعتب دستور امام را اطاعت كرد ، گندمها را فروخت و نتيجه را گزارش داد .\r\nامام به او دستور داد : « بعد از اين نان خانهء مرا روزبه روز از بازار بخر . نان خانهء من نبايد با نانى كه در حال حاضر تودهء مردم مصرف مىكنند تفاوت داشته باشد . نان خانهء من بايد بعد از اين نيمى گندم باشد و نيمى جو . من بحمداللَّه توانايى دارم كه تا\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nآخر سال خانهء خود را با نان گندم به بهترين وجهى اداره كنم ، ولى اين كار را نمىكنم تا در پيشگاه الهى مسألهء « اندازه گيرى معيشت » را رعايت كرده باشم . » « 1 »\r\n\r\n\r\n\r\n\r\n","description":"","footnote":"\r\n( 1 ) . « احب يرانى اللَّه قد احسنت تقديرالمعيشة » : بحارالانوار ، جلد 11 ، چاپ كمپانى ، صفحهء 121 .\r\n","page_name":" 373 ","page_number":373},
  {"content":"\r\n\r\n\r\nقرق حمام\r\nراه و روش جبارانهء خلفاى اموى و بعد از آنها خلفاى عباسى در ساير طبقات مردم اثر كرده بود . مردم تدريجا راه و رسمى كه اسلام براى زندگى و معاشرت معين كرده بود از ياد مىبردند ، سيرت و رفتار ساده و برادرانهء رسول اكرم و على مرتضى و نيكان صحابه از خاطرها محو مىشد . مردم آنچنان به راه و روش جبارانهء خلفا خو گرفته بودند كه كم كم احساس زشتى هم نسبت به آن نمىكردند .\r\nامام صادق عليه السلام روزى خواست به حمام برود . صاحب حمام طبق سنت و عادت معمول كه در مورد محترمين و شخصيتها رايج شده بود عرض كرد :\r\n« اجازه بده حمام را برايت قرق كنم . » .\r\n- نه ، لازم نيست .\r\n- چرا ؟ ! .\r\n- « مؤمن سبكبارتر از اين حرفها است . » « 1 »\r\n\r\n\r\n\r\n\r\n","description":"","footnote":"\r\n( 1 ) . « الؤمن اخفّ مؤنة من ذلك » : بحارالانوار ، ج 11 / ص 117 .\r\n","page_name":" 374 ","page_number":374},
  {"content":"\r\n\r\n\r\nمضيقهء بىآبى\r\nمعاوية بن ابى سفيان در حدود شانزده سال بود كه به عنوان امارت در شام حكومت مىكرد و بدون آنكه به احدى اظهار كند ، مقدمات خلافت را براى خويش فراهم مىساخت . از هر فرصتى براى منظورى كه در دل داشت استفاده مىكرد .\r\nبهترين بهانه براى اينكه از حكومت مركزى سرپيچى كند و داعيهء خلافت را آشكار نمايد ، موضوع كشته شدن عثمان بود . او در زمان حيات عثمان به استغاثه‌هاى عثمان پاسخ مساعد نداد و تقاضاها و استمدادهاى عثمان را نشنيده و نديده گرفت ، اما منتظر بود عثمان كشته شود و قتل وى را بهانهء كار خود قرار دهد . عثمان كشته شد و معاويه فورأ درصدد بهره بردارى برآمد .\r\nاز سوى ديگر مردم پس از قتل عثمان دور على را كه به جهات مختلفى از رفتن زير بار خلافت امتناع مىكرد گرفتند و با او بيعت كردند . على پس از آنكه ديد مسؤوليت رسما متوجه اوست ، قبول كرد و خلافت رسمىاش در مدينه كه مركز و دارالخلافهء آن روز بود اعلام شد . همهء استانهاى كشور پهناور اسلامى آن روز اطاعتش را گردن نهادند ، به استثناى شام و سوريه كه در اختيار معاويه بود . معاويه از اطاعت حكومت مركزى سرپيچى كرد و آن را متهم ساخت به اين كه كشندگان عثمان را پناه داده است و خود آمادهء اعلام استقلال شام و سوريه شد و سپاهى انبوه از شاميان\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nفراهم كرد .\r\nعلى عليه السلام بعد از فيصله دادن كار اصحاب جمل متوجه معاويه شد .\r\nنامه‌هايى با معاويه رد و بدل كرد ، اما نامه‌هاى على در دل سياه معاويه اثر نكرد . دو طرف با سپاهى انبوه به سوى يكديگر حركت كردند . ابوالاعور سلمى پيشاپيش لشكر معاويه با گروهى از پيشاهنگان حركت مىكرد ، و مالك اشتر نخعى با گروهى از لشكريان على به عنوان پيشاهنگ و مقدمة الجيش سپاه على حركت مىكرد . دو دستهء پيشاهنگ در كنار فرات به يكديگر سيدند . مالك اشتر از طرف على مجاز نبود جنگ را شروع كند ، اما ابوالاعور براى اينكه زهرچشمى بگيرد حملهء سختى كرد . حملهء او از طرف مالك و همراهانش دفع شد و شاميان سخت به عقب رانده شدند . ابوالاعور براى اينكه كار را از راه ديگر بر حريف سخت بگيرد ، خود را به محل « شريعه » ، يعنى آن نقطهء شيبدار كنار فرات كه دو طرف مىبايست از آنجا آب بردارند ، رساند . نيزه داران و تيراندازان خود را مأمور كرد تا آن نقطه را حفظ كنند و مانع ورود مالك و يارانش بشوند . طولى نكشيد كه خود معاويه با سپاه انبوهش رسيد و از پيشدستى ابوالاعور خشنود شد . معاويه براى اطمينان بيشتر عده‌اى بر نفرات ابوالاعور افزود . اصحاب على در مضيقهء بىآبى قرار گرفتند . شاميان عموما از پيش آمدن اين فرصت خوشحال بودن دو معاويه با مسرت اظهار داشت : « اين اولين پيروزى است » .\r\nتنها عمرو بن العاص ، معاون و مشاور مخصوص معاويه ، اين كار را مصلحت نمىديد . از آن سو على عليه السلام خودش رسيد و از ماجرا آگاه شد . نامه‌اى به وسيلهء يكى از بزرگان يارانش به نام صعصعة به معاويه نوشت و يادآور شد :\r\n« ما آمده‌ايم به اينجا اما ميل نداريم حتى الامكان جنگى رخ دهد و ميان مسلمانان برادركشى واقع شود . اميدواريم بتوانيم با مذاكرات اختلافات را حل كنيم ، ولى مىبينم تو و پيروانت قبل از هر چيز اسلحه به كار برده‌ايد ، بعلاوه جلوى آب را بر ياران من گرفته‌ايد . دستور بده از اين كار دست بردارند ، تا مذاكرات آغاز گردد .\r\nالبته اگر تو به چيزى جز جنگ راضى نشوى ، من ترس و ابايى ندارم . » .\r\nاين نامه به دست معاويه رسيد . با مشاورين خود در اطراف اين موضوع مشورت كرد . عموما نظرشان اين بود : فرصت خوبى به دست آمده ، بايد استفاده كرد و به اين نام نبايد ترتيب اثر داد . تنها عمرو بن العاص نظر مخالف داشت ، گفت اشتباه مىكنيد ،\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nعلى و اصحابش چون در نظر ندارند در كار جنگ و خونريزى پيشدستى كنند فعلا سكوت كرده‌اند و به وسيلهء نامه خواسته‌اند شما را از كارتان منصرف كنند . خيال نكنيد كه اگر شما به اين نامه ترتيب اثر نداديد و آنها را همچنان در مضيقهء بىآبى گذاشتيد ، آنان عقب نشينى مىكنند . آن وقت است كه دست به قبضهء شمشير خواهند برد و از پاى نخواهند نشست تا شما را با رسوايى از اطراف فرات دور كنند . اما عقيدهء اكثريت مشاورين اين بود كه مضيقهء بىآبى دشمن را از پاى درخواهد آورد و آنها را مجبور به هزيمت خواهد كرد . معاويه شخصا نيز با اين عقيده همراه بود .\r\nاين شورا به پايان رسيد . صعصعة براى جواب نامه به معاويه مراجعه كرد . معاويه كه در نظر داشت از جواب دادن شانه خالى كند گفت : « بعدا جواب خواهم داد . ضمنا دستور داد تا سربازان محافظ آب كاملا مراقب باشند و مانع ورود و خروج سپاهيان على شوند .\r\nعلى عليه السلام از اين پيشامد كه اميد هرگونه حسن نيتى را در جبههء مخالف به كلى از بين مىبرد و راهى براى حل مشكلات به وسيلهء مذاكرات باقى نمىگذاشت ، سخت ناراحت شد . راه را منحصر به اعمال زور و دست بردن به اسلحه ديد . در مقابل سپاه خويش آمد و خطابه‌اى كوتاه ، اما مهيج و شورانگيز ، به اين مضمون انشاء كرد :\r\n« اينان ستمگرى آغاز كردند ، در ستيزه را گشودند و با روش خصمانه شما را پذيره شدند . اينان مانند گرسنه‌اى كه غذا مىطلبد ، جنگ و خونريزى مىطلبند .\r\nجلوى آب آشاميدنى را بر شما گرفته‌اند . اكنون يكى از دو راه را بايد انتخاب كنيد ، راه سومى نيست : يا تن به ذلت و محروميت بدهيد و همچنان تشنه بمانيد ، يا شمشيرها را از خون پليد اينان سيراب كنيد تا خودتان از آب گوارا سيراب شويد .\r\nزنده بودن اين است كه غالب و فاتح باشيد هر چند به بهاى مردن تمام شود ، و مردن اين است كه مغلوب و زيردست باشيد هرچند زنده بمانيد . همانا معاويه گروهى گمراه و بدبخت را گرد خويش جمع كرده و از جهالت و بىخبرى آنها استفاده مىكند ، تا آنجا كه آن بدبختها گلوهاى خودشان را هدف تير مرگ قرار داده‌اند . » « 1 »\r\nاين خطابهء مهيج جنبش عجيبى در سپاهيان على به وجود آورد . خونشان را به\r\n\r\n\r\n\r\n\r\n","description":"","footnote":"\r\n( 1 ) . « قد استطعموكم القتال فاقروا على مذلة و تأخير محلة ، او رووا السيوف من الدماء ترووا من الماء ، فالموت فى حياتكم مقهورين و الحياة فى موتكم قاهرين . الا و ان معاوية قاد لمة من الغواة و عمس عليهم اخبر حتى جعلوا نحورهم اغراض المنيه » : نهج البلاغه ، خطبهء 51 .\r\n","page_name":" 377 ","page_number":377},
  {"content":"\r\n\r\nجوش آورد . آمادهء كارزار شدند و با يك حملهء سنگين دشمن را تا فاصلهء زيادى عقب راندند و « شريعه » را تصاحب كردند .\r\nدر اين وقت عمرو بن العاص كه پيش بينىاش به وقوع پيوسته بود ، به معاويه گفت : « حالا اگر على و سپاهيانش معاملهء به مثل كنند و با تو همان كنند كه تو با آنها كردى ، چه خواهى كرد ؟ آيا مىتوانى بار ديگر « شريعه » را از آنها بگيرى ؟ » .\r\nمعاويه گفت : « به عقيدهء تو على اكنون با ما چگونه رفتار خواهد كرد ؟ » .\r\nگفت : « به عقيدهء من على معاملهء به مثل نخواهد كرد و ما را در مضيقهء بيآبى نخواهد گذاشت . او براى چنين كارها نيامده است . » .\r\nاز آن سو سپاهيان على بعد از آنكه ياران معاويه را از شريعه دور كردند از على خواستند اجازه بدهد مانع آب برداشتن ياران معاويه بشوند . فرمود :\r\n« مانع آنها نشويد ، من به اين گونه كارها كه روش جاهلان است دست نمىزنم .\r\nمن از اين فرصت استفاده مىكنم و مذاكرات خود را با آنها براساس كتاب خدا آغاز مىكنم . اگر پيشنهادها و صلاح انديشيهاى من پذيرفته شد كه چه بهتر ، و اگر پذيرفته نشد با آنها مىجنگم ، اما جوانمردانه ، نه از راه بستن آب به روى دشمن . من هرگز دست به چنين كارها نخواهم زد و كسى را در مضيقهء بىآبى نخواهم گذاشت . » .\r\nآن روز شام نشده بود كه سپاهيان على و سپاهيان معاويه با يكديگر مىآمدند و آب برمىداشتند و كسى متعرض سپاهيان معاويه نمىشد « 1 »\r\n\r\n\r\n\r\n\r\n","description":"","footnote":"\r\n( 1 ) . شرح نهج البلاغهء ابن ابى الحديد ، خطبهء 51 ، جلد 1 ، چاپ بيروت ، صفحات 419 - 428 .\r\n","page_name":" 378 ","page_number":378},
  {"content":"\r\n\r\n\r\nشكايت از روزگار\r\nمفضل بن قيس سخت در فشار زندگى واقع شده بود . فقر و تنگدستى ، قرض و مخارج زندگى او را آزار مىداد . يك روز در محضر امام صادق لب به شكايت گشود و بيچارگيهاى خود را مو به مو تشريح كرد : « فلان مبلغ قرض دارم ، نمىدانم چه جور ادا كنم . فلان مبلغ خرج دارم و راه درآمدى ندارم . بيچاره شدم ، متحيرم ، گيج شده‌ام . به هر در بازى مىروم به رويم بسته مىشود . . . » در آخر از امام تقاضا كرد درباره‌اش دعايى بفرمايد و از خداوند متعال بخواهد گره از كار فروبستهء او بگشايد .\r\nامام صادق به كنيزكى كه آنجا بود فرمود : « برو آن كيسهء اشرفى كه منصور براى ما فرستاده بياور . » كنيزك رفت و فوراً كيسهء اشرفى را حاضر كرد . آنگاه به مفضل بن قيس فرمود : « در اين كيسه چهارصد دينار است و كمكى است براى زندگى تو . » .\r\n- مقصودم از آنچه در حضور شما گفتم اين نبود ، مقصودم فقط خواهش دعا بود . » .\r\n- « بسيار خوب ، دعا هم مىكنم . اما اين نكته را به تو بگويم ، هرگز سختيها و بيچارگيهاى خود را براى مردم تشريح نكن ، اولين اثرش اين است كه وانمود مىشود تو در ميدان زندگى زمين خورده‌اى و از روزگار شكست يافته‌اى . در نظرها كوچك\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nمىشوى ، شخصيت و احترامت از ميان مىرود . » « 1 »\r\n\r\n\r\n\r\n\r\n","description":"","footnote":"\r\n( 1 ) . « لا تخبر الناس بكل ما انت فيه فتهون عليهم . » : بحارالانوار ، ج 11 / ص 114 .\r\n","page_name":" 380 ","page_number":380},
  {"content":"\r\n\r\n\r\nعتاب استاد\r\nسيد جواد عاملى ، فقيه معروف ، صاحب كتاب مفتاح الكرامة ، شب مشغول صرف شام بود كه صداى در را شنيد . وقتى كه فهميد پيشخدمت استادش سيد مهدى بحرالعلوم دم در است با عجله به طرف در دويد . پيشخدمت گفت : « حضرت استاد شما را الآن احضار كرده است . شام جلو ايشان حاضر است اما دست به سفره نخواهند برد تا شما برويد . » .\r\nجاى معطلى نبود . سيد جواد بدون آنكه غذا را به آخر برساند ، با شتاب تما به خانهء سيد بحرالعلوم رفت . تا چشم استاد به سيد جواد افتاد ، با خشم و تغير بى سابقه‌اى گفت :\r\n« سيد جواد ! از خدا نمىترسى ، از خدا شرم نمىكنى ؟ ! » .\r\nسيد جواد غرق حيرت شد ، كه چه شده و چه حادثه‌اى رخ داده ؟ ! تاكنون سابقه نداشته اينچنين مورد عتاب قرار بگيرد . هرچه به مغز خود فشار آورد تا علت را بفهمد ممكن نشد . ناچار پرسيد :\r\n« ممكن است حضرت استاد بفرمايند تقصير اينجانب چه بوده است ؟ » .\r\n« هفت شبانه روز است فلان شخص همسايه‌ات و عائله‌اش گندم و برنج گيرشان نيامده . در اين مدت از بقال سر كوچه خرماى زاهدى نسيه كرده و با آن به سر برده‌اند .\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nامروز كه رفته است تا باز خرما بگيرد ، قبل از آنكه اظهار كند ، بقال گفته نسيهء شما زياد شده است . او هم بعد از شنيدن اين جمله خجالت كشيده تقاضاى نسيه كند ، دست خالى به خانه برگشته است و امشب خودش و عائله‌اش بىشام مانده‌اند . » .\r\n- به خدا قسم من از اين جريان بىخبر بودم ، اگر مىدانستم به احوالش رسيدگى مىكردم . » .\r\n- همهء داد و فريادهاى من براى اين است كه تو چرا از احوال همسايه‌ات بىخبر مانده‌اى ؟ چرا هفت شبانه روز آنها به اين وضع بگذرانند و تو نفهمى ؟ اگر باخبر بودى و اقدام نمىكردى كه تو اصلا مسلمان نبودى ، يهودى بودى . » .\r\n- مىفرماييد چه كنم ؟ .\r\n- پيشخدمت من اين مجمعهء غذا را برمىدارد ، همراه هم تا دم در منزل آن مرد برويد ، دم در پيشخدمت برگردد و تو در بزن و از او خواهش كن كه امشب با هم شام صرف كنيد . اين پول را هم بگير و زير فرش يا بورياى خانه‌اش بگذار ، و از اينكه دربارهء او كه همسايهء تو است كوتاهى كرده‌اى معذرت بخواه . سينى را همان جا بگذار و برگرد . من اينجا نشسته‌ام و شام نخواهم خورد تا تو برگردى و خبر آن مرد مؤمن را براى من بياورى .\r\nپيشخدمت سينى بزرگ غذا را كه انواع غذاهاى مطبوع در آن بود برداشت و همراه سيد جواد روانه شد . دم در پيشخدمت برگشت و سيد جواد پس از كسب اجازه وارد شد . صاحبخانه پس از استماع معذرت خواهى سيدجواد و خواهش او دست به سفره برد . لقمه‌اى خورد و غذا را مطبوع يافت . حس كرد كه اين غذا دست پخت خانهء سيدجواد ، كه عرب بود ، نيست ، فوراً از غذا دست كشيد و گفت :\r\n« اين غذا دست پخت عرب نيست ، بنابراين از خانهء شما نيامده . تا نگويى اين غذا از كجاست من دست دراز نخواهم كرد . » .\r\nآن مرد خوب حدس زده بود . غذا در خانهء بحرالعلوم ترتيب داده شده بود . آنها ايرانى الاصل و اهل بروجرد بودند و غذا غذاى عرب نبود . سيدجواد هرچه اصرار كرد كه تو غذا بخور ، چه كار دارى كه اين غذا در خانهء كى ترتيب داده شده ، آن مرد قبول نكرد و گفت : « تا نگويى دست دراز نخواهم كرد . » سيد جواد چاره‌اى نديد ، ماجرا را از اول تا آخر نقل كرد . آن مرد بعد از شنيدن ماجرا غذا را تناول كرد ، اما سخت در شگفت مانده بود . مىگفت : « من راز خودم را به احدى نگفته‌ام ، از\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nنزديكترين همسايگانم پنهان داشته‌ام ، نمىدانم سيد از كجا مطلع شده است ! » « 1 »\r\n سرّ خدا كه عارف سالك به كس نگفت * در حيرتم كه باده فروش از كجا شنيد ؟ ! \r\n\r\n\r\n\r\n\r\n","description":"","footnote":"\r\n( 1 ) . الكنى والالقاب ، محدث قمى ، ج 2 / ص 62 .\r\n","page_name":" 383 ","page_number":383},
  {"content":"\r\n\r\n\r\nافطارى\r\nانس بن مالك سالها در خانهء رسول خدا خدمتكار بود و تا آخرين روز حيات رسول خدا اين افتخار را داشت . او بيش از هركس ديگر به اخلاق و عادات شخصى رسول اكرم آشنا بود . آگاه بود كه رسول اكرم در خوراك و پوشاك چقدر ساده و بى تكلف زندگى مىكند . در روزهايى كه روزه مىگرفت همهء افطارى و سحرى او عبارت بود از مقدارى شير يا شربت و مقدارى تريد ساده . گاهى براى افطار و سحر ، جداگانه ، اين غذاى ساده تهيه مىشد و گاهى به يك نوبت غذا اكتفا مىكرد و با همان روزه مىگرفت .\r\nيك شب ، طبق معمول ، انس بن مالك مقدارى شير يا چيز ديگر براى افطارى رسول اكرم آماده كرد . اما رسول اكرم آن روز وقت افطار نيامد ، پاسى از شب گذشت و مراجعت نفرمود . انس مطمئن شد كه رسول اكرم خواهش بعضى از اصحاب را اجابت كرده و افطارى را در خانهء آنان خورده است . از اين رو آنچه تهيه ديده بود خودش خورد .\r\nطولى نكشيد رسول اكرم به خانه برگشت . انس از يك نفر كه همراه حضرت بود پرسيد : « ايشان امشب كجا افطار كردند ؟ » گفت : « هنوز افطار نكرده‌اند . بعضى گرفتاريها پيش آمد و آمدنشان دير شد . »\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nانس از كار خود يك دنيا پشيمان و شرمسار شد ، زيرا شب گذشته بود و تهيهء چيزى ممكن نبود . منتظر بود رسول اكرم از او غذا بخواهد و او از كردهء خود معذرت خواهى كند . اما از آن سو رسول اكرم از قرائن و احوال فهميد چه شده ، نامى از غذا نبرد و گرسنه به بستر رفت . انس گفت : « رسول خدا تا زنده بود موضوع آن شب را بازگو نكرد و به روى من نياورد . » « 1 »\r\n\r\n\r\n\r\n\r\n","description":"","footnote":"\r\n( 1 ) . كحل البصر محدث قمى ، صفحهء 67 .\r\n","page_name":" 385 ","page_number":385},
  {"content":"\r\n\r\n\r\nشاگرد بزاز\r\nجوانك شاگرد بزاز ، بى خبر بود كه چه دامى در راهش گسترده شده . او نمىدانست اين زن زيبا و متشخص كه به بهانهء خريد پارچه به مغازهء آنها رفت و آمد مىكند ، عاشق دلباختهء اوست و در قلبش طوفانى از عشق و هوس و تمنا برپاست .\r\nيك روز همان زن به در مغازه آمد و دستور داد مقدار زيادى جنس بزازى جدا كردند . آنگاه به عذر اينكه قادر به حمل اينها نيستم ، به علاوه پول همراه ندارم ، گفت :\r\n« پارچه‌ها را بدهيد اين جوان بياورد و در خانه به من تحويل دهد و پول بگيرد . » .\r\nمقدمات كار قبلا از طرف زن فراهم شده بود . خانه از اغيار خالى بود . جز چند كنيز اهل سِر كسى در خانه نبود . محمدابن سيرين كه عنفوان جوانى را طى مىكرد و از زيبايى بىبهره نبود - پارچه‌ها را به دوش گرفت و همراه آن زن آمد . تا به درون خانه داخل شد ، در از پشت بسته شد . ابن سيرين به داخل اطاقى مجلل راهنمايى گشت . او منتظر بود كه خانم هرچه زودتر بيايد ، جنس را تحويل بگيرد و پول را بپردازد . انتظار به طول انجاميد . پس از مدتى پرده بالا رفت . خانم در حالى كه خود را هفت قلم آرايش كرده بود ، با هزار عشوه پا به درون اطاق گذاشت . ابن سيرين در يك لحظهء كوتاه فهميد كه دامى برايش گسترده شده است . فكر كرد با موعظه و نصيحت يا با خواهش و التماس خانم را منصرف كند ، ديد خشت بر دريا زدن و بىحاصل است . خانم عشق\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nسوزان خود را براى او شرح داد ، به او گفت : « من خريدار اجناس شما نبودم ، خريدار تو بودم . » ابن سيرين زبان به نصيحت و موعظه گشود و از خدا و قيامت سخن گفت ، در دل زن اثر نكرد . التماس و خواهش كرد ، فايده نبخشيد . گفت چاره‌اى نيست ؟ بايد كام مرا برآورى . و همين كه ديد اين سيرين در عقيدهء خود پافشارى مىكند ، او را تهديد كرد ، گفت : « اگر به عشق من احترام نگذارى و مرا كامياب نسازى ، الآن فرياد مىكشم و مىگويم اين جوان نسبت به من قصد سوء دارد . آنگاه معلوم است كه چه بر سر تو خواهد آمد . » .\r\nموى بر بدن ابن سيرين راست شد . از طرفى ايمان و عقيده و تقوا به او فرمان مىداد كه پاكدامنى خود را حفظ كن . از طرف ديگر سر باز زدن از تمناى آن زن به قيمت جان و آبرو و همه چيزش تمام مىشد . چاره‌اى جز اظهار تسليم نديد . اما فكرى مثل برق از خاطرش گذشت . فكر كرد يك راه باقى است ؛ كارى كنم كه عشق اين زن تبديل به نفرت شود و خودش از من دست بردارد . اگر بخواهم دامن تقوا را از آلودگى حفظ كنم ، بايد يك لحظه آلودگى ظاهر را تحمل كنم . به بهانهء قضاى حاجت از اطاق بيرون رفت ، با وضع و لباس آلوده برگشت و به طرف زن آمد . تا چشم آن زن به او افتاد ، روى درهم كشيد و فورا او را از منزل خارج كرد « 1 »\r\n\r\n\r\n\r\n\r\n","description":"","footnote":"\r\n( 1 ) . الكنى والالقاب ، ج 1 / ص 313 .\r\n","page_name":" 387 ","page_number":387},
  {"content":"\r\n\r\n\r\nاوضاع كواكب\r\nعبد الملك بن اعين ، برادر زرارة بن اعين ، با آنكه از راويان حديث بود ، به نجوم احكامى و تأثير اوضاع كواكب اعتقاد راسخ داشت . كتابهاى زيادى در اين باب جمع كرده بود و به آنها مراجعه مىكرد . هر تصميمى كه مىخواست بگيرد و هر كارى كه مىخواست بكند ، اول به سراغ كتابهاى نجومى مىرفت و به محاسبه مىپرداخت تا ببيند اوضاع كواكب چه حكم مىكند .\r\nتدريجا اين كار برايش عادت شده و نوعى وسواس در او ايجاد كرده بود به طورى كه در همهء كارها به نجوم مراجعه مىكرد . حس كرد كه اين كار امور زندگى او را فلج كرده است و روز به روز بر وسواسش افزوده مىشود و اگر اين وضع ادامه پيدا كند و به سعد و نحس روزها و ساعتها و طالع نيك و بد و امثال اينها ترتيب اثر بدهد ، نظم زندگىاش به كلى بهم مىخورد . از طرفى هم در خود توانايى مخالفت و بى اعتنايى نمىديد و هميشه به احوال مردمى كه بىاعتنا به اين امور دنبال كار خود مىروند و به خدا توكل مىكنند و هيچ دربارهء اين چيزها فكر نمىكنند رشك مىبرد .\r\nاين مرد روزى حال خود را با امام صادق در ميان گذاشت . عرض كرد :\r\n« من به اين علم مبتلا شده‌ام و دست و پايم بسته شده و نمىدانم از آن دست بردارم . »\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nامام صادق با تعجب از او پرسيد :\r\n« تو به اين چيزها معتقدى و عمل مىكنى ؟ ! » .\r\n- بلى يا ابن رسول اللَّه ! .\r\n- من به تو فرمان مىدهم : برو تمام آن كتابها را آتش بزن .\r\nفرمان امام به قلبش نيرو بخشيد ، رفت و تمام آنها را آتش زد و خود را راحت كرد « 1 »\r\n\r\n\r\n\r\n\r\n","description":"","footnote":"\r\n( 1 ) . وسائل ، ج 2 / ص 181 .\r\n","page_name":" 389 ","page_number":389},
  {"content":"\r\n\r\n\r\nستاره شناس\r\nاميرالمؤمنين على عليه السلام و سپاهيانش ، سوار بر اسبها ، آهنگ حركت به سوى نهروان داشتند . ناگهان يكى از سران اصحاب رسيد و مردى را همراه خود آورد و گفت : « يا اميرالمؤمنين اين مرد « ستاره شناس » است و مطلبى دارد ، مىخواهد به عرض شما برساند . » .\r\nستاره شناس : « يا اميرالمؤمنين در اين ساعت حركت نكنيد ، اندكى تأمل كنيد ، بگذاريد اقلا دو سه ساعت از روز بگذرد ، آنگاه حركت كنيد . » .\r\n« چرا ؟ » .\r\n- چون اوضاع كواكب دلالت مىكند كه هر كه در اين ساعت حركت كند از دشمن شكست خواهد خورد و زيان سختى بر او و يارانش وارد خواهد شد ، ولى اگر در آن ساعتى كه من مىگويم حركت كنيد ، ظفر خواهيد يافت و به مقصود خواهيد رسيد . » .\r\n- اين اسب من آبستن است ، آيا مىتوانى بگويى كره‌اش نر است يا ماده ؟ .\r\n- اگر بنشينم حساب كنم مىتوانم .\r\n- دروغ مىگويى ، نمىتوانى ، قرآن مىگويد : هيچ كس جز خدا از نهان آگاه نيست . آن خداست كه مىداند چه در رحم آفريده است .\r\nمحمد ، رسول خدا ، چنين ادعايى كه تو مىكنى نكرد . آيا تو ادعا دارى كه بر همهء\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nجريانهاى عالم آگاهى و مىفهمى در چه ساعت خير و در چه ساعت شر مىرسد .\r\nپس اگر كسى به تو با اين علم كامل و اطلاع جامع اعتماد كند به خدا نيازى ندارد .\r\nبعد به مردم خطاب فرمود : « مبادا دنبال اين چيزها برويد ، اينها منجر به كهانت و ادعاى غيبگويى مىشود . كاهن همرديف ساحر است و ساحر همرديف كافر و كافر در آتش است . » .\r\nآنگاه رو به آسمان كرد و چند جمله دعا مبنى بر توكل و اعتماد به خداى متعال خواند .\r\nسپس رو كرد به ستاره شناس و فرمود :\r\n« ما مخصوصا بر خلاف دستور تو عمل مىكنيم و بدون درنگ همين الآن حركت مىكنيم . » .\r\nفورا فرمان حركت داد و به طرف دشمن پيش رفت . در كمتر جهادى به قدر آن جهاد ، پيروزى و موفقيت نصيب على عليه السلام شده بود « 1 »\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبه 77 . وسائل ، ج 2 / ص 181 .\r\n","page_name":" 391 ","page_number":391},
  {"content":"\r\n\r\n\r\nگره گشايى\r\nصفوان در محضر امام صادق نشسته بود . ناگهان مردى از اهل مكه وارد مجلس شد و گرفتاريى كه برايش پيش آمده بود شرح داد . معلوم شد موضوع كرايه‌اى در كار است و كار به اشكال و بن بست كشيده است . امام به صفوان دستور داد :\r\n« فورا حركت كن و برادر ايمانى خودت را در كارش مدد كن . » .\r\nصفوان حركت كرد و رفت و پس از توفيق در اصلاح كار و حل اشكال مراجعت كرد . امام سؤال كرد : « چطور شد ؟ » .\r\n- خداوند اصلاح كرد .\r\n- بدان كه همين كار به ظاهر كوچك كه حاجتى از كسى برآوردى و وقت كمى از تو گرفت ، از هفت شوط طواف دور كعبه محبوبتر و فاضلتر است .\r\nبعد امام صادق به گفتهء خود چنين ادامه داد :\r\n« مردى گرفتارى داشت و آمد حضور امام حسن و از آن حضرت استمداد كرد .\r\nامام حسن بلافاصله كفشها را پوشيده و راه افتاد . در بين راه به حسين بن على رسيدند درحالى كه مشغول نماز بود . امام حسن به آن مرد گفت :\r\n« تو چطور از حسين غفلت كردى و پيش او نرفتى ؟ » گفت :\r\n« من اول خواستم پيش او بروم و از او در كارم كمك بخواهم ، ولى چون گفتند\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nايشان اعتكاف كرده‌اند و معذورند ، خدمتشان نرفتم . » .\r\nامام حسن فرمود : « اما اگر توفيقِ برآوردن حاجتِ تو برايش دست داده بود ، از يك ماه اعتكاف برايش بهتر بود . » « 1 »\r\n\r\n\r\n\r\n\r\n","description":"","footnote":"\r\n( 1 ) . كافى ، جلد 2 ، باب السعى فى حاجة المؤمن ، صفحهء 198 .\r\n","page_name":" 393 ","page_number":393},
  {"content":"\r\n\r\n\r\nكداميك عابدترند ؟\r\nيكى از اصحاب امام صادق - كه طبق معمول هميشه در محضر درس آن حضرت شركت مىكرد و در مجالس رفقا حاضر مىشد و با آنها رفت و آمد مىكرد - مدتى بود كه ديده نمىشد . يك روز امام صادق از اصحاب و دوستانش پرسيد :\r\n« راستى فلانى كجاست كه مدتى است ديده نمىشود ؟ » .\r\n- يا ابن رسول اللَّه اخيراً خيلى تنگدست و فقير شده .\r\n- پس چه مىكند ؟ .\r\n- هيچ ، در خانه نشسته و يكسره به عبادت پرداخته است .\r\n- پس زندگىاش از كجا اداره مىشود ؟ .\r\n- يكى از دوستانش عهده‌دار مخارج زندگى او شده .\r\n- به خدا قسم اين دوستش به درجاتى از او عابدتر است « 1 »\r\n\r\n\r\n\r\n\r\n","description":"","footnote":"\r\n( 1 ) . وسائل ، ج 2 ، ص 529 .\r\n","page_name":" 394 ","page_number":394},
  {"content":"\r\n\r\n\r\nاسكندر و ديوژن\r\nهمين كه اسكندر ، پادشاه مقدونى ، به عنوان فرمانده و پيشواى كل يونان در لشكركشى به ايران انتخاب شد ، از همهء طبقات براى تبريك نزد او مىآمدند . اما ديوگنس ( ديوژن ) ، حكيم معروف يونانى ، كه در كورينت به سر مىبرد كمترين توجهى به او نكرد . اسكندر شخصا به ديدار او رفت . ديوژن كه از حكماى كلبى يونان بود ( شعار اين دسته قناعت و استغناء و آزادمنشى و قطع طمع بود ) در برابر آفتاب دراز كشيده بود . چون حس كرد جمع فراوانى به طرف او مىآيند ، كمى برخاست و چشمان خود را به اسكندر كه با جلال و شكوه پيش مىآمد خيره كرد ، اما هيچ فرقى ميان اسكندر و يك مرد عادى كه به سراغ او مىآمد نگذاشت و شعار استغناء و بىاعتنايى را حفظ كرد . اسكندر به او سلام كرد ، سپس گفت : « اگر از من تقاضايى دارى بگو . » ديوژن گفت : « يك تقاضا بيشتر ندارم . من از آفتاب استفاده مىكردم ، تو اكنون جلو آفتاب را گرفته‌اى ، كمى آن طرف‌تر بايست ! » .\r\nاين سخن در نظر همراهان اسكندر خيلى حقير و ابلهانه آمد . با خود گفتند عجب مرد ابلهى است كه از چنين فرصتى استفاده نمىكند . اما اسكندر كه خود را در برابر مناعت طبع و استغناء نفس ديوژن حقير ديد ، سخت در انديشه فرو رفت . پس از آنكه به راه افتاد ، به همراهان خود كه فيلسوف را ريشخند مىكردند گفت : « به راستى اگر\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nاسكندر نبودم دلم مىخواست ديوژن باشم . » « 1 »\r\n\r\n\r\n\r\n\r\n","description":"","footnote":"\r\n( 1 ) . تاريخ علم ، تأليف جرج سارتن ، ترجمهء آقاى احمد آرام ، صفحهء 525 .\r\n","page_name":" 396 ","page_number":396},
  {"content":"\r\n\r\n\r\nشاه و حكيم\r\nناصرالدين شاه در سفر خراسان به هر شهرى كه وارد مىشد ، طبق معمول ، تمام طبقات به استقبال و ديدنش مىرفتند ، موقع حركت از آن شهر نيز او را مشايعت مىكردند . تا اينكه وارد سبزوار شد . در سبزوار نيز عموم طبقات از او استقبال و ديدن كردند . تنها كسى كه به بهانهء انزوا و گوشه نشينى از استقبال و ديدن امتناع كرد حكيم و فيلسوف و عارف معروف ، حاج ملاهادى سبزوارى بود . از قضا تنها شخصيتى كه شاه در نظر گرفته بود در طول راه مسافرت خراسان او را از نزديك ببيند ، همين مرد بود كه تدريجا شهرت عمومى در همهء ايران پيدا كرده بود و از اطراف كشور طلاب به محضرش شتافته بودند و حوزهء علميهء عظيمى در سبزوار تشكيل يافته بود .\r\nشاه كه از آنهمه استقبالها و ديدنها و كرنشها و تملقها خسته شده بود ، تصميم گرفت خودش به ديدن حكيم برود .\r\nبه شاه گفتند : « حكيم شاه و وزير نمىشناسد . » شاه گفت : « ولى شاه حكيم را مىشناسد . » جريان را به حكيم اطلاع دادند . تعين وقت شد و يك روز در حدود ظهر شاه فقط به اتفاق يك نفر پيشخدمت به خانهء حكيم رفت . خانه‌اى بود محقر با اسباب و لوازمى بسيار ساده . شاه ضمن صحبتها گفت : « هر نعمتى شكرى دارد . شكر نعمت علم تدريس و ارشاد است ، شكر نعمت مال اعانت و دستگيرى است ، شكر نعمت\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nسلطنت هم البته انجام حوائج است ، لهذا من ميل دارم شما از من چيزى بخواهيد تا توفيق انجام آن را پيدا كنم . » .\r\n- من حاجتى ندارم ، چيزى هم نمىخواهم .\r\n- شنيده‌ام شما يك زمين زراعتى داريد ، اجازه بدهيد دستور دهم آن زمين از ماليات معاف باشد .\r\n- دفتر ماليات دولت مضبوط است كه از هر شهرى چقدر وصول شود . اساس آن با تغييرات جزئى بهم نمىخورد . اگر در اين شهر از من ماليات نگيرند همان مبلغ را از ديگران زيادتر خواهند گرفت ، تا مجموعى كه از سبزوار بايد وصول شود تكميل گردد . شاه راضى نشوند كه تخفيف دادن به من يا معاف شدن من از ماليات ، سبب تحميلى بر يتيمان و بيوه زنان گردد . بعلاوه دولت كه وظيفه دارد حافظ جان و مال مردم باشد ، هزينه هم دارد و بايد تأمين شود . ما با رضا و رغبت ، خودمان اين ماليات را مىدهيم .\r\nشاه گفت : « ميل دارم امروز در خدمت شما غذا صرف كنم و و از همان غذاى هر روز شما بخورم ، دستور بفرماييد ناهار شما را بياورند . » .\r\nحكيم بدون آنكه از جا حركت كند فرياد كرد : « غذاى مرا بياوريد . » فورا آوردند ، طبقى چوبين كه بر روى آن چند قرص نان و چند قاشق و يك ظرف دوغ و مقدارى نمك ديده مىشد جلو شاه و حكيم گذاشتند . حكيم به شاه گفت : « بخور كه نان حلال است ، زراعت و جفت كارى آن دسترنج خودم است . » شاه يك قاشق خورد اما ديد به چنين غذايى عادت ندارد و از نظر او قابل خوردن نيست . از حكيم اجازه خواست كه مقدارى از آن نانها را به دستمال ببندد و تيمّناً و تبرّكاً همراه خود ببرد . پس از چند لحظه شاه با يك دنيا بهت و حيرت خانهء حكيم را ترك كرد « 1 »\r\n\r\n\r\n\r\n\r\n","description":"","footnote":"\r\n( 1 ) . ريحانة الادب ، ج 2 / ص 157 و 158 ، ذيل عنوان « سبزوارى » .\r\n","page_name":" 398 ","page_number":398},
  {"content":"\r\n\r\n\r\nتوحيد مفضّل\r\nمفضل بن عمر جعفى بعد از آنكه از انجام نماز عصر در مسجد پيغمبر فارغ شد ، همان جا در نقطه‌اى ميان منبر رسول اكرم و قبر آن حضرت نشست و كم كم يك رشته افكار ، او را در خود غرق كرد ، افكارش در اطراف عظمت و شخصيت عظيم و آسمانى رسول اكرم دور مىزد .\r\nهرچه بيشتر مىانديشيد بيشتر بر اعجابش نسبت به آن حضرت مىافزود . با خود مىگفت با همهء تعظيم و تجليلى كه از مقام والاى اين شخصيت بىنظير مىشود ، درجه و منزلتش خيلى بيش از اينهاست . آنچه مردم از شرف و عظمت و فضيلت آن حضرت به آن پى برده‌اند ، نسبت به آنچه پى نبرده‌اند بسيار ناچيز است .\r\nمفضل غرق در اين تفكرات بود كه سر و كلهء ابن ابى العوجاء ، مادى مسلك معروف ، پيدا شد و آمد و در كنارى نشست . طولى نكشيد يكى ديگر از همفكران و هم مسلكان ابن ابى العوجاء وارد شد و پهلوى او نشست و با هم به گفتگو پرداختند .\r\nدر آن تاريخ كه آغاز دورهء خلافت عباسيان بود ، دورهء تحول فرهنگى اسلامى بود . در آن دوره خود مسلمانان برخى رشته‌هاى علمى تأسيس كرده بودند . نيز كتبى در رشته‌هاى علمى و فلسفى از زبانهاى يونانى و فارسى و هندى ترجمه كرده يا مشغول ترجمه بودند . نخله‌ها و رشته‌هاى كلامى و فلسفى به وجود آمده بود . دوره ،\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nدورهء برخورد عقايد و آراء بود . عباسيان به آزادى عقيده - تا آنجا كه با سياست برخورد نداشت - احترام مىگذاشتند . دانشمندان غيرمسلمان ، حتى دهريين و ماديين كه در آن وقت به نام « زنادقه » خوانده مىشدند ، آزادانه عقايد خويش را اظهار مىداشتند . تا آنجا كه احيانا اين دسته در مسجد الحرام كنار كعبه ، يا در مسجد مدينه كنار قبر پيغمبر ، دور هم جمع مىشدند و حرفهاى خود را مىزدند . ابن ابى العوجاء از اين دسته بود .\r\nدر آن روز او و رفيقش هر دو ، با فاصلهء كمى وارد مسجد پيغمبر شدند و پيش هم نشستند و به گفتگو پرداختند ، اما آنچنان دور نبودند كه مفضل سخنان آنها را نشود .\r\nاتفاقا اولين سخنى كه از ابن ابى العوجاء به گوش مفضل خورد ، دربارهء همان موضوعى بود كه قبلا مفضل در آن باره فكر مىكرد ، دربارهء رسول اكرم بود . او به رفيق خود گفت :\r\n« عجب كارر اين مرد ( پيغمبر اكرم ) بالا گرفت ، رسيد به جايى كه كسى از آن بالاتر نرفته ! » .\r\nرفيقش گفت :\r\n« نابغه بود . ادعا كرد كه با مبدأ كل جهان مربوط است و كارهايى عجيب و خارق العاده هم از او به ظهور رسيد كه عقلها را متحير ساخت . عقلا و ادبا و فصحا و خطبا خود را در برابر او عاجز ديدند و دعوت او را پذيرفتند . بعد ساير طبقات فوج فوج به طرف او آمدند و به او ايمان آوردند . كار به آنجا كشيده كه نام وى همراه با نام ناموسى كه خود را مبعوث از طرف او مىدانست همراه شده است .\r\nاكنون نام او به عنوان « اذان » در همهء شهرها و ده‌ها - كه دعوت او به آنجا رسيده - و حتى در درياها و صحراها و كوهستانها برده مىشود . همه جا شبانه روزى پنج نوبت گوش هر كسى فرياد « اشهد انّ محمداً رسول اللَّه » را مىشنود . در اذان نام اين مرد برده مىشود ، در اقامه برده مىشود . به اين ترتيب هرگز فراموش نخواهد شد .\r\nابن ابى العوجاء گفت : « در اطراف محمد بيش از اين بحث نكنيم ، من هنوز نتوانسته‌ام معماى شخصيت اين مرد را حل كنم . بهتر است بحث را در اطراف مبدأ اول و آغاز هستى كه محمد پايهء دين خود را بر آن گذاشت دنبال كنيم . » آنگاه ابن ابى العوجاء برخى در اطراف عقيدهء مادى خود - مبنى بر اينكه تدبير و تقديرى در كار نيست ، طبيعت قائم به ذات است ، ازلا و ابدا چنين بوده و خواهد بود - صحبت كرد .\r\nهمين كه سخنش به اينجا رسيد ، مفضل ديگر طاقت نياورد ، يكپارچه خشم و\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nبغض شده بود ، مثل توپ منفجر شده فرياد برآورد : « دشمن خدا ! خالق و مدبر خود را كه تو را به بهترين صورت آفريده انكار مىكنى ؟ ! جاى دور نرو ، اندكى در خود و حيات و زندگى و مشاعر و تركيب خودت فكر كن تا آثار و شواهد مخلوق و مصنوع بودن را دريابى . . . » .\r\nابن ابى العوجاء كه مفضل را نمىشناخت ، پرسيد :\r\nتو كيستى و از چه دسته‌اى ؟ اگر از متكلمينى ، بيا روى اصول و مبانى كلامى با هم بحث كنيم . اگر واقعا دلائل قوى داشته باشى ما از تو پيروى مىكنيم . و اگر اهل كلام نيستى كه سخنى با تو نيست . اگر هم از اصحاب جعفربن محمدى ، كه او با ما اين‌جور حرف نمىزند ، او گاهى بالاتر از اين چيزها كه تو شنيدى از ما مىشنود ، اما هرگز ديده نشده از كوره در برود و با ما تندى كند . او هرگز عصبى نمىشود و دشنام نمىدهد . او با كمال بردبارى و متانت سخنان ما را استماع مىكند . صبر مىكند ما آنچه در دل داريم بيرون بريزيم و يك كلمه باقى نماند . در مدتى كه ما اشكالات و دلائل خود را ذكر مىكنيم ، او چنان ساكت و آرام است و با دقت گوش مىكند كه ما گمان مىكنيم تسليم فكر ما شده است . آنگاه شروع مىكند به جواب ، با مهربانى جواب ما را مىدهد ، با جمله‌هايى كوتاه و پرمغز چنان راه را بر ما مىبندد كه قدرت فرار از ما سلب مىگردد . اگر تو از اصحاب او هستى مانند او حرف بزن . » .\r\nمفضل با يك دنيا ناراحتى در حالى كه كله‌اش داغ شده بود از مسجد بيرون رفت . با خود مىگفت عجب ابتلايى براى عالم اسلام پيدا شده ، كار به جايى كشيده كه زنادقه و دهرى مسلكها در مسجد پيغمبر مىنشينند و بىپروا همه چيز را انكار مىكنند . يكسره به خانهء امام صادق آمد . امام فرمود :\r\n« مفضل ! چرا اينقدر ناراحتى ؟ چه پيش آمده ؟ » .\r\n- يا ابن رسول اللَّه الآن در مسجد پيغمبر بودم . يكى دو نفر از دهريين آمدند و نزديك من نشستند . سخنانى در انكار خدا و پيغمبر از آنها شنيدم كه آتش گرفتم .\r\nچنين و چنان مىگفتند و من هم اين‌طور جوابشان را دادم . » .\r\n- غصه نخور ، از فردا بيا نزد من ، يك سلسله درس توحيدى برايت شروع مىكنم .\r\nآنقدر در اطراف حكمتهاى الهى در خلقت و آفرينش ، در قسمتهاى مختلف ، در اطراف جاندار و بىجان ، پرنده و چرنده و خوردنى و غيرخوردنى ، نباتات و غيره برايت بحث كنم كه تو و هر دانشجوى حقيقت جو را كفايت كند و زنادقه و دهريين را در حيرت فرو\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nبرد . فردا صبح منتظرم .\r\nمفضل با يك دنيا مسرت از محضر امام صادق مرخص شد . با خود مىگفت اين ناراحتى امروز من عجب نتيجهء خوبى داشت . آن شب خواب به چشمش نيامد . هر لحظه انتظار مىكشيد كى صبح بشود و به محضر امام صادق بشتابد . به نظرش مىآمد كه امشب از هر شب ديگر طولانىتر است . صبح زود خود را به در خانهء امام رساند . اجازه خواست و وارد شد . با اجازهء امام نشست . بعد امام به طرف اطاقى كه افراد خصوصى را در آنجا مىپذيرفت حركت كرد . مفضل هم با اشارهء امام از پشت سر راه افتاد . آنگاه امام كه به روحيهء مفضل آشنا بود فرمود :\r\n« گمان مىكنم ديشب خوابت نبرده باشد و همه‌اش انتظار كشيده باشى كى صبح بشود كه بيايى اينجا . » .\r\n« بلى همين‌طور است كه مىفرماييد .\r\n- « اى مفضل ! خداوند تقدم دارد بر همهء موجودات ، اول و آخر موجودات اوست . . . » .\r\n- يا ابن رسول اللَّه ، اجازه مىدهيد هرچه مىفرماييد بنويسم ، كاغذ و قلم حاضر است . » .\r\n- چه مانعى دارد ، بنويس .\r\nچهار روز متوالى ، در چهار جلسهء طولانى ، كه حداقل از صبح تا ظهر بود ، امام به مفضل درس توحيد القاء كرد و مفضل مرتب نوشت . اين نوشته‌ها به صورت رساله‌اى كامل و جامع درآمد .\r\nكتابى كه اكنون به نام « توحيد مفضل » در دست است و از جامعترين بيانها در حكمت آفرينش است ، محصول اين جريان و اين چهار جلسهء طولانى است .\r\n\r\n","description":"","footnote":"","page_name":" 402 ","page_number":402},
  {"content":"\r\n\r\n\r\nشتر دوانى\r\nمسلمانان به مسابقات اسب دوانى و شتردوانى و تيراندازى و امثال اينها خيلى علاقه نشان مىدادند ، زيرا اسلام تمرين كارهايى را كه دانستن و مهارت در آنها براى سربازان ضرورت دارد سنت كرده است . بعلاوه خود رسول اكرم كه رهبر جامعهء اسلامى بود ، عملا دراين گونه مسابقات شركت مىكرد و اين بهترين تشويق مسلمانان خصوصا جوانان براى يادگرفتن فنون سربازى بود . تا وقتى كه اين سنت معمول بود و پيشوايان اسلام عملا مسلمانان را در اين امور تشويق مىكردند ، روح شهامت و شجاعت و سربازى در جامعه اسلام محفوظ بود . رسول اكرم گاهى اسب و گاهى شتر سوار مىشد و شخصا با مسابقه دهندگان مسابقه مىداد .\r\nرسول اكرم شترى داشت كه به دوندگى معروف بود ، با هر شترى كه مسابقه داده بود برنده شده بود . كم كم اين فكر در برخى ساده لوحان پيدا شد كه شايد اين شتر از آن جهت كه به رسول اكرم تعلق دارد از همه جلو مىزند . بنابراين ممكن نيست در دنيا شترى پيدا شود كه با اين شتر برابرى كند .\r\nتا آنكه روزى يك اعرابى باديه نشين با شترش به مدينه آمد و مدعى شد حاضرم با شتر پيغمبر مسابقه بدهم . اصحاب پيغمبر با اطمينان كامل براى تماشاى اين مسابقهء جالب ، مخصوصا از آن جهت كه رسول اكرم شخصا متعهد سوارى شتر خويش شد ، از\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nشهر بيرون دويدند . رسول اكرم و اعرابى روانه شدند و از نقطه‌اى كه قرار بود مسابقه از آنجا شروع شود شتران را به طرف تماشاچيان به حركت درآوردند .\r\nهيجان عجيبى در تماشاچيان پيدا شده بود . اما بر خلاف انتظار مردم شتر اعرابى شتر پيغمبر را پشت سر گذاشت .\r\nآن دسته از مسلمانان كه دربارهء شتر پيغمبر عقايد خاصى پيدا كرده بودند ، از اين پيشامد بسيار ناراحت شدند ؛ خيلى خلاف انتظارشان بود . قيافه هاشان درهم شد .\r\nرسول اكرم به آنها فرمود : « اينكه ناراحتى ندارد ، شتر من از همهء شتران جلو مىافتاد ، به خود باليد و مغرور شد ، پيش خود گفت من بالا دست ندارم . اما سنت الهى است كه روى هر دستى دستى ديگر پيدا شود ، و پس از هر فرازى نشيبى برسد ، و هر غرورى درهم شكسته شود . » .\r\nبه اين ترتيب رسول اكرم ، ضمن بيان حكمتى آموزنده ، آنها را به اشتباهشان واقف ساخت « 1 »\r\n\r\n\r\n\r\n\r\n","description":"","footnote":"\r\n( 1 ) . وسائل ، ج 2 / ص 472 .\r\n","page_name":" 404 ","page_number":404},
  {"content":"\r\n\r\n\r\nنصرانى تشنه\r\nامام صادق عليه السلام راه ميان مكه و مدينه را طى مىكرد . مصادف ، غلام معروف امام نيز همراه امام بود . در بين راه چشمشان به مردى افتاد كه خود را روى تنهء درختى انداخته بود . وضع عادى نبود . امام به مصادف فرمود :\r\n« به طرف اين مرد برويم ، نكند تشنه باشد و از تشنگى بىحال شده باشد . » .\r\nنزديك رسيدند . امام از او پرسيد :\r\n« تشنه هستى ؟ » .\r\n« بلى . » .\r\nمصادف به دستور امام پايين آمد و به آن مرد آب داد . اما از قيافه و لباس و هيئت آن مرد معلوم بود كه مسلمان نيست ، مسيحى است . پس از آنكه امام و مصادف از آنجا دور شدند ، مصادف مسأله‌اى از امام سؤال كرد و آن اينكه « آيا صدقه دادن به نصرانى جايز است ؟ » امام فرمود :\r\n« در موقع ضرورت ، مثل چنين حالى ، بلى . » « 1 »\r\n\r\n\r\n\r\n\r\n","description":"","footnote":"\r\n( 1 ) . وسائل ، ج 2 / ص 50 .\r\n","page_name":" 405 ","page_number":405},
  {"content":"\r\n\r\n\r\nمهمانان على\r\nمردى با پسرش به عنوان مهمان بر على عليه السلام وارد شدند . على با اكرام و احترام بسيار آنها را در صدر مجلس نشانيد و خودش روبروى آنها نشست . موقع صرف غذا رسيد . غذا آوردند و صرف شد . بعد از غذا قنبر ، غلام معروف على ، حوله‌اى و طشتى و ابريقى براى دست شويى آورد . على آنها را از دست قنبر گرفت و جلو رفت تا دست مهمان را بشويد . مهمان خود را عقب كشيد و گفت :\r\n« مگر چنين چيزى ممكن است كه من دستهايم را بگيرم و شما بشوييد » .\r\nعلى فرمود : « برادر تو ، از سر تو است ، از تو جدا نيست ، مىخواهد عهده‌دار خدمت تو بشود ، درعوض خداوند به او پاداش خواهد داد ، چرا مىخواهى مانع كار ثوابى بشوى ؟ » .\r\nباز هم آن مرد امتناع كرد . آخر على او را قسم داد كه « من مىخواهم به شرف خدمت برادر مؤمن نائل گردم ، مانع كار من مشو . » مهمان با حالت شرمندگى حاضر شد . على فرمود :\r\n« خواهش مىكنم دست خود را درست و كامل بشويى ، همان طورى كه اگر قنبر مىخواست دستت را بشويد مىشستى ، خجالت و تعارف را كنار بگذار . » .\r\nهمين كه از شستن دست مهمان فارغ شد ، به پسر برومند خود محمدبن حنفيه\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nگفت :\r\n« دست پسر را تو بشوى . من كه پدر تو هستم دست پدر را شستم و تو دست پسر را بشوى . اگر پدر اين پسر در اينجا نمىبود و تنها خود اين پسر مهمان ما بود من خودم دستش را مىشستم ، اما خداوند دوست دارد آنجا كه پدر و پسرى هر دو حاضرند ، بين آنها در احترامات فرق گذاشته شود . » محمد به امر پدر برخاست و دست پسر مهمان را شست . امام عسكرى وقتى كه اين داستان را نقل كرد فرمود :\r\n« شيعهء حقيقى بايد اين‌طور باشد . » « 1 »\r\n\r\n\r\n\r\n\r\n","description":"","footnote":"\r\n( 1 ) . بحارالانوار ، جلد 9 ، چاپ تبريز ، ص 598 .\r\n","page_name":" 407 ","page_number":407},
  {"content":"\r\n\r\n\r\nجذاميها\r\nدر مدينه چند نفر بيمار جذامى بود . مردم با تنفر و وحشت از آنها دورى مىكردند . اين بيچارگان بيش از آن اندازه كه جسماً از بيمارى خود رنج مىبردند ، روحاً از تنفر و انزجار مردم رنج مىكشيدند ، و چون مىديدند ديگران از آنها تنفر دارند خودشان با هم نشست و برخاست مىكردند . يك روز ، هنگامى كه دور هم نشسته بودند غذا مىخوردند ، على بن الحسين زين العابدين از آنجا عبور كرد . آنها امام را به سر سفره خود دعوت كردند . امام معذرت خواست و فرمود :\r\n« من روزه دارم ، اگر روزه نمىداشتم پايين مىآمدم . از شما تقاضا مىكنم فلان روز مهمان من باشيد . » .\r\nاين را گفت و رفت .\r\nامام در خانه دستور داد غذايى بسيار عالى و مطبوع پختند . مهمانان طبق وعدهء قبلى حاضر شدند . سفره‌اى محترمانه برايشان گسترده شد . آنها غذاى خود را خوردند و امام هم در كنار همان سفره غذاى خود را صرف كرد « 1 »\r\n\r\n\r\n\r\n\r\n","description":"","footnote":"\r\n( 1 ) . وسائل ، ج 2 / ص 457 .\r\n","page_name":" 408 ","page_number":408},
  {"content":"\r\n\r\n\r\nابن سيابه\r\nعبد الرحمن بن سيابهء كوفى ، جوانى نورس بود كه پدرش از دنيا رفت . مرگ پدر از يك طرف ، فقر و بيكارى از طرف ديگر روح حساس او را رنج مىداد . روزى در خانه نشسته بود كه كسى در خانه را زد . يكى از دوستان پدرش بود . به او تسليت گفت و دلدارى داد . سپس پرسيد : « آيا از پدرت سرمايه‌اى باقى مانده است ؟ » .\r\n« نه . » .\r\n- اين هزار درهم را بگير ، اما بكوش كه اينها را سرمايه كنى و از منافع آنها خرج كنى . » .\r\nاين را گفت و از دم در برگشت و رفت .\r\nعبد الرحمن خوشحال و خرم پيش مادرش رفت و كيسهء پول را به او نشان داد و جريان را نقل كرد . طبق توصيهء دوست پدرش به فكر كاسبى افتاد . نگذاشت به فردا بكشد . تا شب آن پول را تبديل به كالا كرد . دكانى براى خود در نظر گرفت و مشغول كار و كسب شد . طولى نكشيد كه كار و كسبش بالا گرفت . حساب كرد ديد گذشته از اينكه با اين سرمايه زندگى خود را اداره كرده ، مبلغ زيادى نيز بر سرمايه افزوده شده است . فكر كرد به حج برود . با مادرش مشورت كرد . مادر گفت :\r\n« اول برو پيش همان دوست پدرت و هزار درهم او را كه سرمايهء بركت زندگى ما\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nشده بده ، بعد برو به مكه . » .\r\nعبد الرحمن پيش آن مرد رفت و كيسه‌اى داراى هزار درهم جلو او گذاشت و گفت : « پولتان را بگيريد . » آن مرد اول خيال كرد كه مبلغ پول كم بوده است و عبد الرحمن پس از چندى عين پول را به او برگردانده است ، گفت :\r\n« اگر اين مبلغ كم است ، مبلغى ديگر بيفزايم ؟ » .\r\nعبد الرحمن گفت : « خير ، كم نيست ، بسيار پول پربركتى بود . و چون من اكنون از خودم داراى سرمايه‌اى هستم و به اين مبلغ نيازمند نيستم ، آمدم ضمن اظهار تشكر از لطف شما پولتان را رد كنم ، خصوصا كه الآن عازم سفر حجّم و ميل داشتم پول شما خدمت خودتان باشد . » عبد الرحمن اين را گفت و از آن خانه خارج شد و بار سفر حج بست .\r\nپس از انجام مراسم حج به مدينه آمد ، همراه جمعيت به محضر امام صادق رفت .\r\nجمعيت انبوهى در خانهء حضرت گرد آمده بودند . عبد الرحمن كه جوانى نورس بود ، رفت پشت سر همه نشست و شاهد رفت و آمدها و سؤال و جوابهايى كه از امام مىشد بود . همين كه مجلس كمى خلوت شد ، امام صادق با اشاره او را نزديك طلبيده پرسيد :\r\n- شما كارى داريد ؟ .\r\n- من عبد الرحمن پسر سيابهء كوفى بجلى هستم .\r\n- احوال پدرت چطور است ؟ .\r\n- پدرم به رحمت خدا رفت .\r\n- اى واى ، اى واى ، خدا او را رحمت كند . آيا از پدرت ارثى هم براى شما باقى ماند ؟ .\r\n- خير ، هيچ چيز از او باقى نماند .\r\n- پس چطور توانستى حج كنى ؟ .\r\n- قضيه از اين قرار است : ما بعد از پدرمان خيلى پريشان بوديم . مرگ پدر از يك طرف و فقر و پريشانى از طرف ديگر بر ما فشار مىآورد ، تا آنكه روزى يكى از دوستان پدرم هزار درهم آورد و ضمن تسليت به ما ، گفت من اين پول را سرمايه كنم . همين كار را كردم و از سود آن اقدام به سفر حج نمودم . . . . » .\r\nهمين كه سخن عبد الرحمن به اينجا رسيد ، امام پيش از اينكه او داستان را به آخر برساند فرمود :\r\n\r\n","description":"","footnote":"","page_name":" 410 ","page_number":410},
  {"content":"\r\n\r\n- بگو هزار درهم دوست پدرت را چه كردى ؟ .\r\n- با اشارهء مادرم ، قبل از حركت به خودش رد كردم .\r\n- احسنت . حالا ميل دارى نصيحتى بكنم ؟ ! .\r\n- قربانت گردم ، البته ! .\r\n- بر تو باد به راستى و درستى . آدم راست و درست شريك مال مردم است . . . » « 1 »\r\n\r\n\r\n\r\n\r\n","description":"","footnote":"\r\n( 1 ) . سفينة البحار ، جلد 2 ، مادهء « عبد » .\r\n","page_name":" 411 ","page_number":411},
  {"content":"\r\n\r\n\r\nمهمان قاضى\r\nمردى به عنوان يك مهمان عادى ، بر على عليه السلام وارد شد . روزها در خانهء آن حضرت مهمان بود . اما او يك مهمان عادى نبود . چيزى در دل داشت كه ابتدا اظهار نمىكرد . حقيقت اين بود كه اين مرد اختلاف دعوايى با شخص ديگرى داشت و منتظر بود طرف حاضر شود و دعوا در محضر على عليه السلام طرح گردد . تا روزى خودش پرده برداشت و موضوع اختلاف و محاكمه را عنوان كرد .\r\nعلى فرمود :\r\n- پس تو فعلا طرف دعوا هستى ؟ .\r\n- بلى يا اميرالمؤمنين ! .\r\n- خيلى معذرت مىخواهم ، از امروز ديگر نمىتوانم از تو به عنوان مهمان پذيرايى كنم ، زيرا پيغمبر اكرم فرموده است :\r\n« هرگاه دعوايى نزد قاضى مطرح است ، قاضى حق ندارد يكى از متخاصمين را ضيافت كند ، مگر آنكه هر دو طرف با هم در مهمانى حاضر باشند . » « 1 »\r\n\r\n\r\n\r\n\r\n","description":"","footnote":"\r\n( 1 ) . وسائل ، ج 3 / ص 395 .\r\n","page_name":" 412 ","page_number":412},
  {"content":"\r\n\r\n\r\nحرف بقالها\r\nدر زمانى كه على بن موسى الرضا عليه السلام از طرف مأمون به خراسان احضار شده و اجباراً با شرايط خاصى ولايت عهد مأمون را پذيرفته بود ، « زيدالنار » برادر امام نيز در خراسان بود . زيد به واسطهء داعيه‌اى كه داشت و انقلابى كه در مدينه برپا كرده بود ، مورد خشم و غضب مأمون قرار گرفته بود . اما مأمون كه آن ايام سياستش اقتضا مىكرد حرمت و حشمت امام رضا را حفظ كند ، به خاطر امام از قتل يا حبس برادرش زيد صرف نظر كرد .\r\nروزى در يك مجلس عام عدهء زيادى شركت داشتند و امام رضا عليه السلام براى آنها صحبت مىكرد . از آن سو زيد عده‌اى از اهل مجلس را متوجه خود كرده بود و براى آنها در فضيلت سادات و اولاد پيغمبر و اينكه آنان وضع استثنائى دارند ، داد سخن مىداد و مرتب مىگفت : « ما خانواده چنين ، ما خانواده چنان . » امام متوجه گفتار زيد شد . ناگهان نگاه تند و فرياد « يا زيد ! » امام ، زيد و همهء اهل مجلس را متوجه كرد .\r\nفرمود : « اى زيد ! حرفهاى بقالهاى كوفه باورت آمده و مرتب تحويل مردم مىدهى .\r\nاينها چه چيز است كه به مردم مىگويى ؟ ! آن كه شنيده‌اى خداوند ذريهء فاطمه را از آتش جهنم مصون داشته است ، مقصود فرزندان بلافصل فاطمه يعنى حسن و حسين و دو خواهر ايشان است . اگر مطلب اين‌طور است كه تو مىگويى و اولاد فاطمه وضع\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nاستثنائى دارند و به هر حال آنها اهل نجات و سعادتند ، پس تو نزد خدا از پدرت موسى بن جعفر گرامى ترى ، زيرا او در دنيا امر خدا را اطاعت كرد ، قائم الليل و صائم النهار بود ، و تو امر خدا را عصيان مىكنى ، و به قول تو هر دو ، مثل هم ، اهل نجات و سعادت هستيد . پس برد با تو است ، زيرا موسى بن جعفر عمل كرد و سعادتمند شد و تو عمل نكرده و رنج نبرده گنج بردى . على بن الحسين زين العابدين مىگفت : « نيكوكار ما اهل بيت پيغمبر دو برابر اجر دارد و بدكار ما دو برابر عذاب - همان‌طور كه قرآن دربارهء زنان پيغمبر تصريح كرده سات - زيرا آن كس از خاندان ما كه نيكوكارى مىكند در حقيقت دو كار كرده : يكى اينكه مانند ديگران كار نيكى كرده ، ديگر اينكه حيثيت و احترام پيغمبر را حفظ كرده است . آن كس هم كه گناه مىكند دو گناه مرتكب شده : يكى اينك ه مانند ديگران كار بدى كرده ، ديگر اينكه آبرو و حيثيت پيغمبر را از بين برده است . » .\r\nآنگاه امام رو كرد به حسن بن موساى وشّاء بغدادى - كه از اهل عراق بود و در آن وقت در جلسه حضور داشت - و فرمود :\r\n- مردم عراق اين آيهء قرآن را :  « إِنَّهُ لَيْسَ مِنْ أَهْلِكَ إِنَّهُ عَمَلٌ غَيْرُ صالِحٍ »  چگونه قرائت مىكنند ؟ .\r\n- يا ابن رسول اللَّه ! بعضى طبق معمول  « إِنَّهُ عَمَلٌ غَيْرُ صالِحٍ »  « 1 » قرائت مىكنند ، اما بعضى ديگر كه باور نمىكنند خداوند پسر پيغمبرى را مشمول قهر و غضب خود قرار دهد ، آيه را  « إِنَّهُ عَمَلٌ غَيْرُ صالِحٍ »  « 2 » قرائت مىكنند و مىگويند او درواقع از نسل نوح نبود ؛ خداوند به او گفت : اى نوح ! او از نسل تو نيست ، اگر از نسل تو مىبود من به خاطر تو او را نجات مىدادم . » .\r\nامام فرمود : « ابدا اين‌طور نيست ! او فرزند حقيقى نوح و از نسل نوح بود . چون بدكار شد و امر خدا را عصيان كرد ، پيوند معنوىاش با نوح بريده شد . به نوح گفته شد اين فرزند تو ناصالح است ، از اين رو نمىتواند در رديف صالحان قرار گيرد . موضوع ما خانواده نيز چنين است . اساس كار ، پيوند معنوى و صلاح عمل و اطاعت امر خداست . هركس خدا را اطاعت كند از ما اهل بيت است ، گو اينكه هيچ گونه نسبت و\r\n\r\n\r\n\r\n\r\n","description":"","footnote":"\r\n( 1 ) . يعنى اين فرزند تو فرزندى است ناصالح .\r\n( 2 ) . يعنى او فرزند آدم بدى است ، فرزند تو نيست .\r\n","page_name":" 414 ","page_number":414},
  {"content":"\r\n\r\nرابطهء نسلى و جسمانى با ما نداشته باشد ، و هركس گنهكار باشد از ما نيست ، گو اينكه از اولاد حقيقى و صحيح النسب زهرا باشد . همين خود تو كه با ما هيچ گونه نسبتى ندارى ، اگر نيكوكار و مطيع امر حق باشى از ما هستى . » « 1 »\r\n\r\n\r\n\r\n\r\n","description":"","footnote":"\r\n( 1 ) . بحارالانوار ، ج 10 / ص 65 .\r\n","page_name":" 415 ","page_number":415},
  {"content":"\r\n\r\n\r\nپير و كودكان\r\nپيرمردى مشغول وضو بود ، اما طرز صحيح وضو گرفتن را نمىدانست . امام حسن و امام حسين كه در آن هنگام طفل بودند ، وضو گرفتن پيرمرد را ديدند . جاى ترديد نبود ، تعليم مسائل و ارشاد جاهل واجب است ، بايد وضوى صحيح را به پيرمرد ياد داد ، اما اگر مستقيما به او گفته شود وضوى تو صحيح نيست ، گذشته از اينكه موجب رنجش خاطر او مىشود ، براى هميشه خاطرهء تلخى از او خواهد داشت . بعلاوه از كجا كه او اين تذكر را براى خود تحقير تلقى نكند و يكباره روى دندهء لجبازى نيفتد و هيچ وقت زير بار نرود .\r\nاين دو طفل انديشيدند تا به‌طور غير مستقيم او را متذكر كنند . در ابتدا با يكديگر به مباحثه پرداختند و پيرمرد مىشنيد . يكى گفت : « وضوى من از وضوى تو كاملتر است . » ديگر گفت : « وضوى من از وضوى تو كاملتر است . » بعد توافق كردند كه در حضور پيرمرد هر دو نفر وضو بگيرند و پيرمرد حكميت كند . طبق قرار عمل كردند و هر دو نفر وضوى صحيح و كاملى جلو چشم پيرمرد گرفتند . پيرمرد تازه متوجه شد كه وضوى صحيح چگونه است ، و به فراست مقصود اصلى دو طفل را دريافت و سخت تأتثير محبت بىشائبه و هوش و فطانت آنها قرار گرفت . گفت :\r\n« وضوى شما صحيح و كامل است . من پير مرد نادان هنوز وضو ساختن را\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nنمىدانم . به حكم محبتى كه بر امت جد خود داريد مرا متنبه ساختيد .\r\nمتشكرم . » « 1 »\r\n\r\n\r\n\r\n\r\n","description":"","footnote":"\r\n( 1 ) . بحارالانوار ، ج 10 / ص 89 .\r\n","page_name":" 417 ","page_number":417},
  {"content":"\r\n\r\n\r\nپيام سعد\r\nماجراى پرانقلاب و غم‌انگيز احد به پايان رسيد . مسلمانان با آنكه در آغاز كار با يك حملهء سنگين و مبارزهء جوانمردانه ، گروهى از دلاوران مشركين قريش را به خاك افكندند و آنان را وادار به فرار كردند ، اما در اثر غفلت و تخلف عده‌اى از سربازان طولى نكشيد كه اوضاع برگشت و مسلمانان غافلگير شدند و گروه زيادى كشته دادند . اگر مقاومت شخص رسول اكرم و عدهء معدودى نبود ، كار مسلمانان يكسره شده بود . اما آنها در آخر توانستند قواى خود را جمع و جور كنند و جلو شكست نهايى را بگيرند .\r\nچيزى كه بيشتر سبب شد مسلمانان روحيهء خويش را ببازند ، شايعهء دروغى بود مبنى بر كشته شدن رسول اكرم . اين شايعه روحيهء مسلمانان را ضعيف كرد و برعكس به مشركين قريش جرئت و نيرو بخشيد . ولى قريش همين كه فهميدند اين شايعه دروغ است و رسول اكرم زنده است ، همان مقدار پيروزى را مغتنم شمرده به سوى مكه حركت كردند . مسلمانان ، گروهى كشته شدند و گروهى مجروح روى زمين افتاده بودند و گروه زيادى دهشتزده پراكنده شده بودند . جمعيت اندكى نيز در كنار رسول اكرم باقى مانده بود . آنها كه مجروح روى زمين افتاده بودند ، و هم آنان كه پراكنده شده فرار كرده بودند ، هيچ نمىدانستند عاقبت كار به كجا كشيده و آيا رسول اكرم شخصا\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nزنده است يا مرده ؟ .\r\nدر اين ميان مردى از مسلمانان فرارى از كنار يكى از مجروحين به نام سعدبن ربيع - كه دوازده زخم كارى برداشته بود - عبور كرد و به او گفت :\r\n« از قرارى كه شنيده‌ام پيغمبر كشته شده است ! » سعد گفت :\r\n« اما خداى محمد زنده است و هرگز نمىميرد . تو چرا معطلى و از دين خود دفاع نمىكنى ؟ وظيفهء ما دفاع از شخص محمد نبود كه وقتى كشته شد موضوع منتفى شده باشد ، ما از دين خود دفاع كرديم و اين موضوع هميشه باقى است . » .\r\nاز آن سوى ، رسل اكرم كه اصحاب خود را ياد مىكرد ، ببيند كى زنده است و كى مرده ؟ كى جراحتش قابل معالجه است و كى نيست ؟ فرمود :\r\n« چه كسى داوطلب مىشود اطلاع صحيحى از سعدبن ربيع براى من بياورد ؟ » .\r\nيكى از انصار گفت :\r\n« من حاضرم » .\r\nمرد انصارى رفت و سعد را در ميان كشتگان يافت ، اما هنوز رمقى از حيات در او بود . به او گفت :\r\n« پيغمبر مرا فرستاده خبر تو را برايش ببرم كه زنده‌اى يا مرده ؟ » سعد گفت :\r\n« سلام مرا به پيغمبر برسان و بگو سعد از مردگان است ، زيرا چند لحظه‌اى بيشتر از زندگى او باقى نمانده است ، و بگو سعد گفت : « خداوند به تو بهترين پاداشها كه سزاوار يك پيغمبر است بدهد . » آنگاه گفت اين پيام را هم از طرف من به انصار و ياران پيغمبر ابلاغ كن ، بگو سعد مىگويد : « عذرى نزد خدا نخواهيد داشت اگر به پيغمبر شما آسيبى برسد و شما جان در بدن داشته باشيد . » .\r\nهنوز مرد انصارى از كنار سعدبن ربيع دور نشده بود كه سعد جان به جان آفرين تسليم كرد . « 1 »\r\n\r\n\r\n\r\n\r\n","description":"","footnote":"\r\n( 1 ) . شرح ابى الحديد 1 ، جلد 3 ، چاپ بيروت ، صفحهء 574 ؛ و سيرهء ابن هشام ، ج 2 / ص 94 .\r\n","page_name":" 419 ","page_number":419},
  {"content":"\r\n\r\n\r\nدعاى مستجاب\r\nخدايا مرا به خاندانم برنگردان ! .\r\nاين جمله‌اى بود كه هند ، زن عمرو بن الجموح ، پس از آنكه شوهرش مسلح شد و براى شركت در جنگ احد راه افتاد ، از زبان شوهرش شنيد . اين اولين بار بود كه عمرو بن الجموح با مسلمانان در جهاد شركت مىكرد . تا آن وقت شركت نكرده بود ، زيرا پايش لنگ بود و اتفاقا به شدت مىلنگيد ، و مطابق حكم صريح قرآن مجيد ، بر آدم كور و آدم لنگ و آدم بيمار جهاد واجب نيست « 1 » . او هرچند خود شخصا در جهاد شركت نمىكرد ، اما چهار شير پسر داشت كه همواره در ركاب رسول اكرم حاضر بودند و هيچ كس گمان نمىكرد و انتظار نداشت كه عمرو با عذر شرعى كه دارد ، خصوصا با فرستادن چهار پسر برومند ، سلاح برگيرد و به سربازان ملحق شود .\r\nخويشاوندان عمرو ، همين كه از تصميم وى آگاه شدند آمدند مانع شوند ، گفتند :\r\n« اولا تو شرعا معذورى ، ثانيا چهار فرزند سرباز دلاور دارى كه با پيغمبر حركت كرده‌اند ، لزومى ندارد خودت نيز به سربازى به روى ! » گفت :\r\n« به همان دليل كه فرزندانم آرزوى سعادت ابدى و بهشت جاويدان دارند من هم\r\n\r\n\r\n\r\n\r\n","description":"","footnote":"\r\n( 1 ) .  « لَيْسَ عَلَى الْأَعْمى حَرَجٌ ، وَ لا عَلَى الْأَعْرَجِ حَرَجٌ ، وَ لا عَلَى الْمَرِيضِ »  : سوره فتح ، آيهء 18 .\r\n","page_name":" 420 ","page_number":420},
  {"content":"\r\n\r\nدارم . عجب ! آنها بروند و به فيض شهادت نائل شوند و من در خانه پيش شماها بمانم ؟ ! ابدا ممكن نيست . » .\r\nخويشاوندان عمرو از او دست برنداشتند و دائما يكى پس از ديگرى مىآمدند كه او را منصرف كنند . عمرو براى خلاصى از دست آنها به خود رسول اكرم ملتجى شد :\r\n- يا رسول اللَّه ! فاميل من مىخواهند مرا در خانه حبس كنند و نگذارند در جهاد در راه خدا شركت كنم . به خدا قسم آرزو دارم با اين پاى لنگ به بهشت بروم . » .\r\n- يا عمرو ! آخر تو عذر شرعى دارى ، خدا تو را معذور داشته است ، بر تو جهاد واجب نيست . » .\r\n- يا رسول اللَّه ! مىدانم ، در عين حال كه بر من واجب نيست باز هم . . . » .\r\nرسول اكرم فرمود : « مانعش نشويد ، بگذاريد برود ، آرزوى شهادت دارد ، شايد خدا نصيبش كند . » .\r\nاز تماشايىترين صحنه‌هاى احد صحنهء مبارزهء عمرو بن الجموح بود كه با پاى لنگ ، خود را به قلب سپاه دشمن مىزد و فرياد مىكشيد : « آرزوى بهشت دارم . »\r\nيكى از پسران وى نيز پشت سر پدر حركت مىكرد . آنقدر اين دو نفر مشتاقانه جنگيدند تا كشته شدند .\r\nپس از خاتمهء جنگ بسيارى از زنان مدينه از شهر بيرون آمدند تا از نزديك از قضايا آگاه گردند ، خصوصا كه خبرهاى وحشتناكى به مدينه رسيده بود . عايشه همسر پيغمبر يكى از آن زنان بود . عايشه اندكى كه از شهر بيرون رفت ، چشمش به هند زن عمرو بن الجموح افتاد درحالى كه سه جنازه بر روى شترى گذاشته بود و مهار شتر را به طرف مدينه مىكشيد . عايشه پرسيد :\r\n- چه خبر ؟ .\r\n- الحمد للَّه پيغمبر سلامت است . ايشان كه سالم هستند ديگر غمى نداريم . خبر ديگر اينكه : « ردّ اللَّه الذين كفروا بغيظهم » خداوند كفار را درحالى كه پر از خشم بودند برگردانيد .\r\n- اين جنازه‌ها از كيست ؟ .\r\n- اينها جنازهء برادرم و پسرم و شوهرم است .\r\n- كجا مىبرى ؟\r\n\r\n","description":"","footnote":"","page_name":" 421 ","page_number":421},
  {"content":"\r\n\r\n- مىبرم به مدينه دفن كنم .\r\nهند اين را گفت و مهار شتر را به طرف مدينه كشيد ، اما شتر به زحمت پشت سر هند راه مىرفت و عاقبت خوابيد . عايشه گفت :\r\n- بار حيوان سنگين است ، نمىتواند بكشد .\r\n- اين‌طور نيست . اين شتر ما بسيار نيرومند است ، معمولا بار دو شتر را به خوبى حمل مىكند . بايد علت ديگرى داشته باشد . اين را گفت و شتر را حركت داد . تا خواست حيوان را به طرف مدينه دومرتبه زانو زد و همين كه روى حيوان را به طرف احد كرد ديد به تندى راه افتاد .\r\nهند ديد وضع عجيبى است . حيوان حاضر نيست به طرف مدينه برود ، اما به طرف احد به آسانى و سرعت راه مىرود . با خود گفت شايد رمزى در كار باشد . هند در حالى كه مهار شتر را مىكشيد و جنازه‌ها بر روى حيوان بودند ، يكسره به احد برگشت و به حضور پيغمبر رسيد :\r\n- يا رسول اللَّه ! ماجراى عجيبى است ؛ من اين جنازه‌ها را روى حيوان گذاشته‌ام كه به مدينه ببرم و دفن كنم ، وقتى كه اين حيوان را به طرف مدينه مىخواهم ببرم از من اطاعت نمىكند ، اما به طرف احد خوب مىآيد ، چرا ؟ .\r\n- آيا شوهرت وقتى كه به احد مىآمد چيزى گفت ؟ .\r\n- يا رسول اللَّه ! پس از آنكه راه افتاد اين جمله را از او شنيدم : « خدايا مرا به خاندانم برنگردان . » .\r\n- پس همين است ، دعاى خالصانهء اين مرد شهيد مستجاب شده است ، خداوند نمىخواهد اين جنازه برگردد . در ميان شما انصار كسانى يافت مىشوند كه اگر خدا را به چيزى بخوانند و قسم بدهند ، خداوند دعاى آنها را مستجاب مىكند . شوهر تو عمرو بن المجموح يكى از آن كسان است .\r\nبا نظر رسول اكرم هر سه نفر را در همان احد دفن كردند . آنگاه رسول اكرم رو كرد به هند :\r\n- اين سه نفر در آن جهان پيش هم خواهند بود .\r\n- يا رسول اللَّه ! از خداوند بخواه من هم پيش آنها بروم . « 1 »\r\n\r\n\r\n\r\n\r\n","description":"","footnote":"\r\n( 1 ) . شرح ابن ابى الحديد ، ج 3 ، چاپ بيروت ، ص 566 .\r\n","page_name":" 422 ","page_number":422},
  {"content":"\r\n\r\n\r\nمصونيتى كه لغو شد\r\nمسلمانى كه در اثر شكنجه و آزار قريش از مكه به حبشه مهاجرت كرده بودند ، همه روزه انتظار خبر تازه‌اى از جانب مكه و مكيان داشتند . هر چند آنها و هم مسلكانشان - كه پرچمدار توحيد و عدالت بودند - نسبت به انبوه مخالفين ، يعنى طرفداران بت پرستى و ادامهء نظام اجتماعى موجود ، بسيار در اقليت بودند ، اما مطمئن بودند كه روزبه روز بر طرفداران آنها افزوده و از مخالفين آنها كاسته مىشود ؛ و حتى نااميد نبودند كه تمام قريش به زودى پردهء غفلت را بدرند و راه رشد و صلاح خويش را بازيابند و مانند آنان آيين بت پرستى را رها كرده راه مسلمانى پيش گيرند .\r\nاز قضا شايعه‌اى در آن نقطه از حبشه كه آنهابودند به وجود آمد مبنى بر اينكه همهء قريش تغيير عقيده و رويه داده و اسلام اختيار كرده‌اند . هرچند اين خبر رسما تأييد نشده بود ، اما ايمان و اعتقاد و اميدوارى فراوانى كه مسلمانان به گسترش و پيروزى آئين اسلام داشتند ، سبب شد تا گروهى از آنان بدون آنكه منتظر تأييد خبر از طرف مقامات رسمى بشوند راه مكه را پيش گيرند . يكى از آنان عثمان بن مظعون ، صحابى معروف بود كه فوق العاده مورد علاقهء رسول اكرم و احترام همهء مسلمانان بود . عثمان بن مظعون همين كه به نزديكيهاى مكه رسيد ، فهميد قضيه دروغ بوده و قريش بالعكس بر شكنجه و آزار مسلمانان افزوده‌اند . نه راه رفتن داشت و نه راه برگشتن ،\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nزيرا حبشه راه نزديكى نبود كه به آسانى بتوان برگشت . از آن طرف وارد مكه شدن همان و تحت شكنجه قرار گرفتن همان . بالاخره يك چيز به نظرش رسيد و آن اينكه از عادت جارى و معمول عرب استفاده كند و خود را در « جوار » يكى از متنفذين قريش قرار دهد .\r\nطبق عادت عرب اگر كسى از ديگرى « جوار » مىخواست ، يعنى از او تقاضا مىكرد كه او را پناه دهد و از او حمايت كند ، آن ديگرى جوار مىداد و تا پاى جان هم از او حمايت مىكرد . براى عرب ننگ بود كه كسى جوار بخواهد - ولو دشمن - و او جوار ندهد ، يا پس از جوار دادن از او حمايت نكند . عثمان نيمه شب وارد مكه شد و يكسره به طرف خانهء وليد بن مغيرهء مخزومى كه از شخصيتهاى برجسته و ثروتمند و متنفذ قريش بود رفت و از او جوار خواست . وليد هم جوار او را پذيرفت .\r\nروز بعد وليد بن مغيره هنگامى كه اكابر قريش در مسجد الحرام جمع بودند به مسجد الحرام آمد و عثمان بن مظعون را با خود آورد و رسما اعلام كرد كه عثمان در جوار من است و از اين ساعت اگر كسى متعرض او شود متعرض من شده است .\r\nقريش كه جوار وليد بن مغيره را محترم مىشمردند ، ديگر متعرض عثمان نشدند و او از آن ساعت « مصونيت » پيدا كرد ، آزادانه مىرفت و مىآمد و مانند يكى از قريش در مجالس و محافل آنها شركت مىكرد .\r\nاما در همان حال ، قريش لحظه‌اى از آزار و شكنجهء ساير مسلمانان فروگذار نمىكردند . اين جريان بر عثمان - كه هرگز راحت خود و رنج ياران بر عثمان - كه هرگز راحت خود و رنج ياران را نمىتوانست ببيند - سخت گران مىآمد . روزى با خود انديشيد اين مروت نيست من در پناه يك نفر مشكوك آسوده باشم و برادران همفكر و هم عقيده‌ام در زير شكنجه و آزار باشند . از اين رو نزد وليد بن مغيره آمد و گفت :\r\n« من از تو متشكرم ، تو به من پناه دادى و از من حمايت كردى ، ولى از امروز مىخواهم از جوار تو خارج شوم و به ياران خود ملحق شوم . بگذار هرچه بر سر آنها مىآيد بر سر من نيز بيايد . » .\r\n- برادرزاده جان ! شايد به تو خوش نگذشته و پناه من نتوانسته تو را محفوظ نگاه دارد .\r\n- چرا ، من از اين جهت ناراضى نيستم ، من مىخواهم بعد از اين جز در « پناه خدا » زندگى نكنم .\r\n\r\n","description":"","footnote":"","page_name":" 424 ","page_number":424},
  {"content":"\r\n\r\n- حالا كه اينچنين تصميم گرفته‌اى ، پس همان‌طور كه روز اول من تو را به مسجد الحرام بردم و در مجمع عمومى قريش پناهندگى تو را اعلام كردم ، به مسجد الحرام بيا و رسما در مجمع قريش خروج خود را از پناهندگى من اعلام كن .\r\n- بسيار خوب ، مانعى ندارد .\r\nوليد و عثمان با هم به مسجد الحرام آمدند . هنگامى كه سران قريش گرد آمدند ، وليد اظهار كرد : « همه بدانند كه عثمان آمده است تا خروج خود را از جوار من اعلام كند . » .\r\n- راست مىگويد ، براى همين منظور آمده‌ام و اضافه مىكنم كه در مدتى كه در جوار وليد بودم از من خوب حمايت كرد و از اين جهت هيچ گونه نارضايى ندارم .\r\nعلت خروج من از جوار او فقط اين است كه دوست ندارم غير از خدا احدى از پناهگاه خودم محسوب دارم .\r\nبه اين ترتيب مدت جوار عثمان به پايان رسيد و مصونيتى كه تا آن ساعت داشت لغو شد . اما عثمان مانند اينكه تازه‌اى در زندگىاش رخ نداده ، مثل روزهاى پيش در محفل قريش شركت كرد .\r\nاز قضا در آن روز لبيدبن ربيعه ، شاعر معروف عرب ، به مكه آمده بود ، به قصد اينكه قصيدهء معروف خود را كه يكى از شاهكارهاى قصائد عرب جاهليت است - و تازه به نظم آورده بود - در محفل قريش بخواند . قصيدهء لبيد با اين مصراع آغاز مىگردد :\r\n« الا كل شيء ما خلا اللَّه باطل » .\r\nيعنى هر چيزى جز خداوند باطل است ، حق مطلق ذات اقدس احديت است .\r\nرسول اكرم دربارهء اين مصراع فرموده است : « راست‌ترين شعرى است كه عرب سروده است . » .\r\nلبيد به مجمع قريش آمد و قرار شد قصيدهء خويش را قرائت كند . حضار مجلس سراپا گوش شدند كه شاهكار تازهء لبيد را بشنوند . لبيد با غرور افتخارآميزى خواندن قصيده را آغاز كرد ، و تا گفت :\r\n« الا كل شىء ما خلا اللَّه باطل » .\r\nعثمان بن مظعون كه در كنارى نشسته بود ، مهلت نداد مصراع دوم را بخواند ، به علامت تصديق گفت :\r\n\r\n","description":"","footnote":"","page_name":" 425 ","page_number":425},
  {"content":"\r\n\r\n« احسنت ، راست گفتى ، حقيقت همين است ، همه چيز جز خدا باطل و بى حقيقت است . » .\r\nلبيد مصراع دوم را خواند :\r\n« و كل نعيم لا محالة زائل » .\r\nيعنى هر نعمتى جبرا فناپذير و معدوم شدنى است . فرياد عثمان بلند شد :\r\n« اما اين يكى را دروغ گفتى . همهء نعمتها فناشدنى نيست . اين فقط دربارهء نعمتهاى اين جهان صادق است . نعمتهاى آن جهانى همه پايدار و باقى است . » .\r\nتمام جمعيت به طرف عثمان بن مظعون ، اين مرد جسور ، خيره شدند . هيچ كس انتظار نداشت در محفلى كه از اكابر و اشراف قريش تشكيل شده و شاعرى باشخصيت مانند لبيد بن ربيعه از راه دور آمده تا شاهكار خود را بر قريش عرضه دارد ، مردى مانند عثمان بن مظعون كه تا ساعتى پيش در پناه ديگرى بود و اكنون نه تأمين مالى دارد و نه تأمين جانى و همهء همفكران و هم مسلكانش در زير شكنجه به سر مىبرند ، اين گونه جسارت بورزد و اظهار عقيده كند .\r\nجمعيت به لبيد گفتند : « شعر خويش را تكرار كن . » باز تا لبيد گفت :\r\n« الا كل شىء ما خلا اللَّه باطل » .\r\nعثمان گفت : « راست است ، درست است . » .\r\nو چون لبيد گفت :\r\n« و كل نعيم لا محالة زائل » .\r\nعثمان گفت : « دروغ است ، اين‌طور نيست ، نعمتهاى آن جهانى فناپذير نيست . » .\r\nاين دفعه خود لبيد بيش از همه ناراحت شد . فرياد برآورد : « اى مردم قريش ! به خدا قسم سابقا مجالس شما اين‌طور نبود . در ميان شما اين گونه افراد جسور و بى ادب نبودند . چه شده كه اين‌جور اشخاص در ميان شما پيدا شده‌اند ؟ » .\r\nيكى از حضار مجلس براى اينكه از لبيد دلجويى كرده باشد و او به قرائت قصيده‌اش ادامه دهد ، گفت : « از حرف اين مرد ناراحت نباش ، مرد سفيهى است ، تنها هم نيست ، يك عده سفيه ديگر هم در اين شهر پيدا شده‌اند و با اين مرد هم عقيده‌اند .\r\nاينها از دين ما خارج شده‌اند و دين ديگرى براى خود انتخاب كرده‌اند . » .\r\nعثمان جواب تندى به گويندهء اين سخن داد . او هم ديگر طاقت نياورد ، از جا حركت كرد و سيلى محكمى به چهرهء عثمان نواخت كه يك چشمش كبود شد . يكى از\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nحضار مجلس گفت :\r\n« عثمان ! قدر ندانستى . در جوار خوب آدمى بودى . اگر در جوار وليد بن مغيره باقى مانده بودى اكنون چشمت اين‌طور نبود . » .\r\nعثمان گفت :\r\n- پناه خدا مطمئنتر و محترمتر است از پناه غير خدا ، هر كه باشد . اما چشمم :\r\nبدان كه چشم ديگرم نيز آرزومند است به افتخارى نائل شود كه اين چشمم نائل شده است .\r\nخود وليد بن مغيره آمد جلو و گفت :\r\n- عثمان ! من حاضرم جوار خودم را تجديد كنم .\r\n- اما من تصميم گرفته‌ام جز جوار خدا جوار احدى را نپذيرم « 1 »\r\n\r\n\r\n\r\n\r\n","description":"","footnote":"\r\n( 1 ) . اسد الغابه ، ج 3 / ص 385 و 386 ؛ و سيرهء ابن هشام ، ج 1 / ص 364 - 370 .\r\n","page_name":" 427 ","page_number":427},
  {"content":"\r\n\r\n\r\nاولين شعار\r\nزمزمه‌هايى كه گاه به گاه از مكه در ميان قبيلهء بنى غفار به گوش مىرسيد ، طبيعت كنجكاو و متجسس ابوذر را به خود متوجه كرده بود . او خيلى ميل داشت از ماهيت قضايايى كه در مكه مىگذرد آگاه شود ، اما از گزارشهاى پراكنده و نامنظمى كه احيانا به وسيلهء افراد و اشخاص دريافت مىكرد ، چيز درستى نمىفهميد . آنچه برايش مسلم شده بود فقط اين مقدار بود كه در مكه سخن نوى به وجود آمده و مكيان سخت براى خاموش كردن آن فعاليت مىكنند ، اما آن سخن چيست و مكيان چرا مخالفت مىكنند ، هيچ معلوم نيست . برادرش عازم مكه بود ، به او گفت :\r\n« مىگويند شخصى در مكه ظهور كرده و سخنان تازه‌اى آورده است و مدعى است كه آن سخنان از طرف خدا به او وحى مىشود ، اكنون كه تو به مكه مىروى ، از نزديك تحقيق كن و خبر درست را براى من بياور . » .\r\nروزها در انتظار برادر بود تا مراجعت كرد . هنگام مراجعت از او پرسيد :\r\n« هان ! چه خبر بود و قضيه از چه قرار است ؟ » .\r\n- تا آنجا كه من توانستم تحقيق كنم ، او مردى است كه مردم را به اخلاق خوب دعوت مىكند ، كلامى هم آورده كه شعر نيست .\r\n- منظور من تحقيق بيشتر بود ، اين مقدار كافى نيست . خودم شخصا بايد بروم و از\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nحقيقت اين كار سر دربياورم .\r\nابوذر مقدارى آذوقه در كوله بار خود گذاشت و آن را به پشت گرفت و يكسره به مكه آمد . تصميم گرفت هرطور هست با خود آن مردى كه سخن نو آورده ملاقات كند و سخن او را از زبان خودش بشنود . اما نه او را مىشناخت و نه جرئت مىكرد از كسى سراغ او را بگيرد . محيط مكه محيط ارعاب و وحشت بود . ابوذر بدون آنكه به كسى اظهار كند متوجه اطراف بود و به سخنان مردم گوش مىداد ، شايد نشانه‌اى از مطلوب بيابد .\r\nمركز اخبار و وقايع مسجد الحرام بود . ابوذر نيز با كوله بار خود به مسجد الحرام آمد . روز را شب كرد و نشانه‌اى به دست نياورد . پس از آنكه پاسى از شب گذشت ، چون خسته بود همان جا دراز كشيد . طولى نكشيد جوانى از نزديك او عبور كرد . آن جوان نگاهى متجسسانه به سراپاى ابوذر كرد و رد شد . نگاه جوان از نظر ابوذر خيلى معنىدار بود . به قلبش خطور كرد شايد اين جوان شايستگى داشته باشد كه راز خودم را با او در ميان بگذارم . حركت كرد و پشت سر جوان راه افتاد ، اما جرئت نكرد چيزى اظهار كند ، به سر جاى خود برگشت .\r\nروز بعد تمام روز را متفحصانه در مسجد الحرام به سر برد . آن روز نيز اثرى از مطلوب نيافت . شب فرا رسيد و در همان جا دراز كشيد . درست در همان وقت شب پيش ، همان جوان پيدا شد ، جلو آمد و با احترام به ابوذر گفت :\r\n« آيا وقت آن نرسيده است كه تو به منزل خودت بيايى و شب را در آنجا به سر ببرى ؟ » اين را گفت و ابوذر را با خود به منزل برد . ابوذر شب را مهمان آن جوان بود ، ولى باز هم از اينكه راز خود را با جوان به ميان بگذارد خوددارى كرد . جوان نيز از او چيزى نپرسيد . صبح زود ابوذر خداحافظى كرد و به دنبال مقصد خود به مسجد الحرام آمد . آن روز نيز شب شد و ابوذر نتوانست از سخنان پراكندهء مردم چيزى بفهمد . همين كه پاسى از شب گذشت ، باز همان جوان آمد و ابوذر را با خود به خانه برد ، اما اين نوبت جوان سكوت را شكست .\r\n- آيا ممكن است به من بگويى براى چه كارى به اين شهر آمده‌اى ؟ .\r\n- اگر با من شرط كنى كه مرا كمك كنى ، به تو مىگويم .\r\n- عهد مىكنم كه كمك خود را از تو دريغ نكنم .\r\n- حقيقت اين است ، مدتهاست در ميان قبيلهء خودمان مىشنويم كه مردى در مكه\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nظهور كرده است و سخنانى آورده و مدعى است آن سخنان از جانب خدا به او وحى مىشود . من آمده‌ام خود او را ببينم و دربارهء كار او تحقيق كنم . اولا عقيده تو دربارهء اين مرد چيست ؟ و ثانيا آيا مىتوانى مرا به او راهنمايى كنى ؟ .\r\n- مطمئن باش كه او بر حق است و آنچه مىگويد از جانب خداست . صبح من تو را پيش او خواهم برد . اما همان‌طور كه خودت مىدانى ، اگر مردم اين شهر بفهمند من تو را پيش او مىبرم ، جان هر دو نفر ما در خطر است . فردا صبح من جلو مىافتم و تو پشت سر من با مقدارى فاصله بيا و ببين من كجا مىروم . من مراقب اطراف هستم ، اگر حس كردم خطرى در كار است مىايستم و خم مىشوم مانند كسى كه مثلا ظرفى را خالى مىكند . تو به اين علامت متوجه خطر باش و دور شو ، اما اگر خطرى پيش نيامد هر جا كه من رفتم تو هم بيا .\r\nفردا صبح جوان كه كسى جز على بن ابى طالب نبود ، از خانه بيرون آمد و راه افتاد ، و ابوذر نيز از پشت سرش . خوشبختانه با خطرى مواجه نشدند . على ابوذر را به خانهء پيغمبر رساند .\r\nابوذر سرگرم مطالعه در احوال و اطوار پيغمبر شد و مرتب آيات قرآن را گوش مىكرد . به جلسهء دوم نكشيد كه با ميل و اشتياق اسلام اختيار كرد و با رسول خدا پيمان بست تا زنده است در راه خدا از هيچ ملامتى پروا نداشته باشد و سخن حق را ولو در ذائقه‌ها تلخ آيد بگويد .\r\nرسول خدا به او فرمود : « اكنون به ميان قوم خود برگرد و آنها را به اسلام دعوت كن ، تا دستور ثانوى من به تو برسد . » .\r\nابوذر گفت : « بسيار خوب . اما به خدا قسم پيش از اينكه از اين شهر بيرون بروم ، در ميان اين مردم خواهم رفت و با آواز بلند به نفع اسلام شعار خواهم داد . هرچه بادا باد . » .\r\nابوذر بيرون آمد و خود را به قلب مكه يعنى مسجد الحرام رساند و در مجمع قريش فرياد برآورد : « اشهد ان لا إله الا اللَّه و ان محمداً عبده و رسوله . » .\r\nمكيان با شنيدن اين شعار ، بدون آنكه مهلت سؤال و جوابى بدهند ، به سر اين مرد كه او را اصلا نمىشناختند ريختند . اگر عباس بن عبد المطلب خود را به روى ابوذر نينداخته بود ، چيزى از ابوذر باقى نمىماند . عباس به مكيان گفت : « اين مرد از قبيلهء بنى غفار است . راه كاروان تجارتى قريش از مكه به شام و از شام به مكه در سرزمين\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nاين قبيله است . شما هيچ فكر نمىكنيد كه اگر مردى از آنها را بكشيد ، ديگر نخواهيد توانست به سلامت از ميان آنها عبور كنيد ؟ ! » .\r\nابوذر از دست قريش نجات يافت ، اما هنوز كاملا دلش آرام نگرفته بود . با خود گفت يك بار ديگر اين عمل را تكرار مىكنم ، بگذار اين مردم اين چيزى را كه دوست ندارند به گوششان بخورد بشنوند تا كم كم به آن عادت كنند . روز بعد آمد و همان شعار روز پيش را تكرار كرد . باز قريش به سرش ريختند و با وساطت عباس بن عبد المطلب نجات يافت .\r\nابوذر پس از اين جريان طبق دستور رسول اكرم به ميان قوم خويش رفت و به تعليم و تبليغ و ارشاد آنان پرداخت . همين كه رسول اكرم از مكه به مدينه مهاجرت كرد ، ابوذر نيز به مدينه آمد و تا نزديكيهاى آخر عمر خود در مدينه به سر برد . ابوذر صراحت لهجهء خود را تا آخر حفظ كرد . به همين جهت در زمان خلافت عثمان ابتدا به شام و سپس به نقطه‌اى در خارج مدينه به نام « ربذه » تبعيد شد و در همان جا در تنهايى درگذشت . پيغمبر اكرم درباره‌اش فرموده بود : « خدا رحمت كند ابوذر را ، تنها زندگى مىكند ، تنها مىميرد ، تنها محشور مىشود . » « 1 »\r\n\r\n\r\n\r\n\r\n","description":"","footnote":"\r\n( 1 ) . اسد الغابة ، ج 1 / ص 301 و ج 5 / ص 186 ؛ و الغدير ، ج 8 / ص 314 ، چاپ بيروت .\r\n","page_name":" 431 ","page_number":431},
  {"content":"\r\n\r\n\r\nدر بارگاه رستم\r\nرستم فرخ‌زاد ، با سپاه گران و ساز و برگ كامل ، براى سركوبى مسلمانان كه قبلا شكست سختى به ايرانيان داده بودند وارد قادسيه شد . مسلمانان به سركردگى سعد وقاص تا نزديك قادسيه جلو آمده بودند . سعد عده‌اى را مأمور كرده بود تا پيشاپيش سپاه به عنوان « مقدمة الجيش » و پيشاهنگ حركت كنند . رياست اين عده با مردى بود به نام زهرة بن عبد اللَّه . رستم پس از آنكه شبى را در قادسيه به روز آورد ، براى آنكه وضع دشمن را از نزديك ببيند سوار شد و به راه افتاد و در كنار اردوگاه مسلمانان بر روى تپه‌اى ايستاد و مدتى وضع آنها را تحت نظر گرفت .\r\nبديهى است نه عدد و نه تجهيزات و ساز و برگ مسلمانان چيزى نبود كه اسباب وحشت بشود . اما در عين حال مثل اينكه به قلبش الهام شده بود كه جنگ با اين مردم سرانجام نيكى نخواهد داشت . رستم همان شب با پيغام ، زهرة بن عبد اللَّه را نزد خود طلبيد و به او پيشنهاد صلح كرد ، اما به اين صورت كه پولى بگيرند و برگردند سر جاى خود .\r\nرستم با غرور و بلندپروازى - كه مخصوص خود او بود - به او گفت : « شما همسايهء ما بوديد و ما به شما نيكى مىكرديم . شما از انعام ما بهره‌مند مىشديد و گاهى كه خطرى از ناحيهء كسى شما را تهديد مىكرد ، ما از شما حمايت و شما را حفظ مىكرديم . تاريخ گواه اين مطلب است . »\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nسخن رستم كه به اينجا رسيد ، زهرة گفت :\r\n« همهء اينها كه راجع به گذشته گفتى صحيح است ، اما تو بايد اين واقعيت را درك كنى كه امروز غير از ديروز است . ما ديگر آن مردم نيستيم كه طالب دنيا و ماديات باشيم . ما از هدفهاى دنيايى گذشته هدفهاى آخرتى داريم . ما قبلا همان‌طور بوديم كه تو گفتى ، تا روزى كه خداوند پيغمبر خويش را در ميان ما مبعوث فرمود . او ما را به خداى يگانه خواند . ما دين او را پذيرفتيم . خداوند به پيغمبر خويش وحى كرد كه اگر پيروان تو بر آنچه به تو وحى شده ثابت بمانند ، خداوند آنان را بر همهء اقوام و ملل ديگر تسلط خواهد بخشيد . هركس به اين دين بپيوندد عزيز مىگردد و هركس تخلف كند خوار و زبون مىشود . » رستم گفت :\r\n« ممكن است در اطراف دين خودتان توضيحى بدهى ؟ » .\r\n- اساس و پايه و ركن آن دو چيز است : شهادت به يگانگى خدا و شهادت به رسالت محمد ، و اينكه آنچه او گفته است از جانب خداست .\r\n- اين كه عيب ندارد ، خوب است . ديگر چى ؟ .\r\n- آزاد ساختن بندگان خدا از بندگى انسانهايى مانند خود « 1 » - اين هم خوب است . ديگر چى ؟ .\r\n- مردم همه از يك پدر و مادر زاده شده‌اند ، همه فرزندان آدم و حوا هستند ، بنابراين همه برادر و خواهر يكديگرند . » « 2 »\r\n- اين هم بسيار خوب است . خوب اگر ما اينها را بپذيريم و قبول كنيم ، آيا شما باز خواهيد گشت ؟ .\r\n- آرى ، قسم به خدا ديگر قدم به سرزمينهاى شما نخواهيم گذاشت مگر به عنوان تجارت يا براى كار لازم ديگرى از اين قبيل . ما هيچ مقصودى جز اينكه گفتم نداريم .\r\n- راست مىگويى . اما يك اشكال در كار است . از زمان اردشير در ميان ما مردم ايران سنتى معمول و رايج است كه با دين شما جور درنمى آيد . از آن زمان رسم بر اين است كه طبقات پست از قبيل كشاورز و كارگر حق ندارند تغييرشغل دهند و به كار ديگر بپردازند . اگر بنا شود آن طبقات به خود يا فرزندان خود حق بدهند كه تغيير شغل\r\n\r\n\r\n\r\n\r\n","description":"","footnote":"\r\n( 1 ) . « و اخراج العباد من عبادة العباد الى عبادة اللَّه . »\r\n( 2 ) . « الناس بنو آدم و حواء اخوة لاب وام . »\r\n","page_name":" 433 ","page_number":433},
  {"content":"\r\n\r\nو طبقه بدهند و در رديف اشراف قرار بگيرند ، پا از گليم خود درازتر خواهند كرد و با طبقات عاليه و اعيان و اشراف ستيزه خواهند جست . پس بهتر اين است كه يك بچهء كشاورز بداند كه بايد كشاورز باشد و بس ، يك بچهء آهنگر نيز بداند كه غير از آهنگرى حق كار ديگر ندارد و همين‌طور . . .\r\n- اما ما از همهء مردم براى مردم بهتريم « 1 » . ما نمىتوانيم مثل شما باشيم و طبقاتى آنچنان در ميان خود قائل شويم . ما عقيده داريم امر خدا را در مورد همان طبقات پست اطاعت كنيم . همان‌طور كه گفتم به عقيدهء ما همهء مردم از يك پدر و مادر آفريده شده‌اند و همه برادر و برابرند . ما معتقديم به وظيفهء خودمان دربارهء ديگران به خوبى رفتار كنيم ، و اگر به وظيفهء خودمان عمل كنيم ، عمل نكردن آنها به ما زيان نمىرساند . عمل به وظيفه ، مصونيت ايجاد مىكند .\r\nزهرة بن عبد اللَّه اينها را گفت و رفت . رستم بزرگان سپاه را جمع كرد و سخنان اين فرد مسلمان را براى آنان بازگو كرد . آنان سخنان آن مسلمان را به چيزى نشمردند .\r\nرستم به سعد وقاص پيام داد كه نماينده‌اى رسمى براى مذاكره پيش ما بفرست . سعد خواست هيئتى را مأمور اين كار كند ، اما ربعى بن عامر كه حاضر مجلس بود صلاح نديد ، گفت :\r\n« ايرانيان اخلاق مخصوصى دارند . همين كه يك هيئت به عنوان نمايندگى به طرفشان برود آن را دليل اهميت خودشان قرار مىدهند و خيال مىكنند ما چون به آنها اهميت مىدهيم هيئتى فرستاده‌ايم . فقط يك نفر بفرست ، كافى است . » .\r\nخود ربعى مأمور اين كار شد .\r\nاز آن طرف به رستم خبر دادند كه نمايندهء سعد وقاص آمده است . رستم با مشاورين خود در كيفيت برخورد با نمايندهء مسلمانان مشورت كرد كه به چه صورتى باشد . به اتفاق كلمه رأى دادند كه بايد به او بىاعتنايى كرد و چنين وانمود كرد كه ما به شما اعتنايى نداريم ، شما كوچكتر از اين حرفها هستيد .\r\nرستم براى آنكه جلال و شكوه ايرانيان را به رخ مسلمانان بكشد ، دستور داد تختى زرين نهادند و خودش روى آن نشست ، فرشهاى عالى گستردند ، متكاهاى زربفت نهادند . نمايندهء مسلمانان در حالى كه بر اسبى سوار و شمشير خويش را در\r\n\r\n\r\n\r\n\r\n","description":"","footnote":"\r\n( 1 ) . « نحن خيرالناس للناس . »\r\n","page_name":" 434 ","page_number":434},
  {"content":"\r\n\r\nيك غلافى كهنه پوشيده و نيزه‌اش را به يك تار پوست بسته بود ، وارد شد . تا نگاه كرد فهميد كه اين زينتها و تشريفات براى اين است كه به رخ او بكشند . متقابلا براى اينكه بفهماند ما به اين جلال و شكوهها اهميت نمىدهيم و هدف ديگرى داريم ، همين كه به كنار بساط رستم رسيد ، معطل نشد ، اسب خويش را نهيب زد و با اسب داخل خرگاه رستم شد . مأمورين به او گفتند : « پياده شو ! » قبول نكرد و تا نزديك تخت رستم با اسب رفت ، آنگاه از اسب پياده شد . يكى از متكاهاى زرين را با نيزه سوراخ كرد و لجام اسب خويش را در آن فرو برد و گره زد . مخصوصا پلاس كهنه‌اى كه جل شتر بود ، به عنوان روپوش به دوش خويش افكند . به او گفتند : « اسلحهء خود را تحويل بده ، بعد برو نزد رستم . » گفت : « تحويل نمىدهم . شما از ما نماينده خواستيد و من به عنوان نمايندگى آمده‌ام ، اگر نمىخواهيد برمىگردم . » رستم گفت :\r\n« بگذاريد هرطور مايل است بيايد . » .\r\nربعى بن عامر ، با وقار و طمأنينهء خاصى ، در حالى كه قدمها را كوچك برمىداشت و از نيزهء خويش به عنوان عصا استفاده مىكرد و عمدا فرشها را پاره مىكرد ، تا پاى تخت رستم آمد . وقتى كه خواست بنشيند ، فرشها را عقب زد و روى خاك نشست . گفتند : « چرا روى فرش ننشستى ؟ » گفت : « ما از نشستن روى اين زيورها خوشمان نمىآيد . » .\r\nمترجم مخصوص رستم از او پرسيد :\r\n« شما چرا آمده‌ايد ؟ » .\r\n- خدا ما را فرستاده است . خدا ما را مأمور كرده بندگان او را از سختيها و بدبختيها رهايى بخشيم و مردمى را كه دچار فشار و استبداد و ظلم ساير كيشها هستند نجات دهيم و آنها در ظلّ عدل اسلامى درآوريم « 1 » . ما دين خدا را كه براين اساس است ، بر ساير ملل عرضه مىداريم ؛ اگر قبول كردند در سايهء اين دين خوش و خرم و سعادتمندانه زندگى كنند ، ما با آنها كارى نداريم ، اگر قبول نكردند با آنها مىجنگيم ، آنگاه يا كشته مىشويم و به بهشت مىرويم ، يا بر دشمن پيروز مىگرديم .\r\n- بسيار خوب ، سخن شما را فهميديم . حالا ممكن است فعلا تصميم خود را\r\n\r\n\r\n\r\n\r\n","description":"","footnote":"\r\n( 1 ) . اللَّه جاء بنا و بعثنا لنخرج من يشاء من عباده ، من ضيق الدنيا الى سعتها ، و من جورالاديان الى عدل الاسلام .\r\n","page_name":" 435 ","page_number":435},
  {"content":"\r\n\r\nتأخير بيندازيد تا ما فكرى بكنيم و ببينيم چه تصميم مىگيريم ؟ .\r\n- چه مانعى دارد . چند روز مهلت مىخواهيد ؟ يك روز يا دو روز ؟ .\r\n- يك روز و دو روز كافى نيست ، ما بايد به رؤسا و بزرگان خود نامه بنويسيم و آنها بايد مدتها با هم مشورت كنند تا تصميمى گرفته شود .\r\nربعى كه مقصود آنها را فهميده بود و مىدانست منظور اين است كه دفع الوقت شده باشد ، گفت :\r\n« آنچه پيغمبر ما سنت كرده و پيشوايان ما رفتار كرده‌اند اين است كه در اين گونه مواقع بيش از سه روز تأخير جايز ندانيم . من سه روز مهلت مىدهم تا يكى از سه كار را انتخاب كنيد : يا اسلام بياوريد . در اين صورت ما از راهى كه آمده‌ايم برمىگرديم ؛ سرزمين شما با همهء نعمتها مال خودتان ؛ ما طمع به مال و ثروت و سرزمين شما نبسته‌ايم . يا قبول كنيد جزيه بدهيد . يا آمادهء نبرد باشيد . » .\r\n- معلوم مىشود تو خودت فرمانده كل مىباشى كه با ما قرار مىگذارى .\r\n- خير ، من يكى از افراد عادى هستم ، اما مسلمانان مانند اعضاى يك پيكرند ، همه از همند . اگر كوچكترين آنها به كسى امان بدهد ، مانند اين است كه همه امان داده‌اند « 1 » . همه امان و پيمان يكديگر را محترم مىشمارند .\r\n\r\n\r\n\r\n\r\n","description":"","footnote":"\r\n( 1 ) . عبارت ربعى اين است : « و لكن المسلمين كالجسدالواحد بعضهم من بعض يجيرادناهم على اعلاهم » . اين مرد مضمون اين جمله را مجموعا از دو حديث نبوى ذيل اقتباس كرده است :\r\nالف . « مثل المؤمنين فى تواددهم و تراحمهم كمثل الجسد اذا اشتكى بعض تداعى له سائر اعضاء جسده بالحمّى و السهر » يعنى اهل ايمان از نظر عواطف و علائق و پيوندهاى دوستانه مانند يك پيكرند . چون عضوى به درد آيد ، ساير عضوها به وسيلهء تب و بيخوابى با او همدردى مىكنند . سعدى اشاره به مضمون اين حديث مىكند آنجا كه مىگويد :\r\nبنى آدم اعضاى يك پيكرند .\r\nكه در آفرينش ز يك گوهرند .\r\nچو عضوى به درد آورد روزگار .\r\nدگر عضوها را نماند قرار .\r\nدر خطبه‌اى كه خود عمر هنگام فرستادن سپاه به ايران ايراد كرد نيز به مضمون اين حديث اشاره كرد و گفت : « ان اللَّه عزوجل قد جمع على الاسلام اهله فالّف بين القلوب وجعلهم فيه اخوانا والمسلمون فيما بينهم كالجسد لايخلو منه شىء من شىء اصاب غيره ، و كذلك يحق على المسلمين ان يكونوا و امرهم شورى بينهم بين ذوى الراى منهم » يعنى خداوند اهل اسلام را گرد محور اسلام جمع كرده است ، دلهاى آنها را به هم الفت داده و آنها را برادر يكديگر قرار داده است . مسلمانان با خودشان مانند يك پيكرند .\r\nآنچه به عضوى اصابت كند ، به همهء عضوها اصابت مىكند . شايستهء مسلمانان اين است كه اينچنين باشند ، كار خود را با مشورت و رأى اهل رأى و نظر اداره مىكنند ( يا شايستهء مسلمين اين است كه امور خود را با مشورت اداره كنند . ) : كامل ابن اثير ، جلد 2 ، صفحهء 310 .\r\nب . « المسلمون تتكافؤ دماؤهم ، يسعى بذمتهم ادناهم ، و هم يد على من سواهم » يعنى مسلمانان خونشان برابر است . كوچكترين آنها قراردادشان را محترم مىشمارد . آنها در برابر دشمن مانند يك دست مىباشند .\r\n","page_name":" 436 ","page_number":436},
  {"content":"\r\n\r\nپس از اين جريان ، رستم كه سخت تحت تأثير قرار گرفته بود ، با زعماى سپاه خويش در كار مسلمانان مشورت كرد ، به آنها گفت : « چگونه ديديد اينها را ؟ آيا در همهء عمر سخنى بلندتر و محكمتر و روشنتر از سخنان اين مرد شنيده‌ايد ؟ اكنون نظر شما چيست ؟ » .\r\n- ممكن نيست ما به دين اين سگ درآييم . مگر نديدى چه لباسهاى كهنه و مندرسى پوشيده بود ؟ ! .\r\n- شما به لباس چكار داريد ، فكر و سخن را ببينيد ، عمل و روش را ملاحظه كنيد .\r\nسخن رستم مورد پذيرش آنان قرار نگرفت . آنها آنقدر گرفتار غرور بودند كه حقايق روشن را درك نمىكردند . رستم ديد هم عقيده و همفكرى ندارد . پس از يك سلسله مذاكرات ديگر با نمايندگان مسلمانان و مشورت با زعماى سپاه خود ، نتوانست راه حلى پيدا كند ، آمادهء كارزار شد ؛ و چنان شكست سختى خورد كه تاريخ كمتر به ياد دارد . جان خويش را نيز در راه خيره سرى ديگران از دست داد « 1 »\r\n\r\n\r\n\r\n\r\n","description":"","footnote":"\r\n( 1 ) . كامل ابن اثير ، ج 2 / ص 319 - 321 ، وقايع سال 14 هجرى .\r\n","page_name":" 437 ","page_number":437},
  {"content":"\r\n\r\n\r\nفرار از بستر\r\nپيغمبر اكرم پنجاه و پنج سال از عمرش مىگذشت كه با دخترى به نام « عايشه » ازدواج كرد . ازدواج اول پيغمبر با خديجه بود كه قبل از او دو شوهر كرده بود و بعلاوه پانزده سال از خودش بزرگتر بود . ازدواج با خديجه در سن بيست و پنج سالگى پيغمبر و چهل سالگى خديجه صورت گرفت و خديجه بيست و پنج سال به عنوان زن منحصر به فرد پيغمبر در خانهء پيغمبر بود و فرزندانى آورد و در شصت و پنج سالگى وفات كرد . پس از خديجه پيغمبر با يك بيوهء ديگر به نام « سوده » ازدواج كرد . بعد از او با عايشه كه دختر خانه بود و قبلا شوهر نكرده بود و مستقيما از خانهء پدر به خانهء پيغمبر مىآمد ازدواج كرد .\r\nپس از عايشه نيز ، با آنكه پيغمبر زنان متعدد گرفت ، هيچ كدام دختر خانه نبودند ، همه بيوه و غالبا سالخورده و احيانا صاحب فرزندان برومندى بودند .\r\nعايشه همواره در ميان زنان پيغمبر به خود مىباليد و مىگفت : « من تنها زنى هستم كه با غير پيغمبر آميزش نكرده‌ام . » او به زيبايى خود نيز مىباليد و اين دو جهت او را مغرور كرده بود و احيانا پيغمبر را ناراحت مىكرد .\r\nعايشه پيش خود انتظار داشت با بودن او پيغمبر به زن ديگر التفات نكند ، زيرا طبيعى است براى يك مرد با داشتن زنى جوان و زيبا ، به سر بردن با زنانى سالخورده و\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nبى بهره از زيبايى جز تحمل محروميت و ناكامى چيز ديگر نيست ، خصوصا اگر مانند پيغمبر بخواهد رعايت حق و نوبت همه را در كمال دقت و عدالت بنمايد .\r\nاما پيغمبر كه ازدواجهاى متعددش بر مبناى مصالح اجتماعى و سياسى آن روز اسلام بود نه بر مبانى ديگر ، به اين جهات التفاتى نمىكرد و از آن تاريخ تا آخر عمر - كه مجموعا در حدود ده سال بود - زنان متعددى از ميان زنان بىسرپرست كه شوهرهاشان كشته شده بودند يا به علت ديگر بىسرپرست شده بودند ، به همسرى انتخاب كرد .\r\nموضوع ديگرى كه احيانا سبب ناراحتى عايشه مىشد اين بود كه پيغمبر هيچ وقت تمام شب را در بستر نمىماند ، يك سوم شب و گاهى نيمى از شب و گاهى بيشتر از آن را در خارج از بستر به حال عبادت و تلاوت قرآن و استغفار به سر مىبرد « 1 » شبى نوبت عايشه بود . پيغمبر همين كه خواست بخوابد جامه و كفشهاى خود را در پايين پاى خود نهاد ، سپس به بستر رفت . پس از مكثى ، به خيال اينكه عايشه خوابيده است ، آهسته حركت كرد و كفشهاى خويش را پوشيد و در را باز كرد و آهسته بست و بيرون رفت . اما عايشه هنوز بيدار بود و خوابش نبرده بود . اين جريان براى عايشه خيلى عجيب بود ، زيرا شبهاى ديگر مىديد كه پيغمبر از بستر برمىخيزد و در گوشه‌اى از اتاق به عبادت مىپردازد ، اما براى او بىسابقه بود كه شبى كه نوبت اوست پيغمبر از اتاق بيرون رود . با خود گفت من بايد بفهمم پيغمبر كجا مىرود ، نكند به خانهء يكى ديگر از زنها برود ! با خود گفت آيا واقعا پيغمبر چنين كارى خواهد كرد و شبى را كه نوبت من است در خانهء ديگرى به سر خواهد برد ؟ ! اى كاش ساير زنانش بهره‌اى از جوانى و زيبايى مىداشتند و حرمسرايى از زيبارويان تشكيل داده بود . او چنين كارى هم كه نكرده و مشتى زنان سالخورده و بيوه دور خود جمع كرده است . به هر حال بايد بفهمم او در اين وقت شب ، به اين زودى كه هنوز مرا خواب نبرده به كجا مىرود .\r\nعايشه فورا جامه‌هاى خويش را پوشيد و مانند سايه به دنبال پيغمبر راه افتاد .\r\nديد پيغمبر يكسره از خانه به طرف بقيع - كه در كنار مدينه بود و به دستور پيغمبر آنجا\r\n\r\n\r\n\r\n\r\n","description":"","footnote":"\r\n( 1 ) . «  إِنَّ رَبَّكَ يَعْلَمُ أَنَّكَ تَقُومُ أَدْنى مِنْ ثُلُثَيِ اللَّيْلِ وَ نِصْفَهُ وَ ثُلُثَهُ ، وَ طائِفَةٌ مِنَ الَّذِينَ مَعَكَ ، وَ اللَّهُ يُقَدِّرُ اللَّيْلَ وَ النَّهارَ  » : قرآن كريم ، سوره مزّمّل ، آيه 20 .\r\n","page_name":" 439 ","page_number":439},
  {"content":"\r\n\r\nرا قبرستان قرار داده بودند - رفت و در كنارى ايستاد . عايشه نيز آهسته از پشت سر پيغمبر رفت و خود را در گوشه‌اى پنهان كرد . ديد پيغمبر سه بار دستها را به سوى آسمان بلند كرد ، بعد راه خود را به طرفى كج كرد . عايشه نيز به همان طرف رفت .\r\nپيغمبر راه رفتن خود را تند كرد . عايشه نيز تند كرد . پيغمبر به حال دويدن درآمد .\r\nعايشه نيز پشت سرش دويد . بعد پيغمبر به طرف خانه راه افتاد . عايشه ، مثل برق ، قبل از پيغمبر خود را به خانه رساند و به بستر رفت . وقتى كه پيغمبر وارد شد ، نفس تند عايشه را شنيد ، فرمود : « عايشه ! چرا مانند اسبى كه تند دويده باشد نفس نفس مىزنى ؟ » .\r\n- چيزى نيست يا رسول اللَّه ! .\r\n- بگو ، اگر نگويى خداوند مرا بىخبر نخواهد گذاشت .\r\n- پدر و مادرم قربانت ، وقتى كه تو بيرون رفتى من هنوز بيدار بودم ، خواستم بفهمم تو اين وقت شب كجا مىروى ، دنبال سرت بيرون آمدم . در تمام اين مدت از دور ناظر احوالت بودم .\r\n- پس آن شبحى كه در تاريكى هنگام برگشتن به چشمم خورد تو بودى ؟ .\r\n- بلى يا رسول اللَّه ! .\r\nپيغمبر در حالى كه مشت خود را آهسته به پشت عايشه مىزد فرمود :\r\n« آيا براى تو اين خيال پيدا شد كه خدا و پيغمبر خدا به تو ظلم مىكنند و حق تو را به ديگرى مىدهند ؟ ! » .\r\n- يا رسول اللَّه ! آنچه مردم مكتوم مىدارند ، خدا همهء آنها را مىداند و تو را آگاه مىكند ؟ .\r\n- آرى ، جريان رفتن من امشب به بقيع اين بود كه فرشتهء الهى جبرئيل آمد و مرا بانگ زد و بانگ خويش را از تو مخفى كرد . من به او پاسخ دادم و پاسخ را از تو مكتوم داشتم . چون گمان كردم تو را خواب ربوده ، نخواستم تو را بيدار كنم و بگويم براى استماع وحى الهى بايد تنها باشم . بعلاوه ترسيدم تو را وحشت بگيرد . اين بود كه آهسته از اتاق بيرون رفتم . فرشتهء خدا به من دستور داد بروم به بقيع و براى مدفونين بقيع طلب آمرزش كنم .\r\n- يا رسول اللَّه ! من اگر بخواهم براى مردگان طلب آمرزش كنم چه بگويم ؟ .\r\n- بگو : السلام على اهل الديار من المؤمنين والمسلمين ، و يرحم اللَّه المستقدمين منا\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nوالمستأخرين ، فانّا ان شاء اللَّه اللاحقون « 1 » .\r\n\r\n\r\n\r\n\r\n","description":"","footnote":"\r\n( 1 ) . مسند احمد حنبل ، ج 6 / ص 221 .\r\n","page_name":" 441 ","page_number":441},
  {"content":"\r\n\r\n\r\nبرنامهء كار\r\nپس از قتل عثمان و زمينهء انقلابى كه فراهم شده بود كسى جز على عليه السلام نامزد خلافت نبود ، مردم فوج فوج آمدند و بيعت كردند .\r\nدر روز دوم بيعت ، على عليه السلام بر منبر بالا رفت و پس از حمد و ثناى الهى و درود بر خاتم انبياء و يك سلسله مواعظ ، به سخنان خود اين‌طور ادامه داد :\r\n« ايهاالناس ! پس از آنكه رسول خدا از دنيا رفت ، مردم ابوبكر را به عنوان خلافت انتخاب كردند ، و ابوبكر عمر را جانشين معرفى كرد . عمر تعيين خليفه را به عهدهء شورا گذاشت و نتيجهء شورا اين شد كه عثمان خليفه شد . عثمان طورى عمل كرد كه مورد اعتراض شما واقع شد ، آخر كار در خانهء خود محاصره شد و به قتل رسيد . سپس شما به من رو آورديد و به ميل و رغبت خود با من بيعت كرديد . من مردى از شما و مانند شما هستم ؛ آنچه براى شماست براى من است و آنچه به عهدهء شماست به عهدهء من است . خداوند اين در را ميان شما و اهل قبله باز كرده است و فتنه مانند پاره‌هاى شب تاريك رو آورده است . بار خلافت را كسى مىتواند به دوش بگيرد كه هم توانا و صابر باشد و هم بصير و دانا . روش من اين است كه شما را به سيرت و روش پيغمبر بازگردانم . هرچه وعده دهم اجرا خواهم كرد به شرط آنكه شما هم استقامت و پايدارى بورزيد ؛ و البته از خدا بايد يارى بطلبيم . بدانيد كه من براى پيغمبر بعد از\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nوفاتش آنچنانم كه در زمان حياتش بودم .\r\n« شما انضباط و اطاعت را حفظ كنيد . به هرچه مىگويم عمل كنيد . اگر چيزى ديديد كه به نظرتان عجيب و غيرقابل قبول آمد در رد و انكار شتاب نكنيد . من در هر كارى تا وظيفه‌اى تشخيص ندهم و عذرى نزد خدا نداشته باشم اقدام نمىكنم .\r\nخداى بينا همهء ما را مىبيند و به همهء كارها احاطه دارد .\r\n« من طبعا رغبتى به تصدى خلافت ندارم ، زيرا از پيغمبر شنيدم : « هركس بعد از من زمام امور امت را به دست بگيرد در روز قيامت بر صراط نگه داشته مىشود و فرشتگان نامهء اعمال او را جلوش باز مىكنند ، اگر عادل و دادگستر باشد خداوند او را به موجب همان عدالت نجات مىدهد و اگر ستمگر باشد صراط تكانى مىخورد كه بند از بند او باز مىشود و سپس به جهنم سقوط مىكند . » .\r\n« اما چون شما اتفاق رأى حاصل كرديد و مرا به خلافت برگزيديد ، براى من شانه خالى كردن امكان نداشت . » .\r\nآنگاه به طرف راست و چپ منبر نگاه كرد و مردم را از نظر گذراند و به كلام خود چنين ادامه داد :\r\n« ايهاالناس ! من الآن اعلام مىكنم : آن عده كه از جيب مردم و بيت المال جيب خود را پر كرده املاكى سر هم كرده‌اند ، نهرها جارى كرده‌اند ، بر اسبان عالى سوار شده‌اند ، كنيزكان زيبا و نرم اندام خريده‌اند و در لذات دنيا غرق شده‌اند ، فردا كه جلو آنها را بگيرم و آنچه از راه نامشروع به دست آورده‌اند از آنها باز بستانم و فقط به اندازهء حقشان - نه بيشتر - برايشان باقى گذارم ، نيايند و بگويند على بن ابى طالب ما را اغفال كرد . من امروز در كمال صراحت مىگويم ، تمام مزايا را لغو خواهم كرد ، حتى امتياز مصاحبت پيغمبر و سوابق خدمت به اسلام را . هركس در گذشته به شرف مصاحبت پيغمبر نائل شده و توفيق خدمت به اسلام را پيدا كرده ، اجر و پاداشش با خداست . اين سوابق درخشان سبب نخواهد شد كه ما امروز در ميان آنها و ديگران تبعيض قائل شويم . هركس امروز نداى حق را اجابت كند و به دين ما داخل شود و به قبلهء ما رو كند ، ما براى او امتيازى مساوى با مسلمانان اوليه قائل مىشويم . شما بندگان خداييد و مال مال خداست و بايد بالسويه در ميان همهء شما تقسيم شود . هيچ كس از اين نظر بر ديگرى برترى ندارد . فردا حاضر شويد كه مالى در بيت المال هست و بايد تقسيم شود . »\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nروز ديگر مردم آمدند ، خودش هم آمد ، موجودى بيت المال را بالسويه تقسيم كرد . به هر نفر سه دينار رسيد . مردى گفت :\r\n« يا على ! تو به من سه دينار مىدهى و به غلام من نيز كه تا ديروز بردهء من بود سه دينار مىدهى ؟ » على فرمود :\r\n« همين است كه ديدى . » .\r\nعده‌اى كه از سالها پيش به تبعيض و امتياز عادت كرده بودند - مانند طلحه و زبير و عبد اللَّه بن عمر و سعيد بن عاص و مروان حكم - آن روز از قبول سهميه امتناع كردند و از مسجد بيرون رفتند .\r\nروز بعد كه مردم در مسجد جمع شدند ، اين عده هم آمدند ، اما جدا از ديگران گوشه‌اى دور هم نشستند و به نجوا و شور پرداختند . پس از مدتى وليد بن عقبه را از ميان خود انتخاب كردند و نزد على فرستادند .\r\nوليد به حضور على عليه السلام آمد و گفت : « يا اباالحسن ! اولا تو خودت مىدانى كه هيچ كدام از ما كه اينجا نشسته‌ايم به واسطهء سوابق تو در جنگهاى ميان اسلام و جاهليت از تو دل خوشى نداريم . غالبا از هر كدام ما يك نفر يا دو نفر در آن روزها به دست تو كشته شده است . از جمله پدر خودم در بدر به دست تو كشته شد .\r\nاما از اين موضوع با دو شرط مىتوانيم صرف نظر كنيم و با تو بيعت كنيم ، اگر تو آن دو شرط را بپذيرى :\r\n« يكى اينكه سخن ديروز خود را پس بگيرى ، به گذشته كار نداشته باشى و عطف به ماسبق نكنى . در گذشته هرچه شده شده . هركس در دورهء خلفاى گذشته از هر راه مالى به دست آورده آورده ، تو كار نداشته باش كه از چه راه بوده ، تو فقط مراقب باش كه در زمان خودت حيف و ميلى نشود .\r\n« دوم اينكه قاتلان عثمان را به ما تحويل ده كه از آنها قصاص كنيم ؛ و اگر ما از ناحيهء تو امنيت نداشته باشيم ناچاريم تو را رها كنيم و برويم در شام به معاويه ملحق شويم . » .\r\nعلى عليه السلام فرمود : « اما موضوع خونهايى كه در جنگ اسلام و جاهليت ريخته شد ، من مسؤوليتى ندارم زيرا آن جنگها جنگ شخصى نبود ، جنگ حق و باطل بود . شما اگر ادعايى داريد بايد از جانب باطل عليه حق عرض حال بدهيد نه عليه من .\r\nاما موضوع حقوقى كه در گذشته پامال شده ، من شرعا وظيفه دارم كه حقوق پامال\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nشده را به صاحبانش برگردانم ، دراختيار من نيست كه ببخشم و صرف نظر كنم . و اما موضوع قاتلان عثمان ! اگر من وظيفهء شرعى خود تشخيص مىدادم ، آنها را ديروز قصاص مىكردم و تا امروز مهلت نمىدادم . » .\r\nوليد پس از شنيدن اين جوابها حركت كرد و رفت و به رفقاى خود گزارش داد .\r\nآنها دانستند و بر آنها مسلم شد كه سياست على قابل انعطاف نيست . از آن ساعت شروع كردند به تحريك و اخلال .\r\nگروهى از دوستان على عليه السلام آمدند نزد آن حضرت و گفتند : « عن قريب اين دسته قتل عثمان را بهانه خواهند كرد و آشوبى به پا خواهد شد . اما قتل عثمان بهانه است ، درد اصلى اينها مساواتى است كه تو ميان اينها و تازه مسلمانهاى ايرانى و غيرايرانى برقرار كرده‌اى . اگر تو امتياز اينها را حفظ كنى و در تصميم خود تجديدنظر كنى ، غائله مىخوابد . » .\r\nچون ممكن بود اين اعتراض براى بسيارى از دوستان على پيدا شود كه : اينقدر اصرار براى رعايت مساوات چرا ، لهذا على عليه السلام روز ديگر در حالى كه شمشيرى حمايل كرده بود و لباسش را دو پارچهء ساده تشكيل مىداد كه يكى را به كمر بسته بود و ديگرى را روى شانه انداخته بود ، به مسجد رفت و بالاى منبر ايستاد و به كمان خود تكيه كرد ، خطاب به مردم گفت :\r\n« خداوند را كه معبود ماست شكر مىكنيم . نعمتهاى عيان و نهان او شامل حال ماست . تمام نعمتهاى او منت و فضل است بدون اينكه ما از خود استحقاق و استقلالى داشته باشيم ، براى اينكه ما را بيازمايد كه شكر مىكنيم يا كفران . افضل مردم در نزد خدا آن كس است كه خدا را بهتر اطاعت كند و سنت پيغمبر را بهتر و بيشتر پيروى كند و كتاب خدا را بهتر زنده نگاه دارد . ما براى كسى نسبت به كسى ، جز به مقياس طاعت خدا و پيغمبر ، برترى قائل نيستيم . اين كتاب خداست در ميان ما و شما ، و آن هم سنت و سيرهء روشن پيغمبر شما كه آگاهيد و مىدانيد . » .\r\nآنگاه اين آيهء كريمه را تلاوت كرد :  « يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَ أُنْثى وَ جَعَلْناكُمْ شُعُوباً وَ قَبائِلَ لِتَعارَفُوا إِنَّ أَكْرَمَكُمْ عِنْدَ اللَّهِ أَتْقاكُمْ . »  .\r\nپس از اين خطبه ، براى دوست و دشمن قطعى و مسلم شد كه تصميم على قطعى است ؛ هركس تكليف خود را فهميد ، آن كس كه مىخواست وفادار بماند وفادار ماند و آن كس كه به چنين برنامه‌اى نمىتوانست تن بدهد ، يا مانند عبد اللَّه عمر كناره گيرى و\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nانزوا اختيار كرد و يا مانند طلحه و زبير و مروان تا پاى جنگ و خونريزى حاضر شد « 1 »\r\n\r\n\r\n\r\n\r\n","description":"","footnote":"\r\n( 1 ) . شرح ابن ابى الحديد ، چاپ بيروت ، ج 2 / ص 271 - 273 ، شرح خطبهء 90 .\r\n","page_name":" 446 ","page_number":446},
  {"content":"\r\n\r\n\r\nخوابى يا بيدار ؟\r\nحبهء عرنى و نوف بكالى ، شب را در صحن حياط دارالامارهء كوفه خوابيدند . بعد از نيمه شب ديدند اميرالمؤمنين على عليه السلام آهسته از داخل قصر به طرف صحن حياط مىآيد ، اما با حالتى غيرعادى : دهشتى فوق العاده بر او مستولى است ، قادر نيست تعادل خود را حفظ كند ، دست خود را به ديوار تكيه داده و خم شده و با كمك ديوار قدم به قدم پيش مىآيد و با خود آيات آخر سورهء آل عمران را زمزمه مىكند :\r\n « إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ لَآياتٍ لِأُولِي الْأَلْبابِ »  همانا در آفرينش حيرت‌آور و شگفت‌انگيز آسمانها و زمين و در گردش منظم شب و روز نشانه‌هايى است براى صاحبدلان و خردمندان .\r\n « الَّذِينَ يَذْكُرُونَ اللَّهَ قِياماً وَ قُعُوداً وَ عَلى جُنُوبِهِمْ وَ يَتَفَكَّرُونَ فِي خَلْقِ السَّماواتِ وَ الْأَرْضِ رَبَّنا ما خَلَقْتَ هذا باطِلًا سُبْحانَكَ فَقِنا عَذابَ النَّارِ »  آنان كه خدا را در همه حال و همه وقت به ياد دارند و او را فراموش نمىكنند ، چه نشسته و چه ايستاده و چه به پهلو خوابيده ، و دربارهء خلقت آسمانها و زمين در انديشه فرو مىروند : پروردگارا اين دستگاه باعظمت را به عبث نيافريده‌اى ، تو منزهى از اينكه كارى به عبث بكنى ، پس ما را از آتش كيفر خود نگهدارى كن .\r\n « رَبَّنا إِنَّكَ مَنْ تُدْخِلِ النَّارَ فَقَدْ أَخْزَيْتَهُ وَ ما لِلظَّالِمِينَ مِنْ أَنْصارٍ »  پروردگارا ! هركس را\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nكه تو عذاب كنى و به آتش ببرى بىآبرويش كرده‌اى ، ستمگران يارانى ندارند .\r\n « رَبَّنا إِنَّنا سَمِعْنا مُنادِياً يُنادِي لِلْإِيمانِ أَنْ آمِنُوا بِرَبِّكُمْ فَآمَنَّا رَبَّنا فَاغْفِرْ لَنا ذُنُوبَنا وَ كَفِّرْ عَنَّا سَيِّئاتِنا وَ تَوَفَّنا مَعَ الْأَبْرارِ »  پروردگارا ! ما نداى منادى ايمان را شنيديم كه به پروردگار خود ايمان بياوريد ، ما ايمان آورديم ، پس ما را ببخشاى و از گناهان ما درگذر ، و ما را در شمار نيكان نزد خود ببر .\r\n « رَبَّنا وَ آتِنا ما وَعَدْتَنا عَلى رُسُلِكَ وَ لا تُخْزِنا يَوْمَ الْقِيامَةِ إِنَّكَ لا تُخْلِفُ الْمِيعادَ »  پروردگارا ! آنچه به وسيلهء پيغمبران وعده داده‌اى نصيب ما كن ، ما را در روز رستاخيز بىآبرو مكن ، البته تو هرگز وعدهء خلافى نمىكنى .\r\nهمين كه اين آيات را به آخر رساند ، از سر گرفت . مكرر اين آيات را - در حالى كه از خود بى خود شده بود و گويى هوش از سرش پريده بود - تلاوت كرد .\r\nحبه و نوف هر دو در بستر خويش آرميده بودند و اين منظرهء عجيب را از نظر مىگذراندند . حبه مانند بهت زدگان خيره خيره مىنگريست . اما نوف نتوانست جلو اشك چشم خود را بگيرد و مرتب گريه مىكرد .\r\nتا اينكه على به نزديك خوابگاه حبه رسيد و گفت :\r\n« خوابى يا بيدار ؟ » .\r\n- بيدارم يا اميرالمؤمنين ! تو كه از هيبت و خشيت خدا اينچنين هستى پس واى به حال ما بيچارگان ! .\r\nاميرالمؤمنين چشمها را پايين انداخت و گريست ، آنگاه فرمود :\r\n« اى حبه ! همگى ما روزى در مقابل خداوند نگه داشته خواهيم شد ، و هيچ عملى از اعمال ما بر او پوشيده نيست . او به من و تو از رگ گردن نزديكتر است ، هيچ چيز نمىتواند بين ما و خدا حائل شود . » .\r\nآنگاه به نوف خطاب كرد :\r\n« خوابى ؟ » .\r\n- نه يا اميرالمؤمنين ! بيدارم ، مدتى است كه اشك مىريزم .\r\n- اى نوف ! اگر امروز از خوف خدا زياد بگريى فردا چشمت روشن خواهد شد .\r\nاى نوف ! هر قطره اشكى كه از خوف خدا از ديده‌اى بيرون آيد درياهايى از آتش را فرو مىنشاند .\r\nاى نوف ! هيچ كس مقام و منزلتش بالاتر از كسى نيست كه از خوف خدا بگريد و\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nبه خاطر خدا دوست بدارد .\r\nاى نوف ! آن كس كه خدا را دوست بدارد و هرچه را دوست مىدارد به خاطر خدا دوست بدارد ، چيزى را بر دوستى خدا ترجيح نمىدهد ، و آن كس كه هرچه را دشمن مىدارد به خاطر خدا دشمن بدارد ، از اين دشمنى جز نيكى « 1 » به او نخواهد رسيد . هر گاه به اين درجه رسيديد ، حقايق ايمان را به كمال دريافته‌ايد .\r\nسپس لختى حبه و نوف را موعظه كرد و اندرز داد ؛ آخرين جمله‌اى كه گفت اين بود : « از خدا بترسيد ، من به شما ابلاغ كردم . » .\r\nآنگاه از آن دو نفر گذشت و سرگرم احوال خود شد ، به مناجات پرداخت ، مىگفت : « خدايااى كاش مىدانستم هنگامى كه از تو غفلت مىكنم تو از من رو مىگردانى يا باز به من توجه دارى . اى كاش مىدانستم در اين خوابهاى طولانيم و در اين كوتاهى كردنم در شكرگزارى ، حالم نزد تو چگونه است . » .\r\nحبه و نوف گفتند : « به خدا قسم دائما راه رفت و حالش همين بود تا صبح طلوع كرد . » « 2 »\r\n\r\n\r\n\r\n\r\n","description":"","footnote":"\r\n( 1 ) . عبارت متن اين است : و من ابغض فى اللَّه لم ينل ببغضه خيراً ، و ظاهراً غلط است ، صحيح « الا خيراً » است .\r\n( 2 ) . بحارالانوار ، جلد 9 ، چاپ تبريز ، ص 589 ؛ والكنى والالقاب ، ذيل « البكالى » .\r\n","page_name":" 449 ","page_number":449},
  {"content":"\r\n\r\n\r\nكابين خون\r\nنزديك بود جنگ صفين پايان يابد و به شكست نهايى سپاه شام منتهى شود كه حيلهء عمرو بن العاص جلو شكست شاميان را گرفت و مبارزه را متوقف كرد .\r\nاو پس از اينكه احساس كرد چيزى به شكست قطعى باقى نمانده است ، دستور داد قرآنها را بر سر نيزه‌ها كنند به علامت اينكه ما حاضريم كتاب خدا را ميان خود و شما حاكم قرار دهيم .\r\nهمهء افراد بابصيرت ، از اصحاب على ، مىدانستند حيله‌اى بيش نيست ، منظور متوقف كردن عمليات جنگى براى جلوگيرى از شكست است ، زيرا مكرر - قبل از آنكه كار به اينجاها بكشد - همين پيشنهاد از طرف على شده بود و آنها قبول نكرده بودند .\r\nاما گروهى مردم قشرى و ظاهربين ، بدون آنكه انضباط نظامى را رعايت كنند و منتظر دستور فرمانده كل بشوند ، عمليات جنگى را متوقف كردند . به اين نيز قناعت نكرده پيش على عليه السلام آمدند و با منتهاى اصرار از آن حضرت خواستند فورا دستور دهد عمليات جنگى در جبههء جنگ به كلى متوقف شود . آنها معتقد بودند در اين حال اگر كسى بجنگد با قرآن جنگيده است ! ! ! على عليه السلام فرمود : « گول اين كار را نخوريد كه خدعه‌اى بيش نيست . دستور قرآن اين است كه ما به جنگ ادامه دهيم . آنها\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nهرگز حاضر نبوده و نيستند به قرآن عمل شود . اختلاف ما و آنها بر سر عمل به قرآن است . اكنون كه نزديك است ما به نتيجه برسيم و آنها را ريشه كن كنيم دست به اين نيرنگ زده‌اند . » گفتند : « پس از آنكه آنها رسما مىگويند ما حاضريم قرآن را ميان خود و شما حاكم قرار دهيم ، براى ما جنگيدن با آنها جايز نيست . از اين پس جنگ با آنها جنگ با قرآن است . اگر فورا دستور متاركه ندهى ، در همين جا خود تو را قطعه قطعه خواهيم كرد . » .\r\nديگر ايستادگى فايده نداشت . انشعاب سختى به وجود آمده بود . اگر على عليه السلام در عقيدهء خود پافشارى مىكرد قضايا به نحو بسيار بدترى به نفع دشمن و شكست خودش خاتمه مىيافت . دستور داد موقتا عمليات جنگى خاتمه يابد و سربازان ، جبههء جنگ را رها كنند .\r\nعمرو بن العاص و معاويه كه ديدند نقشهء آنها گرفت فوق العاده خوشحال شدند ، و از اينكه ديدند تيرشان به هدف خورد و در ميان اصحاب على نفاق و اختلاف افتاد در پوست خود نمىگنجيدند ، اما نه معاويه و نه عمرو بن العاص و نه هيچ سياستمدار ديگرى - هر اندازه پيش بين و دورانديش مىبود - نمىتوانست حدس بزند اين جريان كوچك مبدأ تكوين يك مسلك و يك طرز تفكر بالخصوص در مسائل دينى اسلامى و تشكيل يك فرقهء خطرناك براساس آن خواهد شد كه حتى براى خود معاويه و خلفاى مانند او بعدها مزاحمتهاى سخت ايجاد خواهد كرد .\r\nچنين مسلك و روش و طرز تفكرى به وجود آمد و چنان فرقه‌اى تشكيل شد :\r\nياغيان لشكر على كه به نام « خوارج » ناميده شدند در آن روز تاريخى در منتهاى استبداد و خودسرى جلو ادامهء جنگ را گرفتند و به قرار حكميت تسليم شدند . قرار شد دو طرف از جانب خود نماينده معين كنند و نمايندگان بنشينند و بر مبناى قرآن حكميت كنند . از طرف معاويه عمرو بن العاص معين شد . على خواست عبد اللَّه بن عباس را كه حريف عمرو بن العاص بود معين كند . در اينجا نيز خوارج دخالت كردند و به بهانهء اينكه داور بايد بىطرف باشد و عبد اللَّه بن عباس طرفدار و خويشاوند على است ، مانع شدند و خودشان مرد نالايقى را نامزد كردند .\r\nحكميت بدون آنكه توافق واقعى صورت گرفته باشد ، با خدعهء ديگرى كه عمرو بن العاص به كار برد بىنتيجه خاتمه يافت .\r\nجريان حكميت آن قدر شكل مسخره به خود گرفت و جنبهء جدى خود را از\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nدست داد كه كوچكترين اثر اجتماعى بر آن ، حتى براى معاويه و عمرو بن العاص ، مترتب نشد . سود كلى كه معاويه و عمرو از اين جريان بردند همان بود كه مبارزه را متوقف كردند و در ميان ياران على اختلاف انداختند و ضمنا فرصت كافى براى تجديد قوا و فعاليتهاى ديگر برايشان پيدا شد .\r\nاز آن طرف همين كه بر خوارج روشن شد كه تمام مقدمات گذشته ، قرآن بر نيزه كردن و پيشنهاد حكميت ، همه نيرنگ و خدعه بوده است ، فهميدند اشتباه كرده‌اند اما اشتباه خود را به اين صورت تقرير كردند كه اساسا بشر حق حكومت و حكميت ندارد ، حكومت حق خداست و داور كتاب خدا .\r\nآنها مىخواستند اشتباه گذشتهء خود را جبران كنند ، اما از راهى رفتند كه دچار اشتباهى بسيار خطرناكتر شدند .\r\nاشتباه اول آنها صرفا يك اشتباه نظامى و سياسى بود . اشتباه نظامى هر اندازه بزرگ باشد مربوط است به زمان و مكان محدود و قابل جبران است . اما اشتباه دوم آنها يك اشتباه فكرى و ابداع يك فلسفهء غلط در مسائل اجتماعى اسلام بود كه اساس اسلام را تهديد مىكرد و قابل جبران نبود .\r\nخوارج شعارى براساس اين طرز تفكر به وجود آوردند و آن اينكه : « لا حكم الا للَّه » يعنى جز خدا كسى حق ندارد در ميان مردم حكم كند .\r\nعلى عليه السلام مىفرمود : « اين سخن درستى است كه براى مقصود نادرستى به كار مىرود . حكم يعنى قانون . قانونگذارى البته حق خداست ، و حق كسى است كه خدا به او اجازه داده است . اما مقصود خوارج از اين جمله اين است كه حكومت مخصوص خداست ، در صورتى كه جامعهء بشرى به هر حال نيازمند به مدير و گرداننده و اجراكنندهء قانون است . » « 1 »\r\nخوارج بعدها ناچار شدند تا حدودى معتقدات خود را تعديل كنند .\r\nخوارج از اين نظر كه حكميت غيرخدا گناه بوده است و آنها مرتكب گناه شده‌اند توبه كردند . و چون على عليه السلام هم در نهايت امر تسليم حكميت شده بود از او تقاضا كردند كه تو هم توبه كن . على فرمود متاركهء جنگ و ارجاع به حكميت اشتباه\r\n\r\n\r\n\r\n\r\n","description":"","footnote":"\r\n( 1 ) . « كلمة حق يراد بها الباطل . نعم انه لاحكم الا للَّه و لكن هؤلاء يقولون لا امرة الّا للَّه و انه لابد للناس من امير بر او فاجر يعمل فى امرته المؤمن و يستمتع فيها الكافر و يبلغ اللَّه فيه الاجل و يجمع به الفيئ و يقاتل به العدو و تأمن به السبل و يؤخذ به للضعيف من القوى حتى يستريح بر و يستراح من فاجر » : نهج البلاغه ، خطبهء 40 .\r\n","page_name":" 452 ","page_number":452},
  {"content":"\r\n\r\nبود ، مسؤول اشتباه هم كه شما بوديد نه من . اما اينكه حكميت مطلقا اشتباه است و جايز نيست مورد قبول من نيست .\r\nخوارج دنبالهء فكر و عقيدهء خود را گرفتند و على عليه السلام را به عنوان اينكه حكميت را جايز مىداند تكفير كردند . كم كم براى عقيدهء مذهبى خود شاخ و برگهايى درست كردند و به صورت يك فرقهء مذهبى - كه با ساير مسلمين در بسيارى از مسائل اختلاف نظر داشتند - در آمدند . صفت بارز مسلك آنها خشونت و قشرى بودن بود . در باب امر به معروف گفتند هيچ شرط و قيدى ندارد و بايد بى محابا و بىباكانه مبارزه كرد .\r\nتا وقتى كه خوارج تنها به اظهارعقيده قناعت كرده بودند على عليه السلام متعرض آنها نشد ، حتى به تكفير خود از طرف آنها اهميت نداد ، و حقوق آنها را از بيت المال قطع نكرد و با منتهاى جوانمردى به آنها آزادى در اظهار عقيده و بحث و گفتگو داد ، اما از آن وقت كه به عنوان امر به معروف و نهى از منكر رسما شورش كردند دستور سركوبى آنها را داد .\r\nدر نهروان ميان آنها و على عليه السلام جنگ شد و على شكست سختى به آنها داد .\r\nمبارزهء با خوارج از آن نظر كه مردمى معتقد و مؤمن بودند بسيار كار مشكلى بود .\r\nآنها مردمى بودند كه به اعتراف دوست و دشمن دروغ نمىگفتند ، صراحت لهجهء عجيبى داشتند ، عبادت مىكردند ، آثار سجده در پيشانى بسيارى از آنها نمايان بود ، بسيار قرآن تلاوت مىكردند ، شب زنده‌دار بودند ؛ اما بسيار جاهل و سبك مغز بودند ، اسلام را به صورتى بسيار خشك و جامد و بىروح مىشناختند و معرفى مىكردند .\r\nكمتر كسى مىتوانست خود را براى جنگ و ريختن خون چنين مردمى آماده كند . اگر شخصيت بارز و فوق العادهء على نبود ، سربازان به جنگ اينها نمىرفتند . على عليه السلام مبارزه با خوارج را يكى از افتخارات بزرگ منحصر به فرد خود مىداند ، مىگويد : « اين من بودم كه چشم فتنه را از كاسهء سر درآوردم ، غير از من احدى جرئت چنين كارى نداشت . » « 1 » راستى همين‌طور بود ، تنها على بود كه به ظاهر آراسته و جنبهء قدس مآبى آنها اهميت نمىداد و آنها را ، با همهء جنبه‌هاى زاهدمنشى و عابدمآبى ،\r\n\r\n\r\n\r\n\r\n","description":"","footnote":"\r\n( 1 ) . « انا فقأت عين الفتنة و لم يكن ليجترئ عليها غيرى بعد ان ماج غيهبها و اشتد كلبها » : نهج البلاغه ، خطبهء 91 .\r\n","page_name":" 453 ","page_number":453},
  {"content":"\r\n\r\nخطرناكترين دشمن دين مىدانست . على مىدانست كه اگر اين فلسفه و اين طرزتفكر - كه طبعا در ميان عوام الناس طرفداران زياد پيدا مىكند در عالم اسلام ريشه بگيرد ، دنياى اسلام دچار چنان جمود و قشريگرى خواهد شد كه اين درخت را از ريشه خشك خواهد كرد . مبارزهء با خوارج از نظر على عليه السلام مبارزه با يك عدهء چندهزار نفرى نبود ، مبارزهء با جمود فكرى و استنباطهاى جاهلانه و يك فلسفهء غلط در زمينهء مسائل اجتماعى اسلام بود . چه كسى غير از على قادر بود در چنين جبهه‌اى وارد مبارزه شود ؟ .\r\nجنگ نهروان ضربت سختى بر خوارج وارد كرد كه ديگر نتوانستند آن‌طور كه انتظار مىرفت جايى براى خود در عالم اسلام باز كنند . مبارزهء على با آنها بهترين سندى بود براى خلفاى بعدى كه جهاد با اينها را مشروع و لازم جلوه دهند . اما باقيماندهء خوارج دست از فعاليت برنداشتند :\r\nسه نفر از اينان ، در مكه ، دور هم جمع شدند و به خيال خود به بررسى اوضاع عالم اسلام پرداختند ؛ چنين نتيجه گرفتند كه تمام بدبختيها و بيچارگيهاى عالم اسلام زير سر سه نفر است : على ، معاويه و عمرو بن العاص .\r\nعلى همان كسى بود كه اينها ابتدا سرباز او بودند . معاويه و عمرو بن العاص هم همانهايى بودند كه حيلهء سياسى و خدعهء نظاميشان موجب تشكيل چنين فرقهء خطرناك و بيباكى شده بود .\r\nاين سه نفر - كه يكى عبد الرحمن بن ملجم بود و ديگرى برك بن عبد اللَّه نام داشت و سومى عمرو بن بكر تميمى - در كعبه با هم پيمان بستند و هم قسم شدند كه آن سه نفر را كه در رأس مسلمين قرار دارند در يك شب يعنى در شب نوزدهم رمضان ( يا هفدهم رمضان ) بكشند . عبد الرحمن نامزد قتل على و برك مأمور قتل معاويه و عمرو بن بكر متعهد كشتن عمرو بن العاص شد . با اين پيمان و تصميم از يكديگر جدا شدند و هر كدام به طرف حوزهء مأموريت خود حركت كردند .\r\nعبد الرحمن به طرف كوفه ، مقر خلافت على راه افتاد . برك به طرف شام ، مركز حكومت معاويه رفت و عمرو بن بكر به جانب مصر ، محل فرماندهى عمرو بن العاص روان شد .\r\nدو نفر از اينها ، يعنى برك بن عبد اللَّه و عمرو بن بكر ، كار مهمى از پيش نبردند ، زيرا برك كه مأمور كشتن معاويه بود تنها توانست در آن شب معهود ضربتى از پشت سر بر سرين معاويه وارد كند كه آن ضربت با معالجهء پزشك بهبود يافت . عمرو بن بكر نيز كه\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nقرار بود عمرو بن العاص را به قتل برساند ، شخصاً عمرو بن العاص را نمىشناخت .\r\nاتفاقا در آن شب عمرو بيمار بود و به مسجد نيامد ، شخص ديگرى را به نام « خارجة بن حذافه » از طرف خود نايب فرستاد . عمرو بن بكر به خيال اينكه عمروعاص همين است او را زد و كشت . بعد معلوم شد كه كس ديگرى را كشته است . تنها كسى كه منظور خود را عملى كرد عبد الرحمن بن ملجم مرادى بود .\r\nعبد الرحمن وارد كوفه شد . عقيده و نيت خود را به احدى اظهار نكرد . مكرر در تصميم و رأى خود دچار تزلزل و ترديد گرديد و مكرر از تصميم خود منصرف شد ، زيرا شخصيت على طورى نبود كه طرف ، هر اندازه شقى و قسى باشد ، به آسانى بتواند خود را براى كشتن او حاضر كند . اما تصادفات كه در شام و مصر به نجات معاويه و عمرو بن العاص كمك كرد در عراق‌طور ديگر پيش آمد و يك تصادف سبب شد كه عبد الرحمن را در تصميم خود جدى كند . اگر اين تصادف پيش نمىآمد عبد الرحمن از تصميم خطرناك خويش به كلى منصرف شده بود ؛ پاى عشق يك زن به ميان آمد .\r\nيكى از روزها عبد الرحمن به ملاقات يكى از هم مسلكان خود از خوارج رفت .\r\nدر آنجا با قطام - كه دختر يكى از خوارج بود و پدرش در نهروان كشته شده بود - آشنا شد . قطام بسيار زيبا و دلربا بود . عبد الرحمن در نظر اول شيفتهء او شد و با ديدن قطام پيمان مكه را از ياد برد . تصميم گرفت بقيهء عمر را با قطام به خوشى به سر برد و افكار خود را به كلى فراموش كند . عبد الرحمن از قطام تقاضاى ازدواج كرد . قطام تقاضاى او را پذيرفت ، اما وقتى كه قرار شد كابين خود را تعيين كند ضمن قلمهايى كه شمرد چيزى را نام برد كه دود از كلهء عبد الرحمن برخاست ؛ قطام گفت : « كابين من عبارت است از سه هزار درهم و يك غلام و يك كنيز و خون على بن ابى طالب ! ! ! » « 1 » عبد الرحمن گفت : « پول و غلام و كنيز هرچه بخواهى حاضر مىكنم ، اما كشتن على كار آسانى نيست . مگر ما نمىخواهيم با هم زندگى كنيم ؟ چگونه بر على دست يابم و او را بكشم و بعد هم خودم جان به سلامت بيرون ببرم ؟ ! » قطام گفت : « مهر من\r\n\r\n\r\n\r\n\r\n","description":"","footnote":"\r\n( 1 ) . اين موضوع كه زنى خون كسى را كابين خويش معين كند ، آن هم خون على ، آن قدر حيرت‌انگيز و شگفت‌آور بود كه موضوع بحث شعرا واقع شد و يكى از شعرا در آن زمان گفت :\r\nو لم ارمهراً ساقه ذو سماحة .\r\nكمهر قطام من فصيح واعجم .\r\nتلثة آلاف و عبد و قينة .\r\nو قتل على بالحسام المصمم .\r\nو لا مهر اغلى من على وان علا .\r\nولا فتك الا دون فتك ابن ملجم\r\n","page_name":" 455 ","page_number":455},
  {"content":"\r\n\r\nهمين است كه گفتم . على را در ميدان جنگ نمىتوان كشت ، اما در حال عبادت مىتوان غافلگير كرد . اگر جان به سلامت بردى يك عمر با هم به خوشى و كامرانى به سر خواهيم برد ، و اگر كشته شدى اجر و پاداشى كه نزد خدا دارى بهتر و بالاتر است . بعلاوه من مىتوانم افراد ديگرى را با تو همدست كنم كه تنها نباشى . » .\r\nعبد الرحمن كه سخت در دام عشق قطام گرفتار بود و اين عشق سركش دوباره او را به همان مسير سوق مىداد كه كينه توزيها و انتقام جوييهاى قبلى او را به آنجا كشيده بود ، براى اولين بار راز خود را آشكار كرد ، به او گفت : « حقيقت اين است كه من از اين شهر فرارى بودم و اكنون نيامده‌ام مگر براى كشتن على بن ابى طالب . »\r\nقطام از اين سخن بسيار خوشحال شد . مرد ديگرى به نام « وردان » را ديد و او را براى همراهى عبد الرحمن آماده كرد . خود عبد الرحمن نيز روزى به يكى از دوستان و همفكران مورد اعتماد خود به نام « شبيب بن بجرة » برخورد و به او گفت :\r\n« آيا حاضرى در كارى شركت كنى كه هم شرف دنياست و هم شرف آخرت ؟ » .\r\n- چه كارى ؟ .\r\n- كشتن على بن ابى طالب .\r\n- خدا مرگت بدهد ، چه مىگويى ؟ كشتن على ؟ مردى كه اينهمه سابقه در اسلام دارد ؟ .\r\n- بلى ! مگر نه اين است كه او به واسطهء تسليم به حكميت كافر شد ؟ سوابق اسلامىاش هرچه باشد ، باشد . بعلاوه او در نهروان برادران نمازگزار و عابد و زاهد ما را كشت و ما شرعا مىتوانيم به عنوان قصاص او را به قتل برسانيم .\r\n- چگونه مىتوان بر على دست يافت ؟ .\r\n- آسان است ، در مسجد كمين مىكنيم ، همين كه براى نماز صبح آمد با شمشيرهايى كه زير لباس داريم حمله مىكنيم و كارش را مىسازيم .\r\nعبد الرحمن آنقدر گفت تا شبيب را با خود همدست كرد ؛ آنگاه شبيب را با خود به مسجد كوفه نزد قطام برد و او را به قطام معرفى كرد . قطام در آن وقت در مسجد كوفه چادر زده معتكف شده بود . قطام گفت : « بسيار خوب ، وردان هم با شما همراه است ، هر شبى كه تصميم گرفتيد اول بياييد نزد من . » عبد الرحمن تا شب جمعه نوزدهم ( يا هفدهم ) رمضان كه با هم پيمانهاى خود در مكه قرار گذاشته بود صبر كرد . در آن شب به همراه شبيب نزد قطام رفت و قطام با دست خود پارچه‌اى از حرير روى سينهء آنها\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nبست . وردان هم حاضر شد و سه نفرى نزديك آن در كه معمولا على از آن در وارد مسجد مىشد نشستند و مانند ديگران در آن شب - كه شب احياء و عبادت بود - به عبادت و نماز مشغول شدند .\r\nاين سه نفر كه طوفانى در دل داشتند ، براى اينكه امر را بر ديگران مشتبه كنند ، آنقدر قيام و قعود و ركوع و سجود كردند و كمترين آثار خستگى از خود نشان ندادند كه باعث تعجب بينندگان شده بود .\r\nاز آن طرف على عليه السلام در اين ماه رمضان براى خود برنامهء مخصوصى تنظيم كرده بود : هر شب غذاى افطار را در خانهء يكى از پسران يا دخترانش مىخورد . هيچ شب غذايش از سه لقمه تجاوز نمىكرد . فرزندانش اصرار مىكردند بيشتر غذا بخورد ، مىگفت : « دوست دارم هنگامى كه به ملاقات خدا مىروم شكمم گرسنه باشد . » مكرر مىگفت : « طبق علائمى كه پيغمبر به من خبر داده است ، نزديك است كه ريش سپيدم با خون سرم رنگين گردد . » .\r\nدر آن شب على مهمان دخترش‌ام كلثوم بود . بيش از هر شب ديگر آثار هيجان و انتظار در او هويدا بود . همين كه ديگران به بستر رفتند او به مصلاى خود رفت و مشغول عبادت شد .\r\nنزديكيهاى طلوع صبح ، فرزندش حسن نزد پدر آمد . على عليه السلام به فرزند عزيزش گفت : « فرزندم ! من امشب هيچ نخوابيدم و اهل خانه را نيز بيدار كردم ، زيرا امشب شب جمعه است و مصادف است با شب بدر ( يا شب قدر ) ، اما يك مرتبه در حالى كه نشسته بودم مختصر خوابى به چشمم آمد ، پيغمبر در عالم رؤيا بر من ظاهر شد ، گفتم : « يا رسول اللَّه از دست امت تو بسيار رنج كشيدم . » پيغمبر فرمود : « دربارهء آنها نفرين كن . » نفرين كردم . نفرين من اين بود : « خدايا مرا از ميان اينان زودتر ببر و با بهتر از اينها محشور كن . براى اينان كسى بفرست كه شايستهء او هستند ، كسى كه از من براى آنها بدتر باشد . » .\r\nدر همين وقت مؤذن مسجد آمد و اعلام كرد : وقت نزديك شده است . على به طرف مسجد حركت كرد . در خانهء على چند مرغابى بود كه متعلق به كودكان بود .\r\nمرغابيان در آن وقت صدا كردند . يكى از اهل خانه خواست آنها را خاموش كند ، على فرمود : « كارشان نداشته باش ، آواز عزا مىخوانند . » .\r\nاز آن سو عبد الرحمن و رفقايش با بىصبرى ورود على را انتظار مىكشيدند . از\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nراز آنها جز قطام و اشعث بن قيس - كه مردى پست فطرت بود و روش عدالت على را نمىپسنديد و با معاويه سروسرّى داشت - كسى ديگر آگاه نبود . يك حادثهء كوچك نزديك بود نقشه را فاش كند ، اما يك تصادف جلو آن را گرفت . اشعث خود را به عبد الرحمن رساند و گفت : « چيزى نمانده هوا روشن شود . اگر هوا روشن شود رسوا خواهى شد ، در منظور خود تعجيل كن . » حجربن عدى ، از ياران مخلص و صميمى على ، ملتفت خطاب رمزى اشعث به عبد الرحمن شد ، حدس زد نقشهء شومى در كار است . حجر تازه از سفر مراجعت كرده بود ، اسبش جلو در مسجد بود ، ظاهرا از مأموريتى بازگشته بود و مىخواست گزارشى تقديم اميرالمؤمنين على عليه السلام بكند .\r\nحجر پس از شنيدن آن جمله از اشعث ، ناسزايى به او گفت و به عجله از مسجد بيرون آمد كه خود را به على برساند و جلو خطر را بگيرد ، اما در همان وقت كه حجر به طرف منزل على رفت ، على از راه ديگر به مسجد آمده بود .\r\nبا اينكه مكرر از طرف فرزندان على و يارانش تقاضا شده بود كه اجازه دهد تا برايش گارد محافظ تشكيل دهند ، اما امام اجازه نداده بود . او تنها مىآمد و تنها مىرفت . در همان شب نيز اين تقاضا تجديد شد ، باز هم مورد قبول واقع نشد .\r\nعلى وارد مسجد شد و فرياد كرد : « ايهاالناس ! نماز ، نماز ! » در همين وقت دو برق شمشير كه به فاصلهء كمى در تاريكى درخشيد و فرياد « الحكم للَّه يا على لا لك » همه را تكان داد . شمشير اول را شبيب زد ، اما به ديوار خورد و كارگر نشد . شمشير دوم را عبد الرحمن فرود آورد و به فرق سر على وارد شد . از آن طرف حجر با شتاب به طرف مسجد برگشت ، اما وقتى رسيد كه فرياد مردم بلند بود :\r\n« اميرالمؤمنين شهيد شد ، اميرالمؤمنين شهيد شد . » .\r\nسخنى كه از على پس از ضربت خوردن بلافاصله شنيده شد يكى اين بود كه گفت : « قسم به پروردگار كعبه رستگار شدم . » « 1 » ديگر اينكه گفت : « اين مرد در نرود . » « 2 »\r\nعبد الرحمن و شبيب و وردان هر سه فرار كردند . وردان چون جلو نيامده بود شناخته نشد . شبيب همچنان كه فرار مىكرد به دست يكى از اصحاب على گرفتار شد .\r\n\r\n\r\n\r\n\r\n","description":"","footnote":"\r\n( 1 ) . فزت و رب الكعبه .\r\n( 2 ) . لا يفوتنكم الرجل .\r\n","page_name":" 458 ","page_number":458},
  {"content":"\r\n\r\nاو شمشير شبيب را گرفت و روى سينه‌اش نشست كه او را بكشد . ولى چون دسته دسته مردم مىرسيدند ، ترسيد نشناخته او را به جاى شبيب بكشند ، از اين جهت از روى سينه‌اش برخاست و شبيب فرار كرد و به خانهء خود رفت . در خانه ، پسر عمويش رسيد و چون فهميد شبيب در قتل على شركت داشته ، فورا رفت و شمشير خود را برداشت و آمد به خانهء شبيب و او را كشت .\r\nعبد الرحمن را مردم گرفتند و دست بسته به طرف مسجد آوردند . آنچنان غيظ و خشمى در مردم پديد آمده بود كه مىخواستند هر لحظه با دندانهاى خود گوشتهاى بدن او را قطعه قطعه كنند .\r\nعلى فرمود : « عبد الرحمن را پيش من بياوريد ! » وقتى او را آوردند به او فرمود :\r\n« آيا من به تو نيكيها نكردم ؟ ! » .\r\n- چرا .\r\n- پس چرا اين كار را كردى ؟ .\r\n- به هر حال ، اين شمشير را چهل صباح مرتب با زهر آب دادم و از خدا خواستم بدترين خلق خدا با اين شمشير كشته شود .\r\n- اين دعاى تو مستجاب است ، زيرا عن قريب خودت با همين شمشير كشته خواهى شد .\r\nآنگاه على به خويشاوندان و نزديكانش كه دور بسترش بودند رو كرد و فرمود :\r\n« فرزندان عبد المطّلب ! مبادا در ميان مردم بيفتيد و قتل مرا بهانه قرار دهيد و افرادى را به عنوان شريك جرم يا عنوان ديگر متهم سازيد و خونريزى كنيد ! » به فرزندش حسن فرمود :\r\n« فرزندم ! من اگر زنده ماندم ، خودم مىدانم با اين مرد چه كنم . و اگر مردم ، شما بيش از يك ضربت به او نزنيد ، زيرا او فقط يك ضربت به من زده است . مبادا او را مثله كنيد . گوش يا بينى يا زبان او را نبريد ، زيرا پيغمبر فرمود : « از مثله بپرهيزيد ولو دربارهء سگ گزنده » . با اسيرتان ( يعنى ابن ملجم ) مدارا كنيد . مواظب غذا و آسايش او باشيد ! » .\r\nبه دستور امام حسن ، اثير بن عمرو ، طبيب و متخصص معروف را حاضر كردند .\r\nاو معاينه‌اى به عمل آورد و گفت : « شمشير مسموم بوده و به مغز آسيب رسيده ، معالجه فايده ندارد . » .\r\nاز آن ساعت كه على ضربت خورد تا آن ساعت كه جان به جان آفرين تسليم كرد ،\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nكمتر از چهل و هشت سال طول كشيد ، اما على اين فرصت را از دست نداد ، دقيقه‌اى از پند و نصيحت و راهنمايى خوددارى نكرد ؛ وصيتى در بيست ماده به اين شرح تقرير كرد و نوشته شد :\r\n« بسم اللَّه الرحمن الرحيم . اين آن چيزى است كه على پسر ابوطالب وصيت مىكند . على به وحدانيت و يگانگى خدا گواهى مىدهد ، و اقرار مىكند كه محمد بنده و پيغمبر خداست ؛ خدا او را فرستاده تا دين خود را بر دينهاى ديگر غالب گرداند . همانا نماز و عبادت و حيات و ممات من از آن خدا و براى خداست .\r\nشريكى براى او نيست . من به اين امر شده‌ام و از تسليم شدگان خدايم .\r\n« فرزندم حسن ! تو و همهء فرزندان و اهل بيتم و هركس را كه اين نوشتهء من به او برسد ، به امور ذيل توصيه و سفارش مىكنم :\r\n1 . تقواى الهى را هرگز از ياد نبريد ، كوشش كنيد تا دم مرگ بر دين خدا باقى بمانيد .\r\n2 . همه با هم به ريسمان خدا چنگ بزنيد ، و بر مبناى ايمان و خدا شناسى متفق و متحد باشيد ، و از تفرقه بپرهيزيد . پيغمبر فرمود : اصلاح ميان مردم از نماز و روزهء دائم افضل است و چيزى كه دين را محو مىكند فساد و اختلاف است .\r\n3 . ارحام و خويشاوندان را از ياد نبريد ، صلهء رحم كنيد كه صلهء رحم حساب انسان را نزد خدا آسان مىكند .\r\n4 . خدا را ! خدا را ! دربارهء يتيمان ، مبادا گرسنه و بىسرپرست بمانند .\r\n5 . خدارا ! خدا را ! دربارهء همسايگان . پيغمبر آنقدر سفارش همسايگان را كرد كه ما گمان كرديم مىخواهد آنها را در ارث شريك كند .\r\n6 . خدا را ! خدا را ! دربارهء قرآن . مبادا ديگران در عمل به قرآن بر شما پيشى گيرند .\r\n7 . خدا را ! خدا را ! دربارهء نماز . نماز پايهء دين شماست .\r\n8 . خدا را ! خدا را ! دربارهء كعبه خانهء خدا . مبادا حج تعطيل شود كه اگر حج متروك بماند مهلت داده نخواهيد شد و ديگران شما را طعمهء خود خواهند كرد .\r\n9 . خدا را ! خدا را ! دربارهء جهاد در راه خدا . از مال و جان خود در اين راه مضايقه نكنيد .\r\n10 . خدا را ! خدا را ! دربارهء زكات . زكات آتش خشم الهى را خاموش مىكند .\r\n\r\n","description":"","footnote":"","page_name":" 460 ","page_number":460},
  {"content":"\r\n\r\n11 . خدا را ! خدا را ! دربارهء ذريهء پيغمبرتان ، مبادا مورد ستم قرار بگيرند .\r\n12 . خدا را ! خدا را ! دربارهء صحابه و ياران پيغمبر . رسول خدا دربارهء آنها سفارش كرده است .\r\n13 . خدا را ! خدا را ! دربارهء فقرا و تهيدستان . آنها را در زندگى شريك خود سازيد .\r\n14 . خدا را ! خدا را ! دربارهء بردگان ، كه آخرين سفارش پيغمبر دربارهء اينها بود .\r\n15 . كارى كه رضاى خدا در آن است در انجام آن بكوشيد و به سخن مردم ترتيب اثر ندهيد .\r\n16 . با مردم به خوشى و نيكى رفتار كنيد ، چنان كه قرآن دستور داده است .\r\n17 . امر به معروف و نهى از منكر را ترك نكنيد . نتيجهء ترك آن اين است كه بدان و ناپاكان بر شما مسلط خواهند شد و به شما ستم خواهند كرد ، آنگاه هرچه نيكان شما دعا كنند دعاى آنها مستجاب نخواهد شد .\r\n18 . بر شما باد كه بر روابط دوستانه ميان خود بيفزاييد ، به يكديگر نيكى كنيد ، از كناره گيرى از يكديگر و قطع ارتباط و تفرقه و تشتت بپرهيزيد .\r\n19 . كارهاى خير را به مدد يكديگر و اجتماعا انجام دهيد ، و از همكارى در مورد گناهان و چيزهايى كه موجب كدورت و دشمنى مىشود بپرهيزيد .\r\n20 . از خدا بترسيد كه كيفر خدا شديد است .\r\n« خداوند همهء شما را در كنف حمايت خود محفوظ بدارد ، و به امت پيغمبر توفيق دهد كه احترام شما و احترام پيغمبر خود را حفظ كنند . همهء شما را به خدا مىسپارم .\r\nسلام و درود حق بر همهء شما . » .\r\nپس از اين وصيت ، ديگر سخنى جز « لااله الااللَّه » از على شنيده نشد تا جان به جان آفرين تسليم كرد « 1 »\r\n\r\n\r\n\r\n\r\n","description":"","footnote":"\r\n( 1 ) . مقاتل الطالبيين ، ص 28 - 44 ؛ كامل ابن اثير ، ج 3 / ص 194 - 197 ؛ مروج الذهب مسعودى ، ج 2 / ص 40 - 44 ؛ اسدالغابة ، جلد 4 ؛ و بحار ، جلد 9 ، چاپ تبريز .\r\n","page_name":" 461 ","page_number":461},
  {"content":"\r\n\r\n\r\nپسرانت چه شدند ؟\r\nپس از شهادت على عليه السلام و تسلط مطلق معاوية بن ابى سفيان بر خلافت اسلامى ، خواه و ناخواه برخوردهايى ميان او و ياران صميمى على عليه السلام واقع مىشد . همهء كوشش معاويه اين بود تا از آنها اعتراف بگيرد كه از دوستى و پيروى على سودى كه نبرده‌اند سهل است ، همه چيز خود را در اين راه نيز باخته‌اند . سعى داشت يك اظهار ندامت و پشيمانى از يكى از آنها با گوش خود بشنود ، اما اين آرزوى معاويه هرگز عملى نشد . پيروان على بعد از شهادت آن حضرت ، بيشتر واقف به عظمت و شخصيت او شدند . از اين رو بيش از آنكه در حال حياتش فداكارى مىكردند ، براى دوستى او و براى راه و روش او و زنده نگه داشتن مكتب او جرئت و جسارت و صراحت به خرج مىدادند . گاهى كار به جايى مىكشيد كه نتيجهء اقدام معاويه معكوس مىشد و خودش و نزديكانش تحت تأثير احساسات و عقايد پيروان مكتب على قرار مىگرفتند .\r\nيكى از پيروان مخلص و فداكار و بابصيرت على ، عدى پسر حاتم بود . عدى در رأس قبيلهء بزرگ « طى » قرار داشت . او چندين پسر داشت . خودش و پسرانش و قبيله‌اش سرباز فداكار على بودند . سه نفر از پسرانش به نام « طرفه » و « طريف » و « طارف » در صفين در ركاب على شهيد شدند .\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nپس از سالها كه از جريان صفين گذشت و على عليه السلام به شهادت رسيد و معاويه خليفه شد ، تصادفات روزگار عدى بن حاتم را با معاويه مواجه كرد .\r\nمعاويه براى آنكه خاطرهء تلخى براى عدى تجديد كند و از او اقرار و اعتراف بگيرد كه از پيروى على چه زيان بزرگى ديده است ، به او گفت :\r\n« اين الطرفات ؟ پسرانت « طرفه » و « طريف » و « طارف » چه شدند ؟ » .\r\n- در صفين پيشاپيش على بن ابى طالب شهيد شدند .\r\n- على انصاف را دربارهء تو رعايت نكرد .\r\n- چرا ؟ .\r\n- چون پسران تو را جلو انداخت و به كشتن داد و پسران خودش را در پشت جبهه محفوظ نگاه داشت .\r\n- من انصاف را دربارهء على رعايت نكردم .\r\n- چرا ؟ .\r\n- براى اينكه او كشته شد و من زنده مانده‌ام . مىبايست جان خود را در زمان حيات او فدايش مىكردم .\r\nمعاويه ديد منظورش عملى نشد . از طرفى خيلى مايل بود اوصاف و حالات على را از كسانى كه مدتها با او از نزديك به سر برده‌اند و شب و روز با او بوده‌اند بشنود . از عدى خواهش كرد اوصاف على را همچنانكه از نزديك ديده است برايش بيان كند . عدى گفت :\r\n« معذورم بدار . » .\r\n- حتما بايد برايم تعريف كنى .\r\n- به خدا قسم على بسيار دورانديش و نيرومند بود . به عدالت سخن مىگفت و با قاطعيت فيصله مىداد . علم و حكمت از اطرافش مىجوشيد . از زرق و برق دنيا متنفر و با شب و تنهايى شب مأنوس بود . زياد اشك مىريخت و بسيار فكر مىكرد . در خلوتها از نفس خود حساب مىكشيد و برگذشته دست ندامت مىسود . لباس كوتاه و زندگى فقيرانه را مىپسنديد . در ميان ما كه بود مانند يكى از ما بود . اگر چيزى از او مىخواستيم مىپذيرفت و اگر به حضورش مىرفتيم ما را نزديك خود مىبرد و از ما فاصله نمىگرفت . با اينهمه آنقدر با هيبت بود كه در حضورش جرئت تكلم نداشتيم ، و آنقدر عظمت داشت كه نمىتوانستيم به او خيره شويم . وقتى كه لبخند مىزد\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nدندانهايش مانند يك رشته مرواريد آشكار مىشد . اهل ديانت و تقوا را احترام مىكرد و نسبت به بينوايان مهر مىورزيد . نه نيرومند از او بيم ستم داشت و نه ناتوان از عدالتش نوميد بود . به خدا سوگند يك شب به چشم خود ديدم در محراب عبادت ايستاده بود ، در وقتى كه تاريكى شب همه جا را فرا گرفته بود ، اشكهايش بر چهره و ريشش مىغلتيد ، مانند مارگزيده به خود مىپيچيد و مانند مصيبت ديده مىگريست .\r\nمثل اين است كه الآن آوازش را مىشنوم . او خطاب به دنيا مىگفت : « اى دنيا متعرض من شده‌اى و به من رو آورده‌اى ؟ برو ديگرى را بفريب ( يا هرگز فرصتى اينچنين تو را نرسد ) ، تو را سه طلاقه كرده‌ام و رجوعى در كار نيست ، خوشى تو ناچيز و اهميتت اندك است . آه آه از توشهء اندك و سفر دور و مونس كم .\r\nسخن عدى كه به اينجا رسيد ، اشك معاويه بىاختيار فروريخت . با آستين خويش اشكهاى خود را خشك كرد و گفت :\r\n« خدا رحمت كند ابوالحسن را ، همين‌طور بود كه گفتى . اكنون بگو ببينم حالت تو در فراق او چگونه است ؟ » .\r\n- شبيه حالت مادرى كه عزيزش را در دامنش سر بريده باشند .\r\n- آيا هيچ فراموشش مىكنى ؟ .\r\n- آيا روزگار مىگذارد فراموشش كنم « 1 » ؟\r\n\r\n\r\n\r\n\r\n","description":"","footnote":"\r\n( 1 ) . الكنى والالقاب ، ج 2 / ص 105 ، نقل از كتاب المحاسن والمساوى ابراهيم بن محمد بيهقى از اعلام قرن سوم هجرى .\r\n","page_name":" 464 ","page_number":464},
  {"content":"\r\n\r\n\r\nپند آموزگار\r\nمعاويه ، پسر ابوسفيان ، پس از آنكه در سال 41 هجرى بر تخت سلطنت نشست ، تصميم گرفت با سلاح تبليغ و ايجاد شعارهاى مخالف ، على عليه السلام را به صورت منفورترين مرد عالم اسلام درآورد . انواع وسائل تبليغى را در اين راه به كار انداخت : از يك طرف با شمشير و سرنيزه جلو نشر فضائل على را گرفت و به احدى فرصت نداد لب به ذكر حديث يا حكايتى در مدح على بن ابى طالب بگشايد ؛ از طرف ديگر برخى دنياطلبان را با پولهاى گزاف مزدور كرد تا احاديثى از پيغمبر عليه على عليه السلام جعل كنند .\r\nاما اينها براى منظور معاويه كافى نبود . او گفته بود كه من بايد كارى كنم كه كودكان با كينهء على بزرگ شوند و پيران با احساسات ضدعلى بميرند . آخرين فكرى كه به نظرش رسيد اين بود كه در سراسر مملكت پهناور اسلامى لعن و دشنام على را به شكل يك شعار عمومى و مذهبى درآورد . دستور داد همه جا روى منابر در روزهاى جمعه لعن على را ضميمهء خطبه كنند . اين كار رايج و عملى شد . پس از معاويه نيز ساير خلفاى اموى - براى اينكه علويين را تا حد نهايى تحقير و آرزوى خلافت اسلامى را از دل آنها براى هميشه بيرون كنند - اين فكر را دنبال كردند . نسلهايى كه از آن تاريخ به بعد به وجود مىآمدند با اين شعار مأنوس بودند و خود به خود آن را تكرار مىكردند .\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nو اين كار در اذهان مردم بيچارهء ساده لوح اثر بخشيده بود ، تا آنجا كه يك روز مردى به عنوان شكايت جلو حَجّاج را گرفت و گفت : « فاميلم مرا از خود رانده‌اند و نام مرا « على » گذاشته‌اند ، از تو تقاضاى كمك و تغييرنام دارم . » حجاج نام او را عوض كرد و گفت : « به حكم اينكه وسيلهء خوبى ( تنفر از على ) براى كمك خواهى انتخاب كرده‌اى ، فلان پست را به عهدهء تو وامى گذارم ، برو و آن را تحويل بگير . » تبليغات و شعارها كار خود را كرده بود . اما كى مىدانست يك جريان كوچك ، آثار تبليغاتى را كه متجاوز از نيم قرن روى آن كار شده بود از بين خواهد برد و حقيقت از پشت اينهمه پرده‌هاى ضخيم آشكار خواهد شد .\r\nعمربن عبد العزيز ، كه خود از بنى اميه بود ، در ايام كودكى يك روز با ساير كودكان همسال خود مشغول بازى بود و طبق معمول تكيه كلام و ورد زبان اطفال همبازى لعن على بن ابى طالب بود . كودكان در حالى كه سرگرم بازى بودند و مىخنديدند و جست وخيز مىكردند ، به هر بهانهء كوچكى لعن على را تكرار مىكردند .\r\nعمربن عبد العزيز نيز با آنها هماهنگ و همصدا بود . اتفاقا در همان وقت آموزگار وى كه مردى خداشناس و متدين و بابصيرت بود از كنار آنها گذشت . به گوش خود شنيد كه شاگرد عزيزش على را لعن مىكند . آموزگار چيزى نگفت ، از آنجا رد شد و به مسجد رفت . كم كم وقت درس رسيد . عمر به مسجد رفت تا درس خود را فرا گيرد ، اما همين كه چشم آموزگار به عمر افتاد از جا حركت كرد و به نماز ايستاد و نماز را خيلى طول داد . عمر احساس كرد نماز بهانه است و واقع امر چيز ديگرى است . از هر جا هست رنجش خاطرى پيدا شده است .\r\nآنقدر صبر كرد تا آموزگار از نماز فارغ شد . آموزگار پس از نماز نگاهى خشم آلود به شاگرد خود كرد .\r\nعمر گفت : « ممكن است حضرت استاد علت رنجش خود را بيان كنند ؟ » .\r\n- فرزندم ! آيا تو امروز على را لعن مىكردى ؟ .\r\n- بلى .\r\n- از چه وقت بر تو معلوم شده كه خداوند پس از آنكه از اهل بدر راضى شده بر آنها غضب كرده است و آنها مستحق لعن شده‌اند ؟ .\r\n- مگر على از اهل بدر بود ؟ .\r\n- آيا بدر و مفاخر بدر جز به على به كس ديگرى تعلق دارد ؟\r\n\r\n","description":"","footnote":"","page_name":" 466 ","page_number":466},
  {"content":"\r\n\r\n- قول مىدهم ديگر اين عمل را تكرار نكنم .\r\n- قسم بخور .\r\n- قسم مىخورم .\r\nاين طفل به عهد و قسم خود وفا كرد . سخن دوستانه و منطقى آموزگار همواره در مد نظرش بود و از آن روز ديگر هرگز لعن على را به زبان نياورد ؛ اما در كوچه و بازار و مسجد و منبر همواره لعن على به گوشش مىخورد و مىديد كه ورد زبان همه است . تا اينكه چند سال گذشت و يك روز يك جريان ديگر توجه او را به خود جلب كرد كه فكر او را به كلى عوض كرد :\r\nپدرش حاكم مدينه بود . طبق سنت جارى ، روزهاى جمعه نماز جمعه خوانده مىشد و پدرش قبل از نماز خطبهء جمعه را ايراد مىكرد ، و باز طبق عادتى كه امويها به وجود آورده بودند خطبه را به لعن و سبّ على عليه السلام ختم مىكرد . عمر يك روز متوجه شد كه پدرش هنگام ايراد خطابه ، در هر موضوعى كه وارد بحث مىشود داد سخن مىدهد و با كمال فصاحت و بلاغت و رشادت آن را بيان مىكند ، اما همين كه به لعن على بن ابى طالب مىرسد ، نوعى لكنت زبان و درماندگى در او پديد مىآيد . اين جهت خيلى مايهء تعجب عمر شد ؛ با خود حدس زد حتما در عمق روح و قلب پدر چيزهايى است كه آنها را نمىتواند به زبان بياورد ؛ آنهاست كه خواهى نخواهى در طرز سخن و بيان او اثر مىگذارد و موجب لكنت زبان او مىشود .\r\nيك روز اين موضوع را با پدر در ميان گذاشت .\r\n- پدر جان ! من نمىدانم چرا تو در خطابه هايت در هر موضوعى كه وارد مىشوى در نهايت فصاحت و بلاغت آن را بيان مىكنى ، اما هنگامى كه نوبت لعن اين مرد مىرسد مثل اين است كه قدرت از تو سلب مىشود و زبانت بند مىآيد ؟ .\r\n- فرزندم ! تو متوجه اين مطلب شده‌اى ؟ .\r\n- بلى پدر ، اين مطلب در بيان تو كاملا پيداست .\r\n- فرزند عزيزم ! همين قدر به تو بگويم اگر اين مردم كه پاى منبر ما مىنشينند آنچه پدر تو در فضيلت اين مرد مىداند بدانند ، دنبال ما را رها خواهند كرد و به دنبال فرزندان او خواهند رفت .\r\nعمر كه سخن آموزگار از ايام كودكى به يادش بود و اين اعتراف را رسما از پدر خود شنيد ، تكان سختى به روحيه‌اش وارد شد و با خداى خود پيمان بست كه اگر\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nروزى قدرت پيدا كند ، اين عادت زشت و شوم را - كه يادگار ايام سياه معاويه است - از ميان ببرد .\r\nسال 99 هجرى رسيد . از زمانى كه معاويه اين عادت زشت را رايج كرده بود در حدود شصت سال مىگذشت . در آن وقت سليمان بن عبد الملك خلافت مىكرد .\r\nسليمان بيمار شد و دانست كه رفتنى است . با اينكه طبق وصيت پدرش عبد الملك ، مكلف بود برادرش يزيدبن عبد الملك را به عنوان ولايتعهد تعيين كند ، اما سليمان بنا به مصالحى عمربن عبد العزيز را به عنوان خليفهء بعد از خود تعيين كرد . همين كه سليمان مرد و وصيتنامه‌اش در مسجد قرائت شد ، براى همه موجب شگفتى شد .\r\nعمربن عبد العزيز در آخر مجلس نشسته بود ، وقتى كه ديد به نام او وصيت شده است گفت :  « إِنَّا لِلَّهِ وَ إِنَّا إِلَيْهِ راجِعُونَ . »  سپس عده‌اى زير بغلهايش را گرفتند و او را بر منبر نشانيدند و مردم هم با رضايت بيعت كردند .\r\nجزء اولين كارهايى كه عمربن عبد العزيز كرد اين بود كه لعن على را قدغن كرد .\r\nدستور داد در خطبه‌هاى جمعه به جاى لعن على آيهء كريمهء :  « إِنَّ اللَّهَ يَأْمُرُ بِالْعَدْلِ وَ الْإِحْسانِ . . . »  تلاوت شود .\r\nشعرا و گويندگان اين عمل عمر را بسيار ستايش و نام نيك او را جاويد كردند « 1 »\r\n\r\n\r\n\r\n\r\n","description":"","footnote":"\r\n( 1 ) . شرح ابن ابى الحديد ، چاپ بيروت ، ج 1 / ص 464 ؛ و كامل ابن اثير ، جلد 4 / ص 154 .\r\n","page_name":" 468 ","page_number":468},
  {"content":"\r\n\r\n\r\nحق برادر مسلمان\r\nعبدالاعلى ، پسر أعين ، از كوفه عازم مدينه بود . دوستان و پيروان امام صادق عليه السلام در كوفه ، فرصت را مغتنم شمرده مسائل زيادى كه مورد احتياج بود نوشتند و به عبدالاعلى دادند كه جواب آنها را از امام بگيرد و با خود بياورد . ضمنا از وى درخواست كردند كه يك مطلب خاص را شفاها از امام بپرسد و جواب بگيرد و آن مربوط به موضوع حقوقى بود كه يك نفر مسلمان بر ساير مسلمانان پيدا مىكند .\r\nعبدالاعلى وارد مدينه شد و به محضر امام رفت . سؤالات كتبى را تسليم كرد و سؤال شفاهى را نيز مطرح نمود ، اما بر خلاف انتظار او امام به همهء سؤالات جواب داد مگر دربارهء حقوق مسلمان بر مسلمان . عبدالاعلى آن روز چيزى نگفت و بيرون رفت . امام در روزهاى ديگر هم يك كلمه دربارهء اين موضوع نگفت .\r\nعبدالاعلى عازم خروج از مدينه شد و براى خداحافظى به محضر امام رفت .\r\nفكر كرد مجددا سؤال خود را طرح كند ؛ عرض كرد : « يا بن رسول اللَّه ! سؤال آن روز من بىجواب ماند . » .\r\n- من عمدا جواب ندادم .\r\n- چرا ؟ .\r\n- زيرا مىترسم حقيقت را بگويم و شما عمل نكنيد و از دين خدا خارج گرديد .\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nآنگاه امام اينچنين به سخن خود ادامه داد :\r\n« همانا از جمله سخت‌ترين تكاليف الهى دربارهء بندگان سه چيز است :\r\n« يكى رعايت عدل و انصاف ميان خود و ديگران ، آن اندازه كه با برادر مسلمان خود آنچنان رفتار كند كه دوست دارد او با خودش چنان كند .\r\n« ديگر اينكه مال خود را از برادران مسلمان مضايقه نكند و با آنها به مواسات رفتار كند .\r\n« سوم ياد كردن خداست در همه حال ، اما مقصودم از ياد كردن خدا اين نيست كه پيوسته سبحان اللَّه و الحمد للَّه بگويد ، مقصودم اين است كه شخص آنچنان باشد كه تا با كار حرامى مواجه شد ، ياد خدا كه همواره در دلش هست جلو او را بگيرد . » « 1 »\r\n\r\n\r\n\r\n\r\n","description":"","footnote":"\r\n( 1 ) . اصول كافى ، ج 2 / ص 170 .\r\n","page_name":" 470 ","page_number":470},
  {"content":"\r\n\r\n\r\nحق مادر\r\nزكريا ، پسر ابراهيم ، با آنكه پدر و مادر و همه فاميلش نصرانى بودند و خود او نيز بر آن دين بود ، مدتى بود كه در قلب خود تمايلى نسبت به اسلام احساس مىكرد ؛ وجدان و ضميرش او را به اسلام مىخواند . آخر بر خلاف ميل پدر و مادر و فاميل ، دين اسلام اختيار كرد و به مقررات اسلام گردن نهاد .\r\nموسم حج پيش آمد . زكرياى جوان به قصد سفر حج از كوفه بيرون آمد و در مدينه به حضور امام صادق عليه السلام تشرف يافت . ماجراى اسلام خود را براى امام تعريف كرد . امام فرمود :\r\n« چه چيز اسلام نظر تو را جلب كرد ؟ » گفت :\r\n« همين قدر مىتوانم بگويم كه سخن خدا در قرآن كه به پيغمبر خود مىگويد :\r\n« اى پيغمبر ! تو قبلا نمىدانستى كتاب چيست و نمىدانستى كه ايمان چيست اما ما اين قرآن را كه به تو وحى كرديم نورى قرار داديم و به وسيلهء اين نور هر كه را بخواهيم رهنمايى مىكنيم » « 1 » دربارهء من صدق مىكند . » .\r\nامام فرمود : « تصديق مىكنم ، خدا تو را هدايت كرده است . »\r\n\r\n\r\n\r\n\r\n","description":"","footnote":"\r\n( 1 ) .  « ما كُنْتَ تَدْرِي مَا الْكِتابُ وَ لَا الْإِيمانُ وَ لكِنْ جَعَلْناهُ نُوراً نَهْدِي بِهِ مَنْ نَشاءُ مِنْ عِبادِنا »  : سورهء شورى ، آيهء 52 .\r\n","page_name":" 471 ","page_number":471},
  {"content":"\r\n\r\nآنگاه امام سه بار فرمود : « خدايا خودت او را راهنما باش . » سپس فرمود :\r\n« پسركم ! اكنون هر پرسشى دارى بگو . » جوان گفت : « پدر و مادر و فاميلم همه نصرانى هستند ، مادرم كور است ، من با آنها محشورم و قهرا با آنها همغذا مىشوم ، تكليف من در اين صورت چيست ؟ » .\r\n- آيا آنها گوشت خوك مصرف مىكنند ؟ .\r\n- نه يا بن رسول اللَّه ، دست هم به گوشت خوك نمىزنند .\r\n- معاشرت تو با آنها مانعى ندارد .\r\nآنگاه فرمود : « مراقب حال مادرت باش . تا زنده است به او نيكى كن . وقتى كه مرد جنازهء او را به كسى ديگر وا مگذار ، خودت شخصاً متصدى تجهيز جنازهء او باش . در اينجا به كسى نگو كه با من ملاقات كرده‌اى . من هم به مكه خواهم آمد ، ان شاء اللَّه در منا همديگر را خواهيم ديد . » .\r\nجوان در منا به سراغ امام رفت . در اطراف امام ازدحام عجيبى بود . مردم مانند كودكانى كه دور معلم خود را مىگيرند و پى درپى بدون مهلت سؤال مىكنند ، پشت سر هم از امام سؤال مىكردند و جواب مىشنيدند .\r\nايام حج به آخر رسيد و جوان به كوفه مراجعت كرد . سفارش امام را به خاطر سپرده بود . كمر به خدمت مادر بست و لحظه‌اى از مهربانى و محبت به مادر كور خود فروگذار نكرد . با دست خود او را غذا مىداد و حتى شخصا جامه‌ها و سر مادر را جستجو مىكرد كه شپش نگذارد . اين تغيير روش پسر ، خصوصاً پس از مراجعت از سفر مكه ، براى مادر شگفت‌آور بود . يك روز به پسر خود گفت :\r\n« پسر جان ! تو سابقا كه در دين ما بودى و من و تو اهل يك دين و مذهب به شمار مىرفتيم ، اين قدر به من مهربانى نمىكردى ؟ اكنون چه شده است كه با اينكه من و تو از لحاظ دين و مذهب با هم بيگانه‌ايم ، بيش از سابق با من مهربانى مىكنى ؟ » .\r\n- مادر جان ! مردى از فرزندان پيغمبر ما به من اين‌طور دستور داد .\r\n- خود آن مرد هم پيغمبر است ؟ .\r\n- نه ، او پيغمبر نيست ، او پسر پيغمبر است .\r\n- پسركم ! خيال مىكنم خود او پيغمبر باشد ، زيرا اين گونه توصيه‌ها و سفارشها جز از ناحيهء پيغمبران از ناحيهء كس ديگرى نمىشود .\r\n- نه مادر ، مطمئن باش او پيغمبر نيست ، او پسر پيغمبر است . اساسا بعد از پيغمبر\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nما پيغمبرى به جهان نخواهد آمد .\r\n- پسركم ! دين تو بسيار دين خوبى است ، از همهء دينهاى ديگر بهتر است . دين خود را بر من عرضه بدار .\r\nجوان شهادتين را بر مادر عرضه كرد . مادر مسلمان شد . سپس جوان آداب نماز را به مادر كور خود تعليم كرد . مادر فرا گرفت ، نماز ظهر و نماز عصر را به جا آورد .\r\nشب شد ، توفيق نماز مغرب و نماز عشاء نيز پيدا كرد . آخر شب ناگهان حال مادر تغيير كرد ، مريض شد و به بستر افتاد . پسر را طلبيد و گفت :\r\n« پسركم ! يك بار ديگر آن چيزهايى كه به من تعليم كردى تعليم كن . » .\r\nپسر بار ديگر شهادتين و ساير اصول اسلام يعنى ايمان به پيغمبر و فرشتگان و كتب آسمانى و روز بازپسين را به مادر تعليم كرد . مادر همهء آنها را به عنوان اقرار و اعتراف بر زبان جارى و جان به جان آفرين تسليم كرد .\r\nصبح كه شد ، مسلمانان براى غسل و تشييع جنازهء آن زن حاضر شدند . كسى كه بر جنازه نماز خواند و با دست خود او را به خاك سپرد ، پسر جوانش زكريا بود « 1 »\r\n\r\n\r\n\r\n\r\n","description":"","footnote":"\r\n( 1 ) . اصول كافى ، ج 2 / ص 160 و 161 .\r\n","page_name":" 473 ","page_number":473},
  {"content":"\r\n\r\n\r\nمحضر عالم\r\nمردى از انصار نزد رسول اكرم آمد و سؤال كرد : « يا رسول اللَّه ! اگر جنازهء شخصى در ميان است و بايد تشييع و سپس دفن شود و مجلسى علمى هم هست كه از شركت در آن بهره‌مند مىشويم ، وقت و فرصت هم نيست كه در هر دو جا شركت كنيم ، در هر كدام از اين دو كار شركت كنيم از ديگرى محروم مىمانيم ، تو كداميك از ايندو را دوست مىدارى تا من در آن شركت كنم ؟ » .\r\nرسول اكرم فرمود : « اگر افراد ديگرى هستند كه همراه جنازه بروند و آن را دفن كنند ، در مجلس علم شركت كن . همانا شركت در يك مجلس علم از حضور در هزار تشييع جنازه و از هزار عيادت بيمار و از هزار شب عبادت و هزار روز روزه و هزار درهم تصدق و هزار حج غيرواجب و هزار جهاد غيرواجب بهتر است . اينها كجا و حضور در محضر عالم كجا ؟ مگر نمىدانى به وسيلهء علم است كه خدا اطاعت مىشود ، و به وسيلهء علم است كه عبادت خدا صورت مىگيرد . خير دنيا و آخرت با علم توأم است ، همان‌طور كه شر دنيا و آخرت با جهل توأم است . » « 1 »\r\n\r\n\r\n\r\n\r\n","description":"","footnote":"\r\n( 1 ) . بحارالانوار ، چاپ جديد ، ج 1 / ص 204 .\r\n","page_name":" 474 ","page_number":474},
  {"content":"\r\n\r\n\r\nهشام و طاووس يمانى\r\nهشام بن عبد الملك ، خليفهء اموى ، در ايام خلافت خود به قصد حج وارد مكه شد . دستور داد يكى از كسانى كه زمان رسول خدا را درك كرده و به شرف مصاحبت آن حضرت نائل شده است حاضر كنند تا از او راجع به آن عصر و آن روزگاران سؤالاتى بكند . به او گفتند از اصحاب رسول خدا كسى باقى نمانده است و همه درگذشته‌اند . هشام گفت : « پس يكى از تابعين « 1 » را حاضر كنيد تا از محضرش استفاده كنيم . » طاووس يمانى را حاضر كردند .\r\nطاووس وقتى كه وارد شد ، كفش خود را جلو روى هشام ، روى فرش ، از پاى خود درآورد . وقتى هم كه سلام كرد بر خلاف معمول كه هركس سلام مىكرد مىگفت : السلام عليك يا اميرالمؤمنين ، طاووس به السلام عليك قناعت كرد و جملهء « يا اميرالمؤمنين » را به زبان نياورد . بعلاوه فورا در مقابل هشام نشست و منتظر اجازهء نشستن نشد و حال آنكه معمولا در حضور خليفه مىايستادند تا اينكه خود مقام خلافت اجازهء نشستن بدهد . از همه بالاتر اينكه طاووس به عنوان احوالپرسى گفت :\r\n\r\n\r\n\r\n\r\n","description":"","footnote":"\r\n( 1 ) . تابعين به كسانى گويند كه به شرف مصاحبت پيغمبر اكرم نائل نشده‌اند ولى صحبت اصحاب پيغمبر را درك كرده‌اند .\r\n","page_name":" 475 ","page_number":475},
  {"content":"\r\n\r\n« هشام ! حالت چطور است ؟ » .\r\nرفتار و كردار طاووس ، هشام را سخت خشمناك ساخت ، رو كرد به او و گفت :\r\n« اين چه كارى است كه تو در حضور من كردى ؟ » .\r\n- چه كردم ؟ .\r\n- چه كرده‌اى ؟ ! ! چرا كفشهايت را در حضور من درآوردى ؟ چرا مرا به عنوان اميرالمؤمنين خطاب نكردى ؟ چرا بدون اجازهء من در حضور من نشستى ؟ چرا اين گونه توهين آميز از من احوالپرسى كردى ؟ .\r\n- اما اينكه كفشها را در حضور تو درآوردم ، براى اين بود كه من روزى پنج بار در حضور خداوند عزت درمىآورم و او از اين جهت بر من خشم نمىگيرد .\r\nاما اينكه تو را به عنوان امير همهء مؤمنان نخواندم ، چون واقعا تو امير همهء مؤمنان نيستى ، بسيارى از اهل ايمان از امارت و حكومت تو ناراضىاند .\r\nاما اينكه تو را به نام خودت خواندم ، زيرا خداوند پيغمبران خود را به نام مىخواند و در قرآن از آنها به  « يا داوُدُ »  و  « يا يَحْيى »  و  « يا عِيسى »  ياد مىكند و اين كار توهينى به مقام انبيا تلقى نمىشود . برعكس ، خداوند ابولهب را با كنيه - نه به نام - ياد كرده است .\r\nو اما اينكه گفتى چرا در حضور تو پيش از اجازه نشستم ، براى اينكه از اميرالمؤمنين على بن ابى طالب شنيدم كه فرمود : « اگر مىخواهى مردى از اهل آتش را ببينى ، نظر كن به كسى كه خودش نشسته است و مردم در اطراف او ايستاده‌اند . » .\r\nسخن طاووس كه به اينجا رسيد ، هشام گفت :\r\n« اى طاووس ! مرا موعظه كن . » طاووس گفت :\r\n« از اميرالمؤمنين على بن ابى طالب شنيدم كه در جهنم مارها و عقربهايى است بس بزرگ . آن مار و عقربها مأمور گزيدن اميرى هستند كه با مردم به عدالت رفتار نمىكند . » .\r\nطاووس اين را گفت و از جا حركت كرد و به سرعت بيرون رفت « 1 »\r\n\r\n\r\n\r\n\r\n","description":"","footnote":"\r\n( 1 ) . سفينة البحار ، مادهء « طوس » .\r\n","page_name":" 476 ","page_number":476},
  {"content":"\r\n\r\n\r\nبازنشستگى\r\nپيرمرد نصرانى ، عمرى كار كرده و زحمت كشيده بود ، اما ذخيره و اندوخته‌اى نداشت ، آخر كار كور هم شده بود . پيرى و نيستى و كورى همه با هم جمع شده بود و جز گدايى راهى برايش باقى نگذارد ؛ كنار كوچه مىايستاد و گدايى مىكرد . مردم ترحم مىكردند و به عنوان صدقه پشيزى به او مىدادند و او از همين راه بخور و نمير به زندگانى ملالت بار خود ادامه مىداد .\r\nتا روزى اميرالمؤمنين على بن ابى طالب عليه السلام از آنجا عبور كرد و او را به آن حال ديد . على به صدد جستجوى احوال پيرمرد افتاد تا ببيند چه شده كه اين مرد به اين روز و اين حال افتاده است ، ببيند آيا فرزندى ندارد كه او را تكفل كند ؟ آيا راهى ديگر وجود ندارد كه اين پيرمرد در آخر عمر آبرومندانه زندگى كند و گدايى نكند ؟ .\r\nكسانى كه پيرمرد را مىشناختند آمدند و شهادت دادند كه اين پيرمرد نصرانى است و تا جوانى و چشم داشت كار مىكرد ، اكنون كه هم جوانى را از دست داده و هم چشم را ، نمىتواند كار بكند ، ذخيره‌اى هم ندارد ، طبعا گدايى مىكند . على عليه السلام فرمود :\r\n« عجب ! تا وقتى كه توانايى داشت از او كار كشيديد و اكنون او را به حال خود گذاشته‌ايد ؟ ! سوابق اين مرد حكايت مىكند كه در مدتى كه توانايى داشته كار كرده و\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nخدمت انجام داده است . بنابر اين برعهدهء حكومت و اجتماع است كه تا زنده است او را تكفل كند . برويد از بيت المال به او مستمرى بدهيد . » « 1 »\r\n\r\n\r\n\r\n\r\n","description":"","footnote":"\r\n( 1 ) . وسائل ، ج 2 / ص 425 .\r\n","page_name":" 478 ","page_number":478},
  {"content":"\r\n\r\n\r\nحتى برده فروش\r\nماجراى علاقه مندى و عشق سوزان مردى كه كارش فروختن روغن زيتون بود نسبت به رسول اكرم ، معروف خاص و عام بود . همه مىدانستند كه او صادقانه رسول خدا را دوست مىدارد و اگر يك روز آن حضرت را نبيند بيتاب مىشود . او به دنبال هر كارى كه بيرون مىرفت ، اول راه خود را به طرف مسجد ( يا خانهء رسول خدا يا هر نقطهء ديگرى كه پيغمبر در آنجا بود ) كج مىكرد و به هر بهانه بود خود را به پيغمبر مىرساند و از ديدن پيغمبر توشه برمىگرفت و نيرو مىيافت ، سپس به دنبال كار خود مىرفت .\r\nگاهى كه مردم دور پيغمبر بودند و او پشت سر جمعيت قرار مىگرفت و پيغمبر ديده نمىشد ، از پشت سر جمعيت گردن مىكشيد تا شايد يك بار هم شده چشمش به جمال پيغمبر اكرم بيفتد .\r\nيك روز پيغمبر اكرم متوجه او شد كه از پشت سر جمعيت سعى مىكند پيغمبر را ببيند . پيغمبر هم متقابلا خود را كشيد تا آن مرد بتواند به سهولت او را ببيند . آن مرد در آن روز پس از ديدن پيغمبر دنبال كار خود رفت اما طولى نكشيد كه برگشت .\r\nهمين كه چشم رسول خدا براى دومين بار در آن روز به او افتاد ، با اشارهء دست او را نزديك طلبيد . آمد جلو پيغمبر اكرم و نشست . پيغمبر فرمود :\r\n« امروزِ تو با روزهاى ديگر فرق داشت . روزهاى ديگر يك بار مىآمدى و بعد\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nدنبال كارت مىرفتى ، اما امروز پس از آنكه رفتى ، دومرتبه برگشتى ، چرا ؟ » .\r\nگفت :\r\n« يا رسول اللَّه ! حقيقت اين است كه امروز آن قدر مهر تو دلم را گرفت كه نتوانستم دنبال كارم بروم ، ناچار برگشتم . » .\r\nپيغمبر اكرم دربارهء او دعاى خير كرد . او آن روز به خانهء خود رفت اما ديگر ديده نشد . چند روز گذشت و از آن مرد خبر و اثرى نبود . رسول خدا از اصحاب خود سراغ او را گرفت ، همه گفتند : « مدتى است او را نمىبينيم . » رسول خدا عازم شد برود از آن مرد خبرى بگيرد و ببيند چه بر سرش آمده . به اتفاق گروهى از اصحاب و يارانش به طرف « سوق الزيت » ( يعنى بازارى كه در آنجا روغن زيتون مىفروختند ) راه افتاد . همين كه به دكان آن مرد رسيد ديد تعطيل است و كسى نيست . از همسايگان احوال او را پرسيد ، گفتند : « يا رسول اللَّه ! چند روز است كه وفات كرده است . » .\r\nهمانها گفتند : « يا رسول اللَّه ! او بسيار مرد امين و راستگويى بود ، اما يك خصلت بد در او بود . » .\r\n- چه خصلت بدى ؟ .\r\n- از بعضى كارهاى زشت پرهيز نداشت ، مثلا دنبال زنان را مىگرفت .\r\n- خدا او را بيامرزد و مشمول رحمت خود قرار دهد . او مرا آنچنان زياد دوست مىداشت كه اگر برده فروش هم مىبود خداوند او را مىآمرزيد « 1 »\r\n\r\n\r\n\r\n\r\n","description":"","footnote":"\r\n( 1 ) . روضهء كافى ، صفحهء 77 .\r\n","page_name":" 480 ","page_number":480},
  {"content":"\r\n\r\n\r\nخيارفروش\r\nدر قرن دوم هجرى ، مسألهء سه طلاقه كردن زن در يك مجلس و يك نوبت ، مورد بحث و گفتگوى صاحبنظران بود . بسيارى از علما و فقهاى آن عصر معتقد بودند كه سه طلاق در يك نوبت - بدون اينكه رجوعى در ميان آنها فاصله شود - درست است . اما علما و فقهاى شيعه به پيروى از امامان عاليقدر خود اينچنين طلاقى را باطل و بىاثر مىدانستند . فقهاى شيعه مىگفتند سه طلاق كردن زن در صورتى درست است كه در سه نوبت صورت گيرد ، به اين معنى كه مرد زن را طلاق دهد و سپس رجوع كند ، دوباره طلاق دهد ، باز رجوع كند ، آنگاه براى سومين نوبت طلاق دهد . در اين هنگام است كه حق رجوع در عده از مرد سلب مىشود . بعد از عده نيز حق ازدواج مجدد ندارد ، مگر بعد از آنكه تشريفات « محلل » صورت گيرد ، يعنى آن زن با مرد ديگرى ازدواج كند و با يكديگر آميزش كنند ، بعد ميانشان به طلاق يا وفات جدايى بيفتد .\r\nمردى در كوفه زن خود را در يك نوبت سه طلاقه كرد و بعد ، از عمل خود پشيمان شد ، زيرا به زن خود علاقه‌مند بود و فقط يك كدورت و شكرآب جزئى سبب شده بود كه تصميم جدايى بگيرد . زن نيز به شوهر خود علاقه داشت . از اين رو هر دو نفر به فكر چاره جويى افتادند .\r\nاين مسأله را از علماى شيعه استفتاء كردند . همه به اتفاق گفتند چون سه طلاق در\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nيك نوبت واقع شده باطل و بىاثر است و بدين علت شما هم اكنون زن و شوهر قانونى و شرعى يكديگر هستيد . اما از طرف ديگر عامهء مردم به پيروى از ساير علما و فقها مىگفتند آن طلاق صحيح است و آنها را از معاشرت يكديگر برحذر مىداشتند .\r\nمشكلهء عجيبى پيش آمده بود ؛ پاى حلال و حرام در امر زناشويى در ميان بود .\r\nزن و شوهر هر دو مايل بودند كه مثل سابق به زندگى خود ادامه دهند ، اما نگران بودند كه نكند طلاق صحيح باشد و آميزش آنها از اين به بعد حرام ، و فرزندان آيندهء آنها نامشروع باشند .\r\nمرد تصميم گرفت به فتواى علماى شيعه عمل كند و طلاق واقع شده را « كأن لم يكن » فرض كند . زن گفت تا خودت شخصا از امام صادق اين مسأله را نپرسى و جواب نگيرى دل من آرام نمىگيرد .\r\nامام صادق عليه السلام در آن وقت در شهر قديمى حيره ( نزديك كوفه ) به سر مىبرد . مدتى بود كه سفّاح ، خليفهء عباسى ، آن حضرت را از مدينه احضار و در آنجا او را به حال توقيف و تحت نظر نگاه داشته بود و كسى نمىتوانست با امام رفت و آمد كند يا هم سخن بشود .\r\nآن مرد هر نقشه‌اى كشيد كه خود را به امام برساند موفق نشد . يك روز كه در نزديكى توقيفگاه امام ايستاده بود و در انديشهء پيدا كردن راهى براى راه يافتن به خانهء امام بود ، ناگهان چشمش به مردى دهاتى از مردم اطراف كوفه افتاد كه طبقى خيار روى سر گذاشته بود و فرياد مىكشيد :\r\n« آى خيار ! آى خيار ! » .\r\nبا ديدن آن مرد دهاتى ، فكرى مثل برق در دماغ وى پيدا شد . رفت جلو و به او گفت :\r\n« همهء اين خيارها را يك جا به چند مىفروشى ؟ » .\r\n- به يك درهم .\r\n- بگير اين هم يك درهم .\r\nآنگاه از آن مرد دهاتى خواهش كرد چند دقيقه روپوش خود را به او بدهد بپوشد و قول داد به زودى به او برگرداند .\r\nمرد دهاتى قبول كرد . او روپوش دهاتى را پوشيد و نگاهى به سراپاى خود انداخت ، درست يك دهاتى تمام عيار شده بود . طبق خيار را روى سر گذاشت و فرياد\r\n\r\n","description":"","footnote":"","page_name":" 482 ","page_number":482},
  {"content":"\r\n\r\n« آى خيار ! آى خيار ! » را بلند كرد ، اما مسير خود را در جهت مطلوب يعنى از جلو خانهء امام صادق قرار داد .\r\nهمين كه به مقابل خانهء امام رسيد ، غلامى بيرون آمد و گفت : آهاى خيارفروش بيا اينجا .\r\nبا كمال سهولت و بدون اينكه مأمورين مراقب متوجه شوند ، خود را به امام رساند . امام به او فرمود :\r\n« مرحبا خوب نقشه‌اى به كار بردى ! حالا بگو چه مىخواهى بپرسى ؟ » .\r\n- يابن رسول اللَّه ! من زن خود را در يك نوبت سه طلاقه كرده‌ام . با اينكه از هر كس از علماى شيعه پرسيده‌ام همه گفته‌اند اين چنين طلاقى باطل و بىاثر است ، باز قلب زنم آرام نمىگيرد ، مىگويد تا خودت از امام سؤال نكنى و جواب نگيرى من قبول نمىكنم . از اين رو با اين نيرنگ خودم را به شما رساندم تا جواب اين مسأله را بگيرم .\r\n- برو مطمئن باش كه آن طلاق باطل بوده است . شما زن و شوهر قانونى و شرعى يكديگر هستيد « 1 »\r\n\r\n\r\n\r\n\r\n","description":"","footnote":"\r\n( 1 ) . بحارالانوار ، جلد 11 ، چاپ كمپانى ، صفحهء 154 .\r\n","page_name":" 483 ","page_number":483},
  {"content":"\r\n\r\n\r\nگواهىام علاء\r\nمسلمانان در مدينه مجموعا دو گروه بودند : گروه ساكنين اصلى ، و گروه كسانى كه به مناسبت هجرت رسول اكرم به مدينه ، از خارج به مدينه آمده بودند . آنها كه از خارج آمده بودند « مهاجرين » ، و ساكنين اصلى « انصار » خوانده مىشدند . مهاجرين چون از وطن و خانه و مال و ثروت و احيانا از زن و فرزند دست شسته و عاشقانى پاكباخته بودند ، سروسامان و زندگى و خانمانى از خود نداشتند . از اين رو انصار با نهايت جوانمردى ، برادران دينى خود را در خانه‌هاى خود پذيرايى مىكردند .\r\nحساب مهمان و ميزبان در كار نبود ، حساب يگانگى و يكرنگى بود . آنها را شريك مال و زندگى خود محسوب مىكردند و احيانا آنها را بر خويشتن مقدم مىداشتند « 1 » عثمان بن مظعون يكى از مهاجرين بود كه از مكه آمده بود و در خانهء يكى از انصار مىزيست . عثمان در آن خانه مريض شد . افراد خانه ، مخصوصا « ام علاء انصارى » كه از زنان باايمان بود و از كسانى بود كه از ابتدا با رسول خدا بيعت كرده بود ، صميمانه از او پرستارى مىكردند . اما بيمارىاش روز به روز شديدتر شد و عاقبت به همان بيمارى از دنيا رفت .\r\n\r\n\r\n\r\n\r\n","description":"","footnote":"\r\n( 1 ) .  وَ يُؤْثِرُونَ عَلى أَنْفُسِهِمْ وَ لَوْ كانَ بِهِمْ خَصاصَةٌ :  قرآن كريم ، سورهء حشر ، آيهء 9 .\r\n","page_name":" 484 ","page_number":484},
  {"content":"\r\n\r\nافراد خانه كاملا به قدرت ايمان و پايهء عمل عثمان بن مظعون پى برده و دانسته بودند كه او به راستى يك مسلمان واقعى بود . ميزان علاقه و محبت رسول اكرم را نسبت به او نيز به دست آورده بودند . براى هر فرد عادى كافى بود كه به موجب اين دو سند ، شهادت بدهند كه عثمان اهل بهشت است .\r\nدر حالى كه مشغول تهيهء مقدمات دفن بودند رسول اكرم وارد شد . ام علاء همان وقت رو كرد به جنازهء عثمان و گفت :\r\n« رحمت خدا شامل حال تو باداى عثمان ! من اكنون شهادت مىدهم كه خداوند تو را به جوار رحمت خود برد . » .\r\nتا اين كلمه از دهان‌ام علاء خارج شد ، رسول اكرم فرمود :\r\n« تو از كجا فهميدى كه خداوند عثمان را در جوار رحمت خود برد ؟ ! » .\r\n- يا رسول اللَّه ! من همين طورى گفتم و گرنه من چه مىدانم .\r\n- عثمان رفت به دنيايى كه در آنجا همهء پرده‌ها از جلو چشم برداشته مىشود . و البته من دربارهء او اميد خير و سعادت دارم . اما به تو بگويم ، من كه پيغمبرم دربارهء خودم يا دربارهء يكى از شما اينچنين اظهارنظر قطعى نمىكنم .\r\nام علاء از آن پس دربارهء احدى اينچنين اظهارنظر نكرد . دربارهء هركس كه مىمرد ، اگر از او مىپرسيدند ، مىگفت :\r\n« فقط خداوند مىداند كه او فعلا در چه حالى است . » .\r\nپس از مدتى كه از مردن عثمان گذشت ، ام علاء او را در خواب ديد در حالى كه نهرى از آب جارى به او تعلق داشت . خواب خود را براى رسول اكرم نقل كرد .\r\nرسول اكرم فرمود :\r\n« آن نهر ، عمل اوست كه همچنان جريان دارد . » « 1 »\r\n\r\n\r\n\r\n\r\n","description":"","footnote":"\r\n( 1 ) . صحيح بخارى ، ج 9 / ص 48 ؛ و اسدالغابه ، ج 5 / ص 604 .\r\n","page_name":" 485 ","page_number":485},
  {"content":"\r\n\r\n\r\nاذان نيمه شب\r\nدر دورهء خلافت امويان ، تنها نژادى كه بر سراسر كشور پهناور اسلامى آن روز حكومت مىكرد و قدرت را در دست داشت نژاد عرب بود . اما در زمان خلفاى عباسى ، ايرانيان تدريجاً قدرتها را قبضه كردند و پستها و منصبها را دراختيار خود گرفتند .\r\nخلفاى عباسى با آنكه خودشان عرب بودند از مردم عرب دل خوشى نداشتند .\r\nسياست آنها بر اين بود كه اعراب را كنار بزنند و ايرانيان را به قدرت برسانند . حتى از اشاعهء زبان عربى در بعضى از بلاد ايران جلوگيرى مىكردند . اين سياست تا زمان مأمون ادامه داشت « 1 »\r\n\r\n\r\n\r\n\r\n","description":"","footnote":"\r\n( 1 ) . يكى از مصائبى كه سياستگران اموى و عباسى و ساير حكمرانان كشورهاى اسلامى براى جهان اسلام به وجود آوردند ، دامن زدن به آتش تعصبات قومى و نژادى بود .\r\nچنان كه مىدانيم ، اسلام با اين تعصبات به مبارزه برخاست و بر آنها فائق گشت . اسلام به‌طور اعجازآميزى اقوام و ملل و نژادهاى مختلف از عرب و ايرانى و ترك و رومى و هندى و غيره را زير پرچم يك فكر و عقيده درآورد . اسلام با اجراى اصل  « يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَ أُنْثى وَ جَعَلْناكُمْ شُعُوباً وَ قَبائِلَ لِتَعارَفُوا إِنَّ أَكْرَمَكُمْ عِنْدَ اللَّهِ أَتْقاكُمْ »  به عاليترين و شريفترين آرزوى بشر جامهء عمل پوشيد .\r\nاما سياستگران اموى و عباسى و همچنين امرا و حكمرانان جاه طلب ديگر كه در گوشه و كنار قد برافراشتند از نو اين آتش را شعله‌ور كردند و « شعوبىگرى » را رايج ساختند .\r\nجالب توجه اين است كه خود آن سياستگران و افراد ذى نفع در اين جريانها ، كه سلسله جنبان اين گونه احساسات احمقانه هستند ، هيچ گونه علاقه و تعصبى ندارند و در دل خود به كوته فكرانى كه به دام آنها مىافتند مىخندند .\r\nدر تاريخ اسلام دو جريان تاريك و روشن ، زشت و زيبا ، در كنار يكديگر به چشم مىخورد . يكى تعصبات تيره و تاريك شعوبىگرى و نژادپرستى كه دستگاههاى سياسى و مراكز وابسته به آنها آتشش را شعله‌ور مىكردند . ديگر احساسات برادرانه و صميمانه ميان اقوام و ملل گوناگون و رنگها و نژادها و زبانهاى مختلف كه در محيطهاى علمى و فرهنگى و حوزه‌هاى درسى و همچنين در محيطهاى دينى از مساجد و معابد و مشاهد و محيطهاى عادى عمومى زندگى مردم مسلمان حكمفرما بود .\r\nبا همهء نيرنگهايى كه دستگاههاى سياسى به منظور ايجاد تفرقه و تشتت به كار مىبردند روحانيت و معنويت اسلام بر همهء آنها غلبه داشت ؛ سفيد و سياه ، عرب و ايرانى و ترك و هندى ، بدون احساس بيگانگى ، در حوزه‌هاى علمى و صفوف نمازها و لشكركشيهاى مذهبى و مجامع ديگر كنار هم قرار مىگرفتند و به چشم برادر به هم مىنگريستند .\r\nدر دو سه قرن اخير استعمارگران غربى با نقشه‌هاى وسيع و صرف پولهاى هنگفت برنامهء آتش افروزى تعصبات نژادى و ملى را در ممالك اسلامى به مرحلهء اجرا گذاشته‌اند و متأسفانه تا حد زيادى در كار خود توفيق يافته‌اند . آنها ملل اسلامى را به موهوماتى در اين زمينه سرگرم كرده و خود با خيالى آسوده به چپاول و غارت سرمايه‌هاى مادى و معنوى آنها پرداخته‌اند . چه كتابها كه به دست افرادى خام يا خائن به همين منظور تأليف شده و مىشود و چه پستها و مقامات كه به پاداش اين خدمت به افرادى داده شده است .\r\nامروز بر هر مسلمانى واجب است كه چشم باز كند و به سهم خود بكوشد تا ديوارهاى تفرقه را كه با سوء نيت به دست سياستگران قديم و جديد ساخته شده است ، به هر شكل و صورت ، خراب و نابود كند و هرگز گرد اين گونه خيالات و اوهام نگردد . بداند كه هيچ قوميت و مليتى نه سبب شرافت و افتخار است و نه موجب ننگ و عار .\r\n","page_name":" 486 ","page_number":486},
  {"content":"\r\n\r\nپس از مرگ مأمون ، برادرش معتصم بر مسند خلافت نشست . مأمون و معتصم از دو مادر بودند : مادر مأمون ايرانى بود و مادر معتصم از نژاد ترك . به همين سبب خلافت معتصم موافق ميل ايرانيان - كه پستهاى عمده را در دست داشتند - نبود .\r\nايرانيان مايل بودند عباس پسر مأمون را به خلافت برسانند . معتصم اين مطلب را درك كرده بود و همواره بيم آن داشت كه برادرزاده‌اش عباس بن مأمون به كمك ايرانيان قيام كند و كار را يكسره نمايد . از اين رو به فكر افتاد هم خود عباس را از بين ببرد و هم جلو نفوذ ايرانيان را كه طرفدار عباس بودند بگيرد . عباس را به زندان انداخت و او در همان زندان مرد . براى جلوگيرى از نفوذ ايرانيان ، نقشه كشيد پاى قدرت ديگرى را در كارها باز كند كه جانشين ايرانيان گردد . براى اين منظور گروه زيادى از مردم تركستان و ماوراء النهر را كه هم نژاد مادرش بودند به بغداد و مركز\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nخلافت كوچ داد و كارها را به آنان سپرد . طولى نكشيد كه تركها زمام كارها را دردست گرفتند و قدرتشان بر ايرانيان و اعراب فزونى يافت .\r\nمعتصم از آن نظر كه به تركها نسبت به خود اعتماد و اطمينان داشت روز به روز ميدان را براى آنان بازتر مىكرد . از اين رو در مدت كمى اينان يكه تاز ميدان حكومت اسلامى شدند . تركها همه مسلمان بودند و زبان عربى آموخته بودند و نسبت به اسلام وفادار بودند ، اما چون از آغاز ورودشان به عاصمهء تمدن اسلامى تا قدرت يافتنشان فاصلهء زيادى نبود ، به معارف و آداب و تمدن اسلامى آشنايى زيادى نداشتند و خلق و خوى اسلامى نيافته بودند ؛ بر خلاف ايرانيان كه هم سابقهء تمدن داشتند و هم علاقه مندانه معارف و اخلاق و آداب اسلامى را آموخته بودند و خلق و خوى اسلامى داشتند و خود پيش قدم خدمتگزاران اسلامى به شمار مىرفتند .\r\nدر مدتى كه ايرانيان زمام امور را در دست داشتند ، عامهء مسلمين راضى بودند . اما تركها در مدت نفوذ و در دست گرفتن قدرت آنچنان وحشيانه رفتار كردند كه عامهء مردم را ناراضى و خشمگين ساختند .\r\nسربازان ترك هنگامى كه بر اسبهاى خود سوار مىشدند و در خيابانها و كوچه‌هاى بغداد به جولان مىپرداختند ، ملاحظه نمىكردند كه انسانى هم در جلو راه آنها هست . از اين رو بسيار اتفاق مىافتاد كه زنان و كودكان و پيران سالخورده و افراد عاجز در زير دست و پاى اسبهاى آنها لگدمال مىشدند .\r\nمردم آنچنان به ستوه آمدند كه از معتصم تقاضا كردند پايتخت را از بغداد به جاى ديگر منتقل كند . مردم در تقاضاى خود يادآورى كردند كه اگر مركز را منتقل نكند با او خواهند جنگيد . معتصم گفت : « با چه نيرويى مىتوانند با من بجنگند ؟ ! من هشتاد هزار سرباز مسلح آماده دارم ! » .\r\nگفتند :\r\n« با تيرهاى شب ؛ يعنى با نفرينهاى نيمه شب به جنگ تو خواهيم آمد . » .\r\nمعتصم پس از اين گفتگو با تقاضاى مردم موافقت كرد و مركز را از بغداد به سامرا منتقل كرد .\r\nپس از معتصم ، در دورهء واثق و متوكل و منتصر و چند خليفهء ديگر نيز تركها عملا زمام امور را در دست داشتند و خليفه دست نشاندهء آنها بود . بعضى از خلفاى عباسى درصدد كوتاه كردن دست تركها برآمدند اما شكست خوردند . يكى از خلفاى عباسى\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nكه به كارها سر و صورتى داد و تا حدى از نفوذ تركها كاست « المعتضد » بود .\r\nدر زمان معتضد ، بازرگان پيرى از يكى از سران سپاه مبلغ زيادى طلبكار بود و به هيچ وجه نمىتوانست وصول كند ، ناچار تصميم گرفت به خود خليفه متوسل شود ، اما هر وقت به دربار مىآمد دستش به دامان خليفه نمىرسيد ، زيرا دربانان و مستخدمين دربارى به او راه نمىدادند .\r\nبازرگان بيچاره از همه جا مأيوس شد و راه چاره‌اى به نظرش نرسيد ، تا اينكه شخصى او را به يك نفر خياط در « سه شنبه بازار » راهنمايى كرد و گفت اين خياط مىتواند گره از كار تو باز كند . بازرگان پير نزد خياط رفت . خياط نيز به آن مرد سپاهى دستور داد كه دين خود را بپردازد و او هم بدون معطلى پرداخت .\r\nاين جريان بازرگان پير را سخت در شگفتى فرو برد . با اصرار زياد از خياط پرسيد : « چطور است كه اينها كه به احدى اعتنا ندارند فرمان تو را اطاعت مىكنند ؟ » .\r\nخياط گفت : « من داستانى دارم كه بايد براى تو حكايت كنم : روزى از خيابان عبور مىكردم ؛ زنى زيبا نيز همان وقت از خيابان مىگذشت . اتفاقا يكى از افسران ترك در حالى كه مست باده بود از خانهء خود بيرون آمده جلو در خانه ايستاده بود و مردم را تماشا مىكرد . تا چشمش به آن زن افتاد ديوانه وار در مقابل چشم مردم او را بغل كرد و به طرف خانهء خود كشيد . فرياد استغاثهء زن بيچاره بلند شد ، داد مىكشيد :\r\nايهاالناس به فريادم برسيد ، من اينكاره نيستم ، آبرو دارم ، شوهرم قسم خورده اگر يك شب در خارج خانه به سر برم مرا طلاق دهد ، خانه خراب مىشوم . اما هيچ كس از ترس جرأت نمىكرد جلو بيايد .\r\nمن جلو رفتم و با نرمى و التماس از آن افسر خواهش كردم كه اين زن را رها كند ، اما او با چماقى كه در دست داشت محكم به سرم كوبيد كه سرم شكست و زن را به داخل خانه برد . من رفتم عده‌اى را جمع كردم و اجتماعا به در خانهء آن افسر رفتيم و آزادى زن را تقاضا كرديم . ناگهان خودش با گروهى از خدمتكاران و نوكران از خانه بيرون آمدند و بر سر ما ريختند و همهء ما را كتك زدند .\r\nجمعيت متفرق شدند ، من هم به خانهء خود رفتم ، اما لحظه‌اى از فكر زن بيچاره بيرون نمىرفتم . با خود مىانديشيدم كه اگر اين زن تا صبح پيش اين مرد بماند زندگىاش تا آخر عمر تباه خواهد شد و ديگر به خانه و آشيانهء خود راه نخواهد داشت . تا نيمه شب بيدار نشستم و فكر كردم . ناگهان نقشه‌اى در ذهنم مجسم شد ؛ با\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nخود گفتم اين مرد امشب مست است و متوجه وقت نيست ، اگر الآن آواز اذان را بشنود خيال مىكند صبح است و زن را رها خواهد كرد و زن قبل از آنكه شب به آخر برسد مىتواند به خانهء خود برگردد .\r\nفوراً رفتم به مسجد و از بالاى مناره فرياد اذان را بلند كردم . ضمنا مراقب كوچه و خيابان بودم ببينم آن زن آزاد مىشود يا نه . ناگهان ديدم فوج سربازهاى سواره و پياده به خيابانها ريختند و همه مىپرسيدند اين كسى كه در اين وقت شب اذان گفت كيست ؟ من ضمن اينكه سخت وحشت كردم ، خودم را معرفى كردم و گفتم من بودم كه اذان گفتم . گفتند زود بيا پايين كه خليفه تو را خواسته است . مرا نزد خليفه بردند .\r\nديدم خليفه نشسته منتظر من است . از من پرسيد چرا اين وقت شب اذان گفتى ؟\r\nجريان را از اول تا آخر برايش نقل كردم . همان جا دستور داد آن افسر را با آن زن حاضر كنند . آنها را حاضر كردند . پس از بازپرسى مختصرى دستور قتل آن افسر را داد . آن زن را هم به خانه نزد شوهرش فرستاد و تأكيد كرد كه شوهر او را مؤاخذه نكند و از او به خوبى نگهدارى كند ، زيرا نزد خليفه مسلم شده كه زن بىتقصير بوده است .\r\nآنگاه معتضد به من دستور داد هر موقع به چنين مظالمى برخوردى همين برنامهء ابتكارى را اجرا كن ، من رسيدگى مىكنم . اين خبر در ميان مردم منتشر شد . از آن به بعد اينها از من كاملا حساب مىبرند . اين بود كه تا من به اين افسر مديون فرمان دادم فورا اطاعت كرد . » « 1 »\r\n\r\n\r\n\r\n\r\n","description":"","footnote":"\r\n( 1 ) . ظُهرالاسلام ، ج 1 / ص 32 و 33 .\r\n","page_name":" 490 ","page_number":490},
  {"content":"\r\n\r\n\r\nشكايت از شوهر\r\nعلى عليه السلام در زمان خلافت خود كار رسيدگى به شكايات را شخصا به عهده مىگرفت و به كس ديگرى واگذار نمىكرد . روزهاى بسيار گرم كه معمولا مردم ، نيمروز در خانه‌هاى خود استراحت مىكردند او در بيرون دارالاماره در سايهء ديوار مىنشست كه اگر احيانا كسى شكايتى داشته باشد بدون واسطه و مانع شكايت خود را تسليم كند . گاهى در كوچه‌ها و خيابانها راه مىافتاد ، تجسس مىكرد و اوضاع عمومى را از نزديك تحت نظر مىگرفت .\r\nيكى از روزهاى بسيار گرم ، خسته و عرق كرده به مقر حكومت مراجعت كرد .\r\nزنى را جلو در ايستاده ديد . همين كه چشم زن به على افتاد جلو آمد و گفت شكايتى دارم :\r\n« شوهرم به من ظلم كرده ، مرا از خانه بيرون نموده ، به علاوه مرا تهديد به كتك كرده و اگر به خانه بروم مرا كتك خواهد زد . اكنون به دادخواهى نزد تو آمده‌ام . » .\r\n- بندهء خدا ! الآن هوا خيلى گرم است ، صبر كن عصر هوا قدرى بهتر بشود ، خودم به خواست خدا با تو خواهم آمد و ترتيبى به كار تو خواهم داد .\r\n- اگر توقف من در بيرون خانه طول بكشد ، بيم آن است كه خشم او افزون گردد و بيشتر مرا اذيت كند .\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nعلى لحظه‌اى سر را پايين انداخت ، سپس سر را بلند كرد در حالى كه با خود زمزمه مىكرد و مىگفت :\r\n« نه ، به خدا قسم نبايد رسيدگى به دادخواهى مظلوم را تأخير انداخت . حق مظلوم را حتما بايد از ظالم گرفت و رعب ظالم را بايد از دل مظلوم بيرون كرد تا با كمال شهامت و بدون ترس و بيم در مقابل ظالم بايستد و حق خود را مطالبه كند . » « 1 »\r\n- بگو ببينم خانهء شما كجاست ؟ .\r\n- فلان جاست .\r\n- برويم .\r\nعلى به اتفاق آن زن به در خانه‌شان رفت ، پشت در ايستاد و به آواز بلند فرياد كرد :\r\n« اهل خانه ! سلام عليكم . » .\r\nجوانى بيرون آمد ، كه شوهر همين زن بود . جوان على را نشناخت ، ديد پيرمردى كه در حدود شصت سال دارد به اتفاق زنش آمده است . فهميد كه زنش اين مرد را براى حمايت و شفاعت با خود آورده است ، اما حرفى نزد . على عليه السلام فرمود :\r\n« اين بانو كه زن تو است از تو شكايت دارد ، مىگويد : تو به او ظلم و او را از خانه بيرون كرده‌اى . بعلاوه تهديد به كتك نموده‌اى . من آمده‌ام به تو بگويم از خدا بترس و با زن خود نيكى و مهربانى كن . » .\r\n- به تو چه مربوط كه من با زنم خوب رفتار كرده‌ام يا بد ؟ ! بلى من او را تهديد به كتك كرده‌ام ، اما حالا كه رفته تو را آورده و تو از جانب او حرف مىزنى او را زنده زنده آتش خواهم زد .\r\nعلى از گستاخى جوان برآشفت ، دست به قبضهء شمشير برد و از غلاف بيرون كشيد . آنگاه گفت :\r\n« من تو را اندرز مىدهم و امر به معروف و نهى از منكر مىكنم ، تو اين‌طور جواب\r\n\r\n\r\n\r\n\r\n","description":"","footnote":"\r\n( 1 ) . عبارت اين است : « لا و اللَّه ، اويؤخذ للضعيف حقه من القوى غير متعتع . » اين جمله از كلام رسول اكرم صلى اللَّه عليه و آله اقتباس شده است . خود اميرالمؤمنين و صحابهء ديگر از رسول خدا نقل كرده‌اند كه مكرر مىفرمود : « لن تقدس امة حتى يؤخذ للضعيف حقه من القوى غير متعتع » ( كافى ، باب امر به معروف و نهى از منكر ؛ ايضا نهج البلاغه ، فرمان مالك اشتر ) يعنى هرگز ملتى منزه و قابل احترام نخواهد شد مگر اينكه به پايه‌اى برسد كه حق ضعيف از قوى باز ستانده شود بدون آنكه زبان ضعيف در مقابل قوى به لكنت بيفتد .\r\n","page_name":" 492 ","page_number":492},
  {"content":"\r\n\r\nمرا مىدهى ؟ ! صريحا مىگويى من اين زن را خواهم سوزاند ؟ ! خيال كرده‌اى دنيا اين قدر بىحساب است ؟ ! » .\r\nفرياد على كه بلند شد مردم عابر از گوشه و كنار جمع شدند . هركس كه مىآمد ، در مقابل على تعظيمى مىكرد و مىگفت :\r\n« السلام عليك يا اميرالمؤمنين . » .\r\nجوان مغرور تازه متوجه شد با چه كسى روبرو است ، خود را باخت و به التماس افتاد : يا اميرالمؤمنين ! مرا ببخش ، به خطاى خود اعتراف مىكنم . از اين ساعت قول مىدهم مطيع و فرمانبردار زنم باشم ، هرچه فرمان دهد اطاعت كنم . على رو كرد به آن زن و فرمود :\r\n« اكنون برو به خانهء خود ، اما تو هم مواظب باش كه طورى رفتار نكنى كه او را به اينچنين اعمالى وادار كنى . » « 1 »\r\n\r\n\r\n\r\n\r\n","description":"","footnote":"\r\n( 1 ) . بحارالانوار ، جلد 9 ، چاپ تبريز ، صفحهء 598 .\r\n","page_name":" 493 ","page_number":493},
  {"content":"\r\n\r\n\r\nكارهاى خانه\r\nعلى بن ابى طالب عليه السلام و زهراى مرضيه سلام اللَّه عليها پس از آنكه با هم ازدواج كردند و زندگى مشترك تشكيل دادند ، ترتيب و تقسيم كارهاى خانه را به نظر و مشورت رسول اكرم واگذاشتند ، به آن حضرت گفتند :\r\n« يا رسول اللَّه ما دوست داريم ترتيب و تقسيم كارهاى خانه با نظر شما باشد . » .\r\nپيامبر كارهاى بيرون خانه را به عهدهء على و كارهاى داخلى را به عهدهء زهراى مرضيه گذاشت . على و زهرا از اينكه نظر رسول خدا را در زندگى خصوصى خود دخالت دادند و رسول خدا با مهربانى و محبت خاص از پيشنهاد آنها استقبال كرد و نظر داد ، راضى و خرسند بودند . مخصوصا زهراى مرضيه از اينكه رسول خدا او را از كار بيرون معاف كرد خيلى اظهار خرسندى مىكرد ، مىگفت :\r\n« يك دنيا خوشحال شدم كه رسول خدا مرا از سروكار پيدا كردن با مردان معاف كرده است . » .\r\nاز آن تاريخ كارهايى از قبيل آوردن آب و آذوقه و سوخت و خريد بازار را على انجام مىداد ، و كارهايى از قبيل آرد كردن گندم و جو به وسيلهء آسيا دستى و پختن نان و آشپزى و شستشو و تنظيف خانه به وسيلهء زهرا صورت مىگرفت .\r\nدر عين حال على عليه السلام هر وقت فراغتى مىيافت در كارهاى داخلى به\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nكمك زهرا مىپرداخت . يك روز پيامبر به خانهء آنان آمد و آنان را ديد كه با هم كار مىكنند . پرسيد كداميك از شما خسته‌تر هستيد تا من به جاى او كار كنم ؟ على عرض كرد : « يا رسول اللَّه ! زهرا خسته است . » .\r\nرسول اكرم به زهرا استراحت داد و لختى خود به كار پرداخت . از آن طرف هر وقت براى على گرفتارى يا مسافرت يا جهادى پيش مىآمد زهراى مرضيه كار بيرون را نيز انجام مىداد .\r\nاين روش همچنان ادامه داشت ؛ على و زهرا كارهاى خانهء خود را خودشان انجام مىدادند و خود را به خدمتكارى نيازمند نمىديدند .\r\nتا آنكه صاحب فرزندانى شدند و كودكانى عزيز در كلبهء محقر ولى روشن و باصفاى آنها چشم گشودند . در اين هنگام طبعاً كار داخلى خانه زيادتر و زحمت زهرا افزون گشت .\r\nيك روز على عليه السلام دلش به حال همسر عزيزش سوخت ، ديد رُفت و روب خانه و كارهاى آشپزى جامه‌هاى او را غبارآلود و دودى كرده ، بعلاوه از بس كه با دستهاى خود آسيا دستى را چرخانيده دستهايش آبله كرده و بند مشك آب كه در مواقعى به دوش كشيده و از راه دور آورده روى سينه‌اش اثر گذاشته است . به همسر عزيزش پيشنهاد كرد به حضور رسول اكرم برود و از آن حضرت خدمتكارى براى كمك خودش بگيرد .\r\nزهرا پيشنهاد را پذيرفت و به خانهء رسول اكرم رفت . اتفاقا در آن وقت گروهى در محضر رسول اكرم نشسته و مشغول صحبت بودند . زهرا شرم كرد در حضور آن جمعيت تقاضاى خود را عرضه بدارد ، به خانه برگشت . رسول اكرم متوجه آمد و رفت زهرا شد ، فهميد كه دخترش با او كار داشته و چون موقع مقتضى نبود مراجعت كرده است .\r\nصبح روز بعد رسول اكرم به خانهء آنها رفت . اتفاقا على و زهرا در آن وقت پهلوى يكديگر آرميده و يك روپوش روى خود كشيده بودند . رسول خدا از بيرون اتاق با آواز بلند گفت :\r\n« السلام عليكم . » .\r\nعلى و زهرا از شرم جواب ندادند .\r\nبار دوم گفت : « السلام عليكم . »\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nباز هم سكوت كردند .\r\nسومين بار فرمود : « السلام عليكم . » .\r\nرسول اكرم رسمش اين بود كه هر گاه به خانهء كسى مىرفت ، از پشت در خانه يا درِ اتاق با آواز بلند سلام مىكرد ، اگر جواب مىدادند اجازهء ورود مىخواست و اگر جواب نمىدادند تا سه بار سلام خود را تكرار مىكرد ، اگر باز هم جواب نمىشنيد مراجعت مىكرد .\r\nعلى عليه السلام ديد اگر جواب سلام سوم پيغمبر را ندهند پيغمبر مراجعت خواهد كرد و از فيض زيارت آن حضرت محروم خواهند ماند ، از اين رو با آواز بلند گفت :\r\n« و عليك السلام يا رسول اللَّه ! بفرماييد . » .\r\nپيغمبر وارد شد و بالاى سر آنها نشست . به زهرا گفت :\r\n« تو ديروز پيش من آمدى و برگشتى ، حتما كارى داشتى ، كارت را بگو ! » .\r\nعلى عرض كرد : « يا رسول اللَّه اجازه بدهيد من به شما بگويم كه زهرا براى چه كارى آمده بود . من زهرا را پيش شما فرستادم . علتش اين بود : من ديدم كارهاى داخلى خانه زياد شده و زهرا به زحمت افتاده است ، دلم به حالش سوخت . ديدم رفت و روب خانه و پاى اجاق رفتن ، جامه‌هاى زهرا را غبارآلود و دودى كرده ، دستهايش در اثر گرداندن آسيادستى آبله كرده ، بند مشك آب روى سينه‌اش اثر گذاشته است ؛ گفتم بيايد به حضور شما تا مقرر فرماييد از اين پس ما خدمتكارى داشته باشيم كه كمك زهرا باشد . » .\r\nرسول اكرم نمىخواست كه زندگى خودش يا عزيزانش از حد فقراى امت - كه امكانات خيلى كمى داشتند - بالاتر باشد ، زيرا مدينه در آن ايام در فقر و احتياج به سر مىبرد . مخصوصا عده‌اى از فقراى مهاجرين با نهايت سختى زندگى مىكردند . از آن طرف با روحيهء دخترش زهرا آشنايى داشت و مىدانست زهرا چقدر شيفتهء عبادت و معنويت است و ذكر خدا چقدر به او نيرو و نشاط مىدهد ! از اين جهت فرمود :\r\n« ميل داريد چيزى به شما ياد بدهم كه از همهء اينها بهتر باشد ؟ » .\r\n- بفرماييد يا رسول اللَّه ! .\r\n- هر وقت خواستيد بخوابيد ، سى و سه مرتبه ذكر سبحان اللَّه و سى و سه مرتبه ذكر الحمد لله و سى و چهار مرتبه ذكر الله اكبر را فراموش نكنيد . اثرى كه اين عمل در روح\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nشما مىبخشد ، از اثرى كه يك خدمتكار در زندگى شما مىبخشد بسى افزونتر است .\r\nزهرا كه تا اين وقت هنوز سر را از زير روپوش بيرون نياورده بود ، سر را بيرون آورد و با خوشحالى و نشاط سه بار پشت سر هم گفت :\r\n« به آنچه خدا و پيغمبر خشنود باشند خشنودم . » « 1 »\r\n\r\n\r\n\r\n\r\n","description":"","footnote":"\r\n( 1 ) . بحار ، ج 10 / ص 24 و 25 .\r\n","page_name":" 497 ","page_number":497},
  {"content":"\r\n . \r\n","description":"","footnote":"","page_name":" 498 ","page_number":498},
  {"content":"\r\n\r\n\r\nفهرستها\r\n\r\n","description":"","footnote":"","page_name":" 499 ","page_number":499},
  {"content":"\r\n\r\n\r\nفهرست آيات قرآن كريم\r\nمتن آيه - نام سوره - شمارهء آيه - صفحه .\r\nبسم اللَّه الرّحمن . . . . . . . . فاتحة الكتاب . . . . . 1 . . . . . 460 .\r\nالّذين . . . انّاللَّه و . . . . . . . . بقره . . . . . 156 . . . . . 468 .\r\nيؤتى الحكمة من يشاء . . . . . . . . بقره . . . . . 269 . . . . . 81 .\r\nو . . . و كنتم على . . . . . . . . آل عمران . . . . . 103 . . . . . 165 .\r\nانّ فى خلق السّموات . . . . . . . . آل عمران . . . . . 190 . . . . . 447 .\r\nالّذين يذكرون اللَّه . . . . . . . . آل عمران . . . . . 191 . . . . . 447 .\r\nربّنا انّك من تدخل . . . . . . . . آل عمران . . . . . 192 . . . . . 447 .\r\nربّنا انّنا سمعنا . . . . . . . . آل عمران . . . . . 193 . . . . . 448 .\r\nربّنا و اتنا ما وعدتنا . . . . . . . . آل عمران . . . . . 194 . . . . . 448 .\r\nفيكف اذا جئنا . . . . . . . . نساء . . . . . 41 . . . . . 318 .\r\nام يحسدون النّاس . . . . . . . . نساء . . . . . 54 . . . . . 87 .\r\nو . . . انّما يتقبّل . . . . . . . . مائده . . . . . 27 . . . . . 320 .\r\nمن جاء بالحسنة . . . . . . . . انعام . . . . . 160 . . . . . 320 .\r\nقل من حرّم زينة . . . . . . . . اعراف . . . . . 32 . . . . . 43 .\r\nهوالّذى ارسل . . . . . . . . توبه . . . . . 33 . . . . . 169 .\r\nقال يا نوح انّه ليس . . . . . . . . هود . . . . . 46 . . . . . 414 .\r\nقال ربّ السّجن . . . . . . . . يوسف . . . . . 33 . . . . . 86 .\r\nفاستجاب له ربّه . . . . . . . . يوسف . . . . . 34 . . . . . 86 .\r\nثمّ بدا لهم من . . . . . . . . يوسف . . . . . 35 . . . . . 86 .\r\nو . . . فلبث فى . . . . . . . . يوسف . . . . . 42 . . . . . 86\r\n\r\n","description":"","footnote":"","page_name":" 500 ","page_number":500},
  {"content":"\r\n . \r\n","description":"","footnote":"","page_name":" 501 ","page_number":501},
  {"content":"\r\n\r\nقال اجعلنى على . . . . . . . . يوسف . . . . . 55 . . . . . 140 ، 225 .\r\nو . . . وابيضّت عيناه . . . . . . . . يوسف . . . . . 84 . . . . . 34 .\r\nانّ اللَّه يأمر بالعدل . . . . . . . . نحل . . . . . 90 . . . . . 268 .\r\nولا تجعل يدك . . . . . . . . اسراء . . . . . 29 . . . . . 222 .\r\nو لقد كتبنا فى . . . . . . . . انبياء . . . . . 105 . . . . . 168 ، 180 ، 181 .\r\nاذن للّذين يقاتلون . . . . . . . . حج . . . . . 39 . . . . . 54 .\r\nوعداللَّه الّذين . . . . . . . . نور . . . . . 55 . . . . . 151 ، 153 ، 167 .\r\nو الّذين اذا انفقوا . . . . . . . . فرقان . . . . . 67 . . . . . 221 .\r\nفاذا ركبوا فى الفلك . . . . . . . . عنكبوت . . . . . 65 . . . . . 124 .\r\nلقد كان لكم فى . . . . . . . . احزاب . . . . . 21 . . . . . 26 ، 29 .\r\nو ردّ اللَّه الّذين . . . . . . . . احزاب . . . . . 25 . . . . . 421 .\r\nيا ايّهاالنّبى انّا . . . . . . . . احزاب . . . . . 45 . . . . . 152 .\r\nو داعياً الى اللَّه . . . . . . . . احزاب . . . . . 46 . . . . . 152 .\r\nقال . . . وهب لى . . . . . . . . ص . . . . . 35 . . . . . 225 .\r\nو . . . ما كنت تدرى . . . . . . . . شورى . . . . . 52 . . . . . 471 .\r\nليس على الاعمى . . . . . . . . فتح . . . . . 17 . . . . . 420 .\r\nيا ايّهاالنّاس انّا . . . . . . . . حجرات . . . . . 13 . . . . . 54 ، 445 ، 486 .\r\nانّ فى ذلك لذكرى . . . . . . . . ق . . . . . 37 . . . . . 49 .\r\nلقد ارسلنا رسلنا . . . . . . . . حديد . . . . . 25 . . . . . 152 .\r\nوالّذين تبوّؤالدّار . . . . . . . . حشر . . . . . 9 . . . . . 219 ، 484 .\r\nانّ ربّك يعلم . . . . . . . . مزّمّل . . . . . 20 . . . . . 439 .\r\nو يطعمون الطّعام على . . . . . . . . دهر . . . . . 8 . . . . . 219\r\n\r\nفهرست احاديث\r\nمتن حديث - گوينده - صفحه .\r\nغيّروا الشّيب ولا تشبّهوا . . . . . . . . رسول اكرم صلى الله عليه و آله . . . . . 29 .\r\nفامرؤٌ و ما اختار . . . . . . امام على عليه السلام . . . . . 30 .\r\nو لدنى ابوبكرٍ مرّتين . . . . . . امام صادق عليه السلام . . . . . 35 .\r\nو متى كان اهل خراسان . . . . . . . . امام صادق عليه السلام . . . . . 59 .\r\nلا تفعلوا فانّ هذا . . . . . . . . امام صادق عليه السلام . . . . . 63 .\r\nواللَّه ما ذاك يحملنى . . . . . . . . امام صادق عليه السلام . . . . . 64 .\r\nما هى اليك ولا . . . . . . . . امام صادق عليه السلام . . . . . 64 .\r\nارأيت صاحب الرّداء . . . . . . . . امام صادق عليه السلام . . . . . 64\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nبنفسى هو ، انّ النّاس . . . . . . . . امام صادق عليه السلام . . . . . 64 .\r\nخذوا الحكمة ولو من . . . . . . . . رسول اكرم صلى الله عليه و آله . . . . . 81 .\r\nالحكمة ضالّة المؤمن . . . . . . . . رسول اكرم صلى الله عليه و آله . . . . . 81 .\r\nانّ ههنا لعلماً . . . . . . . . امام على عليه السلام . . . . . 84 .\r\nاى فلان اتّق اللَّه . . . . . . . . امام كاظم عليه السلام . . . . . 91 .\r\nاللّهم انّى اسألك . . . . . . . . امام كاظم عليه السلام . . . . . 91 .\r\nليس لى مالٌ فينفعنى . . . . . . . . امام كاظم عليه السلام . . . . . 93 ، 109 ، 110 .\r\nاللّهم صلّ على موسى . . . . . . . . - . . . . . 93 .\r\nانتم الصّراط الاقوم . . . . . . . . زيارت جامعهء كبيره . . . . . 95 ، 96 ، 100 .\r\nالسّلام عليك يا رسول . . . . . . . . امام كاظم عليه السلام . . . . . 101 .\r\nكونوا دعاةً للنّاس . . . . . . . . امام على عليه السلام . . . . . 105 .\r\nلنا عليكم حقّ برسول . . . . . . . . امام رضا عليه السلام . . . . . 132 .\r\nما منّا الّا مقتولٌ . . . . . . . . امام رضا عليه السلام . . . . . 145 .\r\nلولم يبق من الدّنيا . . . . . . . . رسول اكرم صلى الله عليه و آله . . . . . 161 ، 162 .\r\nحتى تقوم الحرب بكم . . . . . . . . امام على عليه السلام . . . . . 162 ، 163 .\r\nاذا قام القائم حكم . . . . . . . . امام على عليه السلام . . . . . 163 ، 164 .\r\nافضل الاعمال انتظار . . . . . . . . - . . . . . 165 .\r\nاللّهم انّا نرغب اليك . . . . . . . . - . . . . . 165 ، 181 ، 182 .\r\nالنّاس ثلاثةٌ : فعالمٌ . . . . . . . . امام على عليه السلام . . . . . 170 ، 171 .\r\nاسمه اسمى . . . . . . . . رسول اكرم صلى الله عليه و آله . . . . . 171 .\r\nلا يستعن احدكم من . . . . . . . . رسول اكرم صلى الله عليه و آله . . . . . 199 .\r\nانّ اللَّه يكره من . . . . . . . . رسول اكرم صلى الله عليه و آله . . . . . 201 .\r\nاكره ان اخذ برسول . . . . . . . . امام سجّاد عليه السلام . . . . . 203 .\r\nما اكلت بقرابتى . . . . . . . . امام سجّاد عليه السلام . . . . . 203 .\r\nاللَّه اكبر ، اللَّه اكبر . . . . . . . . - . . . . . 242 ، 243 .\r\nيا بنىّ الجار ثمّ . . . . . . . . حضرت زهرا عليها السلام . . . . . 245 .\r\nانّك رجل مضار . . . . . . . . رسول اكرم صلى الله عليه و آله . . . . . 259 .\r\nيا مصادف مجالدة السّيوف . . . . . . . . امام صادق عليه السلام . . . . . 263 .\r\nانى احب ان يتأذى . . . . . . . . امام صادق عليه السلام . . . . . 310 .\r\nاذا هممت بامر فتدبّر . . . . . . . . رسول اكرم صلى الله عليه و آله . . . . . 365 .\r\nاحب يرانى اللَّه قد . . . . . . . . امام صادق عليه السلام . . . . . 373 .\r\nالمؤمن اخفّ مؤونة . . . . . . . . امام صادق عليه السلام . . . . . 374 .\r\nقد استطعموكم القتال . . . . . . . . امام على عليه السلام . . . . . 377 .\r\nلا تخبرالنّاس بكل ما . . . . . . . . امام صادق عليه السلام . . . . . 379 .\r\nمثل المؤمنين فى تواددهم . . . . . . . . رسول اكرم صلى الله عليه و آله . . . . . 436 .\r\nالمسلمون تتكافؤ دماؤهم . . . . . . . . رسول اكرم صلى الله عليه و آله . . . . . 437 .\r\nالسّلام على اهل الدّيار . . . . . . . . رسول اكرم صلى الله عليه و آله . . . . . 440 ، 441\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nو من ابغض فى اللَّه . . . . . . . . امام على عليه السلام . . . . . 449 .\r\nكلمة حق يراد بها . . . . . . . . امام على عليه السلام . . . . . 452 .\r\nانا فقأت عين الفتنة . . . . . . . . امام على عليه السلام . . . . . 453 .\r\nفزت و رب الكعبة . . . . . . امام على عليه السلام . . . . . 458 .\r\nلا يفوتنكم الرجل . . . . . . امام على عليه السلام . . . . . 458 .\r\nلا واللَّه ، او يؤخذ . . . . . . . . امام على عليه السلام . . . . . 492 .\r\nلن تقدس امة حتى . . . . . . . . رسول اكرم صلى الله عليه و آله . . . . . 492\r\n\r\nفهرست اشعار عربى\r\nمصرع اول اشعار - تعداد ابيات - نام سراينده - صفحه .\r\nارأيت من حملوا على الاعواد . . . . . 3 . . . . . سيد رضى . . . . . 82 ، 335 .\r\nافاطم لو خلت الحسين مجدّلًا . . . . . 1 . . . . . دعبل خزاعى . . . . . 175 .\r\nالا كلّ شئ ما خلااللَّه باطل . . . . . - . . . . . لبيدبن ربيعه . . . . . 425 ، 426 .\r\nايا موقداً ناراً لغيرك ضوءها . . . . . 1 . . . . . - . . . . . 58 .\r\nباتوا على قلل الجبال تحرسهم . . . . . 6 . . . . . - . . . . . 239 .\r\nفقلت لها والدّمع شتّى طريقه . . . . . 2 . . . . . - . . . . . 88 .\r\nقالوا حبست فقلت ليس بضائر . . . . . 6 . . . . . - . . . . . 85 ، 87 ، 88 .\r\nلولا اشتعال النّار فى ما جاورت . . . . . 1 . . . . . ابوتمام . . . . . 90 .\r\nو قبر بطوسٍ يا لها من مصيبةٍ . . . . . - . . . . . امام رضا عليه السلام . . . . . 175 .\r\nو كلّ نعيم لامحالة زائل . . . . . - . . . . . عثمان بن مظعون . . . . . 426 .\r\nو لم ار مهراً ساقه ذوسماحه . . . . . 3 . . . . . - . . . . . 455 .\r\nهذا الّذى تعرف البطحاء وطأته . . . . . 3 . . . . . فرزدق . . . . . 269\r\n\r\n","description":"","footnote":"","page_name":" 504 ","page_number":504},
  {"content":"\r\n\r\n\r\nفهرست اشعار فارسى\r\nمصرع اول اشعار - تعداد ابيات - نام سراينده - صفحه .\r\nآمد از آفاق يارى مهربان . . . . . 10 . . . . . مولوى . . . . . 85 ، 86 .\r\nافسوس كه آنچه برده‌ام باختنى است . . . . . 2 . . . . . خواجه نصيرالدين طوسى . . . . . 191 .\r\nاندر بلاى سخت پديد آيد . . . . . 1 . . . . . رودكى . . . . . 90 .\r\nاينهمه آوازها از شه بود . . . . . 1 . . . . . - . . . . . 32 .\r\nبنى آدم اعضاى يك پيكرند . . . . . 2 . . . . . سعدى . . . . . 436 .\r\nتا پريشان نشود كار به سامان نرسد . . . . . - . . . . . - . . . . . 179 .\r\nحمله بردى سوى دربندان غيب . . . . . 1 . . . . . - . . . . . 149 .\r\nخشت زير سر و بر تارك هفت اختر پاى . . . . . - . . . . . - . . . . . 307 .\r\nدوران بقا چو باد صحرا بگذشت . . . . . 2 . . . . . - . . . . . 93 .\r\nسرّ خدا كه عارف سالك به كس نگفت . . . . . 1 . . . . . حافظ . . . . . 383 .\r\nقول مطبوع از درون سوزناك آيد كه عود . . . . . 1 . . . . . سعدى . . . . . 90 .\r\nكجاست صوفى دجّال چشم ملحد شكل . . . . . 1 . . . . . حافظ . . . . . 177 .\r\nمژده‌اى دل كه مسيحا نفسى مىآيد . . . . . 5 . . . . . حافظ . . . . . 177 .\r\nناز پرورد تنعم نبرد راه به دوست . . . . . 1 . . . . . حافظ . . . . . 88\r\n\r\n","description":"","footnote":"","page_name":" 505 ","page_number":505},
  {"content":"\r\n\r\n\r\nفهرست اسامى اشخاص\r\nآدم عليه السلام : 433 ، 436 .\r\nآرام ( احمد ) : 396 .\r\nآمنه : 61 .\r\nابراهيم : 471 .\r\nابراهيم امام : 45 ، 53 ، 55 - 57 ، 62 ، 173 .\r\nابراهيم بن شكله : 134 .\r\nابراهيم بن محمّد بيهقى : 464 .\r\nابن ابى الحديد ( عزّالدين عبد الحميد ) : 228 ، 246 ، 295 ، 309 ، 314 ، 378 ، 419 ، 422 ، 446 ، 468 .\r\nابن ابى العوجاء : 47 ، 72 ، 399 - 401 .\r\nابن ابى يعفور ( عبد اللَّه ) : 267 .\r\nابن اثير ( عزّالدين على بن محمد ) : 115 ، 437 ، 461 ، 468 .\r\nابن النديم ( محمدبن اسحاق ) : 78 .\r\nابن خلدون ( ابوزيد عبد الرحمن بن محمد ) :\r\n175 .\r\nابن خلّكان ( شمس الدين ابوالعباس احمدبن ابراهيم ) : 78 ، 287 ، 297 ، 335 ، 341 .\r\nابن سيرين ( محمّد ) : 386 ، 387 .\r\nابن سينا ( ابوعلى حسين بن عبد اللَّه ) : 235 .\r\nابن عبد البر : 118 .\r\nابن مسعود : 318 .\r\nابن مسكويه ( ابوعلى ) : 235 .\r\nابن مقفع ( عبد اللَّه ) : 47 ، 293 - 295 .\r\nابن هشام : 309 ، 323 ، 333 ، 356 ، 357 ، 419 ، 427 .\r\nابواسحاق صابى : 82 ، 334 ، 335 .\r\nابوالاعور سلمى : 376 .\r\nابوالفرج اصفهانى : 61 - 64 ، 116 ، 117 ، 119 ، 125 ، 127 ، 172 .\r\nابوالهذيل علاف : 79 .\r\nابوبصير : 312 .\r\nابوبكربن ابى قحافه : 35 ، 59 ، 222 ، 223 ، 442 .\r\nابوتمّام : 90 .\r\nابوجعفر منصور عباسى : 35 ، 45 ، 48 ، 53 ، 57 ، 62 ، 64 ، 80 ، 98 ، 99 ، 115 ، 173 ، 174 ، 287 ، 293 - 295 ، 300 ، 317 .\r\nابوحنيفه نعمان بن ثابت بن زوطى بن مرزبان :\r\n\r\n","description":"","footnote":"","page_name":" 506 ","page_number":506},
  {"content":"\r\n\r\n47 ، 48 ، 71 ، 73 ، 76 ، 287 .\r\nابوذر غفارى ( جنادة بن جندب ) : 223 ، 281 ، 282 ، 311 ، 343 ، 344 ، 428 - 431 .\r\nابوسفيان بن حرب : 465 .\r\nابوسلمهء خلّال : 45 ، 55 - 62 ، 67 .\r\nابوشاكر ديصانى : 47 .\r\nابوطالب : 117 ، 322 ، 323 ، 331 ، 460 .\r\nابوطلحهء انصارى : 131 .\r\nابوعمرو شيبانى : 310 .\r\nابولهب : 476 .\r\nابومسلم خراسانى : 45 ، 53 ، 55 ، 56 ، 60 ، 67 ، 115 .\r\nابى عامر : 288 .\r\nاثير بن عمرو : 459 .\r\nاحمد امين مصرى : 75 .\r\nاحمد بن حنبل ( ابن محمد ) : 47 ، 73 ، 287 .\r\nاحمد بن عبيداللَّه بن خاقان : 148 .\r\nاحمد بن محمد خوافى : 339 .\r\nاحمد زكى صالح مصرى : 76 ، 77 .\r\nاردشير : 433 .\r\nارسطو : 329 .\r\nاسكندر مقدونى : 395 ، 396 .\r\nاسماعيل بن بزيع : 141 .\r\nاسماعيل بن جعفربن محمد : 174 ، 175 .\r\nاسماء بنت عبد الرحمن : 35 .\r\nاشعث بن قيس : 458 .\r\nاعين : 469 .\r\nالمستظهر باللَّه : 340 .\r\nالمعتضد عباسى : 296 ، 489 ، 490 .\r\nالمعتمد على اللَّه : 148 .\r\nالمقتدر باللَّه : 340 .\r\nامام الحرمين جوينى ( ابوالمعالى ) : 339 .\r\nامّ ايمن : 61 .\r\nامّ حميده : 312 .\r\nامّ سلمه : 260 ، 261 .\r\nامّ علاء انصارى : 484 ، 485 .\r\nامّ عمّاره ( نسيبه بنت كعب ) : 313 ، 314 .\r\nامّ فروه : 35 .\r\nامّ كلثوم : 457 .\r\nامين ( محمّد ) : 115 ، 119 ، 120 ، 136 ، 241 .\r\nانس بن مالك : 384 ، 385 .\r\nانصارى ( شيخ مرتضى بن محمّد ميرشوشترى ) : 141 .\r\nانصارى ( عبد اللَّه ) : 265 .\r\nاينشتين ( آلبرت ) : 165 .\r\nبحرالعلوم ( سيّد مهدى ) : 381 ، 382 .\r\nبراون ( ادوارد ) : 133 .\r\nبرك بن عبد اللَّه : 454 .\r\nبروجردى ( سيّد محمد حسين طباطبايى ) :\r\n169 ، 170 .\r\nبزنطى ( احمدبن محمدبن ابى نصر ) : 271 ، 272 .\r\nبشر حافى ( ابن حارث بن عبد الرحمن مروزى ) : 106 ، 107 ، 286 .\r\nبلال حبشى : 265 .\r\nبنت الشاطى ( عايشه ) : 90 .\r\nتقى زاده : 78 .\r\nجابر بن حيّان صوفى : 78 ، 84 .\r\nجابر بن عبد اللَّه انصارى : 264 - 266 .\r\nجاحظ ( عمرو بن بحر بن محبوب ) : 75 .\r\nجدّهء شاه عباس صفوى : 149 .\r\nجعفر بن ابيطالب : 307 - 309 .\r\nجعفر بن سليمان عباسى : 287 .\r\nجعفر بن محمّد ، امام صادق عليه السلام : 23 ، 26 ، 28 ، 29 ، 35 - 37 ، 39 ، 42 - 49 ، 51 ، 55 - 61 ، 63 - 68 ، 70 - 80 ، 83 ، 84 ، 96 ، 105 ، 142 ، 163 ، 172 - 175 ، 197 ، 200 ، 217 - 221 ، 247 ، 248 ، 252 ، 262 ، 263 ، 267 ، 276 ، 278 ، 279 ، 287 ، 288 ، 291 ، 292 ، 298 ، 300 ، 301 ، 310 ، 312 ، 317 ، 319 - 321 ، 336 ، 337 ، 372 ، 374 ، 379 ، 388 ، 389 ، 392 ، 394 ، 401 ، 402 ، 405 ، 410 ، 469 - 472 ، 482 ، 483 .\r\nجلودى : 124 ، 125\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nجودة السحار ( عبد الحميد ) : 344 .\r\nجويبر : 360 - 364 .\r\nحاتم طائى : 353 ، 355 ، 462 .\r\nحاج سيد سعيد : 325 .\r\nحافظ ( خواجه شمس الدّين محمّد ) : 176 ، 177 .\r\nحبهء عرنى : 447 - 449 .\r\nحجّاج بن يوسف بن حكم ثقفى : 52 ، 55 ، 466 .\r\nحجربن عدى : 458 .\r\nحجة بن الحسن ، امام زمان ( عج ) : 59 ، 62 - 64 ، 95 ، 147 - 150 ، 159 - 165 ، 167 - 181 .\r\nحديث ( جده ) : 149 ، 150 .\r\nحسن بن الحسن ( حسن مثنّى ) : 57 ، 172 .\r\nحسن بن سهل : 120 ، 121 ، 125 .\r\nحسن بن على ، امام عسكرى عليه السلام : 37 ، 147 - 150 ، 163 ، 175 ، 407 .\r\nحسن بن على ، امام مجتبى عليه السلام : 23 ، 26 ، 39 ، 44 ، 51 ، 57 ، 61 ، 62 ، 67 ، 69 ، 96 ، 105 ، 114 ، 115 ، 163 ، 172 ، 175 ، 244 ، 245 ، 273 ، 392 ، 393 ، 413 ، 416 ، 457 ، 459 ، 460 .\r\nحسن بن موساى وشّاء بغدادى : 414 .\r\nحسين بن على ، سيّدالشّهداء عليه السلام : 23 ، 24 ، 33 ، 39 ، 44 ، 46 ، 48 ، 49 ، 52 ، 53 ، 57 ، 62 ، 65 ، 66 ، 68 ، 69 ، 79 ، 80 ، 96 ، 97 ، 105 ، 114 ، 118 ، 126 ، 138 ، 143 ، 150 ، 155 ، 163 ، 171 ، 172 ، 175 ، 211 ، 212 ، 392 ، 413 ، 416 .\r\nحكيمه خاتون : 150 .\r\nحوّا : 433 .\r\nخارجة بن حذافه : 455 .\r\nخديجه بنت خويلد : 331 ، 438 .\r\nخليل الرّحمن ( شيخ ) : 162 .\r\nدارمستر ( جمس ) : 173 .\r\nداوود عليه السلام : 225 ، 476 .\r\nدعبل خزاعى ( ابوعلى ) : 175 ، 176 .\r\nدموستنس : 329 .\r\nديلمى : 282 .\r\nديوژن ( يوگنس ) : 395 ، 396 .\r\nذلفا بنت زياد بن لبيد انصارى : 360 - 364 .\r\nذوالقرنين : 225 .\r\nراسل ( برتراند آرتور ويليام ) : 156 ، 157 ، 165 .\r\nربعى بن عامر : 434 - 436 .\r\nربيع ( حاجب ) : 99 .\r\nربيع بن زياد : 228 .\r\nرستم فرخ زاد : 432 - 435 ، 437 .\r\nرودكى : 90 .\r\nروسو ( پى ير ) : 328 .\r\nزبيربن العوام : 227 ، 444 ، 446 .\r\nزرارة بن اعين : 388 .\r\nزكريا : 471 - 473 .\r\nزكريا عليه السلام : 309 .\r\nزمخشرى : 301 .\r\nزهرة بن عبد اللَّه : 432 - 434 .\r\nزهرى ( فقيه ) : 64 .\r\nزهرى ( محمد بن مسلم بن عبيداللَّه ) : 172 .\r\nزياد بن لبيد انصارى : 361 - 364 .\r\nزيد النّار : 122 ، 413 .\r\nزيدان ( جرجى ) : 82 ، 116 ، 121 ، 129 ، 133 .\r\nزيد بن على بن الحسين : 52 ، 53 ، 172 .\r\nزينب بنت على عليها السلام : 57 ، 90 ، 150 .\r\nسارتن ( جرج ) : 396 .\r\nسبزوارى ( حاج ملّاهادى ) : 397 ، 398 .\r\nسعد بن ابى وقاص : 432 ، 434 .\r\nسعد بن ربيع : 419 .\r\nسعدى شيرازى ( مشرف الدّين مصلح بن عبد اللَّه ) : 90 ، 436 .\r\nسعيد بن عاص : 444 .\r\nسعيد بن مسيب : 345 .\r\nسفّاح عباسى ( ابوالعباس عبد اللَّه بن محمد ) :\r\n45 ، 53 ، 56 ، 57 ، 60 ، 62 ، 64 ، 98 ،\r\n\r\n","description":"","footnote":"","page_name":" 508 ","page_number":508},
  {"content":"\r\n\r\n173 ، 287 ، 482 .\r\nسفانه بنت حاتم طائى : 354 ، 355 .\r\nسفيان بن معاويهء مهلبى : 293 - 295 .\r\nسفيان ثورى : 28 ، 42 ، 76 ، 217 ، 219 .\r\nسكّاكى : 324 ، 325 .\r\nسلمان فارسى : 223 ، 311 .\r\nسليمان بن جعفر جعفرى : 283 .\r\nسليمان بن داوود عليه السلام : 225 .\r\nسليمان بن عبد الملك : 468 .\r\nسليمان بن على بن عبد اللَّه بن عباس : 293 ، 294 .\r\nسمرة بن جندب : 258 ، 259 .\r\nسندى بن شاهك : 92 ، 93 ، 100 ، 110 .\r\nسوده : 438 .\r\nسيابهء كوفى بجلى : 410 .\r\nسيّد رضى ( ابوالحسن محمّدبن حسين موسوى ) : 82 ، 83 ، 334 ، 335 .\r\nسيّد مرتضى علم الهدى ( ابوالقاسم على بن حسين موسوى ) : 82 .\r\nشارل دولينه : 326 ، 327 .\r\nشافعى ( محمدبن ادريس بن عباس ) : 47 ، 73 ، 287 ، 325 .\r\nشاه عباس صفوى : 149 .\r\nشبلى نعمان : 79 .\r\nشبيب بن بجرة : 456 ، 458 ، 459 .\r\nشريعتى ( على ) : 302 ، 344 .\r\nشريعتى ( محمّدتقى ) : 118 .\r\nشريك بن عبد اللَّه نخعى : 254 ، 255 .\r\nشعبى : 172 .\r\nشقرانى : 300 ، 301 .\r\nشهرستانى ( ابوالفتح محمّدبن ابوالقاسم عبد الكريم ) : 36 ، 74 ، 299 .\r\nشيبه : 332 ، 333 .\r\nشيخ صدوق ( ابوجعفر محمدبن على ) : 116 ، 119 - 123 ، 136 ، 137 ، 287 .\r\nشيخ مفيد ( محمّدبن محمّدبن نعمان ) : 36 ، 61 ، 91 ، 116 ، 117 ، 119 ، 136 .\r\nصاحب بن عبّاد ( ابوالقاسم اسماعيل ) : 116 .\r\nصافى گلپايگانى ( لطف اللَّه ) : 169 .\r\nصدر ( آية اللَّه ) : 169 .\r\nصعصعة بن صوحان عبدى : 272 ، 376 ، 377 .\r\nصفوان : 392 .\r\nصفوان جمّال : 107 ، 108 ، 139 ، 140 ، 366 ، 367 .\r\nطارف بن عدى بن حاتم : 462 ، 463 .\r\nطاووس يمانى : 475 ، 476 .\r\nطاهربن الحسين : 119 .\r\nطرفه بن عدى بن حاتم : 462 ، 463 .\r\nطريف بن عدى بن حاتم : 462 ، 463 .\r\nطلحة بن عبد اللَّه : 227 ، 444 ، 446 .\r\nطوسى ( خواجه نصيرالدّين محمّد بن حسن ) :\r\n148 ، 191 .\r\nطوسى ( خواجه نظام الملك ) : 339 ، 340 .\r\nعاصم بن زياد حارثى : 228 .\r\nعاملى ( سيد جواد ) : 381 ، 382 .\r\nعايشه بنت ابوبكر : 227 ، 280 ، 421 ، 422 ، 438 - 440 .\r\nعباس بن عبد المطلب : 53 ، 120 ، 430 ، 431 .\r\nعباس بن مأمون : 127 ، 132 ، 487 .\r\nعباس بن محمد : 92 .\r\nعبدالاعلى بن اعين : 469 .\r\nعبد الرحمن بن ابى بكر : 35 .\r\nعبد الرحمن بن سيابهء كوفى : 409 ، 410 .\r\nعبد الرحمن ملجم مرادى : 454 - 459 .\r\nعبد العزيز : 467 .\r\nعبد العزيز بن عمران زهرى : 64 .\r\nعبد العزيز سيدالاهل : 346 .\r\nعبد اللَّه بن اباض : 299 .\r\nعبد اللَّه بن حسن بن حسن بن على ( عبد اللَّه محض ) : 45 ، 46 ، 56 - 64 ، 67 ، 172 ، 173 .\r\nعبد اللَّه بن عباس : 53 ، 81 ، 451 .\r\nعبد اللَّه بن على بن عبد اللَّه بن عباس : 53 ، 294 .\r\nعبد اللَّه بن عمر : 444 ، 445\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nعبد اللَّه بن يزيد اباضى : 298 ، 299 .\r\nعبد المطلب : 459 .\r\nعبد الملك بن اعين : 388 .\r\nعبد الملك بن مروان اموى : 35 ، 55 ، 98 ، 345 ، 468 .\r\nعبيداللَّه بن زياد بن ابيه : 57 .\r\nعتبه : 332 ، 333 .\r\nعثمان بن عفان : 375 ، 431 ، 442 ، 444 ، 445 .\r\nعثمان به مظعون : 423 - 427 ، 484 ، 485 .\r\nعداس : 333 .\r\nعدى بن حاتم طائى : 353 - 356 ، 462 - 464 .\r\nعزالدولهء بختيار : 334 .\r\nعزيز مصر : 140 ، 225 .\r\nعقيل بن ابيطالب : 273 ، 274 .\r\nعكرمه : 81 .\r\nعلّامه ( صاحب منهاج الكرامه ) : 286 .\r\nعلاء بن زياد حارثى : 41 ، 227 ، 228 .\r\nعلى بن ابى حمزه بطائنى : 290 .\r\nعلى بن ابيطالب ، اميرالمؤمنين عليه السلام : 23 ، 26 ، 29 - 31 ، 39 - 42 ، 44 ، 51 ، 64 ، 69 ، 70 ، 76 ، 77 ، 82 - 84 ، 96 ، 102 ، 105 ، 122 ، 126 ، 130 ، 131 ، 142 - 144 ، 155 ، 159 ، 162 ، 163 ، 170 - 173 ، 189 ، 205 ، 206 ، 215 ، 216 ، 227 ، 228 ، 242 ، 246 ، 272 - 274 ، 289 ، 290 ، 298 ، 299 ، 308 ، 311 ، 345 ، 347 ، 348 ، 355 ، 369 ، 374 - 378 ، 390 ، 391 ، 406 ، 407 ، 412 ، 430 ، 442 - 445 ، 447 - 468 ، 476 ، 477 ، 491 - 496 .\r\nعلى بن الحسين ، امام سجاد عليه السلام : 23 ، 31 - 34 ، 52 ، 96 ، 105 ، 150 ، 163 ، 171 ، 202 ، 203 ، 269 ، 270 ، 345 ، 346 ، 408 ، 414 .\r\nعلى بن عباس ، ابن الرومى : 296 .\r\nعلى بن عبد اللَّه بن عباس : 53 ، 293 .\r\nعلى بن محمد ، امام هادى عليه السلام : 147 ، 149 ، 163 ، 238 - 240 .\r\nعلى بن موسى ، امام رضا عليه السلام : 26 ، 51 ، 83 ، 96 ، 113 - 140 ، 142 - 146 ، 163 ، 175 ، 241 - 243 ، 271 ، 272 ، 283 ، 413 .\r\nعلى بن يقطين : 103 ، 141 .\r\nعمّاره : 313 .\r\nعمربن الخطّاب : 130 ، 131 ، 211 ، 246 ، 436 ، 442 .\r\nعمر بن عبد العزيز : 299 ، 302 ، 345 ، 466 - 468 .\r\nعمرو بن الجموح : 420 - 422 .\r\nعمرو بن بكر تميمى : 454 ، 455 .\r\nعمرو بن عاص : 376 ، 378 ، 450 - 452 ، 454 ، 455 .\r\nعمرو بن عبيد : 47 .\r\nعنوان بصرى : 336 - 338 .\r\nعيسى بن جعفر بن ابى جعفر منصور عباسى :\r\n91 ، 98 ، 99 .\r\nعيسى بن على بن عبد اللَّه بن عباس : 293 ، 294 .\r\nعيسى بن مريم عليه السلام : 307 ، 309 ، 315 ، 476 .\r\nغزالى طوسى ( ابوحامد محمد بن محمد ) :\r\n233 ، 234 ، 339 - 341 .\r\nفاطمه بنت الحسين : 57 ، 172 .\r\nفاطمه بنت هشام بن الحكم : 299 .\r\nفاطمة الزهرا عليها السلام : 57 ، 62 ، 155 ، 172 ، 173 ، 175 ، 244 ، 245 ، 331 ، 413 ، 415 ، 494 - 497 .\r\nفرزدق ( ابوفراس همام بن غالب ) : 101 ، 269 ، 270 .\r\nفرعون : 148 .\r\nفروغى ( محمدعلى ) : 330 .\r\nفضل بن ربيع : 92 ، 93 ، 99 ، 109 .\r\nفضل بن سهل ، ذوالرياستين : 120 ، 121 ،\r\n\r\n","description":"","footnote":"","page_name":" 510 ","page_number":510},
  {"content":"\r\n\r\n123 ، 125 ، 127 ، 132 - 137 ، 143 - 145 .\r\nفضل بن يحيى برمكى : 92 ، 99 ، 110 .\r\nقاسم بن عبيداللَّه : 296 .\r\nقاسم بن محمد بن ابى بكر : 35 .\r\nقطام : 455 ، 456 ، 458 .\r\nقمى ( شيخ عباس ) : 74 ، 117 ، 118 .\r\nقنبر : 406 .\r\nكارل ( آلكسيس ) : 32 ، 302 .\r\nكعب بن مالك : 342 .\r\nكميل بن زياد نخعى : 84 ، 170 .\r\nكياهراسى : 339 .\r\nلبيد بن ربيعه : 425 ، 426 .\r\nلقمان : 192 ، 281 .\r\nمأمون عباسى ( عبد اللَّه ) : 83 ، 98 ، 100 ، 102 ، 113 - 115 ، 117 - 140 ، 142 - 146 ، 241 - 243 ، 413 ، 486 ، 487 .\r\nماكياول ( نيكولو ) : 156 .\r\nمالك اشتر نخعى : 189 ، 231 ، 232 ، 376 ، 492 .\r\nمالك بن انس بن مالك بن ابى عامر : 47 ، 48 ، 73 ، 74 ، 287 ، 288 ، 336 .\r\nمتوكّل عباسى ( جعفر ) : 98 ، 238 - 240 ، 488 .\r\nمجلسى ( محمدباقر ) : 81 ، 117 .\r\nمحدّث قمى : 148 ، 149 ، 199 ، 212 ، 286 ، 297 ، 301 ، 318 ، 335 ، 383 ، 385 .\r\nمحمد بن حنفيه : 171 ، 406 ، 407 .\r\nمحمد بن عبد اللَّه بن الحسن ( نفس زكيه ) : 45 ، 59 ، 62 - 64 ، 173 - 175 ، 287 .\r\nمحمد بن عبد اللَّه ، رسول اكرم صلى الله عليه و آله : 24 ، 26 ، 28 - 33 ، 37 - 42 ، 44 ، 45 ، 48 ، 53 ، 54 ، 57 ، 60 - 63 ، 69 - 71 ، 73 ، 77 ، 80 - 83 ، 101 ، 127 ، 132 ، 155 ، 161 ، 162 ، 169 - 176 ، 193 ، 195 ، 196 ، 198 ، 201 ، 203 - 205 ، 209 ، 210 ، 213 ، 218 ، 220 - 223 ، 229 ، 242 ، 249 ، 256 ، 258 - 260 ، 264 - 266 ، 280 ، 281 ، 288 ، 290 ، 300 ، 303 - 305 ، 307 - 309 ، 311 ، 313 ، 314 ، 316 ، 318 ، 320 ، 322 ، 323 ، 331 - 333 ، 335 - 337 ، 342 - 344 ، 353 - 356 ، 358 - 365 ، 367 ، 369 ، 370 ، 374 ، 384 ، 385 ، 399 - 401 ، 403 ، 404 ، 412 ، 414 ، 418 - 423 ، 425 ، 430 ، 431 ، 433 ، 436 ، 438 - 440 ، 442 ، 444 ، 445 ، 457 ، 459 - 461 ، 471 - 475 ، 479 ، 480 ، 484 ، 485 ، 492 ، 494 - 497 .\r\nمحمد بن عجلان : 174 .\r\nمحمد بن على ، امام باقر عليه السلام : 23 ، 65 ، 70 ، 96 ، 105 ، 163 ، 174 ، 207 ، 208 ، 221 ، 236 ، 237 .\r\nمحمد بن على ، امام جواد عليه السلام : 150 ، 163 .\r\nمحمد بن منكدر : 236 .\r\nمختار ثقفى ( ابواسحق ابن ابى عبيدة بن مسعود ) : 171 .\r\nمرارة بن ربيع : 343 .\r\nمروان بن محمد : 44 ، 56 .\r\nمروان حكم : 346 ، 444 ، 446 .\r\nمريم عليها السلام : 309 .\r\nمسرور : 92 .\r\nمسعودى ( ابوالحسين على بن حسين ) : 45 ، 56 ، 59 ، 60 ، 115 ، 120 ، 138 ، 145 ، 255 ، 299 ، 461 .\r\nمسلم بن قتيبه : 174 .\r\nمصادف : 262 ، 263 ، 405 .\r\nمظفّر : 76 .\r\nمعاوية بن ابى سفيان : 39 ، 68 ، 69 ، 113 ، 138 ، 142 - 144 ، 211 ، 375 - 378 ، 444 ، 451 ، 452 ، 454 ، 455 ، 458 ، 462 - 465 ، 468 .\r\nمعاوية بن يزيد : 130 .\r\nمعتب : 372\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nمعتصم عباسى ( ابواسحاق محمدبن هارون ) :\r\n147 ، 487 ، 488 .\r\nمعلّى بن خنيس : 278 ، 279 .\r\nمفضّل بن عمر جعفى : 47 ، 399 - 402 .\r\nمفضل بن قيس : 379 .\r\nمقداد : 311 .\r\nملك حسين اردنى : 103 .\r\nملكشاه سلجوقى : 340 .\r\nمنتصر عباسى : 488 .\r\nموسى بن جعفر ، امام كاظم عليه السلام : 79 ، 85 - 87 ، 90 - 93 ، 95 ، 96 ، 98 - 111 ، 139 ، 140 ، 163 ، 174 ، 175 ، 286 ، 290 ، 312 ، 366 ، 367 ، 414 .\r\nموسى بن عمران عليه السلام : 177 .\r\nمولوى بلخى ( جلال الدين محمد ) : 85 ، 89 ، 148 .\r\nمهدى بن منصور عباسى : 173 ، 254 ، 255 .\r\nمهدى ( متمهدى ) سودانى : 176 .\r\nميرعلى هندى : 76 .\r\nمؤتمن عباسى : 100 .\r\nناصرالدين شاه قاجار : 397 ، 398 .\r\nنافع : 81 .\r\nنجاشى : 305 - 309 .\r\nنظّام : 79 .\r\nنوح عليه السلام : 414 .\r\nنوف بكالى : 447 - 449 .\r\nنيچه ( فريدريش ) : 156 .\r\nواثق عباسى : 488 .\r\nو اصل بن عطا : 47 .\r\nواقدى : 314 .\r\nوجدانى ( حسين ) : 346 .\r\nوردان : 456 ، 457 ، 458 .\r\nوليدبن عبد الملك : 345 .\r\nوليدبن عقبه : 444 ، 445 .\r\nوليد بن مغيره مخزومى : 424 ، 425 ، 427 .\r\nهارون الرشيد : 85 ، 87 ، 91 - 93 ، 98 - 110 ، 115 ، 118 ، 125 ، 135 ، 139 - 141 ، 366 ، 367 .\r\nهشام بن ابراهيم : 135 .\r\nهشام بن اسماعيل مخزونى : 345 ، 346 .\r\nهشام بن الحكم : 79 ، 298 ، 299 .\r\nهشام بن عبد الملك : 268 ، 269 ، 475 ، 476 .\r\nهلال بن اميه : 343 .\r\nهند همسر عمرو بن الجموح : 420 - 422 .\r\nيحيى بن خالد برمكى : 92 ، 99 - 101 ، 108 ، 110 .\r\nيحيى بن زيدبن على بن الحسين : 52 ، 53 ، 59 .\r\nيحيى عليه السلام : 309 ، 476 .\r\nيزيد بن ابوسفيان : 211 .\r\nيزيد بن عبد الملك : 468 .\r\nيزيد بن معاويه : 113 ، 126 ، 135 ، 138 ، 142 .\r\nيعقوب عليه السلام : 34 .\r\nيوسف بن يعقوب عليه السلام : 34 ، 85 - 87 ، 140 ، 225 .\r\nيونس بن متى عليه السلام : 261 ، 333\r\n\r\n","description":"","footnote":"","page_name":" 512 ","page_number":512},
  {"content":"\r\n\r\n\r\nفهرست اسامى . كتب ، نشريات ، مقالات\r\nآيين سخنورى : 330 .\r\nابوذر غفارى : 344 .\r\nاثبات الوصية : 59 .\r\nارشاد ديلمى : 282 .\r\nارشاد مفيد : 61 ، 91 ، 116 .\r\nاسدالغابة : 427 ، 431 ، 461 ، 485 .\r\nاصول فلسفه و روش رئاليسم : 190 .\r\nاصول كافى : 105 ، 159 ، 196 ، 205 ، 214 ، 230 ، 257 ، 470 ، 473 .\r\nاعلام الورى : 162 .\r\nالاغانى : 116 ، 117 .\r\nالامام الصادق : 76 ، 288 ، 346 .\r\nالامام زين العابدين : 346 .\r\nالامام على ، صوت العدالة الانسانية : 216 ، 246 .\r\nالانوار البهيّة : 148 ، 149 ، 301 .\r\nالتنبيه والاشراف : 120 .\r\nالرّسالة المصرية ( مجله ) : 76 .\r\nالغدير : 431 .\r\nالفهرست : 78 .\r\nالكنى والالقاب : 286 ، 335 ، 338 ، 383 ، 387 ، 449 ، 464 .\r\nالمحاسن والمساوى : 464 .\r\nالملل والنحل : 36 ، 74 ، 299 .\r\nالمنقذ من الضلال : 341 .\r\nالمهدى : 169 .\r\nامالى صدوق : 287 .\r\nاميدهاى نو : 165 .\r\nانجيل : 309 .\r\nبحارالانوار : 35 ، 81 ، 132 ، 203 ، 208 ، 216 ، 237 ، 240 ، 243 ، 245 ، 248 ، 261 ، 263 ، 266 ، 267 ، 270 ، 272 ، 275 ، 279 ، 284 ، 287 - 290 ، 310 ، 312 ، 317 ، 338 ، 346 ، 348 ، 371 ، 373 374 ، 380 ، 407 ، 415 ، 417 ، 449 ، 461 ، 474 ، 483 ، 493 ، 497 .\r\nبطلة كربلا : 90 .\r\nتاريخ ابن خلّكان : 297 ، 341 .\r\nتاريخ تمدن : 116 .\r\nتاريخ علم : 396 .\r\nتاريخ علم كلام : 79 .\r\nتاريخ علوم : 328 .\r\nتاريخ علوم عقلى در اسلام : 235\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nتاريخ كامل : 115 ، 437 ، 461 ، 468 .\r\nتتمة المنتهى : 297 .\r\nتحف العقول : 28 ، 91 ، 226 .\r\nتشريح و محاكمه دربارهء آل محمد : 102 .\r\nتوحيد مفضّل : 47 ، 402 .\r\nتورات : 168 .\r\nجامع ترمذى : 77 .\r\nخدمات متقابل اسلام و ايران : 54 .\r\nخصال : 287 .\r\nخلافت و ولايت : 118 .\r\nدستگاه طبيعت : 327 .\r\nربيع الابرار : 301 .\r\nروضات الجنات : 325 .\r\nروضهء كافى : 480 .\r\nريحانة الادب : 398 .\r\nزبور : 168 ، 180 .\r\nسفينة البحار : 196 ، 232 ، 368 ، 411 ، 476 .\r\nسنن ابى داوود : 77 .\r\nسيرهء ابن هشام : 309 ، 323 ، 333 ، 356 ، 357 ، 419 ، 427 .\r\nشرح نهج البلاغه ابن ابى الحديد : 228 ، 246 ، 295 ، 309 ، 314 ، 378 ، 419 ، 422 ، 446 ، 468 .\r\nصحاح ستّه : 25 .\r\nصحيح بخارى : 77 ، 485 .\r\nصحيح مسلم : 77 .\r\nصحيح نسائى : 77 .\r\nضحى الاسلام : 75 .\r\nطهارة الاعراق : 235 .\r\nظهرالاسلام : 75 ، 490 .\r\nعلل الشرايع : 287 .\r\nعيون اخبارالرضا : 116 ، 130 ، 136 .\r\nغزالى نامه : 234 ، 341 .\r\nفجرالاسلام : 75 .\r\nقرآن كريم : 24 ، 26 ، 54 ، 70 - 72 ، 80 ، 81 ، 86 ، 91 ، 124 ، 152 ، 153 ، 164 ، 165 ، 168 ، 169 ، 180 ، 191 ، 212 ، 219 - 222 ، 225 ، 309 ، 318 ، 320 ، 334 ، 363 ، 390 ، 414 ، 430 ، 439 ، 445 ، 450 - 453 ، 460 ، 461 ، 471 ، 476 ، 484 .\r\nكافى : 25 ، 28 ، 35 ، 42 ، 43 ، 172 ، 226 ، 292 ، 304 ، 311 ، 359 ، 364 ، 393 ، 492 .\r\nكتاب الحيوان : 75 .\r\nكحل البصر : 199 ، 201 ، 210 ، 318 ، 385 .\r\nمثنوى : 85 .\r\nمجموعه ورام : 232 .\r\nمروج الذّهب : 45 ، 56 ، 115 ، 120 ، 145 ، 255 ، 299 ، 461 .\r\nمسند احمد حنبل : 441 .\r\nمغازى : 314 .\r\nمفتاح الكرامة : 381 .\r\nمقاتل الطالبيين : 116 ، 117 ، 125 ، 172 ، 173 ، 461 .\r\nمكاسب : 141 .\r\nمنتخب الاثر : 169 .\r\nمنتهى الآمال : 105 ، 109 ، 118 .\r\nمنهاج الكرامة : 286 .\r\nمنية المريد : 194 .\r\nناسخ التواريخ : 309 .\r\nنفثة المصدور : 212 .\r\nنهج البلاغه : 41 ، 81 ، 83 ، 84 ، 162 ، 163 ، 170 ، 171 ، 206 ، 228 ، 377 ، 391 ، 452 ، 453 ، 492 .\r\nنيايش : 302 .\r\nوسائل الشيعه : 197 ، 250 ، 253 ، 259 ، 277 ، 279 ، 280 ، 289 ، 290 ، 292 ، 315 ، 316 ، 321 ، 359 ، 365 ، 389 ، 391 ، 394 ، 404 ، 405 ، 405 ، 408 ، 412 ، 478 .\r\nو فيات الاعيان : 287 ، 335 .\r\nيوم الاسلام : 75\r\n\r\n\r\n","description":"","footnote":"","page_name":" 514 ","page_number":514}
  ]