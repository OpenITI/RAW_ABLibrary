[
  {"content":"\r\nمحمد تقى جعفرى\r\nتفسير و نقد و تحليل\r\nمثنوى جلال الدين محمد بلخى\r\nجلد دوم - دفتر اول\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nاز اين كتاب 1000 نسخه در تاريخ 3 شهريور 1349 در چاپخانه حيدرى به چاپ رسيد\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nتقديم\r\nبه تكاپو كنندگان در راه پيش برد شخصيت انسانها در هر دو قلمرو فرد و اجتماع .\r\n","description":"","footnote":"","page_name":" تعريف الكتاب 3 ","page_number":3},
  {"content":"\r\nتفسير و نقد و تحليل\r\nمثنوى جلال الدين محمد بلخى\r\nجلد دوم - دفتر اول\r\nمحمد تقى جعفرى\r\n","description":"","footnote":"","page_name":" 1 ","page_number":4},
  {"content":"\r\n\r\n","description":"","footnote":"","page_name":" 2 ","page_number":5},
  {"content":"\r\n\r\nبه نام خدا اى خدا اى فضل تو حاجت روا سپاس بىپايان مقام شامخ ربوبى تو راست كه چراغ فضل و عنايت بنده پرورت را فرا راه ما گرفتى تا توانستيم با شروع جلد دوم از « تفسير و نقد و تحليل مثنوى » در راه خدمت ناچيز به انسانها كه اشتراك در يك ايده آل همهء آنها را اعضاى يك پيكر خواهد ساخت ، گام دوم را برداريم .\r\nاى خدا اى خالق بىچون و چند توفيقت را آن چنان شامل حال ما فرما كه به نشستن در زير درخت خلقت و به سير و سياحت در شاخ و برگ و شكوفه هاى آن قناعت نورزيم ، وظيفه بشناسيم و گام در راه آن برداريم - راهى پر سنگلاخ و تاريك و مخالف خود پرستى و تمايلات حيوانى ، اما رو به حق و حقيقت .\r\nاى خدا ، كه از تو پيدا گشته اين كاخ بلند آن كاخ بر افراشته كه زيبايىاش عاشقان زيبايى را واله نموده هندسه آلهىاش مغزهاى رياضى دانان را خيره و مبهوت ساخته است . خداوندا اين فياضيت مطلق توست كه مىگويد :\r\nگر نخواهم داد خود ننمايمش بار الها ، با ديدن اين همه زيبايىها ، و با درك اين همه محاسبات دقيق در پهنهء هستى ، نه حس زيبا دوستى ما اشباع مىشود و نه عشق سوزان رياضى ما به ثمر مىرسد .\r\nتويى كه شوق وصال به زيبايى مطلق و كمال كلى را در دل ما ايجاد كرده لحظاتى دلهاى ما را به حركت به سوى آنها مىشورانى ، به يقين مىدانيم كه اگر ما را شايستهء اين وصال نيافريده بودى اين همه شور و هيجان در دل ما پديد نمىآوردى ، اگر نمىخواستى عطا فرمايى به ما نشان نمىدادى .\r\n\r\nما نبوديم و تقاضامان نبود\r\nلطف تو ناگفتهء ما مىشنود\r\n\r\n","description":"","footnote":"","page_name":" 3 ","page_number":6},
  {"content":"\r\n\r\nچند مقدمه براى جلد دوم از دفتر اول :\r\n1 - اكنون كه قرنهاى طولانى از جلال الدين و مثنوىاش مىگذرد آيا مىتوان گفت :\r\nهنوز مثنوى وسعت و عظمت ديدگاه خود را حفظ كرده است ؟ سؤالى كه امروزه براى گروه فراوانى از دانش پژوهان مطرح است .\r\nبراى پاسخ به اين سؤال بايستى سه مسئله را در نظر بگيريم :\r\nمسئلهء اول - با وجود صدها تحول گوناگون در رو بناهاى زندگانى آدميان و اكتشاف هزاران مجهولات كه امروزه در ليست علوم وارد شده‌اند ، نمىتوانيم گروهى از اصول زير بنايى را حد اقل از آغاز تاريخ انسان ( كه قابل محاسبه و بررسى است ) ناديده بگيريم . آيا هزاران تحولات در زندگى و شناسايىها توانسته است اساس اصول ذيل را نيست و نابود كند ؟ :\r\n1 - پديدهء حيات براى ادامهء خود به كوشش نيازمند است .\r\n2 - براى انسان در زندگانى مسئله لذت و الم همواره مطرح بوده است ، اولى را به خود جلب و دومى را مىخواهد از خود دور بدارد .\r\n3 - انسان براى كارهاى فردى و اجتماعى خود همواره در جستجوى اصل و سند است .\r\n4 - هر فردى كه قدم به اين جهان مىگذارد داراى غرايزى است كه مىخواهد بدون محدوديت آنها را اشباع نمايد ، ولى طبيعت روانى او با در نظر گرفتن ساير پديده ها از قبيل مقررات اجتماعى و اخلاقى و دينى مىخواهد فعاليت آنها را محدود بسازد و در راه بقا از حد اكثر سعادت و فضيلت بهره مند باشد .\r\n5 - آيا مطلوبيت وجدان كه يك ضامن اجراى درونى است با گذشت قرون ، و اعصار تفاوت مىكند ؟ اگر چنين است شما چرا صدها كتب انسانى را كه براى تقويت وجدان انسانى\r\n","description":"","footnote":"","page_name":" 4 ","page_number":7},
  {"content":"\r\nدر اشكال مختلف نوشته مىشود به آدميان عرضه مىكنيد ، و نمىگوييد كه مسئلهء وجدان در تمدن مصر كه هزاران سال پيش مطرح بوده است ، ديگر امروز مورد احتياج نيست ؟ مردانى كه امروزه در صدد مبارزه با جنگ و پيكارها بر مىآيند آيا دليلى غير از اين دارند كه وجدان انسانى جنگ و كشتار را قبول نمىكند ؟ اين همان استدلالى است كه جلال الدين در قرنها پيش چنين بيان مىكند :\r\n\r\nاين همه عربده و مستى و ناسازى چيست\r\nنه همه همره و هم قافله و هم زادند ؟\r\n\r\nآيا شما احتمال مىدهيد كه روزى فرا رسد و بررسى اصل تكاپوى ضدين كه جلال الدين بارها مورد بررسى قرار داده است از قاموس بشرى اخراج شود ؟ مسئلهء دوم - مربوط به چگونگى وسعت و عظمت ديدگاه جلال الدين است . جلال الدين در دو زمينهء روانى ( زمينهء سير و تكاپو در جهان هستى و زمينهء غوطه ور شدن در الهيات ) دو حالت درونى عالى از خود نشان داده است كه به وضوح كامل مىتواند شاهد وسعت و عظمت ديدگاهش باشد .\r\nيكى از اين دو حالت مربوط به فعاليت مغزى اوست .\r\nدوم مربوط به دريافت روحى او .\r\nحالت مربوط به فعاليت مغزى جلال الدين كه مىتواند حتى براى آيندهء دور جنبهء مربى فكرى بودن خود را حفظ كند روش تركيبى اوست كه بسيار جالب است ، اگر چه او در مواردى مطلب را در ظاهر بلا تكليف گذاشته مثلا مىگويد :\r\n\r\nشرح اين كوته كن و رخ زين بتاب\r\nدم مزن و الله اعلم بالصواب\r\nاين سخن پايان ندارد اى كيا\r\nبحث بازرگان و طوطى كن به پا\r\n\r\nولى به طور مجموع اشتياق فراوانى به پيوستن معلومات گسيختهء بشرى نشان مىدهد ، حتى امثال همان موارد را هم غالبا مىخواهد در ضمن موضوعات ديگر مثنوى از بلا تكليفى نجات بدهد .\r\nما امروز مىتوانيم ضرورت و عظمت روش تركيبى معلومات را بيشتر درك\r\n","description":"","footnote":"","page_name":" 5 ","page_number":8},
  {"content":"\r\nكنيم ، زيرا مىدانيد كه روى علل زيادى قرن ما را قرن گسيختگى عقائد و ايده ئولوژىها مىنامند تا آن جا كه براى بدست آوردن هدف روشنترين واقعيت كه زندگانى است مبهوت و سر گيجه شده‌ايم .\r\nجلال الدين در صدد آن است كه تضادها را در روبناى معلومات با نشان دادن اصول و مبادى كلى در زير بناى هستى درهم پيوندد ، بعنوان مثال در آن جا كه ناچيزى معلومات ناچيز و گسيختهء بشرى را متوجه مىشود با مربوط ساختن آن به علم بىنهايت خداوندى اميدوار كننده جلوه مىدهد ، مىگويد :\r\n\r\nقطرهء دانش كه بخشيدى ز پيش\r\nمتصل گردان به درياهاى خويش\r\nقطرهء علمست اندر جان من\r\nوا رهانش از هوا ، وز خاك من\r\nپيش از آن كاين خاكها خسفش كند\r\nپيش از آن كاين بادها نشفش كند\r\n\r\nملاحظه مىفرماييد كه بيت آخر خاموش شدن شعلهء زندگانى را مطرح كرده است و علم ناچيز خود را هم در باد پاى فنا مىبيند ، اما با يك توجه مشرفانه اين احساس گسيختگى را چنين بر طرف مىكند :\r\n\r\nگر چه چون خسفش كند تو قادرى\r\nكش از ايشان واستانى ، واخرى\r\nگر در آيد در عدم يا صد عدم\r\nچون بخوانيش او كند از سر قدم\r\nصد هزاران ضد ضد را مىكشد\r\nباز شان حكم تو بيرون مىكشد\r\nاز عدمها سوى هستى هر زمان\r\nهست يا رب كاروان در كاروان\r\n\r\nبه اضافهء اين روش تركيبى و سازندگى ، انتقالات فكرى او به گروهى از مسائل اساسى است كه هنوز اساسى بودن خود را حفظ كرده‌اند مانند روان كاوى در داستان پادشاه و كنيزك يا جاذبه كيهانى ، و ساير مسائل روز كه با نظر به دوران كهن جلال الدين بسيار شگفت انگيز است .\r\nاما حالت مربوط به دريافت روحى جلال الدين ، همان بر نهادن جهان هستى به طور يك پارچه در مقابل ديده گانش است كه تنها از متفكرين شماره 1 قرون و اعصار ساخته است . اين همان دريافت است كه اينشتين بنا به عبارت موجود در كتاب « دنيايى كه من مىبينم ص 41 » طعم آن را چشيده و آن را به اغلب پيش تازان كاروان\r\n","description":"","footnote":"","page_name":" 6 ","page_number":9},
  {"content":"\r\nانسانيت نسبت داده است ، و ضمنا توصيه مىكند كه اين حس در انسانهاى مستعد بايستى تقويت شود .\r\n\r\n2 - آيا مىتوان گفت جلال الدين در كتاب مثنوى يك مكتب انسانى الهى سيستماتيك پى ريزى كرده است ؟ هنگامى كه مىگوييم يك مكتب انسانى الهى را پى ريزى كرده است ، بايد توجه داشته باشيم كه اگر مقصود از مكتب عبارتست از گروهى از اصول و قوانين و عقائد در يك سيستم بسته ، البته جواب منفى است ، زيرا آن روش انديشه كه از چار چوبهء جهان ماده و حركت پا فراتر مىنهد و انسان را در صحنهء پهناورتر از خور و خواب و خشم و شهوت و كون و فساد نمايش مىدهد ، در حقيقت در يك سيستم باز قدم بر مىدارد بدين جهت مفاهيمى از قبيل « قلمرو مشخص مكتب » و « آغاز و انجام سيستم مكتبى » در كتابى كه در زمينهء فرهنگ باز اسلامى تاليف شده است موردى ندارد ، زيرا براى فورمول « انا لله و انا إليه راجعون » در معلومات بشرى محدوديت كمى و كيفى وجود ندارد .\r\n\r\n3 - آيا كتاب مثنوى در مسائل اجتماعى امروز مىتواند به عنوان يك كتاب زنده مطرح شود ؟ اگر مقصود از مسائل اجتماعى امروز يك عده مسائل تجريد شده است كه تنها در محور ارتباط جبرى و ظاهرى افراد با يكديگر « مانند زنبور عسل » براى هم زيستى مطرح است مىتوانيم بگوييم : مثنوى نه تنها در مقابل اين مسائل كم ارزش است بلكه فائده‌اى براى آن نمىتوان تصور كرد ، يعنى اگر مسائل اجتماعى را تنها در اين قيافه مطرح كنيم كه « امروزه رقابتها ضرورت دارد » ، « امروزه در اصول عالى مانند اصل ديناميسم زندگى نمىتوان انديشيد » ، « حقوقها و ساير مقررات تكليف همه را روشن ساخته است » ، « انسان يعنى مبارز مىدان تنازع در بقاء اعم از فرد و اجتماع » نه تنها مثنوى فائده‌اى ندارد بلكه مانع و مخل زندگى است . اما اگر به خود اجازه بدهيم و سطح زندگانى بشرى را كه امروزه از مكتب « بارى بهر جهت » پيروى مىكند بشكافيم و دردهاى خانمان سوز\r\n","description":"","footnote":"","page_name":" 7 ","page_number":10},
  {"content":"\r\nتنازع در بقا را بچشيم ، و سؤال از هدف زندگانى را پاسخ بدهيم ، يعنى سؤالات « از كجا آمده‌ايم ، بكجا مىرويم ، براى چه آمده بوديم ؟ » را پاسخ قانع كننده بدهيم مجبوريم مثنوى را جدى تر از دورانهاى گذشته مطرح كنيم .\r\nآرى از اين نظريه كه مىگويد : تا موجوديت فرد و امكانات و بايستگىهاى او روشن نشود ، هيچ گونه نظريات اجتماعى ريشه دار نخواهد بود ، مىتوان بشدت دفاع كرد . و كتاب مثنوى در بيان اين موجوديت سهم بسيار مهمى دارد .\r\n\r\n4 - آيا كتاب مثنوى گوشه گيرى و حالت بىخيالى بمسائل اجتماعى را تاييد مىكند ؟ مطالبى را در مقدمات جلد اول از دفتر اول بيان كرده‌ايم كه مىتواند به طور اختصار توضيحى در بارهء مسئله فوق بوده باشد ، پس از انتشار مجلد اول سؤالاتى را كه تقريباً مسئلهء فوق را در بر داشت افرادى از دانشوران به اين جانب مطرح فرمودند ، و در پاسخ آنان مىگفتم ممكن است با مراجعه به مجلد اول اين مسئله حل و فصل شود . با اين حال با تمان ابراز محبت پيش نهاد مىفرمودند كه اين موضوع به طور مشروحتر بيان شود ، بدين جهت در اين باره به تفصيل بيشترى مىپردازيم :\r\nبراى اين كه پاسخ از مسئلهء فوق با نظر همه جانبه انجام بگيرد مسائلى را مطرح مىكنيم :\r\nمسئلهء اول - اين كه در مغز جلال الدين چه گذشته است ؟ و حقائق و واقعيات را با چه عينكى مورد مطالعه قرار داده است ؟ نمىتوانيم بطور قطع مشخص و معين نماييم اين ابهام و تاريكى بطور كلى در همهء آثار بزرگ وجود دارد .\r\nاين كه جلال الدين مىگويد :\r\n\r\nمن بهر جمعيتى نالان شدم\r\nجفت بد حالان و خوش حالان شدم\r\nهر كسى از ظن خود شد يار من\r\nوز درون من نجست اسرار من\r\n\r\nبيان واقعيتى است . مخصوصا با در نظر داشتن اين كه جلال الدين در حساسترين مرزهاى طبيعت و ما وراى طبيعت انديشه و احساسات درونى را در هم آميزد و با\r\n","description":"","footnote":"","page_name":" 8 ","page_number":11},
  {"content":"\r\nاين حال مىخواهد محصول اين گونه فعاليت شگفت انگيز را با بيانات و الفاظ مورد انس ما توضيح بدهد .\r\nمسلم است كه براى افكار معمولى اين بيانات و الفاظ در رسانيدن مقصود گوينده موفقيت آميز نخواهد بود .\r\nتوجه فرماييد :\r\nمحبت ، كينه ، اشتياق ، كراهت ، فرد ، اجتماع ، آزادى ، جبر ، حركت ، كار ، فقر ، بىنيازى ، علم ، جهل ، انديشه ، ركود ، نفس ، روح ، عقل . . . . و امثال اين مفاهيم بشمارهء افراد انسانى با مشخصات مختلفى در درون آنان منعكس مىگردد .\r\nاين مفاهيم در درون افراد داراى شخصيت هماهنگ مشخصاتى دارد كه در درون اشخاصى كه از داشتن شخصيت هماهنگ محرومند پيدا نمىشود .\r\nهمين مفاهيم در درون راد مردان خصوصياتى دارد كه براى تبه كاران مطرح نيست ، دانشمندان آن طعم مخصوص را كه از مفاهيم مزبوره مىچشند براى اشخاص معمولى قابل چشيدن نيست . بعنوان مثال تنها يك مورد را متذكر مىشويم .\r\nهمين مفهوم « محبت » كه مركب از م ، ح ، ب ( مشدد ) و ت است در درون يك انسان دانا و با شخصيت با صدها پديدهء ديگر در جريان قرار مىگيرد ، درون او جايگاه انعكاس عدالت و تقوا و آزادى و لذت و الم و وسيله و هدف و صدها امثال اين مفاهيم در اشكال مختلف مىباشد ، اگر محبت در چنين روحى شكوفان شود مانند برخاستن موجى از اقيانوس پهناوريست كه در اعماق آن هزاران جاندار و در سطوح آن صدها كشتىهاى اقيانوس پيما ، و جو پهناور آن داراى عوامل گوناگون مىباشد . در صورتى كه يك آدم معمولى هنگامى كه محبت را در درون خود احساس مىكند مانند جويبار بسيار باريكى است در سر راه خود ناگهان بيك سنگ باريكى برسد و موج ضعيفى از خود نمودار بسازد . و همچنين سائر مفاهيم .\r\nروى اين اصل ضرورى هنگامى كه جلال الدين در محبت صحبت مىكند ،\r\n","description":"","footnote":"","page_name":" 9 ","page_number":12},
  {"content":"\r\nاگر چه براى ديگران صحبت مىكند . اما از درون خود و با عينكى كه به ديده گانش زده است ابراز مىدارد . نتيجه‌اى كه از اين اصل مىگيريم اينست كه اگر در موردى ديديم كه جلال الدين از گوشه گيرى دم مىزند مىتوانيم بگوييم : مقصود او از گوشه گيرى بدست آوردن حالت بىخيالى به مسائل اجتماعى نيست ، بلكه با ملاحظهء سائر مطالبش مىخواهد بگويد : لحظاتى هم به درياى خود نظاره كن . مقدارى هم به روى « من » خود خم شده خود را ارزيابى كن .\r\n\r\nاى برادر عقل يك دم با خود آر\r\nدمبه دم در تو خزانست و بهار\r\n\r\nساعاتى هم از غوغاى اجتماع بر كنار شو و در قاره هاى كشف نشدهء روح خود به سير و سياحت بپرداز ، خود را بشناس تا ديگران را بشناسى .\r\nبه قول جبران خليل جبران هر فردى آن كار با ارزش را مىتواند به ديگران انجام بدهد كه خود داشته باشد و آن را در خود درك كند .\r\nدرست است كه در بعضى از ابيات جلال الدين تحريكاتى براى انزوا طلبى و گوشه گيرى ديده مىشود مثلا .\r\n\r\nظلمت چه به كه ظلمتهاى خلق\r\nسر نبرد آن كس كه گيرد پاى خلق\r\n\r\nاين گونه مضامين كاملًا قابل توجيه است : يعنى مىتوان گفت : جلال الدين مىخواهد بگويد كه :\r\nاگر انسان ميان دو چيز مخير شود : يا فداى نادانىها و شهوات و تمايلات حيوانى مردم باشد ، يا اين كه براى حفظ استقلال شخصيت خود به خلوتگاه ها پناه ببرد ، البته اقدام به حفظ استقلال شخصيت بهتر است . و اين يك مطلب باطل نيست و هر مضمونى كه در ابيات جلال الدين مطابق مطلب مزبور بوده باشد مىتوان گفت : جلال الدين يك اصل عالى انسانى را نشان مىدهد . و اما اگر ابياتى وجود داشته باشد كه حقيقتا انزوا طلبى را توصيه كند و اعتنا بمسائل اجتماعى را محكوم بسازد ، اگر قابل تاويل نباشد با تمام صراحت راه مان را از جلال الدين جدا كرده رو به هدفى خواهيم رفت كه خود جلال الدين در نظر گرفته است ( تكامل ) ولى با راه فطرت و\r\n","description":"","footnote":"","page_name":" 10 ","page_number":13},
  {"content":"\r\nمنطق سليم نه با راه هايى كه جلال الدين در موقع بروز حالات شخصى روانى خويش پيش نهاد مىكند .\r\nبراى اثبات اين حقيقت كه ما بايستى به توصيه هاى جلال الدين در بىاعتنايى مسائل اجتماعى توجهى نكرده راه فطرت و منطق سليم را پيش بگيريم ، مىگوييم : اگر از خود جلال الدين بپرسيم كه آيا شما خود اعتقاد داريد كه « الخلق كلهم عيال الله و احبهم إليه انفعهم لهم » ( همهء انسانها شبيه باهل و عيال خدا هستند محبوبترين آنان در نزد خدا سودمندترين آنها بمردم مىباشند ؟ ) آيا شما مىگوييد :\r\n\r\nكه از آن سو جملهء ملت يكىست\r\nصد هزاران سال و يك ساعت يكى است ؟\r\n\r\nبا نظر به جريانات پشت پردهء طبيعت همهء انسانها در حكم يك انسانند ) . آيا اين مطلب صحيح است كه :\r\n\r\nگفت انسان پاره‌اى ز انسان بود\r\nپاره‌اى از نان يقين كه نان بود ؟\r\n\r\nآيا چنين نيست كه :\r\n\r\nبر مثال موجها اعدادشان\r\nدر عدد آورده باشد بادشان\r\nمفترق شد آفتاب جانها\r\nدر درون روزن ابدانها\r\nتفرقه در روح حيوانى بود\r\nنفس واحد روح انسانى بود\r\nچون كه حق رش عليهم نوره\r\nمنقرض هرگز نگردد نور او\r\nروح انسانى كنفس واحده است\r\nروح حيوانى سفال جامده است ؟\r\n\r\nآيا چنين است كه :\r\n\r\nاين چنين شه را ز لشكر زحمت است\r\nليك همره شد جماعت رحمت است\r\n\r\nاگر واقعيت چنين است يعنى اجتماع جايگاه زندگى من است ، چگونه امكان دارد كه انسان از جزء خود غفلت داشته باشد ؟ و بگذارد ديگران ( اجزاء ديگر او ) در آتش فقر و نادانى بسوزند ، اما خود به لحظاتى از لذايذ روحى قناعت بورزد .\r\n","description":"","footnote":"","page_name":" 11 ","page_number":14},
  {"content":"\r\nآيا جلال الدين اجازه مىدهد كه گروهى در بيغوله ها خزيده و به عذر عبادت و رياضت شاهد درو شدن گلهاى خداوندى ( انسانها ) بدست نيرومندان بوده و باقيمانده را از شخصيت خود بيگانه كنند ؟ اگر از مجموع شخصيت علمى و دينى و عرفانى جلال الدين بپرسيم كه شما آن داستان زمامدار جهود و كشتار او را در مردم ناتوان مسيحيت كه بيان كرده و ستمكارى او را بباد انتقاد گرفته‌ايد شوخى مىكرديد يا جدى مىگوييد ؟ به طور قطع پاسخ جلال الدين اين است كه جدى گفته‌ام و ستمكارى او را مورد انتقاد قرار داده‌ام . چرا ؟ اگر حقيقتاً قضا و قدر ناتوانان را تسليم اشقياء و جلادان روزگار مىكند اين چه داد و بىداد است كه جلال الدين در موارد فراوانى از دست ستمكاران طنين انداز مىكند ؟ آيا مىتوان با اين داد و بىداد به مسائل اجتماعى بىخيال بوده و در گوشه‌اى به حركت دادن زبان يا جست و خيز رقص و سماع به عنوان ذكر خداوندى قناعت ورزيد ؟ نتيجهء قطعى اين مطالب چنين است كه بايستى كتاب مثنوى را به عنوان يك اثر بزرگ در بارهء پيش برد تكامل انسانى چه از نظر فردى و چه از نظر اجتماعى مورد مطالعه قرار بدهيم نه به عنوان تز مكتبى كه تنها افرادى در آن عضويت داشته باشند كه يك عمر در شهوات و تبه كاريها بسر برده دست خود را بهر گونه خيانت و ظلم به ديگران آلوده ساخته‌اند .\r\nاكنون كه از نقدينهء عمرشان سكه هاى معدودى بيش نمانده است ، به خيال به دست آوردن كالاى گران بهاى شخصيت بر باد رفته به بازار زندگانى مىآورند .\r\nاكنون كه زنگ اخطار « و قفوهم انهم مسئولون » ( آنها را نگه داريد آنان مسئولند ) در گوششان طنين انداخته است . اكنون كه قيافهء وحشتناك حسابگران پشت پردهء طبيعت از شكاف ديوار زندگانى آنها نمودار گشته آنها را بوحشت انداخته است ، به جاى جبران گذشته ها و به جاى بيدار كردن ديگران كه ما راه غلط رفته‌ايم شما راه صحيح را انتخاب كنيد ، يك مجلد\r\n","description":"","footnote":"","page_name":" 12 ","page_number":15},
  {"content":"\r\nمثنوى يا گلشن راز شبسترى به بغل گرفته در گوشه‌اى كه براى لذت روانى خود انتخاب نموده‌اند پله هاى مصنوعى و لرزان ايجاد كرده مشغول گام برداشتن به اوج وصال بارگاه ربوبى شوند\r\n\r\n5 - عرفان مثبت دريافت حقيقت است با گرايش به آن .\r\nاگر تمام دانشهاى دنيا را در مغز خود جاى بدهيم .\r\nاگر تمام حقائق و واقعيات را در درون خود دريابيم .\r\nاگر تمام زندگانى را شب و روز خدا خدا بگوييم ، مادامى كه گرايش واقعى پيدا نكنيم با قطع نظر از آثار طبيعى خود دانش و درك حقائق و تلفظ به كلمه خدا خدا شخصيت ما از كمال مطلوب و ايده آلى كه در انتظار ماست بهره ور نخواهد گشت .\r\nاگر روزى گرايش واقعى به حق و حقيقت به ما دست بدهد امكان ندارد كه آن روز براى منافع خود دروغى بگوييم ، دست بفحشاء بزنيم . اگر روزى گرايش واقعى به حق و حقيقت به ما دست بدهد محال است كه ديگران را وسيله و خود را هدف بپنداريم . و براى يك دستمال ناچيز خود به قيصريه ها آتش بزنيم . و براى حفظ موقعيت خويش جانهاى انسانى را بازيچهء كامورى خود قرار بدهيم ، زيرا گرايش واقعى به حق و حقيقت به ما نشان خواهد داد كه :\r\n\r\nاين همه عربده و مستى و ناسازى چيست\r\nنه همه همره و هم قافله و هم زادند\r\n\r\nاگر روزى گرايش واقعى به حق و حقيقت به ما دست بدهد كلمات حق ابو ذر غفارى را در مقابل نيرومندان دورانش كه كلمهء حقى در مقابل پيش روان منحرف بود با عظمتترين ذكر خداوندى خواهيم يافت . و خواهيم ديد كه درخشانترين ذكر خداوندى همان بود كه ، نيايشگر حقيقى و پيشواى بزرگ اسلام حسين بن على عليه السلام به زبان آورد و جان خود را در راه همان ذكر از دست داد تا به بارگاه جانان قدم بگذارد ، او چنين گفت : انسانى كه مشغول شهوت رانى و كامكارى است ، فردى كه همهء افراد جامعه را بردهء خود مىداند ، كسى كه در لجن زار خود پرستى غوطه مىخورد و گوشش ناله ستمديده گان را نمىشنود او لايق پيشوايى نيست .\r\n","description":"","footnote":"","page_name":" 13 ","page_number":16},
  {"content":"\r\nما گمان مىكنيم كه طرف اين گفتگو خود جلال الدين نيست ، زيرا گمان نمىرود مجموع عناصر شخصيت روانى جلال الدين از گرايش به خرابات در مقابل آبادىهاى علم و معرفت كه همواره جلال الدين از آن دفاع كرده مىگويد :\r\n\r\nخاتم ملك سليمان است علم\r\nجمله عالم جسم و چون جان است علم\r\n\r\nحمايت كند . بلكه طرف گفتگو افرادى هستند كه اگر مثنوى هم نبود كتاب ديگرى را پيدا كرده مانند رباعيات منسوب به خيام نگرانى خود را بر طرف مىساختند ، يعنى نگرانى از حق كشىها و نابود ساختن حس وظيفه شناسى خود را با زمزمهء رباعياتى از قبيل رباعى ذيل بر طرف مىكردند :\r\n\r\nاسرار ازل را نه تو دانى و نه من\r\nوين حرف معما نه تو خوانى و نه من\r\nهست از پس پرده گفتگوى من و تو\r\nچون پرده بر افتد نه تو مانى و نه من\r\n\r\n\r\n6 - آيا مثنوى تناقضاتى دارد ؟ و اگر تناقضاتى دارد قابل حل و فصل مىباشند يا نه ؟ چنان كه در مقدمات جلد اول از دفتر اول اشاره كرده‌ايم در كتاب مثنوى تناقضاتى ديده مىشود ، ولى بايستى ما اين تناقضات را به چهار گروه عمده تقسيم كنيم :\r\nگروه اول - مطالبى است كه در باره يك موضوع در مثنوى با بيانات متناقضى مطرح شده است ، ولى اين تناقضات كاملا سطحى است و مطالعه كنندهء آگاه مىتواند با يك دقت همه جانبه آن تناقضها را بر طرف كند مانند موضوع ماديات . گاهى جلال الدين امور مادى را آن چنان محكوم و مطرود قلمداد مىكند كه با نظر يك جانبه مىتوان گفت : جلال الدين اصلا با زندگانى مخالف است . گاهى ديگر از تنظيم امور زندگانى طرفدارى كرده كار و كوشش را عبادت جلوه مىدهد . شكى نيست در اين كه در اين موارد كوچكترين تناقضى وجود ندارد ، زيرا ملاحظه تمام مباحث مربوطه روشن مىشود كه جلال الدين مطابق آيات و روايات مىخواهد از پرستش ماديات جلوگيرى كند نه از زندگانى مادى فردى و اجتماعى كه تنظيمش در مدارك اسلامى عبادت محسوب شده است .\r\n","description":"","footnote":"","page_name":" 14 ","page_number":17},
  {"content":"\r\nگروه دوم - تناقضاتى است كه تا حدودى عميق تر به نظر مىرسد مانند توصيهء اكيد جلال الدين به تبعيت و بزرگ داشت قوانين طبيعت مانند « عليت » و غير ذلك . و در باره همين موضوع گاهى قيافهء منفى نشان داده مىگويد : بايستى بالاتر از اين قوانين را منظور نمود ، و اين جهان خيالى بيش نيست . اين گروه از تناقضات هم قابل حل و فصل است ، زيرا او واقعيت و قوانين هستى را منكر نمىشود ، بلكه مىگويد : اين واقعيت و قوانين در مقابل واقعيت پشت پرده و زير بناى هستى مانند خيالات است كه اصالتى ندارد . گاهى مىخواهد بگويد : گمان مبريد كه خداوند پس از ايجاد جهان هستى و حاكم ساختن گروهى از قوانين به جهان ، خود را از نظارت و تسلط ناتوان ساخته است .\r\n\r\nاز سبب سازيش من سودائيم\r\nوز سبب سوزيش سوفسطائيم\r\n\r\nيعنى سببيت همهء سببها از اوست .\r\nگروه سوم - تناقضاتى است كه عميق تر از دو گروه فوق است ، از قبيل رابطهء موجود برتر با جهان هستى و جبر و اختيار . آن چه كه اين جانب احساس مىكنم اين گونه تناقضها را با چند احتمال مىتوان توضيح داد :\r\n1 - جلال الدين در اين موارد هر نظريه‌اى كه پيش مىكشد به جهت وسعت و عظمت ديدگاهش آن نظريه با ملاحظهء شرائط ذهنى جلال الدين به حد نصاب خود مىرسد و آن چنان عمق نظريه و استدلال به آن جلال الدين را جلب مىكند كه در آن حال به نظريهء مخالف توجهى ندارد ، لذا در موقع محاسبهء مجموعى نظريات با يكديگر سازگار نمىباشد . بايستى در اين موارد بگوييم : در حقيقت افراد متفكر را به انديشهء عميق تحريك و وادار مىكند ، و مىخواهد اين مسائل عميق تر بررسى شود نه اين كه مىخواهد نظريهء نهايى بدهد .\r\n2 - ممكن است يك نقطه نهايى به عنوان محصول همهء نظريات گوناگون در درون جلال الدين ايجاد شده است كه او آن نقطه نهايى را مىچشيد ولى نمىتوانست در كالبد الفاظ بيان كند .\r\n","description":"","footnote":"","page_name":" 15 ","page_number":18},
  {"content":"\r\n3 - احتمال هم مىرود كه اين گونه تناقضات را با ابيات ديگرش حل و فصل مىكند چنان كه در مسئله جبر و اختيار چند بار دو نسبت داشتن كار انسانى را مطرح نموده است .\r\n4 - بعضىها احتمال داده‌اند كه جلال الدين به جهت عشق افلاطونى كه پيدا كرده بود ، سطح عميق شخصيت او در حال جذبه بوده و از نظر سطح ظاهرى چند شخصيتى شده است .\r\nو به هر حال آن چه كه به نظر مىرسد اين است كه در اين گروه از تناقضات ( در صورتى كه قابل هماهنگ شدن نبوده باشد ) مطالعه كننده بايستى خود به فعاليت انديشه‌اى و دريافتى بپردازد ، و الا اگر به اين قناعت كنيم كه جلال الدين در درون خود همه تضادها و تناقضات را هضم يا هماهنگ ساخته است ، تكليف نهايى مطالب ابراز شده را تصفيه نخواهد كرد .\r\nگروه چهارم - تناقضاتى است كه ناشى از شور و هيجان و بهت روانى مىباشد . اين قسم را خود جلال الدين چنين مىگويد :\r\n\r\nگه چنين بنمايد و گه ضد اين\r\nجز كه حيرانى نباشد كار دين\r\nنه چنان حيران كه پشتش سوى اوست\r\nبل چنين حيرت كه محو و مست دوست\r\n\r\n","description":"","footnote":"","page_name":" 16 ","page_number":19},
  {"content":"\r\n\r\nبسم الله الرحمن الرحيم\r\nداستان پير چنگى كه در عهد عمر براى خدا در گورستان چنگ مىزد\r\n\r\nدر بيان اين شنو يك داستان\r\nتا بدانى اعتقاد راستان\r\n( ( 1913 ) ) آن شنيدستى كه در عهد عمر\r\nبود چنگى مطربى با كرّ و فرّ\r\n( ( 1914 ) ) بلبل از آواز او بىخود شدى\r\nيك طرب ز آواز خوبش صد شدى\r\n( ( 1915 ) ) مجلس و مجمع دمش آراستى\r\nوز نواى او قيامت خاستى\r\n( ( 1916 ) ) همچو اسرافيل كآوازش به فن\r\nمردگان را جان در آرد در بدن\r\nيار سايل ( 1 )  بود اسرافيل را\r\nاز سماعش پر برستى فيل را\r\nيا چو داود از خوشىّ نغمه ها\r\nجان پراندى سوى بستان خدا\r\n( ( 1918 ) ) سازد اسرافيل روزى ناله را\r\nجان دهد پوسيدهء صد ساله را\r\n( ( 1919 ) ) اوليا را در درون هم نغمه ها است\r\nطالبان را ز ان حيات بىبها است\r\n( ( 1920 ) ) نشنود آن نغمه ها را گوش حس\r\nكز سخنها گوش حس باشد نجس\r\n\r\n","description":"","footnote":" ( 1 ) رسائل ، در كتاب قاموس در ماده رسل مىگويد : ترسيل در قرائت عبارت است از ترتيل ، با اين معنى ممكن است مقصود جلال الدين در مصرع فوق اين بوده باشد كه پير چنگ زن در نغمه هاى خود ، نغمهء اسرافيلى داشت ، يا منظور خود را با خواندن خود آشكار مىساخت ، بعضى از شارحين مثنوى مىگويند : كلمهء « يا » براى تخيير نيست ، بلكه به ضميمهء « راء » « يار سايل » دو كلمه است ، يار به معناى دوست ، سائل به معناى جاى و هميشگى ، يعنى پير چنگى گويى يار هميشگى اسرافيل بوده است . . ","page_name":" 17 ","page_number":20},
  {"content":"\r\n\r\n\r\n( ( 1921 ) ) نشنود نغمهء پرى را آدمى\r\nكو بود ز اسرار پريان اعجمى ( 1 ) \r\n( ( 1922 ) ) گر چه هم نغمهء پرى زين عالم است\r\nنغمهء دل برتر از هر دو دم است\r\n( ( 1923 ) ) گر پرى و آدمى زندانيند\r\nهر دو در زندان اين نادانيند\r\n( ( 1924 ) ) معشر الجن سوره رحمن بخوان\r\nتستطيعوا تنفذوا را باز دان\r\nسورهء رحمن بخوان اى مبتدى\r\nتا شوى بر سرّ پريان مهتدى\r\nكار ايشان است ز آن سوى پرى\r\nگرددت روشن چو جويى رهبرى\r\n( ( 1925 ) ) نغمه هاى اندرون اوليا\r\nاولًا گويد كه اى اجزاى لا\r\n( ( 1926 ) ) هين ز لاى نفى سرها بر زنيد\r\nوين خيال و وهم يك سو افكنيد\r\n( ( 1927 ) ) اى همه پوسيده در كون و فساد\r\nجان باقيتان نروييد و نزاد\r\n( ( 1928 ) ) گر بگويم شمه‌اى ز ان خيمه ها\r\nجانها سر بر زنند از دخمه ها\r\n( ( 1929 ) ) گوش را نزديك كن كآن دور نيست\r\nليك نقل آن به تو دستور نيست\r\n( ( 1930 ) ) هين كه اسرافيل وقتند اوليا\r\nمرده را ز ايشان حيات است و نما\r\n( ( 1931 ) ) جانهاى مرده اندر گور تن\r\nبر جهد ز آوازشان اندر كفن\r\n( ( 1932 ) ) گويد اين آواز ز آواها جداست\r\nزنده كردن كار آواز خداست\r\nچون به صورت اوليا آگه شوند\r\nاز طرب گويند چون با ره شوند\r\n( ( 1933 ) ) ما بمرديم و به كلى كاستيم\r\nبانگ حق آمد همه برخاستيم\r\n( ( 1934 ) ) بانگ حق اندر حجاب و بىحجيب\r\nآن دهد كو داد مريم را ز جيب\r\n( ( 1935 ) ) اى فناتان نيست كرده زير پوست\r\nباز گرديد از عدم ز آواز دوست\r\n( ( 1936 ) ) مطلق آن آواز خود از شه بود\r\nگر چه از حلقوم عبد الله بود\r\n( ( 1937 ) ) گفت او را من زبان و چشم تو\r\nمن حواس و من رضا و خشم تو\r\n\r\nآيه\r\n* - يا مَعْشَرَ اَلْجِنِّ وَاَلإِنْسِ إِنِ اِسْتَطَعْتُمْ أَنْ تَنْفُذُوا مِنْ أَقْطارِ اَلسَّمواتِ\r\n","description":"","footnote":" ( 1 ) اعجمى گنگ و كسى كه سخن را نتواند صحيح و آشكار بگويد . . ","page_name":" 18 ","page_number":21},
  {"content":"\r\n\r\nوَاَلأَرْضِ فَانْفُذُوا لا تَنْفُذُونَ إِلَّا بِسُلْطانٍ ( 1 )  55 : 33\r\n( اى گروه جن و انس اگر بتوانيد در جوانب آسمانها و زمين نفوذ كنيد ( راهى از آنها براى بيرون رفتن پيدا كنيد ) ولى نخواهيد توانست از آسمانها و زمين نفوذى به بيرون داشته باشيد ، مگر به سلطه و يارى خداوندى ) .\r\nاين داستان كه جلال الدين نقل مىكند و عالىترين مسائل انسانى و الهى را در آن مورد بحث و بررسى قرار مىدهد ن هيچ يك از شارحين نتوانسته‌اند مدرك آن را بيان كنند و تنها چيزى كه وجود دارد داستانى است كه شبيه به آن در زمان ابو السعيد ابو الخير نقل شده است .\r\nيك نظر اجمالى بموسيقى\r\nدر بارهء موسيقى و نوازندگى آن روح انسانى را و در بارهء آثار اين نوازندگى از نظر فيزيولوژى و روانى مباحث زيادى تا كنون مطرح شده است . بايستى گفت اين پديده بدون ترديد چنان كه در سطح ظاهرى روح انسانى تاثير دارد ، همچنين در صورتهاى خيلى عالى در سطح عميق شخصيت نيز آثارى مىگذارد و نيز جاى ترديد نيست كه موسيقى يكى از آن عوامل است كه در درون انسانها مطابق نمودهاى درونى آنها غير عكس العملهايى را ايجاد مىكند و ابداع آهنگهاى بسيار عالى از بسيار طرف موسيقى دانهايى از قبيل بتهوون و موزارت و شوپن و هم يكى از جلوه هاى ابداعى روح انسانى بوده ، هنرمندى نظر انسانى را در درجه عالى نشان مىدهد ، ولى مطلبى كه اهميت دارد اين است كه آيا موسيقى آن چنان كه براى از ما در حال طبيعى خوشايند بوده و در حالات غير طبيعى از روان پزشكى ضرورى به نظر مىرسد ، آيا در واقع همچنين است ؟ يعنى واقعا موسيقى يكى از لذايذ طبيعى و گاهى هم عوامل ضرورى بشريست ؟ اين يك سؤال است كه پاسخ قانع كننده‌اى در بارهء آن تا كنون ابراز نشده است و گمان هم نمىرود كه كسى بتواند با نظر به وضع بسيار بغرنج و معماى روح\r\n","description":"","footnote":" ( 1 ) سوره الرحمن ، آيهء 33 . . ","page_name":" 19 ","page_number":22},
  {"content":"\r\nانسانى ، موسيقى را بطور قاطعانه تجويز نمايد - زيرا اين نوساناتى كه موسيقى در روح ما ايجاد نموده ، براى ما لذت بار جلوه مىكند ، نوساناتى است كه هيچ گونه واقعيتى را بدست ما نمىدهد به همين جهت است كه شوپن هاور پس از آن كه خوشايندى موسيقى را مىستايد ، مىگويد : ولى عيبى كه دارد اينست كه موسيقى هم به تمام معنى و آن چنان كه شايسته است ما را از واقعيتهاى زندگانى دور نمىكند . از اين جمله روشن رو مىشود كه موسيقى با آن هيجاناتى كه در روان ما ايجاد مىنمايد ، ما را از واقعيتها دور مىكند . يا بدان جهت كه فرد را انسانى گرايش شديد و فرار از واقعيات دارد ، بموسيقى مىآورد . اگر موسيقى تاثيرى در روان نبخشد ، خوشايند ما نخواهد بود و اگر تأثيرى ببخشد موقعى است كه مالكيت ما از خود مىگيرد و جنبهء انفعالى ما را تقويت مىكند .\r\nدرست است كه تحريك و تشجيعى را كه موسيقى انجام مىدهد را از موجوديت حقيقى خود با يك گروه نوسانات بالاتر شبح مىبرد ، ولى هنگامى كه موسيقى تمام مىشود . يك سرازيرى حقيقى در خود احساس مىكنيم و مىبينيم كه موسيقى سايه‌اى از ما براى ما ساخته و آن را بالا برده بود ، اكنون كه آن مصنوعى از بين رفته ، واقعيات با همان خشونت براى ما نمودار مىشود .\r\nبه همين جهت بوده است كه در جنگهاى صدر اسلام كه در حدود هشتاد جنگ و دفاع بوده است ، ما نمىبينيم كه مسلمين براى تهييج سربازان خود بموسيقى متوسل شوند ، بلكه آنها شعارهاى واقعى را بطور دسته جمعى گفته تحريك مىگشتند چنان كه در يكى از جنگها كفار قريش شعار ذيل را با موسيقى به آن و هيجان رزمى مىگفتند :\r\nاعل هبل ، اعل هبل .\r\n( بلند باد هبل ، بلند باد هبل ) مسلمانان هم در مقابل آنان مىگفتند :\r\n« الله اعلى و اجل » اين شعارى بود كه واقعيت داشت و همهء آنان اعتقاد كامل داشتند و در يكى از جنگها دشمنان مىگفتند :\r\n","description":"","footnote":"","page_name":" 20 ","page_number":23},
  {"content":"\r\n\r\nنحن لنا العزى و لا عزى لكم .\r\n\r\nماييم كه عزى داريم و شما عزى نداريد .\r\nسربازان مسلمانان در مقابل آنان مىگفتند :\r\n\r\nالله مولانا و لا مولى لكم .\r\n\r\nخداوند آقاى ماست و شما آقايى نداريد .\r\nبا اين كه كفار به هر گونه وسايل موسيقى آن زمان براى تحريك خلاصه خود متوسل مىگشتند ، مسلمانان كوچكترين اعتنايى مىكند ، سپس به مسئلهء موسيقى نداشتند ( 1 ) \r\nبايستى گفت : بشر از نظر كمبودى كه در معرفت توانايى در زندگان مواجهه با واقعيت دارد ، موسيقى را براى تسلى خود تاييد نام آن را ضرورت مىگذارد و به همين جهت است است ، كه اسلام به موسيقى روى خوشى نشان نمىدهد و مىخواهد انسانها روحى و طبيعى ، با خود واقعيات روبرو گردند .\r\nدر اين دنيا علتى كه براى ممنوعيت موسيقى در منابع اسلامى ذكر شده مسئلهء لهو و لعب است . با نظر به اين علت كاملًا روشن مىشود كه اسلام مىخواهد انسان خود را در مقابل هيجانات پا در هوا نبازد و آمادگى واقعى خود را از دست ندهد و تا بتواند اختيار خود را اختياراً سلب نكند ، اگر موسيقى آن چنان كه عاشقان دلباخته اش مىگويند ، حقيقتاً روح انسانى را تصفيه مىكند ، شيوع موسيقى در شرق و\r\n","description":"","footnote":" ( 1 ) در يكى از جنگها هند زن ابو سفيان با زنهاى ديگر قريش موسيقى تحريك آميز و حماسى نواخته ، ابيات ذيل را مىخواندند :\r\nويهاً بنى عبد الدار * ضرباً بكل تبار\r\nان تقبلوا نعانق * ان تدبروا نفارق\r\n* فراق غير وامق *\r\n( آگاه باشيد فرزندان عبد الدار با هر شمشير برنده بزنيد ، اگر با پيروزى بر گرديد با شما هم آغوش گشته ، فرشهاى گرانبها به شما مىگسترانيم و اگر از جنگ رو گردان شويد و با شكست روبه رو گرديد بدون علاقه به شما از شما جدا خواهيم گشت ) . . ","page_name":" 21 ","page_number":24},
  {"content":"\r\nغرب دوران بيمارىهاى روانى و فساد اخلاقى به حدى است كه گفتگو در بارهء آن باعث شرمسارى است ؟ ما نمىدانيم كه اگر انسانها به اين اندازه به موسيقى اشتغال آن نمىورزيدند و با خود واقعيات روبه رو مىگشتند ، چه اندازه اعتلا را مىپيمودند ؟ مىگويند : امروزه مانند دورانهاى گذشته موسيقى يكى از موضوعات است كه اكثريت قريب به اتفاق آن را تأييد مىكنند ، اگر چيزى واقعا ضرر داشت ، آيا مىتوانست اين اندازه مردم را به خود مشغول بدارد ؟ مىگوييم صحيح است ، ولى فراموش نكنيم كه بشر در دورانهاى گذشته بردگى را هم زير بناى تمام مسائل اجتماعى و سياسى خود قرار داده بود و به فكر هيچ كس نمىرسيد كه يك اصل خلاف انسانى بوده باشد ، حتىها ارسطوها و افلاطونها از آنها با تمام تأكيد دفاع مىكردند .\r\nامروزه اگر مردم از انديشه هاى عميق در بارهء مسائل دينى و اجتماعى و روانى و تكامل به معناى عمومى سرباز مىزنند ، آيا مىتوان گفت : اين اكثريت بدون علت صحيح نمىتواند از انديشهء صحيح سر باز بزند ؟ پس ناچار اين هم يك واقعيتى است كه بايستى تمام موضوعات را از نظر سطحى آنها رسيدگى كرد امروزه جوانان اروپا و آمريكا و كشورهاى زيادى از آسيا در مستى شگفت انگيزى بسر مىبرند ، براى آنان زندگانى قيافهء هدف دار خود را نشان نمىدهد ، آيا مىتوان گفت زندگانى هدفى ندارد زيرا اگر هدفى داشت جوانان امروزى ما هم در جستجوى آن تلاش مىكردند ؟ خلاصه براى انسان خردمند كه مىخواهد همهء موضوعات را از نظر همه جانبه بنگرد ، روش اكثريتى كه برتراند راسل فيلسوف انگليسى در بارهء آن مىگويد : « هر فردى از انسان زاويه‌اى براى جنون دارد » و « راه اعتدال را بشر هنوز نمىشناسد » يا « راه اعتدال را نمىرود » هيچ گونه ملاك نمىباشد و نمىتواند راه واقعى را به او نشان بدهد .\r\nبلى نغمهء خوب مانند نغمهء داودى كه بدون ترديد داراى مضامين پا در هوا مانند موسيقى امروزى نبوده است ، يك پديدهء منطقى است . ما نمىخواهيم لذايذ احساس را محكوم نماييم ، ما مىخواهيم انسانها اسير احساساتى نگردند كه انديشه در واقعيات را\r\n","description":"","footnote":"","page_name":" 22 ","page_number":25},
  {"content":"\r\n\r\nاز آنها بگيرد و انفعالى در آنها ايجاد كند كه شخصيت آنها را تنها منفعل ( پذيرا ) « نه خلاق » تربيت كند و نيز مطلب نهايى ما در موسيقى اين است كه اين زندگانى محدود را كه مىتواند با عالىترين فعاليتهاى مادى و روحى اشباع شود ، نبايستى در لهوى كه شبحى از آرزوهاى شكست خورده يا حماسه و تحريكات هوايى در عين حال لذت بخش است سپرى كرد ، اما تعيين مصداق به عهدهء مردم آگاه است .\r\n\r\n( ( 1925 ) ) نغمه هاى اندرون اوليا\r\nاولًا گويد كه اى اجزاء لا\r\n( ( 1926 ) ) هين ز لاى نفى سرها بر زنيد\r\nوين خيال و وهم يك سو افكنيد\r\n\r\nنغمه هاى درونى اولياء جويندگان حقيقت فوق ارزش است\r\nاينكه انسان هر اندازه در راه تكامل روحى پيشتر برود فعاليتها و نمونه هاى خوشايند و واقعى درون او افزايش مىيابد ، اصل بسيار صحيحى است . اگر چه در دنيا اكثريت مردم از حدود نفس تجاوز نمىكنند و در همان دهليز حيات سطحى بار اقامت مىافكنند و از همان دهليز نيز رو به فنا مىروند . ولى عدهء فراوانى هم پيدا مىشوند كه حقيقتاً\r\n\r\nمطربانشان در درون دف مىزنند\r\nبحرها در شورشان كف مىزنند\r\n\r\nهمين جهان هستى « با همين نمودهاى خشن و غير قابل انعطافش » در درون انسانى كه روحش اعتلا يافته ، قدرت تجريد و سازندگى او به اوج كمال رسيده است ، مىتواند در عين خاموشى طبيعت و در عين سركشى انسانهاى ديگر ترانه هاى زيبايى را احساس نمايد و اين كه مىگويند :\r\n\r\nتو مو مىبينى و من پيچش مو\r\nتو ابرو من اشارتهاى ابرو\r\n\r\nبراى او قابل درك مىگردد و از آن جهت كه اين جوش و خروش درونى از اين\r\n","description":"","footnote":"","page_name":" 23 ","page_number":26},
  {"content":"\r\n\r\nمعلومات رسمى و حرفه‌اى دست نمىدهد ، جويندگان بايستى از رهبران راه حق و حقيقت نفسى بگيرند و آنها را بچشند و بدانند كه اين موها كه مىبينند پيچشهاى شگفت انگيزى دارد و اين قطره ها كه مىبينند درياهاى متلاطمى در آنها وجود دارد ، مگر نه اين است كه همين ذرهء ناچيز را اگر بشكافيم خورشيدى در ميان آن خواهيم ديد ؟ ولى سنت جهان بر اين جارى شده است كه رهروان با مجاهدت مىتوانند اين نغمه هاى آسمانى و اين سروشهاى غيبى را در درون خود ايجاد نمايند . آرى در اين مورد نيز نقش رهبران حقيقى اساسىترين عامل شنوندگى ترانه هاى روحانى خواهد بود . گر چه هم نغمهء پرى زين عالم است نغمهء دل برتر از هر دو دم است\r\nانس و جن با محيطهاى گوناگون در همين جهان زندگى مىكنند\r\nاز آن جهت كه غير از خداوند هر چه كه از موجودات تصور شود بالاخره ممكن الوجودند ، لذا در هر محيطى هم كه از جهان زندگى كنند بالاخره از نظر هويت مخصوص به خود در عالم ربوبيت نخواهند بود .\r\nاگر چه به نظر مىآيد نغمه هاى پريان لطيفتر و از سنخ نغمه هاى انسانى نيست ، ولى انسان را كه ما مىشناسيم ، قلبى كه خداوند به او عطا فرموده است نغمه هايى بالاتر و ظريفتر از پريان دارد .\r\nدل آدمى موجود بس شگفت انگيز است كه هم ترانه مىنوازد ، هم ترانه را مىشنود . زيرا كه قلب انسانى چنان كه در مباحث بعدى مثنوى خواهد آمد ، جايگاه جلوهء خداونديست و در بارهء فرشتگان و پريان چنين قلبى وجود ندارد ، مخصوصاً قلبى كه توانسته است خود را از سنگلاخهاى طبيعت رهايى داده ، به شاهراه ملكوت رهسپار گردد .\r\n","description":"","footnote":"","page_name":" 24 ","page_number":27},
  {"content":"\r\n\r\n\r\n( ( 1936 ) ) مطلق آن آواز خود از شه بود\r\nگر چه از حلقوم عبد الله بود\r\n\r\nانسانها در مقابل وجود خداوندى موجوديتى ندارند\r\nاين مطلب كه موجوديت انسانها در مقابل خداوند جل و علا چيست ؟ مبحث بسيار مهمى است . گروهى از فلاسفه و عرفا را عقيده بر آن است كه اين انسانها در مقابل خداوند به هيچ وجه موجوديتى ندارند ، بلكه اينان سايه هايى هستند كه داراى وجود تبعى بوده ، از نظر موجوديت نمىتوانند عرض اندام نمايند ، گروهى مىگويند : موجوديت انسانها را در مقابل خداوند نمىتوان منكر شد « چنان كه همين حواس اثبات مىكند » نهايت امر اين است كه مقدار و كيفيت وجودى اينان مانند آن موجوديتى است كه فعاليتهاى روح انسانى دارا مىباشد . گروهى ديگر مىگويند : موجوديت تمام كائنات ، همان مقدار از هستى بهره مند است كه كالبد مادى در مقابل روح انسانى .\r\nبعضى ديگر مىگويند : براى هيچ يك از اجزاء يك كل مجموعى ، استقلالى در وجود نيست ، آن چه كه موجود است خود كل است و وجود اجزاء تعلقى خالص است .\r\nممكن است بگوييم : اين تشبيهات همگى از نظرهاى مختلف در بارهء موجوديت انسان در مقابل خداوند صحيح است ، مگر نظريهء اخيرى كه جزء و كل را مىگويد .\r\nمثلًا : احتياج وجود انسان به مقام شامخ ربوبى به قدرى شديد است كه در هيچ لحظه‌اى و از هيچ جهت توانايى تضمين وجود خود را ندارد ، او چنان كه گفتيم مانند فوتونهاى ريز نور دائماً در حال ريزش است .\r\nساخته شدن انسان به دست قدرت خداوندى چنان نبوده است كه خداوند احتياج به وسيله‌اى داشته ، او را در يك ماده كه خمير مايهء اصل موجودات بوده و در ازل موجود باشد بيافريند .\r\n","description":"","footnote":"","page_name":" 25 ","page_number":28},
  {"content":"\r\n\r\nلذا پس از آفريده شدن به هيچ وجه نمىتواند از حيطهء قدرت خداوندى خود را خارج نمايد ، از همهء اين جهات كه گفتيم وجود انسان شبيه به فعاليتهاى روح است ، در مقابل خود روح ، « چنان كه روح تصورات و مفاهيمى را در عالم خود ايجاد مىنمايد و آن مفاهيم و تصورات نمىتوانند كوچكترين استقلالى داشته باشند » .\r\nاز آن جهت كه خداوند لطيف است و در تمام موجوديت انسانى آن چنان نفوذ دارد كه هيچ يك از اجزاء انسان نمىتواند از حيطهء وجودى خداوند بر كنار بوده باشد . تمام ذرات وجودى انسان در مقابل اراده ى خداوند مانند يك موجود جامد محقر در تحت قدرت روحى ما است ، لذا به كالبد در مقابل روح تشبيه شده است و اما تشبيه كردن به جزء و كل كه حتى گاهى در كلمات جلال الدين نيز ديده مىشود با نظر به سؤالاتى كه پاسخ از آنها دشوار است و منجر گشتن آن سؤالات به يك عده مسائلى كه پاسخ از آنها امكان پذير است ، باطل مىباشد ، مگر مقصود از « كل و جزء » اصطلاح ديگرى باشد كه در شناسائىهاى معمولى ديده نمىشود .\r\nپس اين حقيقت است كه انسان در مقابل خداوند با نظر به محقر بودن انسان و احتياج كلى در تمام موجوديت خود به خدا ، گويى يك موجود منفى است . اين است كه جلال الدين مىگويد :\r\n\r\n( ( 1925 ) ) نغمه هايى اندرون اوليا\r\nاولًا گويد كه اى اجزاى لا\r\n\r\nولى همين انسان از آن جهت كه مورد تابش شعاع نور خداونديست داراى موجوديت بس عالى است .\r\nاين موجوديت را آن گاه مىتواند به ثمر برساند كه به تزكيهء نفس پرداخته و نفس خود را از عالم ماده بالاتر برد ، در اين هنگام متوجه خواهد شد كه آن موجوديت كه قبل از اعتلا تصور مىكرد ، وهم و خيالى بيش نبوده است .\r\nضرب المثل\r\n\r\n( ( 1936 ) ) مطلق آن آوازها از شه بود\r\nگر چه از حلقوم عبد الله بود\r\n\r\nاين بيت در ادبيات فارسى آن قدر مشهور است كه به عنوان ضرب المثل گفتگو\r\n","description":"","footnote":"","page_name":" 26 ","page_number":29},
  {"content":"\r\n\r\nمىشود . اين بيت را در آن موارد استشهاد مىكنند كه فعاليتى از شخصى ديده مىشود كه در خور و استعداد او نيست و با نظر به اهميت كار مىگويند اين كار از اين شخص ساخته نيست . اين همه . . . يا مطلق اين آوازها . . . .\r\nتفسير ابيات\r\nداستانى در بيان مطالب فوق بشنويد ، تا اعتقاد مردان الهى را دريابيد ، در عهد عمر مطربى بود كه چنگ مىنواخت او چنان آواز زيبايى داشت كه بلبلان را از آواز او حالات بىخودى دست مىداد ، هنگامى كه او به نواختن ترانه مىپرداخت طرب چنان افزايش كمى و كيفى مىيافت كه منقلب به صد طرب مىگشت ، مجلس و مجمع را دم روح افزاى او مىآراست و قيامتى از نواى او بر مىخاست .\r\nهمچنان كه اسرافيل با دم و نغمه هاى خود مردگان را زنده خواهد كرد ، همچنان اين پير چنگ نواز چنان طراوتى به روحهاى افسردهء انسانها مىبخشيد كه گويى اسرافيل ارواح مرده را دوباره زنده ساخته است .\r\nگويى نغمهء او تلاوت نغمه هاى داودى بود . فيل با آن جثهء بزرگ و سنگينش از ترانهء او به طرب آمده ، پرواز نمودى . يا مانند داود عليه السلام آن چنان نغمه هاى دلنشين مىنواخت كه ارواح انسانها را تا بستان خداوندى به پرواز درمىآورد .\r\nروزى فرا مىرسد كه اسرافيل استخوانهاى پوسيده را جان مىدهد و آنها را زنده مىگرداند . اولياء الله هم در درون خويش نغمه هايى دارند كه براى جويندگان راه حق و حقيقت حيات فوق ارزش مىدهد . اما اين نغمه هاى حيات بخش را گوشهاى حسى نخواهد شنيد ، زيرا سخنهاى حسى گوش حس را آلوده مىسازد و نمىتواند لذت روحانى و بىنهايت نغمهء درونى اوليا را بشنود . آرى ، نغمهء پريان را هم گوش آدمى نمىشنود ، زيرا گوش انسانى در مقابل پريان ناشنوا است . با اين حال كه نغمه هاى پريان در جهان بعد و قانون و جريانات طبيعى ايجاد مىگردد ، ولى نغمهء درونى انسانها از هر دو نغمهء آدميان معمولى و پريان برتر است ، زيرا كه نغمه هاى انسانى و ترانه هاى پريان از زندان قفس بلند مىشود ، زندانى كه سرتاسر آن نادانى است . براى اين كه تصديق كنى\r\n","description":"","footnote":"","page_name":" 27 ","page_number":30},
  {"content":"\r\nكه انس و جن در اين جهان در زندانند ، برو آيهء يا معشر الجن . . . را بخوان . اما كار اولياء الله بالاتر از كار پريان است ، اگر رهبر كاملى براى خود پيدا كنى ، اين راز را بر تو روشن خواهد ساخت . مىدانيد نغمه هاى درون اوليا چه مىگويند ؟ آنان در مرحلهء اول به شما مىگويند : اى غوطه وران صحراى نيستى سر بيرون بياوريد ، اين خيالات و اوهام را كنار بگذاريد ، اى پوسيدگان ديار كون و فساد اين گونه كه شما در لايه هاى چرخ ماده و طبيعت پيچيده‌ايد ، آن جان ابدى شما نه به ثمر خواهد رسيد و نه حقيقتى را توليد خواهد كرد .\r\nبياييد گوشتان را نزديكتر بگيريد ، اما نقل آن حقايق به شما دستور نيست . نمىدانم چگونه به شما حكايت كنم ؟ اما شما مىتوانيد از ناله هاى من آن حقايق را بشنويد .\r\n\r\nسرّ من از نالهء من دور نيست\r\nليك چشم و گوش را آن نور نيست\r\n\r\nاگر بخواهيد منزلت اولياء الله را در اين جهان هستى درك كنيد ، اسرافيل را مجسم كنيد ، آن گاه خواهيد فهميد كه چگونه اين اولياء الله مردگان را زنده مىكنند .\r\nاين مردگان هزاران صدا از طبيعت مىشنوند ، ولى صداى احيا كننده ى خويش را كاملًا تشخيص مىدهند و مىگويند : اين آواز غير از آوازهاى معمولى است آرى :\r\n\r\nگوش دل مؤمن است سامع و صوت خداى\r\nگر چه به ظاهر همى ملك پر از هاى هوست\r\n\r\nاين بيت ذيل را :\r\n\r\nچون به صورت اوليا آگه شوند\r\nاز طرب گويند و چون با ره شوند\r\n\r\nتنها در معدودى از نسخ مثنوى آورده شده است و با توجه به اين كه به شكل فوق هيچ معنى قابل قبولى ندارد احتمال قريب به يقين مىدهيم كه بيت به صورت چون به صورت اوليا آگه شوند . . . بوده است كه معناى آن اين است كه : زمانى كه اين مردگان به نداى اوليا آگاه شدند آن را دريافتند به راه هدايت آمده و در نتيجهء آن از آن حالت جمود و مردگى در آمده ، به طرب و نشاط درمىآيند\r\n","description":"","footnote":"","page_name":" 28 ","page_number":31},
  {"content":"\r\nمردگان هنگامى كه صداى اسرافيل را بشنوند يا هنگامى كه نغمهء اولياء الله را گوش فرا دهند سر از خاك سياه مردگان برداشته ، مىگويند :\r\n\r\n( ( 1933 ) ) ما بمرديم و به كلى كاستيم\r\nبانگ حق آمد همه برخاستيم\r\n\r\nتو مىگويى ، چگونه مىشود كه بانگ الهى با اين كه زير پرده ها پنهان است ، انسانها بشنوند ؟ آرى صداى الهى را زير پرده ها مىتوان شنيد ، آن چنان كه راز الهى در درون مريم القاء شد و عيسى عليه السلام را حمل نمود .\r\nبياييد اى انسانهايى كه فنا و نابودى شما را در زير پوست طبيعت مخفى ساخته است ، بياييد از عدم به سوى وجود بگرائيد آيا صداى الهى را نمىشنويد ؟ اين صداها كه از رهبران راه حق و حقيقت بر مىآيد مربوط به خود آنها نيست بلكه :\r\n\r\n( ( 1936 ) ) مطلق اين آوازها از شه بود\r\nگر چه از حلقوم عبد الله بود\r\n\r\nمگر خداوند نفرموده است كه « اى بندهء من حقيقتاً در اطاعت من بكوش تا تو را نمونه‌اى از خود نمايم ؟ »\r\n","description":"","footnote":"","page_name":" 29 ","page_number":32},
  {"content":"\r\n\r\n\r\nدر بيان تفسير من كان لله كان الله له و بيان آن\r\n\r\n( ( 1938 ) ) رو كه بىيسمع و بىيبصر تويى\r\nسر تويى چه جاى صاحب سر تويى\r\n( ( 1939 ) ) چون شدى من كان لله از وله\r\nحق تو را باشد كه كان الله له\r\n( ( 1940 ) ) كه تويى گويم تو را گاهى منم\r\nهر چه گويم آفتاب روشنم\r\n( ( 1941 ) ) هر كجا تابد ز مشكاتت دمى\r\nحل شد آن جا مشكلات عالمى\r\nهر كجا تاريكى آمد ناسزا\r\nاز فروغ ما شوى شمس الضحى\r\n( ( 1942 ) ) ظلمتى را كآفتابش بر نداشت\r\nاز دم ما گردد آن ظلمت چو چاشت\r\n( ( 1943 ) ) آدمى را او به خويش اسما نمود\r\nديگران را ز آدم اسما مىگشود\r\nآب خواه از جو به جو خواه از سبو\r\nكاين سبو را هم مدد باشد ز جو\r\nنور خواه از مه طلب خواهى ز خور\r\nنور مه هم ز آفتاب است اى پسر\r\nمقتبس شو زود چون يا بى نجوم\r\nگفت پيغمبر كه اصحابى نجوم\r\n( ( 1944 ) ) خواه ز آدم گير نورش خواه ازو\r\nخواه از خم گيرمى خواه از كدو\r\n( ( 1945 ) ) كاين كدو با خم بپيوستست سخت\r\nنى چو تو شاد آن كدوى نيك بخت\r\n( ( 1946 ) ) گفت : طوبى من رآنى مصطفى\r\nو الذي يبصر لمن وجهى رأى\r\n( ( 1947 ) ) چون چراغى نور شمعى را كشيد\r\nهر كه ديد او را يقين آن شمع ديد\r\n( ( 1948 ) ) همچنين تا صد چراغ ار نقل شد\r\nديدن آخر لقاى اصل شد\r\n( ( 1949 ) ) خواه از نور پسين بستان توان\r\nهيچ فرقى نيست خواه از شمع دان\r\nخواه نور از اولين بستان به جان\r\nخواه از نور پسين فرقى مدان\r\n( ( 1950 ) ) خواه بين نور از چراغ آخرين\r\nخواه بين نورش ز شمع غابرين\r\n\r\nروايت\r\nامام باقر عليه السلام فرمود كه خداوند متعال فرموده است : « هيچ يك از بندگان من نمىتواند تقربى به من داشته باشد كه محبوبتر از همه گردد ، مگر اين كه واجباتى را كه براى او دستور داده‌ام انجام بدهد ، سپس اين بندهء من با به جا آوردن نوافل ، به من نزديكى مىجويد\r\n","description":"","footnote":"","page_name":" 30 ","page_number":33},
  {"content":"\r\nتا آن گاه كه او را دوست بدارم و هنگامى كه او را دوست بدارم مانند گوش او مىشوم كه به وسيلهء من بشنود و بينايى او مىگردم كه به وسيلهء من ببيند و زبان او باشم كه به وسيلهء من سخن گويد . . . » ( 1 )  در روايتى از پيغمبر صلى الله عليه و آله و سلم وارد شده است كه « اصحاب من مانند ستارگانى هستند ، از هر يك از آنها تبعيت كنيد رستگار خواهيد شد و هر يك از آراى اصحاب مرا بگيريد هدايت پيدا خواهيد كرد و اختلاف اصحاب من رحمتى براى شما است . گفتند : يا رسول الله اصحاب تو كيستند ؟ پاسخ فرمود : اهل بيت من مىباشند . » ( 2 )  اين روايت در اكثر مدارك اهل سنت « بدون جملهء سؤال و جواب كه در آخر حديث است » نقل مىشود ، ولى با نظر به مجموع مطالعات در بارهء صحابه گفت : اين كه بگوييم تمام صحابه پيغمبر در يك درجه بوده‌اند و راى آنان هم در يك مرتبه از ارزش بوده است بسيار دشوار مىباشد ، در صورتى كه در پيشوايان دوازده گانه هيچ گونه تفاوتى با يكديگر ديده نمىشود .\r\n« من رآنى فقد رآنى » اين روايت از پيغمبر نقل شده است و جملهء بعدى اين است كه :\r\n« فان الشيطان لا يتشبه بي » ( هر كس مرا در رويا ببيند مرا ديده است زيرا شيطان « و صور پليد » به شكل من در نمىآيند . ) ( 3 )  تبصره : ( تركيب عربى بيت « من رآنى » مشوش است ) .\r\n","description":"","footnote":" ( 1 ) وسائل الشيعة ، ج 1 ، مجلد دوم ، باب 17 كه صحيح بخارى اين روايت را از ابو هريره نقل كرده است . دكتر كفافى ، شرح مثنوى ، ج 1 ، ص 254 . .  ( 2 ) سفينة البحار ، ج 2 ، ص 9 . .  ( 3 ) سفينة البحار ، ج 1 ، مادهء رويا ، ص 498 . . ","page_name":" 31 ","page_number":34},
  {"content":"\r\n\r\n\r\n( ( 1939 ) ) چون شدى من كان لله از وله\r\nحق تو را باشد كه كان الله له\r\n\r\nاگر شما زندگانى خود را براى خدا قرار داده‌ايد خدا هم براى شما خواهد بود\r\nاين هم يك اصل اساسى است كه در اين زندگانى هر كس هدفى را كه براى حيات خود انتخاب مىكند ، اگر در بارهء آن هدف واقعاً بكوشد و اگر آن هدف را حقيقتاً دريابد ، احساس خواهد كرد كه از جانب آن هدف دخالتى در تمام زندگانى او احساس مىگردد ، گويى همان هدف رهنماى اوست .\r\nدر پديدهء عشق در مباحث گذشته ملاحظه كرديم كه چگونه شخصيت معشوق الهام بخش شخصيت عاشق گشته ، عاشق به اضافهء اين كه دارا موجوديت عاشقانه مىباشد از شخصيت معشوق نيز كاملًا رهبرى مىگردد . روى اين اصل اگر ما بتوانيم با عشق مطلق به مقام شامخ ربوبى زندگانى خود را تفسير نموده و پى ريزى كنيم ، خواهيم ديد اين موجود اعلى كه از رگهاى گردن بر ما نزديكتر است و هر كجا بنگريم او را مىبينيم ، چنان زندگانى ما را با رنگ الهى خود رنگ آميزى مىكند كه گويى مانند يك بندهء بىاختيار در مقابل آن خدا حركت مىكنيم ، اما مخفى نماند كه مقصود از بىاختيار بودن ، نه آن جبر است كه باعث هيچ گونه فضيلت نمىباشد ، بلكه مقصود اين است كه با اختيار تمام نيروها را در اختيار او مىگذاريم و در عين حال كه شخصيت خود را داريم « و شخصيت ما رو به تكامل كشيده مىشود » جذب معشوق مطلق آن چنان است كه گويى اختيار نمانده است ، چنان كه در پديدهء عشق ملاحظه كرديم كه شخصيت عاشق به كلى معدوم نمىگردد ، بلكه رنگ « من » معشوق را بر خود مىگيرد .\r\nمطابق روايتى كه در اول مبحث نقل كرديم اين نتيجه گرفته مىشود كه مانند آهنى كه در حوزهء مغناطيسى قرار بگيرد روح انسانى شعاع خداوندى را در زندگى خود منعكس ساخته ، روش او روش الهى مىگردد .\r\n","description":"","footnote":"","page_name":" 32 ","page_number":35},
  {"content":"\r\n\r\nهر كجا تابد ز مشكاتت دمى حل شد آن جا مشكلات عالمى\r\nحل مشكلات بىشمار جهان هستى كه در ذهن وجود دارد فقط با بهره بردارى از نور خداوند بر طرف خواهد شد\r\nهيچ جاى ترديد نيست كه مجهولات فراوانى در شناسايىها داريم كه بزرگترين متفكرين قرون و اعصار از حل آن عاجز مانده‌اند .\r\n\r\nهر كسى چيزى همىگويد ز تيره رأى خويش\r\nتا گمان آيدت كو قسطاى بن لوقاستى\r\nهر كسى آرد بقول خود دليل از گفته اى\r\nدر ميان بحث و نزاع و شورش و غوغاستى\r\n\r\nميرفندرسكى اگر درست دقت كنيم خواهيم ديد كه در جهان تفكرات از آغاز دوران علم فلسفه يك عده سؤالات بر اساس معلومات ما بىپاسخ مانده و هيچ كس نتوانسته است به اين سؤالات پاسخ قانع كننده‌اى بدهد .\r\nبه همين جهت است كه هيچ دانشمند و فيلسوف آگاه و هشيار كامل نتوانسته است ادعاى علم مطلق نموده بگويد : من در اين جهان هستى هيچ گونه علامت سؤال در مقابل ديده گان خود نمىبينم .\r\nاين سؤالات و معماها معلول اين است كه انسان يك اصل با اهميت و اساسى را فراموش مىكند و آن اين است كه هيچ دستگاه منظم و مربوط را نمىتوان از وسط گرفته و با يك گروه معلومات نسبى تمام ماهيت و خواص و محصول آن را تعيين نمود ، به همين جهت است كه همين اشخاص با تمام صراحت لهجه مىگويند :\r\n\r\nما ز آغاز و ز انجام جهان بىخبريم\r\nاول و آخر اين كهنه كتاب افتاده است\r\n\r\n","description":"","footnote":"","page_name":" 33 ","page_number":36},
  {"content":"\r\n\r\nملاحظه مىشود كه اينان نمىخواهند زير بار اين كوتاه نظرى يا مسامحه كارى بروند كه بدون توجه به مبدء و منتهاى اين كارگاه با عظمت نمىتوان در بارهء آن آخرين كلمه را گفت .\r\nبه هر حال متفكرين انسانى بايستى بر خود بقبولانند كه اين سؤالات اساسى به هيچ وجه قابل حل و فصل نخواهد بود و هيچ كس قدرت پاسخ كوچكترين سؤال در اين جهان هستى را نخواهد داشت ، از قبيل : چرا ماده حركت مىكند ؟ چرا جهان هستى روبه گسترش مىرود ؟ چرا انسان بوجود آمده است ؟ ماده چيست ؟ حركت يعنى چه ؟ چرا دستگاه منظم است و چرا اين نظم خاص را انتخاب كرده است ؟ مگر اين كه او بايستى به قول دكارت به مبدء معتقد بوده و نزديكى او را به موجودات احساس نمايد .\r\nآرى چنان كه اشاره كرديم ما فقط مىتوانيم از وسط دستگاه مقدارى از رويدادها و موضوعات را انتخاب نموده و آنها را از آن جهت كه با حواس ما در تماساند ، يا در زندگانى ما مفيد مىباشند مورد شناسايى قرار بدهيم و معلومات نسبى در بارهء آنها به دست بياوريم .\r\n\r\n( ( 1943 ) ) آدمى را او به خويش اسماء نمود\r\nديگران را ز آدم اسماء مىگشود\r\n\r\nدريافت حقايق از وسايط حقيقى مانند دريافت مستقيم آنهاست\r\nاكتساب حقايق بر دو قسم متمايز تقسيم مىگردد :\r\nقسم اول آن است كه انسان آن حقايق را از خود مبدا فرا مىگيرد ، مانند ابداعاتى كه براى دانشمندان و مكتشفين روى مىدهد . اين اكتشافات و اختراعات از درون خود انسانى بر مىآيد زيرا در مورد ابتكار و اكتشافات كه از استنتاج روانى شخصى سرچشمه مىگيرد ثابت شده است كه يك مطلب تازه‌اى كه به ذهن مرد محقق به طور ابتكار\r\n","description":"","footnote":"","page_name":" 34 ","page_number":37},
  {"content":"\r\nجلوه مىنمايد ، به هيچ وجه به وساطت انديشه هاى منطقى معمولى نمىباشد . درست است كه بايستى يك انسان در مقدمات يك موضوع كاوش نمايد و در بارهء آن موضوع تتبع و تحقيقات نهايى را انجام بدهد ، ولى انتقال به مطلب جديد از يك پديدهء شخصى روانى سرچشمه مىگيرد كه هيچ گونه واسطهء معمولى معلومات در آن نمىتواند دخالت نمايد . كلود برنارد مىگويد :\r\n« هيچ قاعده و دستورى نمىتوان به دست داد كه هنگام مشاهدهء امرى معين در سر محقق فكرى درست و مثمر كه يك نوع راهيابى قبلى به تحقيق صحيح باشد ايجاد شود ، تنها پس از آن كه فكر به وجود و ظهور آمد ، مىتوان گفت : چگونه بايد آن را تابع دستورهاى معين قواعد منطقى مصرح كه براى هيچ محقق انحراف از آنها جايز نيست قرار داد ، و لكن علت ظهور آن نامعلوم و طبيعت آن كاملًا شخصى و چيزى است مخصوص كه منشأ ابتكار و اختراع و نبوغ هر كس شمرده مىشود . » ( 1 )  ما اين پديدهء روانى را در مباحث منطق و استنتاج روانى شخصى اصطلاح كرده‌ايم . مىتوان گفت اين معلوم تازه به طور مستقيم از روح اتخاذ شده است . زيرا تفكرات منطقى هميشه معلومات موجوده را براى نتيجه گيرى تنظيم مىكند .\r\nقسم دوم معلوماتى كه به واسطهء اصول و قوانين كه افكار تراوش نموده جزئى از معلومات در آمده است اكتساب مىگردد . و به هر حال هر دو علم است و هر دو قسم از علم ما را با جهتى از جهات جهان يا انسان آشنا مىسازد .\r\nبه همين شكل است دريافتهاى معانى الهى كه مىتوان بر دو قسم تصور نمود : يكى آن دريافتهايى است كه انسانها بدون واسطه و در نتيجهء اعمال صالحه و رياضتهاى نفسانى كه به تزكيهء واقعى نفس منجر مىگردد ، به دست مىآورند . دوم آن دريافتهايى است كه به توسط رهبران بشرى كه هم نوع خود ما هستند قابل اكتساب مىباشند . هر دو قسم قابل اعتماد و مىتوانند از واقعيات اطلاع كامل داده و ما را از آنها بهره مند بسازند .\r\n","description":"","footnote":" ( 1 ) فيليسين شاله ، شناخت روشهاى علوم ، ص 42 . . ","page_name":" 35 ","page_number":38},
  {"content":"\r\n\r\nتفسير ابيات\r\nبرو اى جويندهء حقيقى راه حقيقت ، كه تو بيننده و شنوندهء حقيقى هستى ، بدون اين كه به اين حواس ظاهرى نيازمند باشى ، تو خواهى شنيد ، اما با نيروى الهى نه با اين چشم و گوش ظاهرى . برو تو ديگر صاحب راز نيستى ، بلكه خود راز نهانى جهان هستى مىباشى . چنان كه تفاوت زياد است ميان علم و عالم ، همچنان تفاوت زياد است ما بين آن كه شخصى است داراى راز نهانى ، و شخصى كه خود عين راز گشته است زيرا ديگر در موجوديت تو هيچ گونه جنبهء مادى نمانده ، مبدل به يك موجود روحى الهى گشته‌اى . اگر موجوديت تو از روى عشق و محبت واقعى براى خدا باشد ، بدون ترديد خدا هم براى تو خواهد بود .\r\nگاهى « تو » خواهم گفت ، گاهى « من » خواهم گفت ، ولى اگر نيك بنگرى يك آفتاب روشن است كه شعاع او همهء جهان هستى را فرا گرفته همه را مستغرق يك نور ساخته است . اى انسان كامل كه در شعاع عظمت الهى مستغرق گشته‌اى ، به هر جا كه از چراغ تو پرتوى بتابد تمام مشكلات جهان حل مىگردد .\r\nاين فروغ الهى كه در درون انسانى فروزان مىگردد ، به هر تاريكى پيروز شده آن را مانند روز روشن مىكند .\r\nآن تاريكىها را كه خورشيد جهان طبيعت نمىتواند بر طرف بسازد ، اين نور الهى بساط آنها را بر مىچيند . گمان نكنيد كه اين نور بايستى همواره به طور مستقيم از خدا دريافت گردد ، بلكه نور بوسيلهء رهبران و مردان راه حق و حقيقت هم قابل بهره بردارى مىباشد . آب خاصيت خود را خواهد بخشيد خواه از خود جوى ، يا از سبويى كه از جوى آب برداشته شده است .\r\nچنان كه خداوند متعال حقايق را به آدم عليه السلام مستقيماً تعليم فرمود و ديگران آن حقايق را از آدم اكتساب مىكنند ، تو هم خواه نور از آفتاب كسب كنى ، يا از ماه كه نورش از آفتاب منعكس شده است ، تفاوتى ندارد .\r\nبنا بر اين هر جا كه ستاره‌اى را ديدى در كسب نور از آن ستاره بكوش .\r\n","description":"","footnote":"","page_name":" 36 ","page_number":39},
  {"content":"\r\nچنان كه پيغمبر ما فرموده است : اصحابى كالنجوم بأيهم اقتديتم اهديتم پس خواه تو از « آدم » حقايق را دريابى ، خواه از خود « او » ( خدا ) تفاوتى ميان اين دو نور نيست . شراب خم اصلى مانند همان شراب است كه در ظرف فرعى ( كدو ) وجود دارد ، زيرا همين ظرف كوچك با اصل خم پيوندى دارد و شادى اين ظرف مرتبط به اصل مانند شادى تو ظاهرى و صورى نيست ، زيرا رابطهء ميان آن دو حقيقى است . اگر چراغى را به توسط شمعى روشن كنى از آن جا كه چراغ نور خود را در واقع از شمع اخذ كرده است هر كس كه چراغ را ببيند مانند آن است كه خود شمع را ديده است . به همين جهت است كه پيغمبر صلى الله عليه و آله و سلم فرموده است كه : « من رآنى فقد رآنى » ( هر كس مرا در رويا ببيند در حقيقت خود مرا ديده است و صور ديگر نمىتواند وجود مرا مجسم نمايد ) .\r\nتطبيق اين روايت به مورد بحث ممكن است از اين نظر باشد كه كسى كه پيغمبر اكرم صلى الله عليه و آله و سلم را ببيند حتماً آن جنبهء الهى او را هم ديده است و با اين ديدن مانند اين است كه نور الهى را مستقيماً مشاهده نموده است .\r\nبه همين ترتيب اگر صد چراغ به طور متوالى نور خود را از يكديگر اخذ كرده با شعلهء يكديگر روشن شوند هر كس كه آخرين چراغ را ببيند مانند اين است كه اصل نور ( شمع ) را ديده است . مسالهء اصلى ديدن نور است خواه از آخرين چراغ باشد و خواه از اصل نور ( شمع ) فرق نمىكند و هر دو به منزلهء يك نور است كه گاه بدون واسطه و گاه با واسطه مورد استفادهء انسان قرار مىگيرد .\r\n","description":"","footnote":"","page_name":" 37 ","page_number":40},
  {"content":"\r\n\r\nدر معناى حديث ان لربكم فى ايام دهركم نفحات ألا فتعرضوا لها\r\n\r\n( ( 1951 ) ) گفت پيغمبر كه نفحتهاى حق\r\nاندر اين ايام مىآرد سبق\r\n( ( 1952 ) ) گوش و هش داريد اين اوقات را\r\nدر ربائيد اين چنين نفحات را\r\n( ( 1953 ) ) نفحه‌اى آمد شما را ديد و رفت\r\nهر كه را مىخواست جان بخشيد و رفت\r\n( ( 1954 ) ) نفحهء ديگر رسيد آگاه باش\r\nتا از اين هم وانمانى خواجه تاش\r\nجان آتش يافت ز ان آتش كشى\r\nجان مرده يافت از وى جنبشى\r\n( ( 1955 ) ) جان نارى يافت از وى انطفا\r\nمرده پوشيد از بقاى او قبا\r\n( ( 1956 ) ) تازگى و جنبش طوبى است اين\r\nهمچو جنبشهاى خلقان نيست اين\r\n( ( 1957 ) ) گر در افتد در زمين و آسمان\r\nزهره هاشان آب گردد در زمان\r\n( ( 1958 ) ) خود ز بيم اين دم بىمنتهى\r\nباز خوان فابين ان يحملنها\r\n( ( 1959 ) ) ور نه خود اشفقن منها چون بدى\r\nگرنه از بيمش دل كه خون شدى\r\n( ( 1960 ) ) دوش ديگر گونه اين مىداد دست\r\nلقمهء چندى در آمد ره ببست\r\n( ( 1961 ) ) بهر لقمه گشته لقمانى گرو\r\nوقت لقمان است اى لقمه برو\r\n( ( 1962 ) ) از هواى لقمهء اين خار خار\r\nاز كف لقمان برون آريد خار\r\n( ( 1963 ) ) در كف او خار و سايه اش نيز نيست\r\nليكتان از حرص آن تمييز نيست\r\n( ( 1964 ) ) خاردان آن را كه خرما ديده اى\r\nز آنكه بىنان كور و بس ناديده اى\r\n( ( 1965 ) ) جان لقمان كه گلستان خداست\r\nپاى جانش خستهء خارى چراست ؟\r\n( ( 1966 ) ) اشتر آمد اين وجود خار خوار\r\nمصطفى زادى بر اين اشتر سوار\r\n( ( 1967 ) ) اشترا تنگ گلى بر پشت توست\r\nكز نسيمش در تو صد گلزار رست\r\n( ( 1968 ) ) ميل تو سوى مغيلان است و ريگ\r\nبا چه گل چينى ز خار مرده ريگ\r\n( ( 1969 ) ) اى بگشته زين طلب تو كو به كو\r\nچند گويى آن گلستان كو و كو\r\n( ( 1970 ) ) پيش از آن كاين خار پا بيرون كنى\r\nچشم تاريكست جولان چون كنى ؟\r\n( ( 1971 ) ) آدمى كو مىنگنجد در جهان\r\nدر سر خارى همىگردد نهان\r\n\r\n","description":"","footnote":"","page_name":" 38 ","page_number":41},
  {"content":"\r\n\r\n( ( 1972 ) ) مصطفى آمد كه سازد هم دمى\r\nكلمينى يا حميراء كلمى\r\n( ( 1973 ) ) اى حميراء اندر آتش نه تو نعل\r\nتا ز نعل تو شود اين كوه لعل\r\n( ( 1974 ) ) اين حميراء لفظ تأنيث است و جان\r\nنام تأنيثش نهند اين تازيان\r\n( ( 1975 ) ) ليك از تأنيث جان را باك نيست\r\nروح را با مرد و زن اشراك نيست\r\n( ( 1976 ) ) از مؤنث وز مذكر برتر است\r\nاين نه آن جانست كز خشك و تر است\r\n( ( 1977 ) ) اين نه آن جان است كافزايد زنان\r\nيا گهى باشد چنين گاهى چنان\r\n( ( 1978 ) ) خوش كنندست و خوش و عين خوشى\r\nبىخوشى نبود خوشى اى مرتشى ( 1 ) \r\n( ( 1979 ) ) چون تو شيرين از شكر باشى بود\r\nكان شكر گاهى ز تو غايب شود\r\nزهر محض است آن كه باشد بىوفا\r\nهب لنا يا ربنا نعم الوفا\r\n( ( 1980 ) ) چون شكر گردى ز تأثير وفا\r\nپس شكر كى از شكر باشد جدا\r\n( ( 1981 ) ) عاشق از حق چون غذا يابد رحيق\r\nعقل آن جا گم شود گم اى رفيق\r\n( ( 1982 ) ) عقل جز وى عشق را منكر بود\r\nگر چه بنمايد كه صاحب سر بود\r\n( ( 1983 ) ) زيرك و دانا است اما نيست نيست\r\nتا فرشته لا نشد اهريمنى است\r\n( ( 1984 ) ) او به قول و فعل يار ما بود\r\nچون به حكم حال آيى لا بود\r\n( ( 1985 ) ) لا بود چون او نشد از هست نيست\r\nچون كه طوعاً لا نشد كرهاً بسى است\r\n( ( 1986 ) ) جان كمال است و نداى او كمال\r\nمصطفى گويان ارحنا يا بلال\r\n( ( 1987 ) ) اى بلال افراز بانگ سلسلت\r\nز ان دمى كاندر دميدم در دلت\r\nاى بلال اى گلبنت را جان سپار\r\nخيز و بلبلوار جان مىكن نثار\r\n( ( 1988 ) ) ز ان دمى كآدم از آن مدهوش شد\r\nهوش اهل آسمان بىهوش شد\r\n( ( 1989 ) ) مصطفى بىخويش شد ز ان خوب صوت\r\nشد نمازش در شب تعريس فوت\r\n( ( 1990 ) ) سر از آن خواب مبارك بر نداشت\r\nتا نمازش صبحدم آمد بچاشت\r\n( ( 1991 ) ) در شب تعريس پيش آن عروس\r\nيافت جان پاك ايشان دست بوس\r\n( ( 1992 ) ) عشق و جان هر دو نهانند و ستير\r\nگر عروسش خوانده‌ام عيبى مگير\r\n\r\n","description":"","footnote":" ( 1 ) مرتشى رشوه خوار . ","page_name":" 39 ","page_number":42},
  {"content":"\r\n\r\n( ( 1993 ) ) از ملال يار خامش كردمى\r\nگر همو مهلت بدادى يك دمى\r\n( ( 1994 ) ) ليك مىگويد بگو هين عيب نيست\r\nجز تقاضاى قضاى غيب نيست\r\n( ( 1995 ) ) عيب باشد كو نه بيند جز كه عيب\r\nعيب كى بيند روان پاك غيب ؟\r\n( ( 1996 ) ) عيب شد نسبت به مخلوق جهول\r\nنى به نسبت با خداوند قبول\r\n( ( 1997 ) ) كفر هم نسبت به خالق حكمت است\r\nچون به ما نسبت كنى كفر آفت است\r\n( ( 1998 ) ) ور يكى عيبى بود با صد صفات\r\nبر مثال چوب باشد در نبات\r\n( ( 1999 ) ) در ترازو هر دو را يكسان كشند\r\nز انكه آن هر دو چو جسم و جان خوشند\r\n( ( 2000 ) ) پس بزرگان اين نگفتند از گزاف\r\nجسم پاكان همچو جان افتاد صاف\r\n( ( 2001 ) ) گفتشان و فعلشان و ذكرشان\r\nجمله جان مطلق آمد بىنشان\r\n( ( 2002 ) ) جان دشمن دارشان حسميست صرف\r\nچون زياد از نزد او اسميست صرف\r\n( ( 2003 ) ) آن به خاك اندر شد و كل خاك شد\r\nاين نمك اندر شد و كل پاك شد\r\n( ( 2004 ) ) آن نمك كز وى محمد املح است\r\nز ان حديث با نمك او افصح است\r\n( ( 2005 ) ) اين نمك باقيست از ميراث او\r\nبا تواند آن وارثان او بجو\r\n( ( 2006 ) ) پيش تو شسته تو را خود پيش كو ؟\r\nپيش هستت جان پيش انديش كو\r\n( ( 2007 ) ) گر تو خود را پيش و پس كردى گمان\r\nبستهء جسمى و محرومى ز جان\r\n( ( 2008 ) ) زير و بالا پيش و پس وصف تن است\r\nبىجهتها ز ان جان روشن است\r\n( ( 2009 ) ) بر گشا از نور پاك شه نظر\r\nتا نپندارى تو چون كوته نظر\r\n( ( 2010 ) ) كه همينى در غم و شادى و بس\r\nاى عدم كو مر عدم را پيش و پس\r\nاز وجود و از عدم گر بگذرى\r\nاز حيات جاودانى بر خورى\r\n( ( 2011 ) ) روز باران است مىرو تا به شب\r\nنى از اين باران از آن باران رب\r\nهست بارانها جز اين باران بدان\r\nكه نمىبيند و را جز چشم جان\r\nچشم جان را پاك كن نيكو نگر\r\nتا از آن باران عيان بينى خضر\r\n\r\n","description":"","footnote":"","page_name":" 40 ","page_number":43},
  {"content":"\r\n\r\n\r\nآيه\r\n« إِنَّا عَرَضْنَا اَلأَمانَةَ عَلَى اَلسَّمواتِ وَاَلأَرْضِ وَاَلْجِبالِ فَأَبَيْنَ أَنْ يَحْمِلْنَها وَأَشْفَقْنَ مِنْها وَحَمَلَهَا اَلإِنْسانُ إِنَّه كانَ ظَلُوماً جَهُولًا » 33 : 72 ( 1 )  ( ما امانت را به آسمانها و زمين عرضه داشتيم ، آنها از حمل اين امانت امتناع ورزيده و حالت وجد آميخته با بيم پيدا كردند ، انسان اين امانت را حمل نمود ، او ستمكار و نادانست ) .\r\nامانتى كه به زمين و آسمانها عرضه شد\r\nدر تفسير اين آيه اختلاف نظر ميان دانشمندان تفسير و فلاسفه ى اسلامى وجود دارد . به نظر مىرسد كه مقصود از امانت خداوندى همان هدايت واقعى است كه براى هر موجود به حسب استعدادش عطا فرموده است ، به طورى كه اگر اين هدايت بدون انحراف در آن موجود جريان داشته باشد ، به هدف اصلى وجود خويش خواهد رسيد . همين مضمون را از آيات زيادى مىتوان پيدا كرد . مثلًا در آن جا كه فرعون از موسى مىپرسد كه خداى شما ( موسى و هارون عليهما السلام ) كيست ؟ حضرت موسى عليه السلام مىفرمايد :\r\n« رَبُّنَا اَلَّذِي أَعْطى كُلَّ شَيْءٍ خَلْقَه ثُمَّ هَدى » 20 : 50 ( 2 )  ( خدا ما كسى است كه به تمام موجودات خلقت بخشيده ، سپس آنها را به راه خود هدايت فرموده است ) و آيهء « ثُمَّ اِسْتَوى إِلَى اَلسَّماءِ وَهِيَ دُخانٌ فَقالَ لَها وَلِلأَرْضِ اِئْتِيا طَوْعاً أَوْ كَرْهاً قالَتا أَتَيْنا طائِعِينَ » 41 : 11 ( 3 )  ( پس از آن كه شالودهء خلقت را ريخت به آسمان كه در حال گاز بود نگريسته ، به آسمان و زمين فرمود : با اختيار يا بىاختيار و به هر حال پيش بياييد . زمين و آسمانها گفتند : ما به اختيار به خدمت تو مىشتابيم . )\r\n","description":"","footnote":" ( 1 ) سوره احزاب ، آيهء 72 . .  ( 2 ) سوره طه ، آيه 49 و 50 . .  ( 3 ) سوره فصلت ، آيه 12 . . ","page_name":" 41 ","page_number":44},
  {"content":"\r\n\r\nآسمان بار امانت نتوانست كشيد\r\nقرعهء فال به نام من ديوانه زدند\r\n\r\nهمچنين آيات زيادى تسبيح و تقديس خود موجودات را اعم از جماد و نبات و جاندار بيان مىكند . اين آيات مجموعاً شاهد اين معنا است كه همهء موجودات جهان با اشكال گوناگون تحت دستور خداوندى و با هدايت او رهسپار هدف خويش مىباشند . آنان نيز از جهتى كه بر ما پوشيده است ، موضوع تكليف قرار گرفته‌اند و اين مطلب با نظر به بعضى از مكاتب فلسفى و مدلول بعضى از مطالب علمى قابل انكار نمىباشد ، زيرا مكتب هيلوزوئيسم صريحاً مىگويد : مادهء مطلق موجودات زنده است چوردانو برونو صريحاً مسئلهء مونادها را كه عبارت است از « اجزاء زنده » براى بنيان جهان پيش مىكشد ، ولايبنيتز آلمانى از آن تبعيت مىكند و از نظر علمى بنا به نظريهء پاستور : « هيچ موجود زنده از غير زنده به وجود نمىآيد » .\r\nاز آن طرف به وجود آمدن زنده ها از همين مواد جامد حد اقل استعداد زندگى را در آنها اثبات مىكنند و الا چگونه ممكن است احساس و انديشه خود به خود از چند عنصر جامد به وجود آيد ؟ پس عرض امانت براى تمام موجودات كاملًا قابل تصور و قبول مىباشد ، اين است معناى امانتى كه خداوند در آيهء مورد بحث مىفرمايد : آن را به تمام موجودات عرضه نموده‌ام .\r\nاين امانت در نوع انسانى عالىتر و دقيقتر مىباشد زيرا انسان به اضافهء دارا بودن به تمام جريانات طبيعى كه ساير موجودات دارند ، داراى عقل و وجدان نيز مىباشد .\r\nاين انسان با داشتن انديشه ها و ساير مشاعر از روى هوى و هوس مىگويد : من آزادم ، من مىتوانم بدون قيد و شرط در اين دنيا زندگى كنم ، اين ساده لوح يا اين شهوت پرست نمىبيند كه زنجير وجود از بامداد ازل تا شامگاه ابد داراى حلقه هاى مربوط بوده ، هر يك از حلقه هاى اين زنجير با كمال تسليم در جويبار جريان قوانين قرار گرفته و كوچكترين تخلفى از قانون نمىكنند . ولى اين حيوان پست مىگويد :\r\n","description":"","footnote":"","page_name":" 42 ","page_number":45},
  {"content":"\r\nمن آزادم ، او با اين كه مىبيند :\r\n\r\nدر اين پرده يك رشته بىكار نيست\r\nسر رشته بر ما پديدار نيست\r\n\r\nاو با تمام وقاحت نمىخواهد اعتراف كند كه :\r\n\r\nكار من و تو بدين درازى\r\nكوتاه كنم كه نيست بازى\r\n\r\nيا به قول ابو العتاهيه شاعر زبردست دوران عباسى :\r\n\r\nما تطلع الشمس و لا تغيب\r\nالا لامر شأنه عجيب\r\n\r\nخورشيد طلوع و غروب نمىكند مگر براى هدفى كه بسيار شگفت انگيز است ) .\r\nبا اين حال انسان به امانت الهى خيانت مىكند .\r\nگروهى ديگر از مفسرين گمان كرده‌اند كه از آن جهت كه زمين و آسمانها موجودات جامدى هستند و قابل تكليف و طرف دستور نيستند ، لذا مقصود اهل سماوات و زمين مىباشند .\r\nالبته اين يك خلاف ظاهر است زيرا آنان اين مطلب را نمىتوانند در ساير آيات كه صريحاً مىگويد : همين زمين و آسمانها مشغول ذكر و تسبيح خداوندى هستند ، يا آن آيه‌اى را كه از سورهء فصلت نقل نموديم كه مىگويد : « دستور داديم به زمين و آسمان كه پيش بيايند » تطبيق كنند .\r\nاين نكته هم ناگفته نماند كه در آيهء امانت مقصود تمام انسانها نيست ، زيرا گروه انبياء و اولياء و مردم با ايمان به اين امانت خيانت نكرده‌اند زيرا آنان جانهاى شيرين خود را در اين راه از دست داده و از تمام لذايذ دنيا دست برداشته‌اند .\r\nاين گونه آيات كه در ظاهر مطلق يا عموم به نظر مىرسد به قراين عقلى يا با آيات ديگر محدود و مقيد مىگردند چنان كه در آيهء :\r\n« وَاَلْعَصْرِ إِنَّ اَلإِنْسانَ لَفِي خُسْرٍ » 103 : 1 - 2 تا اين جا آيه عموم انسانها را به خسران محكوم مىكند ، ولى جملهء بعدى « الا الذين آمنوا و عملوا الصالحات » مقصود از جملهء اول را توضيح مىدهد .\r\n","description":"","footnote":"","page_name":" 43 ","page_number":46},
  {"content":"\r\n\r\nروايت\r\nكلمينى يا حميراء ( 1 )  ( اى حميراء « اى عايشه » با من سخن بگو ) ارحنا يا بلال نقل شده است كه پيغمبر اكرم صلى الله عليه و آله و سلم هر موقع كه خستگى احساس مىفرمود به بلال خطاب كرده و مىگفت اى بلال ما را راحت كن مقصودش اين بود كه بلال اذانى بگويد و آن حضرت لذت ببرد . ( 2 )  بخارى از ابو قتاده نقل مىكند كه پيغمبر اكرم صلى الله عليه و آله و سلم در يك مسافرت با اصحابش بودند ، شب را به خواب رفتند و پس از طلوع آفتاب بيدار گشتند ، حضرت فرمود : « خداوند ارواح شما را گرفت و موقعى كه خواست به شما بر گردانيد . » ابن هشام مىگويد : اين حادثه در سال هفتم بعثت اتفاق افتاده است . ( 3 )  بعضى ديگر مانند جلال الدين مىگويند : اين حادثه در شب زفاف بوده است .\r\nدر روايتى وارد شده است كه پيغمبر صلى الله عليه و آله و سلم فرمود :\r\n« انا املح من اخى يوسف و اخى يوسف اجمل منى » ( من از برادرم يوسف نمكينتر و او از من زيباتر بوده است . ) ( 4 )  « ان لربكم فى ايام دهركم نفحات ألا فتعرضوا لها »\r\n( خداى شما در امتداد روزگار دمها و نفسهايى دارد ، خود را در معرض پذيرش آن قرار بدهيد . ) ( 5 ) \r\n","description":"","footnote":" ( 1 ) شرح مثنوى كفافى ، ج 1 ، ص 257 . .  ( 2 ) شرح انقروى ، ج 1 ، ص 183 و 184 . .  ( 3 ) كفافى ، ج 1 ، ص 259 . .  ( 4 ) شرح انقروى ، ج 1 ، ص 185 كه سفينه ، ج 2 ، ص 546 اين هم نقل شده است كه : انا افصح العرب . .  ( 5 ) المحجة البيضاء ، ج 5 ، ص 15 . . ","page_name":" 44 ","page_number":47},
  {"content":"\r\n\r\n\r\nگوش و هش داريد اين اوقات را\r\nدر رباييد اين چنين نفحات را\r\n\r\nالطاف خداوندى گاهى مانند دمهاى روح پرور در صفحهء روزگار وزيدن مىگيرد\r\nنمىتوانيم بگوييم الطاف خداوندى از نظر فيض عمومى كه دارد مخصوص به يك زمان معين بوده باشد ، چنان كه منحصر به يك گروه مخصوص از انسانها نمىباشد . اين اصل كلى است كه « فيض او كلى است » و تمام موجودات در هر دوران و زمان در معرض لطف عميم او قرار گرفته‌اند .\r\nبنا بر اين معناى اين روايت كه جلال الدين آن را در اول اين ابيات عنوان كرده است چيست ؟ سه مطلب را مىتوان در اين مورد گفت :\r\nاول اين كه خداوند ذو الجلال چنان كه با لطف كلى خود جهان را آفريده و آن را به بهترين هدف رهسپار نموده است . لطف ديگرى دارد كه مطابق مشيت خويش در زمانهاى معينى به همه يا به بعضى از اشخاص ابراز مىفرمايد ، اگر اين لطف به همهء اشخاص شامل شود جاى بحث و اشكال نخواهد بود و اما اگر فرض كنيم كه فقط گروهى را به اين لطف و تأييد اختصاص بدهد ، در اين صورت بايستى دليل ترجيح بعضى از انسانها را به بعض ديگر در نظر گرفت كه چرا گروه معينى داراى اين خصوصيات مىباشند ؟ در اين باره مىتوان گفت كه بدون ترديد هيچ كارى از خداوند بدون علت و ملاك واقعى صادر نمىگردد . وزيدن نفحات الهى يك مسئلهء تصادفى نيست كه علتى نداشته باشد ، بنا بر اين استعداد پذيرش كسانى كه مورد لطف الهى قرار مىگيرند ، عامل اصلى بوده و در حقيقت وسيلهء توفيق بيشترى در بارهء آنها عنايت مىفرمايد .\r\n","description":"","footnote":"","page_name":" 45 ","page_number":48},
  {"content":"\r\n\r\nچنان كه مىفرمايد : « اَلَّذِينَ جاهَدُوا فِينا لَنَهْدِيَنَّهُمْ سُبُلَنا » 29 : 69 ( آنان كه در راه ما مجاهدت مىكنند ما راههاى خود را به آنها نشان خواهيم داد ) .\r\nاين نفحات ممكن است به صورت انقلابات روانى بوده باشد ، يعنى يك انقلاب روانى رخ مىدهد كه انسان به مجهولات يا به مشكلات پيروز مىگردد .\r\nدوم اين كه ممكن است مقصود اين بوده باشد كه اگر چه خداوند اين نفحات را براى گروهى از اشخاص نصيب مىكند ، ولى چون آن اشخاص در ميان اجتماعات زندگى مىكنند و ديگران با آنها در حال ارتباطند ، لذا مانند اين است كه به همهء آنها نصيب مىشود ، چنان كه رسالت و نبوت به بعضى از اشخاص مىرسد ولى همهء مردم از آن استفاده مىنمايند .\r\nسوم اين كه اين نفحات در حالات مخصوص براى همهء افراد مىرسد ، و لكن بعضى از آنها به جهت داشتن علم و معرفت و نفس تزكيه شده استفاده مىكنند ، بعضى ديگر نمىتوانند .\r\n\r\n( ( 1965 ) ) جان لقمان كه گلستان خداست\r\nپاى جانش خستهء خارى چراست ؟\r\n\r\nاى انسان كه براى خود در پذيرش حكمت ، روح لقمانى دارى ، اسير لقمه مباش\r\nبه نظر مىرسد كه هيچ فردى از انسان وجود نداشته باشد كه اين نفحات روح پرور نصيب او نباشد . « ولى دريغا كه اكثر افراد بشرى خود را به يك مشت لقمه هاى پليد مىفروشند » اين حالت از فراز ربوبى به سراغ او مىآيد و او نيز به نوبت خود آن حالت الهى را درك مىكند ، ولى شيرينى لقمه هاى شهوتزا و تقويت كنندهء جنبهء حيوانى نمىگذارد عظمت آن دم الهى را دريابد . گاهى هم اتفاق مىافتد كه يك آگاهى الهى به انسان روى مىدهد و در بارهء آن چه كه از دست رفته است نادم مىگردد ، ولى كدامين\r\n","description":"","footnote":"","page_name":" 46 ","page_number":49},
  {"content":"\r\n\r\nندامت اثر واقعى حقيقت از دست رفته را در بر دارد ؟ مگر اين كه همين ندامت موج مثبتى در اقيانوس روح انسانى پديد بياورد كه هم گذشته را جبران نمايد و هم استعداد پذيرش نفحه ى الهى را در انسان ايجاد كند .\r\nهيچ مىدانيد كه اين كالبد مادى شما شترى است كه غذاى او خار است ؟ شما اين شتر خار خور نيستيد ، بلكه شما كه نتيجهء يك انسان بر گزيده ( آدم ) هستيد بر اين مركب سواريد . ( 1 )  اين احتمال در بيت مزبور بهتر از احتمالى است كه در پاورقى از شارحين مثنوى نقل نموده‌ايم . اين كه مصطفى در اين مورد به آدم گفته شده است ، از آيهء شريفهء * ( إِنَّ الله اِصْطَفى آدَمَ وَنُوحاً » 3 : 33 مىباشد و بدون ترديد از آن جهت كه آدم عليه السلام اولين كسى است كه شعاع روح الهى را پذيرفته است ما هم كه فرزندان او هستيم از اين جهت حامل شعاع خداوندى هستيم .\r\n\r\n( ( 1971 ) ) آدمى كو مىنگنجد در جهان\r\nدر سر خارى همىگردد نهان\r\n\r\nانسان در ميان دو بىنهايت\r\nبه قول پاسكال :\r\nانسان مركزش همه جا و محيطش هيچ جا نيست و به قول تمام انسان شناسان معنوى :\r\n","description":"","footnote":" ( 1 ) در تفسير كلمهء ( مصطفى زاد ) در بيت مورد بحث ميان مفسرين مثنوى اختلاف نظر وجود دارد ، در پاورقى مثنوى رمضانى مىگويد : « مقصود امام حسن عليه السلام است كه بر دوش پيغمبر سوار شده است و اين مطلب كاملًا اشتباه است زيرا ابيات بعدى در مذمت اين شتر خار خور است كه همان كالبد مادى باشد . . انقروى مىگويد : مقصود مؤمنين هستند كه مطابق بعضى از روايات فرزندان پيغمبر اسلام مىباشند . . كفافى مىگويد : « مقصود انسان كامل است . » . ","page_name":" 47 ","page_number":50},
  {"content":"\r\n« انسان داراى روح بزرگى است كه مىتواند با آن روح تا بىنهايت گسترده شود ، و تا بىنهايت به اعماق جهان نفوذ نمايد » .\r\nبىنهايتى است كه داراى فعاليت روحى بىنهايت دارد .\r\nبىنهايتى است كه مىتواند بىنهايت يعنى خدا را در اعماق قلبش دريابد .\r\nاين جنبهء انسان همان جنبهء الهى اوست كه به اصطلاح « يلى الرب » اوست و به همين جهت است كه روح انسانى به تمام هستى مىتواند مسلط شود .\r\nبه قول ناصر خسرو :\r\n\r\nنفس ما بر آسيا ( جهان ) كى پادشا گشتى چنين\r\nگر نه نفس مردمى از كل خويش اجزاستى ؟\r\n\r\nاين است معناى بىنهايت بزرگ .\r\nاما از آن طرف انسان آن چنان كوچك است كه مىتوانيم بگوييم : كوچكى او تا بىنهايت تقليل مىيابد ، زيرا كوچكترين خللى در آگاهى يا خواستنش باعث به هم خوردگى روان او مىگردد . چنان كه ممكن است كوچكترين خللى در اعضاى بدنش همهء بدن او را به سوى فنا سرازير نمايد .\r\nعلت اين دو بىنهايت كوچك و بىنهايت بزرگ بودن انسان را ، بايستى از دوگانگى موجوديت او سراغ گرفت ، او با اين بدن و لوازم آن چيزى است بسيار محقر كه شايد يك درندهء بزرگ را نتواند سير نمايد ، او با اين بدن مادى و مقتضيات و غرايز حيوانيش ، آن چنان كوچك مىشود كه هيچ موضوعى را نمىبيند ، و هيچ رويدادى را درك نمىكند ، اصلا گويى نه تنها بىنهايت كوچك شده است ، بلكه اصلا موجوديت خود را از دست مىدهد .\r\nروشن است كه انسان در آن هنگام كه به يك موضوعى « و لو آن موضوع ناچيزترين اشياء در دنيا بوده باشد » عشق بورزد آن موضوع ناچيز تمام روح او را مىخرد ، يا روح به تمام جهات از او دورى كرده و او را در همان موضوع محقر گرفتار مىكند .\r\nاين است معناى اين كه انسان در ميان دو بىنهايت قرار گرفته است .\r\n","description":"","footnote":"","page_name":" 48 ","page_number":51},
  {"content":"\r\n\r\n\r\nعقل جزئى عشق را منكر بود\r\nگر چه بنمايد كه صاحب سر بود\r\n\r\nعقل جزئى در مقابل عشق مطلق گمراه است\r\nاز آن جهت كه سر و كار عقل نظرى همواره با كميتها و كيفيتها و ساير مقولات محدود مادى است ، به هيچ وجه نمىتواند از عهدهء درك حقايق عاليه و زير بنايى اين جهان بر آيد ، اگر درست دقت كنيم خواهيم ديد : اين دستور كه بايستى به روش عقل نظر جزئى ايمان داشت ، نمىتواند از خود عقل بوده باشد ، زيرا اين دور مصرح منطقى است كه بطلانش آشكارتر از آن است كه احتياج به بحث داشته باشد .\r\nزيرا اين دستور مانند اين است كه شخصى بگويد : من فرمانرواى شما هستم ، از او بپرسيم به چه دليل شما فرمانرواى ما هستيد ؟ او بگويد : براى اين كه من فرمانرواى شما هستم نيز مسائلى كه در زير بناى معلومات قرار مىگيرد ، از قبيل درك اصول فطرى ، همواره از حيطهء عقل نظرى خارج است . از آن طرف اختلافات شگفت انگيزى كه در ميان عقلاى تمام اقوام و ملل چه در مسائل اخلاقى و چه در مسائل سياسى و علمى و الهى و فلسفى و هنرى وجود دارد ، خود كاشف از اين است كه عقل نظر جزئى نمىتواند از عهدهء آشكار ساختن واقعيات بر آيد و نيز هيچ كس ترديد ندارد كه خود اين عقل گاهى به محاكمه كشيده مىشود و مانند يك متهم در درون انسان مقابل دادستانى ديگر مىايستد و از آن پرسيده مىشود كه در فلان موارد به حرف تو گوش كنيم يا بنداى وجدان ؟ مثلًا تو مىگويى : جاندار بايستى براى حد اكثر سود هر گونه ميدانى را براى خود آماده بسازد ، ولى وجدان مىگويد :\r\nچنين نيست ، بلكه :\r\n\r\nبنى آدم اعضاى يك پيكرند\r\nكه در آفرينش ز يك گوهرند\r\n\r\n","description":"","footnote":"","page_name":" 49 ","page_number":52},
  {"content":"\r\n\r\nادعاى كدام يك از شما را بپذيريم ؟ در بارهء اين كه عقل جزيى نمىتواند زندگانى را رهنمايى كند ، عبارات فراوانى از بزرگترين متفكران در دسترس داريم كه احتياجى به نقل آنها نمىبينيم ، مثلًا تولستوى صراحتاً مىگويد : هر كس كه گمان كند كه مىتوان به وسيلهء عقل تمام زندگانى را تفسير و دستورات زندگانى ايده آل را تشخيص داد ، او از زندگانى اطلاعى ندارد ، مگر امانوئل كانت آلمانى بهترين دوران زندگانى و عالىترين انرژى مغز خود را در تفكيك عقل نظرى از عقل عملى مستهلك نساخته است ؟\r\n\r\n( ( 1997 ) ) كفر هم نسبت به خالق حكمت است\r\nچون به ما نسبت كنى كفر آفت است\r\n\r\nآيا كفر نسبت به خالق حكمت است ؟\r\nاين مسئله بارها در كتاب مثنوى مطرح شده است و نظر جلال الدين مانند گروهى از عرفا اين است كه كفر اگر چه بالنسبه به خود انسان و اجتماع عيب و تباهى است ، ولى در حكمت خداوندى عيبى نيست ، بلكه كفر با نظر به عظمت خداوندى حكمت است . آيا اين نظريه صحيح است ؟ البته بايستى مقدمةً اين مطلب را بگوييم كه جلال الدين بارها در اين مثنوى به ما تعليم داده است كه جان انسانى كه شعاعى از عظمت خداوندى است ، از معارف الهى به اندازهء كافى در اين دنيا بهره مند است . اين شخصيت بزرگ در هر مورد كه در بارهء سستى عقل نظرى جزئى گفتگو كرده ، يا در آن موارد كه در بارهء تخطئهء حواس ظاهرى مطالبى بيان كرده است ، در مقابل يك دريافت عالى را براى جان آدمى تثبيت نموده صراحتاً گفته است كه : جان آدمى به آن چه كه در اين دنيا حكم مىكند حكم الهى است و به قول بليز پاسكال : « دل براى خود دلائلى دارد كه عقل فاقد آن است . »\r\n","description":"","footnote":"","page_name":" 50 ","page_number":53},
  {"content":"\r\nخلاصه جلال الدين بارها در بارهء حكومت دل و اين كه قضايايى را كه دل به انسان الهام مىكند و تعليم مىدهد از گروه قضاياى الهى است ، داد سخن داده است . پس از ملاحظهء اين مقدمه ، مطلب مورد بحث ما به اين شكل مطرح مىشود كه آيا هنگامى كه من ستم مىكنم و حقوق ديگران را پاى مال مىكنم و هيچ گونه توجهى به خدا ندارم ، علم و معرفت براى من كوچكترين ارزشى ندارد ، آيا يك شكنجهء وجدانى احساس مىكنم يا نه ؟ اگر بگوييم هيچ گونه احساس شكنجه نمىكنم ، اين ناديده گرفتن مخالف مشاهدات همهء ماست ، زيرا از قديمترين دوران تاريخ مىبينيم كه انسانهاى تبه كار مخصوصاً با نظر به قانون ، احساس شكنجه مىكنند و پشيمان مىگردند . اين پديدهء روشن مىگويد : دل شهادت مىدهد كه بعضى از روشهاى انسانى مخالف خواستهء دل و وجدان است كه با اهميتترين پيك الهى مىباشد .\r\nاكنون من در بارهء كفر كه در هر صورت زشت ممكن است تجلى نمايد ، چگونه بگويم زشت نيست ، در صورتى كه دل به زشتى آن گواهى مىدهد . در همين ابيات صراحتاً مىگويد :\r\n\r\n« جان كمال است و نداى او كمال »\r\n\r\nثانياً مگر پشت پردهء طبيعت و روى پردهء طبيعت مانند يك صفحه كاغذ نيست كه دو رو دارد و هر چه در اين رو نقش ببندد در روى ديگر نيز منعكس است ؟ بنا بر اين وقتى كه من كفر مىورزم ، در روى پردهء جهان اين كفر نقش مىبندد . آيا مىتوان گفت كه اين نقش هيچ گونه اثرى در پشت پرده ندارد ؟ در صورتى كه جلال الدين گفت :\r\n\r\n« فعل را در غيب اثرها زاد نيست »\r\n\r\nاين اثر اگر خوب باشد چگونه نقيض از نقيض خود توليد مىگردد ؟ يعنى مثلًا من نيكى كنم اثر آن در پشت پرده بدى باشد ، يك نفر را از مهلكهء نادانى خلاص كنم يا واقعاً بىنوايى را كه جان خود را از دست مىداد ، نجات بدهم ، ولى اين نيكى احيا كنندهء من ، در پشت پرده به عنوان قتل نفس منعكس شود ؟\r\n","description":"","footnote":"","page_name":" 51 ","page_number":54},
  {"content":"\r\nخلاصه من نمىتوانم بگويم مقصود جلال الدين از اين كه مىگويد :\r\n\r\n« كفر هم نسبت به خالق حكمت است »\r\n\r\nآن معناى ظاهرى باشد كه از مصرع مزبور بدست مىآيد ، زيرا جلال الدين شايد در همين كتاب صدها بار تبه كاران را از رحمت خداوندى دور و آنها را موجودات پليد معرفى مىكند .\r\nآن چه كه در تأويل مطلب فوق به نظر مىرسد اين است كه مقصود جلال الدين از حكمت بودن كفر اين است كه هنگامى كه يك نيت پليد يا يك كار زشت از انسان صادر مىشود ، بنا به قاعده‌اى كه خود جلال الدين تثبيت مىكند :\r\n\r\nاين جهان كوه است و فعل ما ندا\r\nسوى ما آيد نداها را صدا\r\n\r\nاين نيت و اين كار در قوانين و جريانات طبيعت انعكاس طبيعى خود را ايجاد مىكند ، ولى جريانات طبيعت كه همگى جلوه گاه مشيت خداونديست ، بدون دخالت اختيار من به مقتضاى جريان خود نمودهايى را ايجاد مىنمايد ، اين است استناد زشتى يا خوبى به خدا . مثلًا من با علم به اين كه آتش را اگر در انبار بنزين بزنم آن بنزين شعله ور خواهد گشت ، آتشى را در انبار بنزين مىاندازم ، بدون ترديد اين انبار شعله ور خواهد گشت ، اين كه بنزين خاصيت احتراقى دارد و اين كه پس از تماس با ماده محرقه شعله ور خواهد گشت ، يك جريان طبيعى است كه جلوه گاه مشيت خداوندى است ولى اين كار كه من كرده‌ام يعنى آتشى را كه در انبار بنزين انداخته‌ام ، نتيجهء دخالت من در همين جهان طبيعت بوده است كه خود آثار و نمودهايى را به دنبال دارد ، همچنين به جهت تكرار تبه كارىها و پليدىها وجدان از حالت تنبيهى ساقط مىگردد ، ديگر ندايى ندارد ، اين سقوط وجدان نتيجه‌اى است كه از بىاعتنايى من در بارهء وجدان ايجاد شده است ، اين حالت سقوط را كه قرآن به اين جمله : « ختم الله على قلوبهم » تعبير مىكند ، اثرى است كه در جريان حتمى جهان هستى به عنوان مشيت خداوندى موجود مىگردد .\r\nخلاصه ختم و مهر كردن دل و سقوط وجدان از تحريك يك اثر طبيعى است\r\n","description":"","footnote":"","page_name":" 52 ","page_number":55},
  {"content":"\r\nكه در دنبال مقدماتى نمودار گشته است كه آن مقدمات را من ايجاد نموده‌ام و مقصود از مصرع دوم كه مىگويد :\r\n« چون به ما نسبت كنى كفر آفت است » احتمال قوى مىرود كه مقصود جلال الدين از اين كه مىگويد : « كفر هم نسبت به خالق حكمت است » اين معنى باشد و با قطع نظر از اين احتمال ما معنايى ديگرى را براى امثال اين جملات نمىتوانيم دريابيم .\r\nدر بيت بعدى كه مىگويد :\r\n\r\n( ( 1998 ) ) ور يكى عيبى بود با صد صفات\r\nبر مثال چوب باشد در نبات\r\n( ( 1999 ) ) در ترازو هر دو را يكسان كشند\r\nز انكه آن هر دو چو جسم و جان خوشند\r\n\r\nاحتمال مىرود كه مضمون اين دو بيت مربوط به همان بيت باشد كه مورد بررسى ما قرار گرفته است ، بنا بر اين معناى مجموع سه بيت چنين است كه اگر چه در جهان هستى گروهى كافر وجود دارد ، يا پديدهء كفر در مقابل ايمان هم وجود دارد ، ولى در ملاحظهء ارزش مجموع اجزاء جهان هستى هر دو را يكسان مىكشند ، چنان كه هنگامى بخواهند يك درخت با طراوت را وزن كنند با چوب بىارزش آن مىكشند .\r\nاگر مقصود جلال الدين اين معنا بوده باشد ، با تفسيرى كه در فوق براى بيت مورد بحث بيان نموديم منافاتى نخواهد داشت ، زيرا وقتى كه قبول كرديم كه اثر تمام حركات اجزاء جهان طبيعت و معلولهايى كه از علل صادر مىشود ، در عرصهء طبيعت مطابق جريانات هستى كه جلوه گاه اراده و مشيت خدايى است صورت مىگيرد ، مىتوانيم اين معنا را هم تصديق نماييم كه گروهى از اين نمودها كه زير بناى آنها تباه است ، نيز در مجموع جريانات هستى موازنه و ارزيابى مىگردد ، زيرا روبناى آن كارهاى تباه مطابق قانون و ناموس الهى است .\r\nسپس در ابيات بعدى اين اصل را به انسانهاى پاك و كالبد آنان نيز تطبيق مىكند و مىگويد : اگر چه كالبد انسانى در مقابل روح او هيچ ارزشى ندارد ، ولى هنگامى كه يك روح پاك شد ، پاكى او كالبد را هم پاك و صاف مىنمايد . ( 1 ) \r\n","description":"","footnote":" ( 1 ) يك احتمال قوى وجود دارد كه معنى بيت چنين تفسير شود : انسانى كه كفر مىورزد ، در حقيقت خود را با اختيار تباه كرده است ، ولى همين انسان تباه شده نيز در صحنهء وجود كه از آنِ خداست . مورد استفاده قرار مىگيرد مانند شناخت حقيقت و ارزش ايمان به وسيله شناخت كفر و تباهى آن ، و عبرت گيرى از كفر و اعراض آن ، همان گونه شيطان پليد پس از تمرّد و عدم سجده به حضرت آدم عليه السلام كه تباه شد ، در عرصه وجود براى اولاد آدم هم باعث عبرت گشت و هم انسانها با مبارزه با او به مقامات عالىترى رسيدند مانند غذاى پاك و مطبوع كه در جهاز هاضمه انسان تبديل به مدفوع مىگردد ولى همان مدفوع براى تقويت درختان و مزارع مفيد است . . ","page_name":" 53 ","page_number":56},
  {"content":"\r\n\r\n\r\n( ( 2008 ) ) زير و بالا پيش و پس وصف تن است\r\nبىجهتها ز ان جهان روشن است\r\n\r\nپيش و پس و كوچك و بزرگ و گذشته و حال و آينده از مقتضيات كالبد مادى شماست\r\nاين مطلب يكى از با عظمتترين مطالب است كه جلال الدين چند بار آن را در مثنوى مطرح نموده و نتايج بسيار گران بهاى اخلاقى و روانى و فلسفى از آن گرفته است ، اين مطلب مىگويد :\r\nخواص جسمانى كه در جهان فيزيكى مشاهده مىشود ، در قلمرو روح جريان ندارد . خوب دقت كنيد و لحظاتى چند خود را براى خود مطرح سازيد خواهيد ديد از آن جهت كه براى « من » هيچ بعدى وجود ندارد ، لذا پيش و پس و آغاز و انجام براى او پيدا نمىكنيد و باز دقت كافى نماييد خواهيد ديد كه گذشت زمان براى « من » مطرح نيست .\r\nالبته مقصود از « من » سطح ظاهرى آن نيست كه با طبيعت در تماس مىباشد ، زيرا اين سطح طبيعى « من » يك حالت متوسط ميان خود طبيعت و سطح عميق « من » است ، بلكه با نظر به سطح باطنى آن است كه خواهيد ديد شما اصلا گذشت زمان را احساس نمىكنيد . هر گاه كه چنين احساسى براى شما مطرح شد ، بدانيد كه در آن حال سطح ظاهرى « من » است كه نمودهاى طبيعت را به طور منظم و مقتضاى آن نشان مىدهد و به همين جهت است كه روان شناسان صريحاً مىگويند :\r\n« من » انسانى در عين حال كه در جريان تغييرات و تحولات است ، قيافهء ثابتى هم نشان مىدهد ، اينان نمىخواهند به تناقض گويى دچار شوند ، بلكه مقصودشان دو سطح مختلف « من » است .\r\nاما كالبد انسانى و ميدان درونى مجاور با طبيعت ما كه جايگاه فعاليت روانى است\r\n","description":"","footnote":"","page_name":" 54 ","page_number":57},
  {"content":"\r\n\r\nتمام اين خواص جسمانى را در خود منعكس مىسازد ، براى اين ميدان پيش و پس ، زيادى و كمى و تساوى ، گذشته و حال و آينده مطرح مىباشد . اين مبحث در آينده بررسى كاملترى خواهد شد .\r\nتفسير ابيات\r\nپيغمبر فرموده است : در روزگار زندگى بكوشيد تا از نفحات و دمهاى جان پرور الهى بهره مند گرديد ، مواظب خود باشيد ، كه نفحه هاى حق به شما روى مىآورد و بدون اين كه متوجه باشيد ، از شما روى مىگرداند و به راه خود مىرود و هر كه استعداد پذيرش داشته باشد او را بهره مند مىسازد .\r\nگمان نبريد كه نفحات جان نواز حق قابل تكرار نيست ، زيرا لطف عميم او مقتضى است كه گه گاهى به اضافه لطف عمومىاش ارواح ما را بنوازد و اين لطف از انسانها بريده نمىشود .\r\nخاصيت اين نفحات الهى آن چنان است كه ماهيت آتش كه خاصيت احتراق دارد تبديل به عامل خاموشى آتش مىگردد . اين نفحات مىتواند جانهاى مرده را به حركت در آورد .\r\nهمچنين طبيعت آتشين گروهى كه طبع آتشين دارند با وزش اين نسيم الهى خاموش مىگردد .\r\nمردگان از رايحهء ابديت اين نسيمها قباى وجود مىپوشند . اين تازگى و حركتى را كه نسيم الهى ايجاد مىكند از تازگىها و جنبشهاى معمولى طبيعى نيست . عظمت اين نسيم چنان است كه اگر لحظه‌اى در آسمانها و زمينها خود را بنماياند ، اين جهان با اين گسترش در مقابل عظمت آن قطره‌اى بيش نخواهد بود .\r\nتو اگر مىخواهى عظمت اين دم را بدانى ، به ياد بياور امانتى را كه خداوند به زمين و آسمانها عرضه نمود ، همهء آنها از بيم آن شانه خالى كردند ، اين آسمان با عظمت و اين زمين پهناور از حمل چنين امانت امتناع ورزيدند ، ولى انسان خود را براى\r\n","description":"","footnote":"","page_name":" 55 ","page_number":58},
  {"content":"\r\nپذيرش اين امانت عرضه كرد .\r\nمن ديشب در بارهء اين نفحات الهى حقايق ديگرى را دريافته بودم ، ولى دريغا كه پرداختن به مقتضيات مادى از قبيل غذا و غير ذلك از ادامهء اين حال و دريافت جلوگيرى نمود .\r\nآرى براى چند لقمهء بىارزش گاهى روح لقمان صفت انسان در گرو طبيعت مىماند و نمىتواند راه طبيعى خود را سير نمايد . اين مطلب هم كه جلال الدين بيان مىكند فوق العاده عالى است و در گذشته در ابيات ذيل بدان اشاره كرده است :\r\n\r\nبس ستارهء آتش از آهن جهيد\r\nاين دل سوزيده پذرفت و كشيد\r\nليك در ظلمت يكى دزدى نهان\r\nمىنهد انگشت بر استارگان\r\nمىكشد استارگان را يك به يك\r\nتا نيفروزد چراغى بر فلك\r\n\r\nاز هواى لقمه هايى كه اين بدن خار خار يا « خار خوار » مىخواهد ، خارى در كف لقمان روح شما رفته است ، بياييد اين خار را در بياوريد .\r\nدريغا كه شما آن اندازه قدرت تميز را از دست داده‌ايد و آن چنان خود را در تاريكى شهوات فرو برده‌ايد كه حتى سايهء اين خار را هم نمىبينيد . يا اين كه اين خار در كف روح شما بدون سايه قرار گرفته است ، شما از داشتن سايه به اشتباه نمىافتيد ، بلكه از طمع و شهوت پرستى آگاهى و بينايى شما از بين رفته است .\r\nتو اين خرماها را كه مىبينى ، اگر اندكى به خود بيايى خواهى ديد كه آنها خارها هستند ، تو از بس لئيم و فاقد بينايى هستى ، نمىتوانى خار بودن آنها را تشخيص بدهى .\r\nآخر مگر اين جان لقمانى گلستان خدا نيست ، چرا پاى اين جان الهى را خستهء خارى كرده‌اى ؟ اين وجود خار خوار همان شترى است كه بدون توجه مشغول خار خوردن است ، در صورتى كه آدم زاده كه داراى روح الهى است سوار آن است .\r\nلحظاتى با اين كالبد سخن بگوييد . به او بگوييد : اى اشتر خار خور مىدانى در پشت تو چيست ؟ آن بار گلى را كه به پشت تو گذاشته‌اند ، نسيمى دارد كه مىتواند\r\n","description":"","footnote":"","page_name":" 56 ","page_number":59},
  {"content":"\r\nدر درون تو صد گلزار بروياند ، اما تو ميل به خار مغيلان و ريگزار دارى ، تو چگونه از خار پست گل خواهى چيد .\r\nمادامى كه اين خار بنيان كن را از پا در نياورده‌اى ، با ديدهء تاريك چگونه مىخواهى جولان كنى ؟ باز آگاه باش ، تو گمان مكن كه داراى قدرتى ، تو عالِمى و از مزاياى زيادى برخوردار هستى ، زيرا انسان در ميان دو بىنهايت قرار گرفته است . تو آن چنان در مقابل يك موضوع ناچيز خود را خواهى باخت كه قابل تصور نيست ، يك خار مىتواند تمام « من » تو را مشغول بدارد .\r\nتو با آن جنبهء بىنهايتى كه دارى ، اسير ماده‌اى ، كه تو را تا بىنهايت كوچك سقوط مىدهد .\r\nنمىبينى پيغمبر اكرم صلى الله عليه و آله و سلم به عايشه مىگفت : « كلمينى يا حميراء » آن حضرت با آن عظمت در جهان مادى با عايشه دمساز مىگشت . اى عايشه براى ابراز محبت نعل در آتش گذار .\r\nاين حميراء هم مؤنث است و اين مؤنث بودن عيب نيست ، زيرا در لغت عرب جان ( روح و نفس ) هم مؤنث است . روح انسانى با مرد و زن بودن تفاوتى نمىكند زيرا مرد و زن بودن نمىتواند به روح انسانى نمود بالخصوص بدهد .\r\nاين روح را كه مىگويم ، مقصود آن روح نيست كه مولود جريانات طبيعى مواد است كه آن را نفس انسانى در مقابل نفس حيوانى و نباتى مىنامند ، بلكه اين روح كه مرد و زن در آن يكساناند ، همان است كه جزئى از شعاع الهى است . اين روح الهى از مؤنث و مذكر برتر است ، زيرا خصوصيت هر يك از مرد و زن از خواص قالب جسمانى طبيعى انسانها است كه از مواد طبيعى ايجاد مىگردد و در تحول و حركت\r\n","description":"","footnote":"","page_name":" 57 ","page_number":60},
  {"content":"\r\nمىباشد . اين جان طبيعى كه از مواد و جريانات طبيعى ايجاد گشته است ، مىتواند اسباب خوشى باشد ، يعنى لذت بخش و ايجاد كننده و چشندهء لذايذ بوده باشد ، بلكه مطابق اصل حب ذات عين خوشى بوده باشد . ولى حلاوت باطن و خوشى حقيقى بدون دست كشيدن از اين خوشىهاى طبيعى امكان پذير نخواهد بود . آرى از آن شيرينىهاى طبيعى بهره مند مىشوى ، ولى چون مواد آنها نمودهاى محدودى هستند ، لذا ممكن است روزى در مادهء آنها مثلًا شكرى وجود نداشته باشد ، آن گاه همان شيرينى گذشته كه فعلًا در دسترس تو نيست ، براى تو مانند زهرى جلوه خواهد كرد .\r\nآرى :\r\n\r\nهر صورت دل كش كه تو را روى نمود\r\nخواهد فلكش ز دور چشم تو ربود\r\nرو دل به كسى ده كه در اطوار وجود\r\nبوده است هميشه با تو و خواهد بود\r\n\r\nپس اين مواد لذت بخش براى تو وفايى نخواهند كرد .\r\nخداوندا خودت بهترين وفا را بر ما عطا فرما ، خداوندا ما را با حقايقى آشنا فرما كه از دستبرد جريانات طبيعى در امان باشد .\r\nبياييد بكوشيم درون خود را عين شكر نماييم ، آن گاه شما در پى شكر نخواهيد رفت ، زيرا شكر خود در درون شما است .\r\nدر نمود عشق حقيقى مىبينيد كه عاشق غذاى روح خود را از دست اين پديده هاى لذت بخش زود گذر نمىگيرد ، بلكه شراب طهور عشق را از خدا مىگيرد ، به همين جهت است كه عقل جزيى نظرى از تفسير اين عطا و بخشش ناتوان مىباشد . عقل جزيى نظرى خود عشق را درك نمىكند ، اگر چه انسان هنگامى كه به دعاوى اين عقل گوش مىدهد ، مىبيند كه عقل خود را صاحب هر گونه راز نهانى مىداند .\r\nآرى ما هم منكر نيستيم كه عقل جزئى نظرى زيرك و داناست و براى تفسير قوانين جهان طبيعت عالىترين وسيله مىباشد ، ولى اين عقل خود را مىبيند و خود را در مقابل حقايق ما فوق عقل نيز موجود مىپندارد ، به همين جهت است كه نمىتواند از عهدهء چشيدن طعم عالىترين حقايق بر آيد ، چنان كه فرشته با آن قدس و تجردش\r\n","description":"","footnote":"","page_name":" 58 ","page_number":61},
  {"content":"\r\nمادامى كه خود را منفى نسازد ، اهريمنى است فرشته نما .\r\nعقل جزئى گفتار ما را تنظيم مىكند ، براى ما منطق مىآموزد و فعاليتهاى آن براى شناسايى قيافهء كيفى و كمى جهان هستى يار و ياور ما است ، ولى از عالم حال و مقام اطلاعى ندارد .\r\nاين عقل جزئى چون از هستى ناقص خود دست بر نداشته است و خود را كامل مىنماياند ، لذا حقيقتاً بايد گفت : او معدوم است اگر چه خود را موجود مىنمايد .\r\nآرى نه تنها عقل جزئى بلكه هر چيزى كه با اختيار از وجود خود صرف نظر نكرد تا در عالىترين درياى هستى فرو برود ، به طور اجبار نيست و نابود خواهد گشت ، آن چيز منشأ هيچ خير و عظمتى نخواهد بود .\r\nآن چه كه كمال واقعى را دارد جان است ، سخنى كه از جان مىآيد راحت بخش جان است . چرا ؟ زيرا همين سخن نداى آن جان است و چون نداى جان است پس كمال خالص است . به همين جهت بود كه پيغمبر صلى الله عليه و آله و سلم به بلال مىفرمود : اى بلال اذانى بگو تا روح ما آسايش خود را پيدا كند .\r\nاين جمله كه مىفرمود : اى بلال بانگ بردار ، در حقيقت مىگفت : اى بلال از آن دم الهى كه در دل تو دميده‌ام ، بانگى بر آور و ما را از تعب و مشقتى كه طبيعت در زندگانى ما ايجاد مىكند راحت كن .\r\nاى بلال ، اى آن انسانى كه جان انسانى خود را به گلبن تو مىسپارد برخيز ، و مانند بلبل با صداى خود بر اين انسانها جان ببخش ، از آن دم درونى بانگ بر آور كه آدم از آن مدهوش شده ، آسمانها هوش خود را در مقابل آن از دست داده‌اند . پيغمبر از آن صداى خوب از خويش برفت و در شب زفاف در هنگام بامداد نماز صبح گاهى او قضا شد . ( 1 )  پيغمبر در شب زفاف در مقابل عروس عشق الهى بىهوش شد ، جان پاك او دستبوس\r\n","description":"","footnote":" ( 1 ) ولى اصل داستان چنان بود كه ما در اول بحث از ابيات مورد بررسى نقل نموديم . . ","page_name":" 59 ","page_number":62},
  {"content":"\r\nآن عشق الهى گشت . عشق و جان انسانى هر دو پنهان و مستورند ، چنان كه عروس از نظر مردم بايستى مستور بماند .\r\nبه همين جهت اگر آن عشق الهى را عروس خواندم تو خرده مگير . اگر خود يار « شايد مقصود پيغمبر اكرم صلى الله عليه و آله و سلم » باشد مهلت مىداد ، من لحظاتى ساكت مىشدم و اين مطلب را باز گو نمىكردم ، ولى خود او مىگويد : بگو ، اين گفتن عيب نيست ، زيرا بيان آن از قضاى پشت پرده‌اى است .\r\nعيب آن است كه انسان در بارهء موجودات فقط عيبها را كاوش كند ، در صورتى كه ارواح پاك غيبى در هيچ موجودى عيبى نخواهد ديد . اگر درست دقت كنيد ، اين زشتىها و عيوب فقط از ديدگاه مردم عيب و زشت است كه نادانند ، اما با نظر به مقام شامخ ربوبى يعنى از ديدگاه خداوندى عيبى وجود ندارد . حتى كفر هم بالنسبه بيافرينندهء پاك ( از نظر او ) عيب نيست ، بلكه آن كفر هنگامى كه در بشر جلوه مىكند عيب است .\r\nبراى تفسير اين بيت به « مطالب ابيات مورد بحث رجوع فرماييد » .\r\nاگر در دنيا يك عيب با صد صفت خوب جمع شود ، در موازنه و ارزيابى همان عيب هم در سنجش مجموعى منظور مىگردد ، چنان كه يك درخت با طراوت با چوب خشكش موازنه مىگردد . « البته روشن است كه اين مطلب اخير غير از دو نسبت داشتن كفر است ، زيرا در اين مطلب زشت بودن مطلق عيب را مىپذيرد » .\r\nپس بزرگان اهل خرد اين اصل را كه مىگويند : جسم انسانهاى پاك مانند روح آنها پاك و صاف است ، مطلب گزاف و بىپايه نيست ، گفتار و كردار و ذكر آنها جمله از شئون روحى آنها گشته است كه كاملًا پاك و مبرا از عيب مىباشند . جان دشمنان اين انسانهاى پاك ( اولياء الله ) مانند جسم مادى است كه كوچكترين گامى در راه تكامل بر نداشته است ، اگر مفهومى از اين ارواح ساقط به ذهن بيايد حقيقتى ندارد و اسمى خالص است .\r\n","description":"","footnote":"","page_name":" 60 ","page_number":63},
  {"content":"\r\nبعضى از شارحين مثنوى مىگويند : بيت مورد بحث بدين قرار است :\r\n\r\n( ( 2002 ) ) جان دشمندارشان جسميست صرف\r\nچون زياد از نرد او اسميست صرف\r\n\r\nيعنى جان دشمنان اولياء الله از قلمرو جسم ناچيز بالاتر نرفته ، مانند يك سنگ يا مهرهء زائد در نرد هيچ گونه رابطه‌اى با مهره ها و سنگهاى حقيقى ندارد .\r\nجان دشمنان اولياء الله در زير خاك سياه پوسيده مىشود و از بين مىرود ، ولى جان اولياء الله مانند اين كه در نمك رفته باشد انقلاب ماهيت نموده به كلى پاك و طاهر مىشود .\r\nكدامين نمك ؟ آن نمك كه پيغمبر گرامى از آن نمكين گشته و حديث او نيز كه شئون روحى اوست ، نمكين مىباشد .\r\nاين نمك روحانى را كه از پيامبر اكرم صلى عليه و آله به ارث مانده است ، تو مىتوانى از وارثان او كه علماى الهى هستند دريابى .\r\nاين علماى ربانى و اين اولياء الله از تو دور نيستند و در مقابل تو نشسته‌اند ، اما اين كه مىگويم : در مقابل تو يا در پيش تو نشسته‌اند ، تو گمان مبر كه در مقابل يا پيش روح تو قرار گرفته‌اند ، زيرا براى روح مجرد انسانى پيش و پس وجود ندارد ، بنا بر اين روح چگونه مىتواند در پيش و پس انديشه كند ؟ زير و بالا و پيش و پس تمام از اوصاف بدن مادى تو است .\r\nاى عدم ( فاقد كمال ) يا اى ( عارى از علائق ماده ) مگر حقايق ما وراى طبيعت پيش و پس دارد ؟ بيا از اين وجود و عدم و هر چه كه از خود موجوديتى نشان مىدهد در گذر ، باشد كه از حيات ابدى ميوه ها بچينى .\r\nباران رحمت الهى مانند نفحات رحمانى فرو مىريزد ، زيرا اين باران براى بهره بردارى تا شبانگاه گام بردار . اما اين باران از آن بارانهاى معمولى نيست ، بلكه\r\n","description":"","footnote":"","page_name":" 61 ","page_number":64},
  {"content":"\r\nباران مقام ربوبى است كه هر مرده را زنده مىسازد . تو گمان مبر كه همهء بارانها از سنخ اين باران معمولى و طبيعى است ، زيرا بارانهايى وجود دارد كه فقط ديده گان جان آن را مشاهده مىكند .\r\nبرو چشم جان را از پرده ها و خيرگيها بعالم ماده و شهوت پاك كن تا جان تو سر سبز و خرم باشد .\r\n","description":"","footnote":"","page_name":" 62 ","page_number":65},
  {"content":"\r\n\r\nسؤال كردن عايشه از پيغمبر صلى الله عليه و آله كه باران شد\r\nو جامه توتر نگشت و جواب آن جناب\r\n\r\n( ( 2012 ) ) مصطفى روزى به گورستان برفت\r\nبا جنازهء يارى از ياران برفت\r\n( ( 2013 ) ) خاك را در گور او آكنده كرد\r\nزير خاك آن دانه اش را زنده كرد\r\n( ( 2014 ) ) اين درختانند همچون خاكيان\r\nدستها بر كنده‌اند از خاكدان\r\n( ( 2015 ) ) سوى خلقان صد اشارت مىكنند\r\nوان كه گوشستش عبارت مىكنند\r\nتيز گوشان راز ايشان بشنوند\r\nغافلان آواز ايشان نشنوند\r\n( ( 2016 ) ) با زبان سبز و با دست دراز\r\nاز ضمير خاك مىگويند راز\r\n( ( 2017 ) ) همچو بطَّان سر فرو برده به آب\r\nگشته طاوسان و بوده چون غراب\r\n( ( 2018 ) ) در زمستانْشان اگر محبوس كرد\r\nآن غرابان را خدا طاوس كرد\r\n( ( 2019 ) ) در زمستانشان اگر چه داد مرگ\r\nزنده شان كرد از بهار و داد برگ\r\n( ( 2020 ) ) منكران گويند خود هست اين قديم\r\nاين چرا بنديم بر ربّ كريم ؟\r\nجمله پندارند كاين خود دائم است\r\nو از قديم اين جمله عالم قائم است\r\n( ( 2021 ) ) كورى ايشان درون دوستان\r\nحق برويانيد باغ و بوستان\r\n( ( 2022 ) ) هر گلى كاندر درون بويا بود\r\nآن گل از اسرار كل گويا بود\r\n( ( 2023 ) ) بوى ايشان رغم انف منكران\r\nگرد عالم مىرود پرده دران\r\n( ( 2024 ) ) منكران همچون جعل ز ان بوى گل\r\nيا چو نازك مغز در بانگ دهل\r\n( ( 2025 ) ) خويشتن مشغول مىسازند و غرق\r\nچشم مىدوزند از لمعان برق\r\n( ( 2026 ) ) چشم مىدوزند و آن جا چشم نى\r\nچشم آن باشد كه بيند مأمنى\r\n( ( 2027 ) ) چون ز گورستان پيمبر باز گشت\r\nسوى صديقه شد و هم راز گشت\r\n( ( 2028 ) ) چشم صديقه چو بر رويش فتاد\r\nپيش آمد دست بر وى مىنهاد\r\n( ( 2029 ) ) بر عمامه و روى او ، موى او\r\nبر گريبان و بر و بازوى او\r\n\r\n","description":"","footnote":"","page_name":" 63 ","page_number":66},
  {"content":"\r\n\r\n\r\n( ( 2030 ) ) گفت پيغمبر چه مىجويى شتاب\r\nگفت باران آمد امروز از سحاب\r\n( ( 2031 ) ) جامه هايت مىبجويم در طلب\r\nتر نمىبينم ز باران اى عجب\r\n( ( 2032 ) ) گفت چه بر سر كشيدى از ازار ؟\r\nگفت كردم آن رداى تو خمار\r\n( ( 2033 ) ) گفت بهر آن نمود اى پاك جيب\r\nچشم پاكت را خدا باران غيب\r\n( ( 2034 ) ) نيست آن باران از اين ابر شما\r\nهست ابرى ديگر و ديگر سما\r\nاين چنين باران ز ابر ديگر است\r\nرحمت حق در نزولش مضمر است\r\nبشنو از قول سنايى در رموز\r\nمعنيى تا واقف آيى بر كنوز\r\n\r\nكورى ايشان درون دوستان حق برويانيد باغ و بوستان\r\nآيا اين جهان قديم است يا حادث ؟\r\nآيا اين جهان قديم است يا حادث ؟ اين مسئله شايد از نظر حكمت الهى با اهميتترين مسئله است كه بايستى مورد توجه هر عاقل قرار بگيرد .\r\nما در باره اين مسئله به تفضيل زياد نمىپردازيم ، همين اندازه كه براى مطالعه كنندگان محترم تا حدودى به طور روشن مطرح شود ، مورد بررسى قرار مىدهيم ( 1 )  :\r\nاكثريت متفكرين و دانشمندان و ملَّيون عالم به اتفاق كلمه جهان را حادث مىدانند ، يعنى مىگويند : اين جهان هستى كه مىبينيم نبوده و سپس موجود گشته است .\r\nگروهى را هم عقيده بر آن است كه همين جهان با اشكال مختلف از ازل وجود داشته و تا ابد پايدار است .\r\nبعضى ديگر مىگويند : مادهء اولى جهان قديم بوده و هرگز زمانى تصور نمىشود\r\n","description":"","footnote":" ( 1 ) مسئلهء حدوث يا قدم عالم از نظر اقسام حدوث « ذاتى ، زمانى ، دهرى و همچنين از نظر حقيقت آنها » ، در معرض آراء و عقايد گوناگونى قرار گرفته است كه ما به تفصيل آنها در اين مورد كارى نداريم . . ","page_name":" 64 ","page_number":67},
  {"content":"\r\nكه مادهء جهان وجود نداشته است . اين مسئله به عقيدهء گروهى با اثبات صانع و نفى آن رابطهء مستقيم دارد ، به اين معنى كسى كه عالم را قديم بداند ، مجبور است كه اين جهان را از وجود خدا بىنياز بداند و بالعكس كسى كه اين جهان را حادث بداند ، مجبور است كه خدايى را به عنوان به وجود آورندهء اين جهان بپذيرد .\r\nولى گروهى از فلاسفه ديده شده است كه با اين كه مادهء اصلى يا به تعبير گذشتگان « هيولى » را قديم مىدانستند ، با اين حال احتياج همين عالم را به خدا كاملًا و به طور صريح پذيرفته‌اند و مىگويند : همين « هيولى » يا مادهء اصلى اگر چه قديم بوده است ، ولى به حركت آمدن آن و متشكل گشتنش به اشكال گوناگون و صور مختلف احتياج به يك موجودى داشته است كه آن را به حركت در آورد .\r\nبنا بر اين مانعى ديده نمىشود كه كسى با اين كه ماده يا به اصطلاح قدما هيولى را قديم بداند با اين حال وجود خدا را ضرورى بداند .\r\nبراى اثبات قدم عالم تا كنون دليلى كه منطق علمى كاملًا از آن حمايت نمايد ديده نشده است فقط آن چه كه وجود دارد اين است كه براى اين جهان اول و آخر ديده نمىشود ، بلكه هر چه كه انديشهء انسانى به عقب بر مىگردد ، مىبيند كه باز هم مىتواند به عقبتر بر گردد ، چنان كه هر چه كه انديشهء انسانى به آينده نفوذ مىكند مىبيند باز بعد و كشش و راهى در مقابلش گسترده شده است و يك انجام مشخص بر اين جهان نمىبيند ، اما بسيار روشن است كه اين استدلال فقط مىتواند بگويد :\r\n\r\nما ز آغاز و ز انجام جهان بىخبريم\r\nاول و آخر اين كهنه كتاب افتاده است\r\n\r\nدر نظر ما ) و به هيچ وجه نمىتواند اثبات كند كه اين جهان قديم است . اگر به حقيقت امر بنگريم ادعاى اين اشخاص يك ادعاى طبيعى اولى است كه از اصل ناشى شده است كه مىگويد : انسان يك موجود كوچك و در مقابل طول زمانى كه در جهان احساس مىشود مانند آن مگس است كه :\r\n\r\nدر بهاران زاد و مرگش در دى است\r\nپشّه كى داند كه اين باغ از كى است ؟\r\n\r\n","description":"","footnote":"","page_name":" 65 ","page_number":68},
  {"content":"\r\nنيز از اين مطلب سرچشمه مىگيرد كه انسان در ذهن خود هر چه كه مورد بررسى قرار مىدهد با بعد معينى و هويت مشخصى جلوه مىنمايد ، او به هيچ وجه نمىتواند نظاره به جهان خارج و بيرون از ذات براى خود بعد و امتدادى را مطرح ننمايد ، او نمىتواند بدون كيفيتى كه نمودى را براى او عرضه نمايد موجودى را براى خويش بر نهد .\r\nاين بىچارگى و گرفتارى را در فلسفه و علوم مربوط به ( علم المعرفه ) دانسته و به بازيگرى انسان در جهان تعبير مىكنيم و چنان كه گفتيم : انسان در اين جهان هم بازيگر است و هم تماشاگر .\r\nولى بايستى ما اين تنگ نظرى را كنار بگذاريم و اعتقاد كنيم كه موجودات و حقايقى براى ما مطرح است كه نه بعدى در آنها حكمفرما است و نه كيفيتى .\r\nاگر ملاحظه كنيم « من » انسانى كه نزديكترين اشياء براى خود اوست نه بعدى دارد و نه كيفيتى ، نه حركتى و نه سكونى « يا هم حركت و هم سكون » براى او در يك لحظه مطرح است ، با اين حال همين « من » را در معلومات روزمرهء خود گنجانيده در روان پزشكى و روان شناسى مورد بررسى قرار مىدهيم . نيز اگر دقت كنيم در اين حقيقت كه ذهن انسان خاصيتى دارد كه مىتواند يك موجود مشخص را مثلًا يك عدد قلم را آن اندازه مكرر تصور كند كه سر به بىنهايت بزند ، با اين كه در بيرون از ذات يك قلم مشخص دوم ندارد ، همچنين در بارهء اعداد و تصور بىنهايتها بنا بر اين بايستى سازمان معين ذهنى را در نظر بگيريم و سپس معلومات واقعى خود را ارزيابى نماييم .\r\nحتى يك محصول فيزيك معمولى هم مىداند كه ما مىتوانيم در يك سطح محدود ميان دو نقطهء « ا » و « ب » نقاط بىنهايت فرض كنيم ، در عين حال مىدانيم كه هرگز در يك سطح محدود نمىتواند نقاط بىنهايت فيزيكى وجود داشته باشد .\r\nاما دلايلى كه براى اثبات حدوث عالم نشان داده شده است به طور اجمال به قرار ذيل است :\r\n","description":"","footnote":"","page_name":" 66 ","page_number":69},
  {"content":"\r\n1 - هر يك از اجزاء جهان هستى محدود است ، بنا بر اين بايستى تمام اجزاء جهان هستى محدود بوده باشد ، زيرا حكم كل در كيفيتها مطابق حكم اجزاء است .\r\nمثلًا وقتى كه ثابت مىشود كه هر يك از صفحات اين كتاب نوشته شده است ، بدون ترديد اين حكم كلى كه پس تمام صفحات كتاب نوشته شده است ، ثابت مىشود و همچنين هنگامى كه ثابت مىشود كه هر يك از اجزاء آب اين كاسه در حال جوش است بدون ترديد ثابت مىشود كه تمام آب اين كاسه در حال جوش است .\r\nممكن است گفته شود : آن چه كه ما با آن روبرو هستيم عبارت است از مقدار محدودى از اجزاء همين جهان ، بنا بر اين ما چگونه مىتوانيم به كل مجموعى جهان احاطه داشته و بگوييم تمام جهان هستى محكوم به اين حكم است ؟ مىگوييم : اين اعتراض از اين جهت كه تا انسان به چيزى احاطه نداشته باشد نمىتواند در بارهء آن حكم كلى نمايد صحيح و منطقى است ، ولى در بارهء انسان و جهان اين مسئله طور ديگر مطرح مىشود ، زيرا تا كنون هيچ يك از مغزهاى متفكر فلسفى نتوانسته است در بارهء جهان شناسى يك مكتب رسمى به وجود بياورد مگر اين كه بايستى يك عده احكام كلى مربوط به مجموع جهان هستى را صادر نمايد . مثلًا اين كه مادهء جهان هستى چيست ؟ براى افراد بشر مطرح شده و تا كنون جوابهاى مثبت و گوناگون به آن داده شده است از قبيل :\r\n1 - آب ، عدد ، شدن ، يك مجهول بىنهايت ، عناصر چهارگانه ، نيرو ، انرژى به معناى فيزيكى آن ، ماده ، هيدروژن ، اتر ، عقل كلى . . . ده ها امثال اين مفاهيم را مادهء مطلق جهان هستى معرفى نموده‌اند .\r\nاگر يك متفكر نتواند براى اين جهان يك حكم كلى مانند حكمى كه براى ماده عمومى متذكر شديم بيان نمايد ، او هرگز نمىتواند حتى در اين جهان قانونى را بپذيرد ، زيرا تا يك حكم كلى در بارهء ماده و حركت و خواص اشياء گفته نشود نمىتواند تفكرات خود را به عنوان جهان بينى ارائه بدهد .\r\n2 - حركت در جهان هستى حكمفرماست و اين حقيقتى است كه به استثناى\r\n","description":"","footnote":"","page_name":" 67 ","page_number":70},
  {"content":"\r\nسوفسطايىها تمام عقلاى عالم ديده و پذيرفته‌اند . اكنون اگر در اين پديدهء حركت دقت كنيم خواهيم ديد كه بنا به تعريفى كه مىگويد : حركت يعنى ( وجود و عدمهاى متعاقب ) يا به طورى كه دستهء ديگر مىگويند : ( ماده در حال جريان مثبت و منفى ) يا چنان كه بعضى از متفكرين معتقدند حركت يعنى ( انتقال ماده از نقطه‌اى به نقطهء ديگر ) از بين رفتن متعاقب نمودهاى ماده بلكه از بين رفتن نقاط ماده كه امروزه مانند يك قانون حقيقى اثبات شده است به طور روشن كشف مىكند كه جهان به طور تدريج به وجود مىآيد و به همين جهت است كه اگر ما حوادث لحظهء بعدى را كه هنوز قدم به عرصه هستى نگذاشته‌اند با حوادثى كه تا كنون جهان بر خود ديده است مقايسه كنيم ، خواهيم ديد كه اضافه شدن حوادث بعدى موجب افزايش و منها شدن آنها از وضع كنونى جهان ، حوادث را كمتر نشان مىدهد بنا بر اين هنگامى كه مجموعه كلى جهان قابل افزايش و كاهش گشت به طور ضرورى محدود بوده و با قديم بودن آن منافات خواهد داشت .\r\n3 - اگر چه در بارهء اين مسئله كه « ماده جهان خلقت از كى و چگونه گسترش پيدا كرده است ؟ » در دوره هاى گذشته از نظر حدس و فرضيات مورد بررسى قرار داده و فقط به يك عده فرضيات كلى قناعت مىورزيدند ، اما از آن هنگام كه دامنهء علوم گسترش پيدا كرد ، مخصوصاً علم هيئت باستانى دگرگون گشته شناسائىهاى دقيق و علمى جاى آنها را گرفت ، اين مسئله به طور جدى مطرح گشت كه اين موارد و صور كه تشكيل دهندهء همين جهان هستى است از كدامين زمان و به چه نحو نمودار گشته است ؟ در اين باره تا سالهاى اخير در حدود شانزده نظريه بيان شده است . اين نظريات همگى در تعيين آغاز حركت و گسترش ماده گفته شده است . مثلًا بعضىها گفته‌اند از انفجار كرات آسمانى كه به وضع كنونى در آمده است ، در حدود هفت ميليارد سال مىگذرد . بعضى ديگر آن را پنج ميليارد مىدانند ، گروهى ديگر ما بين دو رقم فوق و . . . غير ذلك .\r\n","description":"","footnote":"","page_name":" 68 ","page_number":71},
  {"content":"\r\nاين مسئله و نظريات روى گروهى از شواهد علمى بيان مىشود كه مىخواهد عمر جهان را تعيين نمايد .\r\nامروزه شما مىتوانيد صراحتاً از قهرمانان علم و انديشه بشنويد كه مىگويند : مفهوم ازلى بودن جهان به جايى رانده شده است كه ديگر باز گشت ندارد ، مخصوصاً از تئورى آبه لومتر به اين طرف كه از گسترش كهكشانها نتيجه مىشود ، ديگر مجموع جهان به هيچ وجه ازلى و قديم نخواهد بود .\r\nما جملات مربوط به اين مسئله را تفصيلًا نقل نمىكنيم و اگر مطالعه كنندگان محترم بخواهند مقدارى از آنها را مطالعه فرمايند به كتابهاى هيئت جديد مراجعه فرمايند .\r\nخلاصه محدوديت و حدوث عالم از نظر علمى و فلسفى اعتقاد اكثريت متفكرين و انديشمندان مىباشد .\r\nنكته‌اى كه در اين مبحث قابل توجه است اين است كه هيچ متفكرى تا كنون نگفته است كه من قديمى بودن جهان را با چشم خود ديده‌ام ، يا با يك دليل رياضى اثبات مىكنم كه جهان قديم است ، بلكه ادعاى قديم بودن جهان از تصور كشش زمان سرچشمه مىگيرد كه در ذهن همهء انسانها وجود دارد . زيرا ذهن انسان به جهت خاصيت تجريدى كه دارد ، نمىتواند از انتزاع و تجريد دست بر دارد ، مانند اعداد كه هرگز در يك عدد متوقف نمىشود ، لذا مىگويد عدد بىنهايت است ، همچنين امتداد زمان نيز از فعاليت ذهنى ما حاصل مىشود . نقاط و لحظات در امتداد زمان به منزلهء همان واحدهاى عددى است چنان كه واحدهاى عدد ساختهء ذهن ما بوده ، از معدود واقعى فيزيكى خبر نمىدهد ، همچنان نقطه ها و لحظات زمان كه پى در پى با يك پيوستگى كامل در ذهن ما نمودار مىشوند از واقعيت جهان طبيعى نمىتوانند خبر بدهند .\r\nيك مطلب هم جلال الدين در ابيات مورد تفسير در باره حدوث عالم پيش كشيده است كه توجه به آن هم خيلى مفيد خواهد بود .\r\nاو مىگويد : اگر شما به درون خود توجه عميقى داشته باشيد خواهيد ديد كه\r\n","description":"","footnote":"","page_name":" 69 ","page_number":72},
  {"content":"\r\n\r\nبه طور فطرى احساس مىكنيد كه اين جهان نمىتواند خود به خود به وجود آمده باشد ، اين توجيه فطرى را به اين قرار شرح كرد كه فطرت انسانها با توجه به حركت و عدم استقلال ذاتى موجودات نمىتواند اين جهان را قديمى فرض نموده و آن را از موجود برتر بىنياز بداند .\r\nمىگويد : منكرين حدوث عالم چشمان خود را عمداً مىپوشند ، آنان نمىخواهند موجودات جهان را به طور حقيقى مورد نظر قرار بدهند ، آنان به چند عدد موجود كه با آنها سر و كار دارند مشغولند و نمىخواهند اين مسئله را به خود مطرح نمايند كه اين موجودات پا در هوا و اين موجودات كه سرتاسر به همديگر نيازمند هستند ، چگونه به وجود آمده‌اند ؟ در حقيقت جلال الدين در بارهء اثبات حدوث عالم بحث نمىكند ، بلكه مىگويد :\r\n\r\n( ( 2025 ) ) خويشتن مشغول مىسازند و غرق\r\nچشم مىدوزند از لمعان برق\r\n\r\nمانند اين است كه مىگويد : اين مسئله را با روش فلسفى معمولى مطرح نمىكنم ، من مىگويم : اگر خود را منحرف نسازى ، دست روى ديده گان نگذارى ، لمعان برق خدايى را خواهى ديد . نزديك به اين توجيه و تنبيه را در احتجاج طبرسى نقل مىكند . ( 1 ) \r\nتفسير ابيات\r\nپيغمبر اكرم صلى الله عليه و آله و سلم روزى با جنازهء يكى از صحابه به قبرستان رفت . جنازه را در زير خاك برد . اگر چه در ظاهر آن مرد زير خاك سياه رفت ، ولى در حقيقت روح او مانند دانه هايى كه در زير خاك براى روييدن كاشته مىشود ، براى زنده شدن نهاده شد . اين درختان را مىبينيد كه سر از خاك بيرون كرده‌اند و دستها به سوى بالا برده‌اند صدها اشارت براى مردم مىكنند .\r\n","description":"","footnote":" ( 1 ) هنگامى كه پيغمبر اكرم صلى الله عليه و آله و سلم با منكرين خدا روبرو شد فرمود : « شما چه ادعا مىكنيد ؟ گفتند ما مىگوييم : جهان قديم است و خدايى ندارد » فرمود : « اگر دنيا حادث بود چگونه بود ؟ آيا شكل ديگرى غير از اين داشت كه مىبينيم ؟ » . . ","page_name":" 70 ","page_number":73},
  {"content":"\r\nهر كسى اين اشارتها را نمىشنود ، بلكه فقط كسانى كه داراى گوش شنوا هستند مىشنوند . اين درختان با برگهاى سبز و شاخه هايى كه مانند دستهاى به هوا رفته مىباشند به مردم تيز هوش و شنوا مىگويند كه شما هم مانند ما زير خاك مىرويد كه پس از زمانى بروئيد و از اين خاكدان سر بلند كنيد . اينان ريشه هاى خود را در زير خاك فرو مىبرند چنان كه اردكها سرها را در زير آب فرو مىبرند ، يا پس از آن كه مانند كلاغ بودند ، پس از گذشت مدتى در زير خاك به شكل طاوس زيبا در آمده سر از خاك بيرون مىآورند .\r\nاين خداست كه كلاغهاى خزانى را ( كه مرگ موجوديت حياتى آنها را گرفته و مانند كلاغ پائيزى شده‌اند ) در بهاران مانند طاوس نمودار مىسازد .\r\nاين حركات و تحولات را منكرين مىبينند و مىگويند : اين ماده و حركت قديم است و چون قديم است به چه علت آن را به يك خداوند نسبت بدهيم ؟ اينان مىپندارند كه همهء اين جزر و مدها دائمى بوده و جهان حادث نمىباشد .\r\nكورى چشم اين منكرين خداوند در درون دوستانش ( موحدين ) باغ و بوستانى آفريده است ، گلهاى درونى آنان كه عطر آميز است رازهاى نهانى كل مجموعى را براى ما آشكار مىسازد ، اين منكرين بينى ندارند استشمام نمايند زيرا :\r\n\r\nبينى آن باشد كه او بويى برد\r\nبوى او را جانب كويى برد\r\n\r\nعلى رغم انف آنها بوى اين گلهاى درونى پيرامون تمام هستى را مىگردد ، اين همان است كه ما اشاره نموديم كه انسان مىتواند به مجموع كل احاطه داشته باشد .\r\nمنكرين در مقابل اين بوى عطر آگين گل درونى ، مانند جعل هستند كه از بوى لطيف لذت نمىبرند و همچنين مانند آن كسانى هستند كه تارهاى گوش و مغز آنان در مقابل صداى طبل مقاومت نداشته از هم مىگسلد . اينان كسانى هستند كه خويشتن را به يك عده نمودهاى محدود و پا در هوا مشغول ساخته و لمعان ، و درخشندگى برق را نديده مىگيرند . آنان هم مانند ديگران مىنگرند و به موجودات چشم مىدوزند ، ولى آنان چشم ندارند .\r\n","description":"","footnote":"","page_name":" 71 ","page_number":74},
  {"content":"\r\nهنگامى كه پيغمبر از گورستان باز گشت و به سوى عايشه رفت ، همين كه عايشه او را ديد پيش آمده دست به بدن پيغمبر صلى الله عليه و آله و عمامه و روى گريبان و بازوى او مىگذاشت . پيغمبر صلى الله عليه و آله فرمود : چه چيز را مىجويى ؟ عايشه گفت : امروز باران آمده بود ، مىخواهم اثر باران را در بدن و لباسهاى شما ببينم ، ولى هر چه مىگردم لباسهاى شما را خشك مىبينم . آن حضرت فرمود : هنگامى كه باران مىآمد روى سر خود چه كشيده بودى ؟ عايشه گفت : عباى شما را به جاى خمار به سرم انداخته بودم . حضرت فرمود : اى پاك دامن به همين جهت كه عباى مرا بر سر كشيدى اين باران غيب بر تو آشكار گشت . بارانى كه تو امروز ديدى از اين بارانهاى طبيعى نبود كه معمولًا مشاهده مىكنيد ، اين باران غيبى از ابر ديگرى و از آسمان ديگرى است . اين بارانى است كه رحمت حق در آن نهاده شده است ، در بارهء اين مطلب از حكيم سنايى معنايى را بشنو تا به اسرار نهانى آگاه شوى .\r\n","description":"","footnote":"","page_name":" 72 ","page_number":75},
  {"content":"\r\n\r\n\r\nتفسير بيت حكيم سنايى\r\n\r\nآسمانهاست در ولايت جان\r\nكار فرماى آسمان جهان\r\nدر ره روح پست و بالاهاست\r\nكوه هاى بلند و صحراهاست\r\nگر تو بگشايى ز باطن ديده اى\r\nزود يا بى سرمهء بگزيده اى\r\nپير دانا اندر اين رمزى كه گفت\r\nدر حقيقت زين صدف درّى بسفت\r\n( ( 2035 ) ) غيب را ابرى و آبى ديگر است\r\nآسمان و آفتابى ديگر است\r\n( ( 2036 ) ) نايد آن الا كه بر خاصان پديد\r\nباقيان فى لبس من خلق جديد\r\n( ( 2037 ) ) هست باران از پى پروردگى\r\nهست باران از پى پژمردگى\r\n( ( 2038 ) ) نفع باران بهاران بو العجب\r\nباغ را باران پاييزى چو تب\r\n( ( 2039 ) ) آن بهارى ناز پروردش كند\r\nوين خزانى ناخوش و زردش كند\r\n( ( 2040 ) ) همچنين سرما و باد و آفتاب\r\nبر تفاوت دان و سر رشته بياب\r\n( ( 2041 ) ) همچنين در غيب انواع است اين\r\nدر زيان و سود و در رنج و غبين\r\n( ( 2042 ) ) اين دم ابدال باشد ز ان بهار\r\nدر دل و جان رويد از وى سبزه زار\r\n( ( 2043 ) ) فعل باران بهارى با درخت\r\nآيد از انفاسشان با نيك بخت\r\n( ( 2044 ) ) گر درخت خشك باشد در مكان\r\nعيب آن از باد جان افزا مدان\r\n( ( 2045 ) ) باد كار خويش كرد و بر وزيد\r\nآن كه جانى داشت بر جانش گزيد\r\nو آن كه جامد بود خود واقف نشد\r\nواى آن جانى كه او عارف نشد\r\nقول پيغمبر شنو اى جان من\r\nدور كن از خويشتن انكار و ظنّ\r\n\r\nآيه\r\n« أَ فَعَيِينا بِالْخَلْقِ اَلأَوَّلِ بَلْ هُمْ فِي لَبْسٍ مِنْ خَلْقٍ جَدِيدٍ » 50 : 15 ( 1 )  ( آيا ما از آفريدن انسانها « يا با آفريدن آنها » در اولين بار عاجز گشتيم ؟ بلكه آنان در بارهء آفرينش جديد در اشتباهند ) اين آيه را مفسرين چنان كه از ظاهر آيه بر مىآيد ، مطابق همان معنى كه ترجمه\r\n","description":"","footnote":" ( 1 ) سورهء ق ، آيهء 15 . . ","page_name":" 73 ","page_number":76},
  {"content":"\r\n\r\nنموديم تفسير كرده‌اند ولى مقصود جلال الدين از تطبيق آيه به مضمون ابيات مورد تفسير اين است كه نادانها از جهانى كه در روح انسانى وجود دارد در اشتباهند به توضيح اين كه انسان در مرحلهء آغاز آفرينش يك موجود جاندارى است كه از يك عده عناصر به وجود آمده است همين كه تدريجاً به رشد شخصيت رسيد و در راه تكامل روحى گام گذاشت ، مانند اين است كه براى او از نظر روحى تولد جديدى در اين جهان آغاز گشت و در اين تولد جهانى مانند جهان عينى خارجى مىگردد .\r\n\r\n( ( 2035 ) ) غيب را ابرى و آبى ديگر است\r\nآسمان و آفتابى ديگر است\r\n\r\nهر چه كه جهان برونى دارد جهان درونى هم آن را دارد\r\nاين مسئله يكى از مسائل بسيار با اهميت فلسفه و روان شناسى است كه آيا جهان درونى انسانها فقط جنبهء آينه‌اى براى جهان بيرونى دارد ؟ يعنى آن چه كه در درون انسانى است عبارت است از عكسها و صورتهايى كه از جهان خارجى مىگيرد يا اين كه جهان درونى براى خود جهان ديگرى است ؟ دو مكتب اساسى در اين مسئله وجود دارد هر يك از دو مكتب يكى از دو نظريه را انتخاب نموده براى ادعاى خود دلائلى اقامه كرده‌اند .\r\nگروه زيادى از فلاسفه و عرفا كه جلال الدين از آنها است آن نظريه را انتخاب مىكنند كه قلمرو درونى براى خود جهانى است مشابه جهان خارجى بلكه از بعضى از جهات حتى به جهان خارجى هم برترى دارد .\r\nاينان مىگويند : با نظر به گروه زيادى از فعاليتها كه در درون ديده مىشود ، مانند خود هشيارى و تجسيمات و الهام و غير ذلك ثابت مىشود كه جهان درونى فقط عنوان آيينه‌اى براى جهان خارجى ندارد . بلكه داراى هر دو جهت مىباشد .\r\nاين نظريه با توجه به نمودهاى زيادى كه در جهان درونى مشاهده مىشود واقعىتر و منطقىتر به نظر مىرسد . براى توضيح اين جمله مىگوييم :\r\n","description":"","footnote":"","page_name":" 74 ","page_number":77},
  {"content":"\r\nدرون انسانى به اضافهء آن كه قدرت منعكس ساختن هر چيزى را كه در خارج موجود است دارا مىباشد ، مىتواند نمودهاى ديگرى را كه به هيچ وجه در بيرون از ذات وجود ندارد در خود ايجاد نمايد ، مانند :\r\n1 - تجسيم آن چه كه معدوم است در صورت موجود و آن چه كه موجود است در صورت معدوم .\r\n2 - خود آگاهى يا خود هشيارى كه معماترين نمود روحى انسانى است . انسان در اين حالت خود را درك مىكند كه در اصطلاح فلسفهء كلاسيك آن را علم حضورى مىنامند .\r\n3 - الهامات كه ما آن را در مباحث منطقى استنتاجات روانى شخصى اصطلاح كرده‌ايم و اين همان فعاليت درونى است كه موجب كشف مجهولات و اختراعات مىگردد .\r\n4 - اختيار 5 - ظرفيت ناخود آگاه براى هزاران تضادها و تناقضها ، اشكال و الوان گوناگون ، لذايذ و آلام و غير ذلك ، بدون اين كه از كوچكترين نمود و جريان طبيعى خارجى پيروى نمايند .\r\n6 - وجدان در قيافه هاى گوناگونش كه شايد در حدود پنجاه قيافه بوده باشد .\r\n7 - تجريد مفاهيم و به صورت كلى در آوردن آنها امثال اين نمودها جنبهء آيينهء خالص بودن درون انسان را كاملًا مطرود مىسازد .\r\nاز آن طرف حتى در همان نمودها كه در ذهن انسانى از جهان خارجى منعكس مىگردد ، باز نمىتوان گفت : آنها به طور راكد و بدون تصرف و فعاليت از ناحيهء سازمان درونى در جهان درونى منعكس مىگردند . زيرا :\r\nاولًا ، ما هرگز نمىتوانيم عكس اين نمودها را كه از خارج در ذهن ما منعكس مىشوند به شكل يك نسخهء دست نخورده مشاهده نماييم .\r\nثانياً ، اغلب مىبينيم كه پس از آن كه از خارج يك نمود به ذهن انسانى منتقل گشت ، مانند اين كه در جويبار خود زندگانى وارد گشته در ساختن شخصيت انسانى مؤثر\r\n","description":"","footnote":"","page_name":" 75 ","page_number":78},
  {"content":"\r\n\r\nواقع مىگردند ، زيرا يك حقيقت طبيعى خارجى موقعى جزء شخصيت قرار مىگيرد كه خواص طبيعى خود را از دست بدهد ، مانند محدوديت و ناخود آگاهى و غير ذلك به اضافهء اين مطالب علمى كه قابل مشاهده رسمى هستند ، در روح انسانى نمودهايى وجود دارد كه خيلى بيش از آن كه در جهان خارجى ديده مىشود گسترده تر و عميقتر و مؤثرتر ديده مىشوند ، اين گسترش و عمق كه در نمودهاى روحى ديده مىشود ، واقعاً شگفت انگيز است ، شما با ديدن دريا واقعاً در حال حيرت فرو مىرويد و عظمت آن شما را خيره مىكند ، در صورتى كه از نظر انعكاس طبيعى همان دريا در درون شما به صورت يك موجود محدود و ناچيزى منعكس گشته است . گاهى واقعاً براى چند لحظه در خود فرو رويد ، خواهيد ديد كه روح شما آمادهء ساختن و يا مشاهدهء جهانهايى است كه جهان بيرونى حتى نمونهء كوچكى هم نمىتواند در مقابل آن محسوب گردد .\r\nمخصوصاً در پديده هايى از قبيل عشق و عدالت و آزادى ، شما جهانهايى را خواهيد ديد كه هيچ قابل قياس با اين جهان طبيعى محدود نمىباشد .\r\nتفسير ابيات\r\nاگر تو از باطن ديدهء ديگرى را باز كنى ، براى خود يك وسيلهء ديدن بسيار عالى و بر گزيده خواهى ديد .\r\nآن پير دانا يعنى حكيم سنايى در دو بيت فوق عالىترين مضمون را گفته است و تو همان مضمون را خواهى ديد .\r\nآرى خواهى ديد كه جهان پوشيده را كه در روح تو آشكار است ابرى و آبى و آسمان و آفتاب ديگرى است .\r\nاين جهان درونى فقط براى خواص قابل مشاهده بوده ديگران كه از خور و خواب و خشم و شهوت گام فراتر ننهاده‌اند ، از اين درك و معرفت محروم مىباشند .\r\nآنان در اين خلقت جديد روح كه به صورت جهان ديگرى در مىآيد به كلى در اشتباه هستند .\r\nبارانها در جهان طبيعت بر دو قسم است : باران بهارى گياهان را مىپروراند و\r\n","description":"","footnote":"","page_name":" 76 ","page_number":79},
  {"content":"\r\nحيوانات را روح تازه مىدمد و باران خزانى هم وجود دارد كه آنها را افسرده مىنمايد .\r\nاز همين جا بايستى بدانى كه آثار همين موجودات در عوالم مختلف گوناگون مىباشد .\r\nبدين سان در جهان پشت پرده هم انواع موجودات آثار گوناگونى دارند .\r\nاگر موجود انسانى از ابدال و اولياء الله بوده باشد ، آثار نمودهاى درونى او غير از آثارى است كه يك انسان معمولى طبيعى « كه فقط زندگى مىكند و مىميرد » ، در درون خود احساس مىكند . باران بهارى درختان را شكوفان مىكند و اما اگر خود درخت خشكيده باشد ، همين باران زنده كننده در آن اثرى نخواهد بخشيد .\r\nبه قول سعدى شيرين سخن :\r\n\r\nباران كه در لطافت طبعش خلاف نيست\r\nدر باغ لاله رويد و در شوره زار خس\r\n\r\nچنان كه باد كار خويش را انجام مىدهد يعنى به همهء نباتات و حيوانات مىوزد سپس سر راه خود مىگيرد ، همچنان نفحات حق كار خود را مىكند و بر انسانها مىوزد و مىگذرد گروهى از آن بهره بردارى مىنمايند و روح خود را نوازش مىدهند ، گروه ديگر بدون توجه مشغول چريدن در علفزار ماديات مىباشند .\r\n","description":"","footnote":"","page_name":" 77 ","page_number":80},
  {"content":"\r\n\r\n\r\nدر معناى حديث اغتنموا برد الربيع فانه يعمل بابدانكم كما يعمل باشجاركم و اجتنبوا برد الخريف فانه يعمل بابدانكم كما يعمل باشجاركم\r\n\r\n( ( 2046 ) ) گفت پيغمبر ز سرماى بهار\r\nتن مىپوشانيد ياران زينهار\r\n( ( 2047 ) ) ز انكه با جان شما آن مىكند\r\nكآن بهاران با درختان مىكند\r\nپس غنيمت باشد آن سرماى او\r\nدر جهان بر عارفان وقت جو\r\nدر بهاران جامه از تن بر كنيد\r\nتن برهنه جانب گلشن رويد\r\n( ( 2048 ) ) ليك بگريزيد از برد خزان\r\nكآن كند كآن كرد با باغ و رزان\r\n( ( 2049 ) ) راويان اين را به ظاهر برده اند\r\nهم بر آن صورت قناعت كرده اند\r\n( ( 2050 ) ) بىخبر بودند از سر آن گروه\r\nكوه را ديده نديده كان به كوه\r\n( ( 2051 ) ) آن خزان نزد خدا نفس و هواست\r\nعقل و جان عين بهار است و تقاست\r\n( ( 2052 ) ) گر تو را عقلى است جزوى در نهان\r\nكامل العقلى بجو اندر جهان\r\n( ( 2053 ) ) جزو تو از كل او كلى شود\r\nعقل كل بر نفس چون غلَّى شود\r\n( ( 2054 ) ) پس به تأويل آن بود كانفاس پاك\r\nچون بهار است و حيات برگ و تاك\r\n( ( 2055 ) ) از حديث اوليا نرم و درشت\r\nتن مپوشان ز انكه دينت راست پشت\r\n( ( 2056 ) ) گرم گويد ، سرد گويد خوش بگير\r\nتا ز گرم و سرد بجهى وز سعير\r\n( ( 2057 ) ) گرم و سردش نو بهار زندگيست\r\nمايهء صدق و يقين و بندگيست\r\n( ( 2058 ) ) ز انكه ز ان بستان جهانها زنده است\r\nز ان جواهر بحر دل آكنده است\r\n( ( 2059 ) ) بر دل عاقل هزاران غم بود\r\nگر ز باغ دل خلالى كم شود\r\n\r\nروايت\r\n1 - روايت فوق كه جلال الدين نقل مىكند در نهج البلاغه به اين قرار است :\r\n« قال عليه السلام توقوا البرد فى اوله و تلقوه فى آخره فانه يفعل فى\r\n","description":"","footnote":"","page_name":" 78 ","page_number":81},
  {"content":"\r\n\r\n\r\nالابدان كفعله فى الاشجار اوله يحرق و آخره يورق » ( از اول سرما بپرهيزيد ( پائيز ) و آخر آن را به خود بپذيريد ( بهار ) زيرا اين سرما همان اثر را در بدن شما ايجاد مىكند كه در درختان ، اول آن سوزاننده و آخرش شكوفان كننده است ( 1 ) \r\n\r\nپس غنيمت باشد آن سرماى او\r\nدر جهان بر عارفان وقت جو\r\n\r\nنفوس قدسيه همانند نسيم بهارى است كه روح را مىپروراند\r\nاين حقيقت روشن است كه انسان در انسان كاملًا تأثير مىكند ، چنان كه پليدى انسانها يك بيمارى سارى است ، همچنان رشد و كمال روحى انسانها نيز قابل سرايت است . اين پذيرش در ساير حيوانات ديده نمىشود .\r\nگاهى پذيرش پليدى يا معنويت آن چنان عميق است كه گويى انسانى كه پذيرفته است كاملًا ماهيت خود را دگرگون نموده است .\r\n\r\n( ( 2059 ) ) بر دل عاقل هزاران غم بود\r\nگر ز باغ دل خلالى كم شود\r\n\r\nيك وحدت شگفت انگيز در نمودهاى روحى\r\nما به هيچ وجه نمىدانيم اين نمودها و فعاليتهايى كه درون ما بايگانى مىشوند و هزاران پديده ها كه چه از داخل و چه از خارج به درون ما سرازير مىگردند ، آيا با همديگر مربوط مىشوند ؟ مثلًا امروزه كه من صدها نمود از خارج به ذهن خود منتقل نموده‌ام در درون\r\n","description":"","footnote":" ( 1 ) محمد عبده ، نهج البلاغه ، پاورقى ، ص 180 ، خ 138 . . ","page_name":" 79 ","page_number":82},
  {"content":"\r\nبا هزارها معانى ديگر تنظيم بندى مىگردد ؟ البته ممكن است قوانين تداعى معانى بگويد : اين پديده ها همگى مربوط به يك ديگر مىباشند و به همين جهت موقعى كه در ذهن ما عبور مىكنند از يك عده قوانين تبعيت مىكنند ، مانند زمان و فضا و ساير شرايط طبيعى كه در موقع انتقال به درون داشتند .\r\nاين مطلب صحيح است ولى به اصطلاح منطق علمى اين دليل از مدعا اخص است زيرا تمام فعاليتهاى درونى ما را تداعى معانى تشكيل نمىدهد . مثلًا هنگامى كه خيالات در صفحهء ذهن نمودار مىگردد ، صدها واحد از موضوعات و روابط كه در گذشته با شرايط گوناگون به ذهن منتقل شده بود به جريان مىافتد ، بعضى از آنها آميخته با اميد ، بعضى ديگر همراه بيم و هراس ، گروهى از آنها يقينى و دستهء ديگر با ترديد يا ظن به جريان مىافتند .\r\nبه نظر مىرسد كه نمىتوان گفت كه در درون انسانى آن چنان بىنظمى وجود دارد كه هيچ قانونى در آن جا حكمفرما نيست . اين يك حكم اجمالى است كه از قوانين عمومى مىتوان استفاده نمود .\r\nاما اين نظم و ترتيب چگونه است ؟ نمىدانيم .\r\nالبته هنگامى كه پديده هاى درونى به صفحهء خود آگاه قدم مىگذارند مرتب و تحت قانون حركت مىكنند ، چنان كه در تداعى معانى گفتيم ، ولى اين ترتيب هيچ گاه در اختيار خود انسان قرار نمىگيرد . يعنى اگر خود را به حال طبيعى خود بگذارد ، جريانات دائمى ذهن انسانى جويبارى است كه صدها كهنه و پاره و كاغذ پاره و چوب و لنگه كفش مىآورد . ( 1 )  هر كس كه مىخواهد انديشهء منطقى در درون خود ايجاد نمايد ، مجبور است كه حذف و انتخاب فراوانى انجام بدهد .\r\n","description":"","footnote":" ( 1 ) اين واحدهاى گسيخته كه ما به كهنه پاره و چوب و لنگه كفش تشبيه كرديم در درون افراد متفاوت است و عظمت و پستى واحدهاى گسيخته‌اى كه درون انسانى به جريان مىافتد بستگى به برداشتى دارد كه او در بارهء جهان انجام مىدهد . . ","page_name":" 80 ","page_number":83},
  {"content":"\r\n\r\nبنا بر اين مردم معمولى نمىتوانند داراى درونى بوده باشند كه به طور آگاهانه همواره از نمود منظم و هماهنگ شده بهره بردارى نمايند ، ولى اين مرد عارف الهى است كه چنان كه جهان بيرونى را توانسته است در يك وحدت بسيار عالى مطالعه نمايد ، همچنان درون خود را با آن جريانات گوناگون و متضاد به صورت يك واحد حقيقى براى خود مطرح بسازد ، زيرا او با تزكيه‌اى كه در درون خود انجام داده است ، هر گونه خلأ روحى را بر كنار ساخته است .\r\nاين كه جلال الدين مىگويد :\r\n\r\n( ( 2059 ) ) بر دل عارف هزاران غم بود\r\nگر ز باغ دل خلالى كم شود\r\n\r\nاشاره به همين وحدت و هماهنگى تمام واحدهاى درونى است كه در نتيجهء نظاره با نور الهى در روح خود ايجاد نموده است .\r\nحقيقت امر اين است كه اين مقام عالىترين مقام انسانى است كه بتواند درون خود را آن چنان در اختيار داشته باشد كه در نتيجه يك وحدت و هماهنگى بسيار عالى در آن ايجاد نمايد .\r\nتفسير ابيات\r\nپيغمبر فرموده است : اى ياران ، از سرماى بهارى خود را مپوشانيد ، زيرا سرماى خنك و جان نواز بهارى با بدن شما آن كار را مىكند كه با درختان . پس براى مردم عارف و وقت شناس اين نسيم و هواى خنك بهارى غنيمتى مىباشد . براى بهره بردارى از نعمت عظماى نسيمهاى جان پرور جامه ها را از بدن بكنيد و رو به گلشن زارها و بوستانها بدويد . اما از سرماى پائيزى كه درختان و گلها را پژمرده مىسازد دورى كنيد .\r\nاين يك خبرى است كه از پيغمبر اكرم صلى الله عليه و آله و سلم نقل شده است كه ما در بالا آن را نقل نموديم .\r\n","description":"","footnote":"","page_name":" 81 ","page_number":84},
  {"content":"\r\nراويان احاديث مضمون اين حديث را در همان معناى معمولى خود منحصر كرده‌اند ، ولى اين حديث معناى عالىترى را هم در بر دارد . آنان مانند اين كه كوه را ببينند و معدن را كه در زير آن كوه نهفته است مشاهده نكنند ، راز عالىترى را كه در اين حديث نهفته است مورد توجه قرار نداده‌اند ، آن خزان كه وجود انسانى را افسرده و پژمرده مىسازد ، عبارت است از هوى و هوس كه روح انسانى را از طراوت مىاندازد و پژمرده مىكند .\r\nباد بهارى و هواى خنك عبارت است از عقل و جان آدمى كه مىتواند بر روح انسانى وزيده ، آن را با طراوت و سر سبز نمايد . اگر تو در درون خود فقط عقل جزئى را مىبينى ، بدان كه اين عقل جزئى تو را به جايى نخواهد رسانيد ، برو در جستجوى عقل كل و كامل باش ، باشد كه عقل جزئى تو به جهت همنشينى با آن عقل كل به سوى تجريد و عظمت كلى صعود نمايد .\r\nآن گاه خواهى ديد آن عقل كل بر نفس حيوانى تو همانند زنجيرى است كه نمىگذارد به طور مطلق العنان تو را در اين مادهء گسترده و جلوه هاى ناپايدار آن هضم و نابود بسازد .\r\nپس اگر بخواهيم حديث مزبور را به طور شايسته تاويل كنيم بايد بگوييم كه انفاس قدسى مردان خدا مانند بهار است كه حيات بخش برگ و تاك مىباشد .\r\nهر حديثى كه اولياء با تو بگويند خواه آن حديث كوچك باشد يا بزرگ ، نرم باشد يا درشت ، رو گردان مباش ، روح خود را از فرا گرفتن آن حديث مپوشان ، زيرا حديث اولياء پشتيبان دين تو است .\r\nهر چه كه مردان الهى بگويند ، خواه گرم باشد ، خواه سرد آن را به خوبى تلقى نما ، تا از اين گرم و سردهاى جهان مادى زود گذر رهايى يا بى . گرم و سرد صحبتهاى اولياء مايه صدق و يقين و عبوديت حقيقى مىباشد . از حديث مردان الهى بستان جانهاى\r\n","description":"","footnote":"","page_name":" 82 ","page_number":85},
  {"content":"\r\nشما زنده و درياى درونى شما از جواهر پر خواهد گشت . براى مرد عاقل و عارف كه تمام نمودهاى درونى هماهنگ و داراى اتحاد مقدسى است ، اگر كوچكترين خللى و لو به اندازهء يك چوب خلال وارد آيد ، از آن جهت كه آن وحدت در هم مىريزد غم و اندوه بىپايان براى او روى مىنمايد و مانند آن مردم حيوان صفت نيستند كه اگر تمام واحدهاى درونى آنان يك باره از هم متلاشى شود ، هيچ گونه غم و اندوهى به خود راه نمىدهند .\r\n","description":"","footnote":"","page_name":" 83 ","page_number":86},
  {"content":"\r\n\r\n\r\nپرسيدن عايشه كه يا رسول الله سرّ باران امروز چه بود ؟\r\n\r\nپس سؤالش كرد صديقه ز صدق\r\nبا خشوع و با ادب از جوش عشق\r\n( ( 2060 ) ) كاى خلاصهء هستى و زبدهء وجود\r\nحكمت باران امروزى چه بود ؟\r\n( ( 2061 ) ) اين ز بارانهاى رحمت بود ، يا\r\nبهر تهديد است عدل كبريا ؟\r\n( ( 2062 ) ) اين از آن لطف بهار يات بود\r\nيا ز پائيزى پر آفات بود ؟\r\n( ( 2063 ) ) گفت اين از بهر تسكين غم است\r\nكز مصيبت بر نژاد آدم است\r\n( ( 2064 ) ) گر بر آن آتش بماندى آدمى\r\nبس خرابى اوفتادى و كمى\r\n( ( 2065 ) ) اين جهان ويران شدى اندر زمان\r\nحرصها بيرون شدى از مردمان\r\n( ( 2066 ) ) استن اين عالم اى جان غفلت است\r\nهوشيارى اين جهان را آفت است\r\n( ( 2067 ) ) هوشيارى ز آن جهان است و چو آن\r\nغالب آيد پست گردد اين جهان\r\n( ( 2068 ) ) هوشيارى آفتاب و حرص يخ\r\nهوشيارى آب و اين عالم وسخ\r\n( ( 2069 ) ) ز ان جهان اندك ترشّح مىرسد\r\nتا نخيزد زين جهان حرص و حسد\r\n( ( 2070 ) ) ور ترشّح بيشتر گردد ز غيب\r\nنى هنر ماند در اين عالم نه عيب\r\n( ( 2071 ) ) اين ندارد حد سوى آغاز او\r\nسوى قصهء مرد چنگى باز رو\r\nهوشيارى ز ان جهان است و چو آن\r\nغالب آيد پست گردد اين جهان\r\n\r\nهوشيارى مطلق در اين جهان زندگى امكان پذير نيست\r\nاين مطلب باز يكى از آن حقايق بسيار با ارزش است كه جلال الدين بيان مىكند . ما امثال اين جمله را از گروه زيادى از فلاسفه و دانشمندان عالى مقام ديده‌ايم ، آلبرت اينشتين نيز همين جمله را در كتاب « دنيايى كه من مىبينم » چنين مىگويد :\r\n","description":"","footnote":"","page_name":" 84 ","page_number":87},
  {"content":"\r\n« اما يك عقيده و مذهب ثالث بدون استثناء در بين همه وجود دارد ، گر چه با شكل خالص و يك دست در هيچ كدام يافت نمىشود ، من آن را احساس مذهبى آفرينش وجود مىدانم ، بسيار مشكل است كه اين احساس را براى كسى كه كاملًا فاقد آن است توضيح دهم ، به خصوص كه در اينجا ديگر بحثى از آن خدا كه به اشكال مختلفه تظاهر مىكند نيست ، در اين مذهب فرد به كوچكى آمال و هدفهاى بشر و عظمت و جلالى را كه در ما وراى امور و پديده ها در طبيعت و افكار تظاهر مىنمايد حس مىكند ، او وجود خود را يك نوع زندان مىپندارد چنان كه مىخواهد از قفس تن پرواز كند و تمام هستى را يك باره و به عنوان يك حقيقت واحد دريابد » .\r\nسعدى مىگويد :\r\n\r\nاى مرغ سحر عشق ز پروانه بياموز\r\nكان سوخته را جان شد و آواز نيامد\r\nاين مدعيان در طلبش بىخبرانند\r\nآن را كه خبر شد خبرى باز نيامد\r\n\r\nو مىگويد :\r\n\r\nآستين بر روى و نقشى در ميان افكنده اى\r\nخويشتن تنها و شورى در جهان افكنده اى\r\nخود نهان چون غنچه و آشوب استيلاى عشق\r\nدر نهاد بلبل فرياد خوان افكنده اى\r\nهيچ نقاشى نمىبيند كه نقشى بر كشد\r\nوان كه ديد از حيرتش كلك از بنان افكنده اى\r\n\r\nاين مطلب كاملًا حقيقت دارد و به قول اينشتين هيچ متفكر همه جانبه‌اى را نمىتوان سراغ گرفت كه اين حالت و لو به طور گذران در چند لحظه براى او رخ نداده باشد .\r\nدر تعليل و تحليل اين نمود شگفت انگيز مىتوان گفت : در اين حال كه آن را هشيارى مطلق مىناميم ، تمام مغز با تمام قواى خود به فعاليت مىپردازد و احساس مىكند كه كشش روح خيلى بيشتر از فعاليتى است كه عقل با تمام قوا مىخواهد انجام بدهد\r\n","description":"","footnote":"","page_name":" 85 ","page_number":88},
  {"content":"\r\nو تمام جهان براى روح آن چنان ناچيز جلوه مىكند كه گويى جهان با اين عظمت كف ناپايدار و پوچى بود كه به اندك نسيمى در مقابل ديده گان انسانى متلاشى شد و مانند اينست كه پرنده محبوس در قفسى را براى چند لحظه از قفس آزاد نموده‌اند ، اين پرنده هرگز خيال باز گشت به قفس را نخواهد داشت .\r\nاما اين كه جلال الدين مىگويد :\r\n\r\nاستن اين عالم اى جان غفلت است\r\n\r\nمقصودش غفلت به معناى معمولى آن نيست كه عبارت است از نادانى و ناديده گرفتن حقايق - زيرا غفلت به اين معنى انسان را از رفتن و تكامل باز مىدارد .\r\nاين سد نيرومند را كه در مقابل رهروان قرار مىگيرد ، نمىتوان ستون و مقوم اين جهان معرفى نمود - زيرا همين جهان است كه بايستى محبوب را بما نشان بدهد يا در همين جهان آغاز آمادگى براى ديدار محبوب مطلق شروع خواهد گشت . بلكه بنا بملاحظات فراوانى كه جلال الدين و ساير عرفا و فلاسفه در بارهء اين جهان دارند ، خود اين جهان مظهر مشيت خداونديست ، چگونه مىتواند مشيت خداوندى براى انسانهايى كه ترقى و اعتلاى آنها را مىخواهد موجب نادانى و غفلت بوده باشد ؟ بلكه مقصود از غفلت مفهومى در مقابل هشيارى مطلق است كه زندگانى را امكان ناپذير مىسازد يعنى عقل و وجدان و ساير مشاعر انسانى چراغ راه انسانى قرار گرفته است كه تدريجاً رو به تكامل رفته در آخر كار بهشيارى مطلق برساند .\r\nولى به نظر مىرسد اين مطلب كه گفتيم آخرين جمله در بارهء اين حقيقت نمىباشد زيرا ما مىبينيم كه پيامبران و اولياء الله مخصوصاً امير المؤمنين عليه السلام كه به اتفاق تمام تاريخ نويسان مرد الهى بوده است ، همان هشيارى مطلق را گاهگاهى دريافته ، با اين حال در همين جهان زندگى كرده است و به هيچ وجه نمىتوان زندگانى على عليه السلام را زندگانى غفلت انگيز معرفى نمود ، بلكه به قول ميخائيل نعيمه زندگانى على عليه السلام همواره از روى خود آگاهى بوده است .\r\nبنا بر اين بايستى بگوييم كه : اين حالت هشيارى مطلق تقريبا مانند نظاره از\r\n","description":"","footnote":"","page_name":" 86 ","page_number":89},
  {"content":"\r\n\r\nيك روزنه به جهان ملكوتى است كه مىتواند براى انسان عالىترين راهنما در همين زندگانى بوده باشد ، آن جهان ملكوتى كه مطابق مشيت خداوندى در پشت پرده بسيار نازك و شفاف نمودهاى طبيعت براى ما گسترده شده است . چنان كه وجود على عليه السلام را در تمام شئون زندگانى به همين اصل استوار مىبينيم ، زيرا او در محراب عبادت با همان حقيقت مطلق سر و كار داشت كه در ميدان جنگ .\r\nچنان كه در روايات معتبر وارد شده است كه شخصى در بحران يكى از جنگها كه امير المؤمنين عليه السلام خود در جبهه بوده و فرماندهى آن را بطور مستقيم در دست داشتند ، شخصى پيش آمده در بارهء توحيد سؤال كرد ، يكى از سربازان به آن مرد خطاب كرده گفت : برو كنار ، نمىبينى ذهن حضرت امير مشغول امور جنگى است ؟ حضرت به آن شخص اعتراض فرموده گفت : چرا او را ملامت مىكنى ، مگر با اين قوم كه ما مىجنگيم هدفى غير از خدا داريم ؟ بگذار سؤالش را بكند ، آن گاه حضرت بياناتى را در عالىترين مسائل الهيات فرمودند .\r\nآرى هوشيارى در همين زندگانى امكان پذير است ، ولى براى چه كسانى ؟ براى كسانى كه توانسته‌اند از حدود طبيعت پست گام فراتر نهاده جهانى از روح براى خود بسازند . اينان در عين اينكه در ماديات زندگانى مىكنند زمينهء تمام زندگانى آنها روح است .\r\nشما در پديدهء عشق ، همين مسئله را كاملًا مىتوانيد دريابيد . مرد عاشق با اينكه در همين موجودات طبيعى زندگى مىكند و هزاران انسانها را مىبيند ، مىخورد و مىخوابد و كار مىكند و مانند همهء مردم معمولى گفتگو مىكند ، ولى همه آنها را با ديدگاه عاشقانه خود مورد نظاره قرار مىدهد .\r\nتفسير ابيات\r\nعايشه از پيغمبر مىپرسد كه اى خلاصهء جهان هستى و اى بر گزيدهء قلمرو وجود ، حكمت باران امروزى چه بوده است ؟ آيا اين باران براى رحمت بود يا براى\r\n","description":"","footnote":"","page_name":" 87 ","page_number":90},
  {"content":"\r\nتهديد و ابراز دادگرى خداوندى ؟ اين باران بهارى بود كه طراوت بر جانها مىبخشد يا باران پائيزى بود كه براى درختان و انسانها افسردگى ايجاد مىنمايد ؟ حضرت در جواب عايشه مىگويد : اين باران امروزى براى دل جويى آدميان است ، اين آدميان كه همواره در انبوه مصيبتها و بلاها گرفتارند .\r\nخداوند نمىخواهد انسانها دائما در آتش مصيبت بسوزند - زيرا زندگانى در اين صورت قابل تحمل نمىبود ، اگر مصيبتها دائمى باشد مردم ديگر اميد و حركت را از دست مىدهند .\r\nستون اين جهان غفلت است ، هوشيارى مطلق آفت اين زندگانى يا اين جهان است ، زيرا هوشيارى مطلق مربوط به آن جهان ما وراى طبيعى است و اين جهان پست و محدود قدرت گنجايش آن را ندارد .\r\nهوشيارى مانند آفتاب است و حرص و حركت و آرزو مانند يخ كه در مقابل آفتاب ياراى مقاومت ندارد .\r\nهوشيارى مانند آب و اين جهان مانند چرك است كه آب آن را مىشويد .\r\nآرى گاهى از آن جهان هشدارهايى به اين آدميان مىرسد نه دايماً - زيرا اگر اين هشيارى و هشدارى پيوسته از آن جهان به اين عالم مىرسيد تمام عوامل زندگى و حركت انسانها مانند حرص و شوق و رغبت همه از بين مىرفت .\r\n","description":"","footnote":"","page_name":" 88 ","page_number":91},
  {"content":"\r\n\r\nبقيهء قصهء پير چنگى در زمان عمر و مخلص آن\r\n\r\n( ( 2072 ) ) مطربى كز وى جهان بد پر طرب\r\nرسته ز آوازش خيالات عجب\r\n( ( 2073 ) ) از نوايش مرغ دل پرّان شدى\r\nوز صدايش هوش جان حيران شدى\r\n( ( 2074 ) ) چون بر آمد روزگار و پير شد\r\nباز جانش از عجز پشه گير شد\r\nباز چه گر پيل باشد بىگمان\r\nپشه اش سازد ضعيف و ناتوان\r\n( ( 2075 ) ) پشت او خم گشته همچون پشت خم\r\nابروان بر چشم همچون پار دم ( 1 ) \r\n( ( 2076 ) ) گشت آواز لطيف جان فزاش\r\nناخوش و مكروه و زشت و دل خراش\r\n( ( 2077 ) ) آن نوا كه رشك زهره آمده\r\nهمچو آواز خر پيرى شده\r\n( ( 2078 ) ) خود كدامين خوش كه آن ناخوش نشد ؟\r\nيا كدامين سقف كان مفرش نشد ؟\r\n( ( 2079 ) ) غير آواز عزيزان در صدور\r\nكه بود از عكس دمشان نفخ صور\r\n( ( 2080 ) ) آن درونى كاين درونها مست ازوست\r\nنيستى كاين هستهامان هست از اوست\r\n( ( 2081 ) ) كهرباى فكر و هر آواز از او\r\nلذت الهام و وحى و راز از او\r\n( ( 2082 ) ) چون كه مطرب پيرتر گشت و ضعيف\r\nشد ز بىكسبى رهين يك رغيف ( 2 ) \r\n( ( 2083 ) ) گفت عمرو مهلتم دادى بسى\r\nلطفها كردى خدايا با خسى\r\n( ( 2084 ) ) معصيت ورزيده‌ام هفتاد سال\r\nباز نگرفتى ز من روزى نوال\r\n( ( 2085 ) ) نيست كسب امروز مهمان توام\r\nچنگ بهر تو زنم كآن توام\r\n( ( 2086 ) ) چنگ را برداشت شد الله جو\r\nتا به گورستان يثرب آه گو\r\n( ( 2087 ) ) گفت از حق خواهم ابريشم بها ( 3 ) \r\nكو به نيكويى پذيرد قلبها\r\n( ( 2088 ) ) چنگ زد بسيار گريان سر نهاد\r\nچنگ بالين كرد بر گورى فتاد\r\n\r\n","description":"","footnote":" ( 1 ) پاردم طنابى كه پشت كفل الاغها مىبندند . .  ( 2 ) رغيف گردهء نان . .  ( 3 ) ابريشم بها مزدى كه براى ساز زدن و چنگ نواختن مىگرفتند مانند شير بها . . ","page_name":" 89 ","page_number":92},
  {"content":"\r\n\r\n\r\n( ( 2089 ) ) خواب بردش مرغ جانش از حبس رست\r\nچنگ و چنگى را رها كرد و بجست\r\n( ( 2090 ) ) گشت آزاد از تن و رنج جهان\r\nدر جهان ساده و صحراى جان\r\n( ( 2091 ) ) جان او آن جا سرايان ماجرا\r\nكاندر اين جا گر بماندندى مرا\r\n( ( 2092 ) ) خوش بدى جانم از اين باغ و بهار\r\nمست اين صحراى غيب لاله زار\r\n( ( 2093 ) ) بىپر و بىپا و سفر مىكردمى\r\nبىلب و دندان شكر مىخوردمى\r\n( ( 2094 ) ) ذكر و فكرى فارغ از رنج دماغ\r\nكردمى با ساكنان چرخ لاغ\r\n( ( 2095 ) ) چشم بسته عالمى مىديدمى\r\nورد و ريحان بىكفى مىچيدمى\r\n( ( 2096 ) ) مرغ آبى غرق درياى عسل\r\nعين ايوبى شراب مغتسل\r\n( ( 2097 ) ) كه به دو ايوب از پا تا به فرق\r\nپاك شد از رنجها چون نور شرق\r\nگر بود اين چرخ ده چندين كه هست\r\nنيست نزد آن جهان جز تنگ و پست\r\n( ( 2098 ) ) مثنوى در حجم اگر بودى چو چرخ\r\nدر نگنجيدى در آن جز نيم به رخ\r\n( ( 2099 ) ) كآن زمين و آسمان بس فراخ\r\nكرد از تنگى دلم را شاخ شاخ\r\n( ( 2100 ) ) و اين جهانى كاندر اين خوابم نمود\r\nاز گشايش پرّ و بالم را گشود\r\n( ( 2101 ) ) آن جهان و راهش ار پيدا بدى\r\nكم كسى يك لحظه در اينجا بدى\r\n( ( 2102 ) ) امر مىآمد كه هين طالع مشو\r\nچون ز پايت خار بيرون شد برو\r\n( ( 2103 ) ) مُول مولى ( 1 )  مىزد آن جا جان او\r\nدر فضاى رحمت و احسان او\r\n\r\nآيه\r\n1 - « وَاُذْكُرْ عَبْدَنا أَيُّوبَ إِذْ نادى رَبَّه أَنِّي مَسَّنِيَ اَلشَّيْطانُ بِنُصْبٍ وَعَذابٍ اُرْكُضْ بِرِجْلِكَ هذا مُغْتَسَلٌ بارِدٌ وَشَرابٌ . » 38 : 41 - 42 ( 2 )  ( بندهء ما ايوب را به ياد بياور ، هنگامى كه به خدا گفت : اى پروردگار من ، شيطان براى من زحمت و تعب « يا وسوسه » و ناراحتى ايجاد نموده است . خداوند مىفرمايد : با پايت به دو ، اينست يك چشمه براى شستشو و آشاميدنى . )\r\n","description":"","footnote":" ( 1 ) مول مولى ، موليدن ناز كردن . .  ( 2 ) سوره ص ، آيه 41 و 42 . . ","page_name":" 90 ","page_number":93},
  {"content":"\r\n\r\nتمام خوشىها به ناخوشى پايان مىيابد غير از خوشى جان مردان الهى\r\nروشن است كه مشعل زندگانى با آن همه فروزندگى كه دارد نه تنها پايان خاموشى و نابود شدنى در انتظار آن است ، بلكه همين مشعل در امتداد زندگانى دستخوش طوفانهاى آلام و ناگوراىها قرار مىگيرد ، به طورى كه شما نمىتوانيد يك فرد از انسان را پيدا كنيد كه با داشتن آگاهى بتواند يك روز تمام در چنان لذت و شادى فرو رود كه هيچ گونه انديشهء اندوهبار يا ساير عوارض ناراحت كننده براى او مطرح نبوده باشد .\r\nبا اين حال اگر هم فرض كنيم كه كسى پيدا شود كه از خوشىهاى جهان در حد اكثر بهره بردارى نمايد و به اصطلاح مكتب اپيكور را در زندگانى در نهايت كامرانى خود پياده كند ، ولى همه مىدانيم كه مزايا و غرايز انسانى دوران فعاليت محدودى دارند و پس از آن دوران تدريجاً رو به كاهش گذاشته و با تفكر در گذشته چه آلام و ناگوارىهايى را كه احساس نخواهد كرد و با اين كه نيروهاى شهوى و پيروزى بر ديگران در وجود او رو به كاهش مىگذارد ، ولى زندگى براى خود جنبش مىخواهد ، لقمهء لذيذ مىجويد ولى پيدا نمىكند .\r\nپس بالاخره تمام ناخوشىها و لذايذ روزى به باد فنا مىروند ، ولى مزايايى را كه مردان خدا در زندگانى كسب مىكنند ، از آن جهت كه تمام اين مزايا را با رنگ الهى رنگ آميزى مىكنند و آنها را به سرچشمهء فيض بىنهايت الهى متصل مىسازند ، لذا براى آنان هرگز مسئلهء فناى لذت مطرح نخواهد بود . البته مخفى نيست كه لذتى كه در اين مورد مطرح كرده‌ايم هدف اولياء الله نيست - زيرا كسى كه لذت را براى خود هدف قرار مىدهد او هنوز از خود بيرون نرفته است ، لذا نمىتواند به آن مزاياى الهى برسد .\r\nبلكه مقصود در اين مورد لذت پيرو است كه انسان پس از رسيدن بهدف مانند سايه كه در دنبالش روان است احساس مىكند .\r\n","description":"","footnote":"","page_name":" 91 ","page_number":94},
  {"content":"\r\n\r\nزيرا در درون مردان الهى جهانى از روحانيت گسترده مىشود كه خود زير بناى جهان هستى را نشان مىدهد ، آن زير بنا كه براى آن فنا و نابودى مفهومى ندارد .\r\nلذا چون سطح عميق شخصيت ( روح ) انسانى از معرض حركت و كم و كيف و ساير خواص كون و فساد بر كنار مىگردد ، فنائى هم براى آن تصور نمىشود .\r\nآيا اگر رو به خدا برويد هر گونه وسايل مىتواند شما را به او برساند ؟\r\nاين يك بحث مهمى است كه آيا در مورد توجه و گرايش به خدا تمام كارها و حركات انسانى از هر مقوله كه بوده باشد مىتواند موجب رهسپار شدن انسان بسوى او بوده باشد ؟ اين مطلب احتياج به توضيح و تحليل بيشترى دارد كه ما ذيلًا آن را بيان مىكنيم : هيچ جاى ترديد نيست كه دستوراتى را كه خداوند متعال بوسيلهء پيشوايان خارجى يا بوسيلهء عقل و وجدان كه پيغمبران باطنىاند ، براى بشر صادر و ابلاغ فرموده است ، داراى مصالح يا وسيلهء دور كردن از مفاسد زندگانى مادى و معنوى مىباشد . اذكار و افعال ما در حالت نماز داراى مصالحى است كه نمىتوان با غير آنها آن مصالح را بدست آورد . يا بنا بنظريهء بعضى از متكلمين و فقهاى اسلامى اين اوامر و نواهى مصلحتى در خود دارند كه بايستى مطابق آنها رفتار كرد ، اگر چه خود موضوعى كه مورد امر يا نهى قرار گرفته است مصلحتى نداشته باشد ، اما با اين حال براى حفظ قانون و تنظيم فعاليت روانى كه مبادا به جهت اشتباهات و تن پرورى باهمال و مسامحه كارى گرائيده ، در نتيجه خود تقرب الى الله از بين برود كارها و اذكار معينى را تحت دستور قرار داده ، تعدى از آنها را با وجود توانايى و اختيار مجاز نشمرده است .\r\nالبته مسلم است كه تمام اين قوانين و دستورات براى پيش برد زندگانى همه جانبهء انسانى بوده ، سود آنها به خود او عايد مىشود .\r\nاكنون اين مسئله پيش مىآيد كه اگر تقرب به خداوند كه هدف تمام عبادات است با وسايلى امكان پذير بوده باشد كه آن وسايل از نظر قانون دينى مجاز شمرده نشده\r\n","description":"","footnote":"","page_name":" 92 ","page_number":95},
  {"content":"\r\nاست ، آيا چنين تقربى ممنوع است ؟ مىگوييم گمان نمىرود كسى چنين مطلبى را به طور مطلق ادعا كند - زيرا اگر فرض كرديم كه كسى به جهت اختلال روانى چنين گمان كرد كه مىتواند با سلب آزادى از مردم به خدا نزديك شود ، يا با كشتن انسان رهسپار كوى خدا شود چنين عبادتى هيچ گونه ارزش نخواهد داشت ، زيرا فرض اين است كه اين كار را در حال عدم اعتدال روانى انجام داده است و خود آن وسيله هم ممنوع بوده است .\r\nبه عبارت روشنتر دستگاه خداوندى از مكتب ماكياولى تبعيت نمىكند كه بگويد : هدف نهايى وصول به من است و با هر راهى كه باشد ممنوع نخواهد بود . زيرا اگر خداوند احياى مادى و معنوى انسانها را وسيلهء تقرب به خود معرفى كرد ، معلوم مىشود كه احياى مادى و معنوى انسانها رابطه‌اى شبيه به رابطهء عليت با تقرب به درگاه او دارد . آيا با اين فرض ما مىتوانيم با كشتن مادى يا معنوى انسانها به همان هدف برسيم ؟ بلى مطلبى كه در اين مورد بايستى مورد محاسبه قرار بگيرد اين است كه هم از نظر عقلى و هم از نظر روايات معتبره اين يك اصل است كه تمام ارزش عبادات در چگونگى نيتى است كه موجب صدور آن عبادت مىگردد ، به همين جهت اگر كسى يك فرد را با قطع به اين كه او مثلًا راه زن و مزاحم افراد است بكشد ، ولى بعداً معلوم شود كه دوست گرامى او و محفوظ الدم بوده است ، هيچ يك از عقلاى ملل چنين شخص را ملامت نخواهند كرد ، بلكه او را تشويق مىكنند كه مطابق نيت پاك خود به كارى اقدام كرده است ، اگر چه آن كار خلاف واقع بوده است . مگر در تشخيص مورد مسامحه كرده باشد .\r\nاين اصل كاملًا صحيح است و با مطلبى كه قبلًا اشاره كرديم يعنى با مدلول روايات معتبره كه مىگويد :\r\n« لا يطاع الله من حيث يعصى » ( خداوند با وسيله معصيت پرستش نمىگردد ، منافاتى ندارد . )\r\n","description":"","footnote":"","page_name":" 93 ","page_number":96},
  {"content":"\r\nولى با نظريهء همين اصل پاكى نيت كه فعلا مورد بررسى قرار داديم ، بطور كلى اين مطلب بدست مىآيد كه در حالات نادر روحى كه انسان از روبناى قوانين بر كنار مىرود و هر وسيله ايرا كه در مقابل خود بيند يا آن وسيله‌اى كه براى او يك عمر وسيلهء زندگانى بوده است ، مىتواند در راه نيايش و گرايش استخدام نمايد . ولى اينكه گفتيم « مىتواند » مقصود توانايى حقوقى نيست بلكه توانايى روانيست كه اگر ناخود آگاه انجام گرفته باشد ، تاثير واقعى خود را خواهد بخشيد .\r\nخلاصه ، ما مىتوانيم اين حالات شخصى روحى را كه به افراد انسانى رخ مىدهد تحت قانون و ضابطهء كلى در آورده با نيك و بدهاى حقوقى و الزامى كه انسانها با آنها سر و كار دارند مقايسه نموده مورد پذيرش قرار داده يا مطرود بسازيم .\r\nاما اصل موضوع چنين است كه جلال الدين تابلوى آن را كشيده است ، يعنى براى انسان اين حالات دست مىدهد و خصوصيات و امتيازات وسايل از نظر او پنهان مىگردد و هدف را در مقابل خود مىبيند و با يك انقطاع شگفت انگيز همان وسيله را كه با قطع نظر از قوانين ، با راى خود انتخاب نموده است در راه هدف استخدام مىنمايد . اين مطلب نظير اين است كه انسان از جادهء خود گم شود ، راه زنى را ببيند و به جهت انقلاب روانى كه از حياتى بودن موقعيت براى او دست داده است ، دست بدامن راه زن شده راه را از او بپرسد و راه زن مزبور هم با يك دل سوزى كه براى او خلاف اصل است راهنمايى صحيح كند ، اين راهنمايى استثنايى خالص نمىتواند به آن گمشده بگوى : در هر راهى كه مىخواهى برو ، بالاخره راه زنى پيدا مىشود و راه را براى تو نشان مىدهد .\r\n","description":"","footnote":"","page_name":" 94 ","page_number":97},
  {"content":"\r\n\r\n\r\n\r\n( ( 2101 ) ) آن جهان و راهش ار پيدا بدى\r\nكم كسى يك لحظه در اينجا بدى\r\n\r\nاندازه و ارزش اين جهان در مقابل جهان پشت پرده\r\nجلال الدين در ابيات آينده به ناچيز بودن اين جهان استدلالى خواهد كرد كه به قرار ذيل است و مىگويد :\r\n\r\nباز هستى جهان حس و رنگ\r\nتنگتر آمد كه زندانيست تنگ\r\nعلت تنگى است تركيب و عدد\r\nجانب تركيب حسها مىكشد\r\n\r\nو ما در موقع تفسير ابيات فوق توضيح بيشترى در اين باره خواهيم داد .\r\nدر اين مبحث مىخواهيم به اين مطلب اشاره كنيم كه امتداد و كشش و قابل شمارش بودن كه خاصيت غير قابل تفكيك اين جهان طبيعت است در جهان پشت پرده كه جهان روحانى است ، نه كوچكترين ارزش را دارد و نه از نظر عظمت قابل مقايسه با روى پرده مىباشد و ما در همين كتاب بارها به عظمت جهان ناخود آگاه توجه كرده و گفتيم كه چنان كه صفحهء خود آگاه انسانى در مقابل سطح ناخود آگاه روانى هيچ قابل مقايسه نمىباشد ، همچنين است اين جهان مادى در مقابل جهان ملكوتى كه ما وراى اين جهان است .\r\n\r\nميخانه اگر ساقى صاحب نظرى داشت\r\nمىخوارى و مستى ره و رسم دگرى داشت\r\nپيمانه نمىداد به پيمان شكنان باز\r\nساقى اگر از حالت مجلس خبرى داشت\r\nيك لحظه بر اين بام بلا خيز نمىماند\r\nاين مرغ دل افسرده اگر بال و پرى داشت\r\n\r\nتفسير ابيات\r\nآن مطربى كه جهان را آواز او پر از طرب ساختى و خيالات شگفت انگيز را بر شورانيدى و مرغ دل از نواى آن بال و پر گرفتى ، هوش جان در حيرت فرو رفتى ، هنگامى كه روزگار پيريش در رسيد شاهين جان او قدرت دفاع جان را در مقابل يك پشه از دست داد ، نه فقط او ياراى مبارزه با پشه را از دست داده بود بلكه اگر پيل\r\n","description":"","footnote":"","page_name":" 95 ","page_number":98},
  {"content":"\r\nدمان هم بود پشه‌اى او را ضعيف و ناتوان ساخته بود ، پشت او مانند پشت خم منحنى شده ، ابروهاى او روى چشمش چنان دور زده بود گويى پاردم بر روى كفل الاغ . آواز لطيف و جان فزايش ناخوشايند و زشت و دل خراش گشت ، آن نوا كه زهره بر زيبايى آن رشك مىبردى ، مانند آواز خر پيرى شده بود . آرى در اين دنيا كدامين خوشى است كه بالاخره به ناخوشى مبدل نگردد ، آن كدامين سقف بلند است كه بالاخره با زمين يكسان نشده است ؟ مگر آواز عزيزان و مردان الهى در سينه هايشان كه انعكاس دم آنها نفخ صور را بوجود مىآورد ، درون آن مردان راه خدا را مىگويم كه اين درونها مستى خود را از آنها درمىيابند ، آن درون كه نفى اين جهان مادى است ( نيستى به اصطلاح عرفان ) ، تمام هستىها هستى خود را از آن در مىيابند . جاذبهء هر انديشه و آواز از اعماق درونهاى انسانى است ، لذت الهام و وحى و رازهاى نهانى از همان « نيستى » است . هنگامى كه اين پير مطرب ضعيف و ناتوان گشت و از معيشت جز يك قرص نان او نماند ، با خدا براز و نياز پرداخته چنين گفت :\r\nخداوندا يك عمر مهلتم دادى ، با اين خس ناچيز لطفها و عنايتها نمودى ، من هفتاد سال به تو معصيت ورزيده‌ام با اين حال بخشش و روزى را از من دريغ نداشتى . خداوندا ديگر امروز كسب و كارى ندارم كسى مرا به مطربى نمىخواند ، آوازم از تأثير افتاده ، حنجرهء زيبايم مانند كرناى ناهنجار صدايم را خشن و زشت كرده است .\r\nخدايا امروز مهمان تو هستم ، امروز چنگم را براى تو خواهم نواخت . آرى من از آن توام ، امروز هم براى تو كار خواهم كرد . اين نيايش را كرد و چنگ خويش را برداشته در جستجوى خداوند راه گورستان را در پيش گرفت . گفت : امروز مزد ابريشم كارى از خدا مىخواهم ، با اين كه كالايى كه عرضه مىكنم قلب است و درست نيست ، ولى او به نيكويى مىپذيرد .\r\nاو در سر گورستان چنگ بسيار نواخت و حالت گريه بر او دست داده ، چنگ را زير سر نهاد و خود روى گورى افتاد .\r\nپير چنگى را در اين حالت انفجار روانى خواب مىبرد ، او در اين حال خواب ،\r\n","description":"","footnote":"","page_name":" 96 ","page_number":99},
  {"content":"\r\nچنگ و چنگى را رها مىكند ، براى مدتى از بدن و رنج اين جهان فارغ شده رو به صحراى جان رهسپار مىگردد . هنگامى كه جان او در آن پهنهء ما وراى طبيعى قرار گرفت ، با خود ماجراها مىگفت ، و مىگفت : اى كاش من در همين جهان مىماندم ، جان من در اين باغ و فضاى بهارى خوش بودى و در اين صحراى غيب كه لاله زار بس شگفت انگيز است مست مىگشتى .\r\nاى كاش در همين فضاى آزاد ملكوتى مىماندم و بىپر و بال سفرها مىكردم ، بدون احتياج به لب و دندان شكرها مىخوردم ، ذكر و فكرى داشتم ولى بىنياز از فعاليتهاى مغزى خسته كننده و خطا كار . در اين سفر و ذكر و فكر با ساكنين عالم ملكوتى به شوخىهاى جان فزا مىپرداختم ، بدون اين كه احتياجى به چشم مىداشتم عالمى را مشاهده مىكردم ، گلها و رياحينى را بدون احتياج به كف و انگشت مىچيدم ، من آن مرغ آبى مىگشتم كه در درياى عسل غرق گشته است و مانند ايوب پيامبر در چشمه سار زلال و شفا بخش فرو مىرفتم . آن چشمه سار گوارا كه ايوب بوسيلهء آن از سر تا پا از رنجها و شكنجه ها پاك شد ، مانند نورى كه از مشرق بتابد .\r\nآرى ، آن جهان خيلى با عظمت تر از اين عالم مادى محدود است ، اگر اين چرخ به اين بزرگى و به اين عظمت ده برابر هم بزرگتر مىگشت ، باز در مقابل آن جهان چيزى جز يك موجود ناچيز محسوب نمىگشت .\r\nاگر اين مثنوى در حجمش باندازهء قطر تمام اين زمين و آسمانها مىشد ، از داستان آن جهان پشت پرده جز مقدار كمى در آن نمىگنجيد .\r\nهمين زمين و آسمان بسيار پهناور از تنگى كه دارند دلم را شكافته‌اند ، اما فعلا در اين جهان رويا عالمى را مشاهده مىكنم و از گشايش و پهناورى آن قلمرو پر و بالم را گشوده‌ام ، اگر كسى راهى به اين جهان داشتى يك لحظه توانايى ماندن در آن جهان ماده را نداشتى .\r\n","description":"","footnote":"","page_name":" 97 ","page_number":100},
  {"content":"\r\nاما چه كنم ؟ امر غيبى مىرسد : اكنون كه در عالم رويا كه جهان آرامش است چند لحظه قرار گرفتى و خارهايى را كه در جهان طبيعت به بدن و جانت خليده بود در آوردى ، معطل مباش زود بيرون رو .\r\nولى جان آن پير چنگى در همان جهان ، خرامان خرامان در فضاى رحمت و احسان خداوندى حركت مىكرد .\r\n","description":"","footnote":"","page_name":" 98 ","page_number":101},
  {"content":"\r\n\r\n\r\nدر خواب گفتن هاتف با عمر كه چندين زر از بيت المال به آن مرد ده كه در گورستان خفته است\r\n\r\n( ( 2104 ) ) آن زمان حق بر عمر خوابى گماشت\r\nتا كه خويش از خواب نتوانست داشت\r\n( ( 2105 ) ) در عجب افتاد كاين معهود نيست\r\nاين ز غيب افتاد بىمقصود نيست\r\n( ( 2106 ) ) سر نهاد و خواب بردش خواب ديد\r\nكآمدش از حق ندا جانش شنيد\r\n( ( 2107 ) ) آن ندا كه اصل هر بانگ و نواست\r\nخود ندا آن است و اين باقى صداست\r\n( ( 2108 ) ) كرد و ترك و زنگ و تاجيك و عرب\r\nفهم كرده آن ندا بىگوش و لب\r\n( ( 2109 ) ) خود چه جاى ترك و تاجيك است و زنگ\r\nفهم كرده است آن ندا را چوب و سنگ\r\n( ( 2110 ) ) هر دمى از وى همىآيد الست\r\nجوهر و اعراض مىگردند مست\r\n( ( 2111 ) ) گر نمىآيد بلى ز ايشان ولى\r\nآمدنشان از عدم باشد بلى\r\n( ( 2112 ) ) آن چه گفتم ز آگهىّ سنگ و چوب\r\nدر بيانش قصه‌اى هش دار خوب\r\n\r\nآيه\r\n« وَإِذْ أَخَذَ رَبُّكَ مِنْ بَنِي آدَمَ مِنْ ظُهُورِهِمْ ذُرِّيَّتَهُمْ وَأَشْهَدَهُمْ عَلى أَنْفُسِهِمْ أَ لَسْتُ بِرَبِّكُمْ ؟ قالُوا بَلى شَهِدْنا أَنْ تَقُولُوا يَوْمَ اَلْقِيمَةِ إِنَّا كُنَّا عَنْ هذا غافِلِينَ . » 7 : 172 ( 1 )  ( هنگامى كه خداى تو از پشتهاى اولاد آدم نسل آنها را مخاطب قرار داده ، آنان را گواه خويشتن ساخت ، فرمود : آيا من خداى شما نيستم ؟ همگى گفتند : بلى ، ما گواه شديم « اين شهادت گرفتن » براى آن بود كه روز قيامت نگويند ما از اين موضوع غافل بوديم ) .\r\nاز بعضى آيات ديگر و روايات معتبره اين مسئله ثابت مىشود كه خداوند متعال يك بار از اين انسانها پيمان گرفته است - پيش از آن كه به اين نشاهء طبيعت وارد شوند ، اما اين كه اين پيمان گيرى در كجا بوده است ؟ بعضىها مىگويند : در عالم ذر بوده كه ارواح به صورت ذره‌هاى كوچك نمودار بودند ، بعضى ديگر مىگويند :\r\n","description":"","footnote":" ( 1 ) سوره الاعراف ، آيه 172 . . ","page_name":" 99 ","page_number":102},
  {"content":"\r\n\r\nدر همين جهان پيمان و شهادت گرفته شده است ، نهايت امر اين كه در جهان نطفه بوده كه هنوز كاملًا به اين دنياى مادى قدم نگذاشته است .\r\nبه هر حال از نظر عقايد اسلامى و از نظر منطق علمى اين مسئله جاى هيچ گونه استبعاد نيست - زيرا استشهاد و پيمان گرفتن از موجودى در شكل نطفه براى ما بايستى با نظر به پيمان گرفتن از ساير موجودات آسانتر جلوه نمايد ، آنها نيز براى خود چنان كه قبلًا اشاره نموديم درك و مشاعرى دارند كه توانسته‌اند مورد خطاب الهى قرار بگيرند . اين مسئله را در آينده بطور مشروح تر متذكر خواهيم گشت .\r\nتفسير ابيات\r\nدر همان زمان كه پير چنگى در آن عالم رويا افتاده بود ، خداوند بر عمر خوابى را مسلط ساخت . او از اين كه خواب ناگهانى بسر وقتش رسيده است ، بسيار متعجب بود و با خود گفت : حتماً اين خواب از طرف غيب بوده و هدف مهمى در دنبال دارد ، او سر به خواب نهاده ندايى شنيد .\r\nكدامين ندا ؟ آن ندا كه اصل هر گونه آواز و بانگ و صداهاست ، اگر به دقت بنگريم خواهيم ديد : نداى حقيقى همين نداست كه در اين مواقع غير طبيعى به انسانها روى مىآورد ، بقيهء آوازها صداهايى از اين نداها بيش نيستند .\r\nاين يك ندايى است كه همگان آن را مىفهمند و مخصوص به لغتى نيست ، نه فقط ترك و تاجيك و زنگ اين ندا را درك مىكند ، بلكه چوب و سنگ و تمام موجودات اين ندا را مىشنوند ، زيرا اين نداى الهى است .\r\nاين همان نداست كه هر لحظه‌اى از آن استفهام اصيل جهان وجود بر مىآيد . اين استفهام اصيل چيست ؟ همان است كه خداوند در قرآن بيان مىفرمايد و مىگويد : « * ( أَ لَسْتُ بِرَبِّكُمْ » 7 : 172 . شما اگر چه نمىتوانيد صداى « بَلى » 7 : 172 موجودات را در مقابل اين ندا بشنويد ، ولى بدانيد كه اين موجودات با سرازير شدنشان از جهان نيستى به جهان هستى « بلى » مىگويند . تو باز در اين جا تعجب خواهى كرد كه چگونه ممكن است چوب و سنگ آگاه بوده باشند ، اكنون داستانى را براى تو بگوييم تا تعجب تو بر طرف گردد .\r\n","description":"","footnote":"","page_name":" 100 ","page_number":103},
  {"content":"\r\n\r\nناليدن ستون حنانه از فراق پيغمبر صلى الله عليه و آله كه جماعت انبوه شدند كه ما روى مبارك تو را چون بر آن نشسته‌اى نمىبينيم و منبر ساختند و شنيدن رسول خدا نالهء ستون را به صريح و مكالمات آن حضرت با آن\r\n\r\n( ( 2113 ) ) استن حنّانه از هجر رسول\r\nناله مىزد همچو ارباب عقول\r\nدر ميان مجلس وعظ آن چنان\r\nكز وى آگه گشت هم پير و جوان\r\nدر تحير مانده اصحاب رسول\r\nكز چه مىنالد ستون با عرض و طول\r\n( ( 2114 ) ) گفت پيغمبر چه خواهى اى ستون ؟\r\nگفت جانم از فراقت گشت خون\r\nاز فراق تو مرا چون ساخت جان\r\nچون ننالم بىتو اى جان جهان ؟\r\n( ( 2115 ) ) مسندت من بودم از من تاختى\r\nبر سر منبر تو مسند ساختى\r\nپس رسولش گفت كاى نيكو درخت\r\nاى شده با سرّ تو هم راز بخت\r\n( ( 2116 ) ) گر همىخواهى تو را نخلى كنند\r\nشرقى و غربى ز تو ميوه چنند ؟\r\n( ( 2117 ) ) يا در آن عالم حقت سروى كند\r\nتا تر و تازه بمانى تا ابد\r\n( ( 2118 ) ) گفت آن خواهم كه دايم شد بقاش\r\nبشنو اى غافل كم از چوبى مباش\r\n( ( 2121 ) ) هر كه را باشد ز يزدان كار و بار\r\nيافت بار آن جا و بيرون شد ز كار\r\n( ( 2122 ) ) و آن كه او را نبود از اسرار داد\r\nكى كند تصديق او نالهء جماد ؟\r\n( ( 2125 ) ) صد هزاران ز اهل تقليد و نشان\r\nافكندشان نيم وهمى در گمان\r\n( ( 2126 ) ) كه به ظن تقليد و استدلالشان\r\nقائم است و بسته پر و بالشان\r\n( ( 2127 ) ) شبهه مىانگيزد آن شيطان دون\r\nدر فتد اين جمله كوران سر نگون\r\n( ( 2128 ) ) پاى استدلاليان چوبين بود\r\nپاى چوبين سخت بىتمكن بود\r\n( ( 2129 ) ) غير آن قطب زمان ديده ور\r\nكز ثباتش كوه گردد خيره سر\r\n( ( 2130 ) ) پاى نابينا عصا باشد عصا\r\nتا نيفتد سر نگون او بر حصا ( 1 ) \r\n( ( 2131 ) ) آن سوارى كو سپه را شد ظفر\r\nاهل دين را كيست ؟ سلطان بصر\r\n\r\n","description":"","footnote":" ( 1 ) حصا سنگ ريزه را گويند ولى مقصود در اين بيت سنگلاخ است . . ","page_name":" 101 ","page_number":104},
  {"content":"\r\n\r\n( ( 2132 ) ) با عصا كوران اگر ره ديده اند\r\nدر پناه خلق روشن ديده اند\r\n( ( 2133 ) ) گر نه بينايان بدندى و شهان\r\nجمله كوران خود بمردندى عيان\r\n( ( 2134 ) ) نى ز كوران كشت آيد نى درود\r\nنى عمارت نى تجارتها و سود\r\n( ( 2135 ) ) گر نكردى رحمت و افضالشان\r\nدر شكستى چوب استدلالشان\r\n( ( 2136 ) ) اين عصا چه بود قياسات و دليل\r\nآن عصا كه دادشان بينا جليل\r\n( ( 2138 ) ) او عصاتان داد تا پيش آمديد\r\nآن عصا از خشم هم بر وى زديد\r\n( ( 2137 ) ) آن عصا شد آلت جنگ و نفير\r\nآن عصا را خرد بشكن اى ضرير\r\n( ( 2139 ) ) حلقهء كوران به چه كار اندريد ؟\r\nديدبان را در ميانه آوريد\r\n( ( 2140 ) ) دامن او گير كو دادت عصا\r\nدر نگر كادم چها ديد از عصى\r\n( ( 2141 ) ) چون عصا شد مار و استن با خبر\r\nمعجز موسى و احمد در نگر\r\n( ( 2142 ) ) از عصا مارى و از استن حنين\r\nپنج نوبت مىزنند از بهر دين\r\n( ( 2143 ) ) گر نه نامعقول بودى اين مزه\r\nكى بدى حاجت به چندين معجزه ؟\r\n( ( 2144 ) ) هر چه معقول است عقلش مىخرد\r\nبىبيان معجزه بىجزر و مد\r\n( ( 2145 ) ) اين طريق نكر نامعقول بين\r\nدر دل هر مقبلى مقبول بين\r\n( ( 2146 ) ) آن چنان كز بيم آدم ديو و دد\r\nدر جزاير در رميدند از حسد\r\n( ( 2147 ) ) هم ز بيم معجزات انبيا\r\nسر كشيده منكران زير كيا\r\n( ( 2148 ) ) تا به ناموس مسلمانى زيند\r\nدر تسلَّس تا ندانى كه كيند ؟ ( 1 ) \r\n( ( 2149 ) ) همچو قلَّابان بر آن نقد تباه\r\nنقره مىمالند و نام پادشاه\r\n( ( 2150 ) ) ظاهر الفاظشان توحيد و شرع\r\nباطن آن همچو در نان تخم ضرع ( 2 ) \r\n( ( 2151 ) ) فلسفى را زهره نى تا دم زند\r\nدم زند دين حقش بر هم زند\r\n( ( 2152 ) ) دست و پاى او جماد و جان او\r\nهر چه گويد آن دو در فرمان او\r\n\r\n","description":"","footnote":" ( 1 ) تسلس در اين بيت به معناى سالوس .  ( 2 ) ضرع تخم علف . ","page_name":" 102 ","page_number":105},
  {"content":"\r\n\r\n\r\n\r\n( ( 2153 ) ) با زبان گر چه كه تهمت مىنهند\r\nدست و پاهاشان گواهى مىدهند\r\n( ( 2154 ) ) سنگها اندر كف بو جهل بود\r\nگفت اى احمد بگو اين چيست زود ؟\r\n( ( 2155 ) ) گر رسولى چيست در مشتم نهان ؟\r\nچون خبر دادى ز راز آسمان\r\n( ( 2128 ) ) پاى استدلاليان چوبين بود\r\nپاى چوبين سخت بىتمكين بود\r\n\r\nآيا پاى استدلاليان چوبين بود ؟\r\nاين است بزرگترين بحثى كه ميان عقليون از يك طرف و حسيّون از طرف ديگر و شهوديان از طرف سوم از قديمىترين دوره ها تا كنون ادامه داشته است و چه مناقشات و مشاجرات فراوانى كه در آنها رخ نداده است ؟ آن چه كه به نظر مىرسد اين است كه گاهى گروهى از طبقات نامبرده مقصود گروه ديگر را درك ننموده شروع به هجوم كرده‌اند ، گاهى مناقشات لفظى جاى كنجكاوى واقعى را گرفته است . گاه ديگر لجاجت باعث مخفى شدن حقايق از نظر گروه هاى مزبور شده است . . . خلاصه در اين مسئله كه آيا در اين جهان براى شناسايى حقايق شهود لازم است يا استدلال ، افراطگرىهاى زياد و تفريط جويىهاى فراوانى رخ داده است .\r\nجلال الدين بارها در اين كتاب در بارهء فلسفه گويى و ابراز علاقه به استدلال گفتگو نموده است و تقريباً مىتوان گفت : روش عقل جزيى را كه دائماً در جستجوى استدلال است محكوم مىكند .\r\nدر اين مسئله چند مطلب مهم وجود دارد كه مىتوانيم آنها را تا حدودى بررسى نماييم :\r\n1 - موجوديت انسان داراى دو ركن اساسى است :\r\nيك - دانستن . دو - روش و عمل .\r\nكيست كوچكترين ترديد داشته باشد در اين كه انسان احتياج مبرم به دانستن دارد ؟ اين دانش است كه ما را مىتواند به شئون زندگانى در اين جهان آشنا بسازد .\r\n","description":"","footnote":"","page_name":" 103 ","page_number":106},
  {"content":"\r\n\r\nبدون دانش انسان نمىتواند كوچكترين گامى در راه زندگانى آگاهانه بر دارد .\r\nاحتياج ما به دانش از كوچكترين جزئيات جهان هستى گرفته تا مجموع كلى آن براى همه احراز شده است . ما در اين باره بيش از اين نمىخواهيم تفصيل بدهيم كه انسان بدون علم و معرفت به انسان و جهان يك حيوان درنده‌اى است كه تقريبا مزاحم ساير جانداران هم مىباشد .\r\nاما جزء دوم ، يا دومين ركن اساسى موجوديت انسان عبارت است از روش و عمل در زندگانى .\r\nباز هيچ گونه جاى شك نيست كه اكتفاى به دانش فقط و ذهن را مانند صندوق ضبط صوت قرار دادن و زندگانى را بر پايهء علم قرار ندادن نه تنها مفيد نيست ، بلكه دانش بدون به كار بستن آن ، براى زندگانى مادى و معنوى استهلاك انرژى كلانى است بدون بهره بردارى از آن ، به اضافهء اين كه اگر علم براى روش و عمل نبود كوچكترين گامى در راه پيش رفت زندگانى مادى و معنوى امكان پذير نبود .\r\nاين مطلب احتياج به توضيح بيشتر ندارد ، لذا مىپردازيم به مطلب دوم :\r\n2 - جهان روح با عظمت تر از جهان طبيعت است\r\nما اگر چه نمىتوانيم در بارهء روح انسانى و كارگردانان آن كه عبارت است از عقل عملى و نيروى اراده و تصميم و تداعى معانى و تجسيم و ده ها امثال اين امور ، جملهء نهايى را به زبان بياوريم - زيرا روح چنان كه در مباحث گذشته اشاره كرديم براى ما قابل شناختن نيست و هر چه كه در اين باره گفته‌اند از فرضيات و تئورىهاى تخمينى تجاوز ننموده است و آن چه كه از مجموع دانش بشرى در بارهء تفسير روح انسانى در دسترس ما قرار گرفته است عبارت است از تفسير يك عده نمودهاى روانى كه انسانها در خود مشاهده نموده و اصول و قوانين را از آنها اتخاذ كرده و به صورت علم روان شناسى مثلًا در آورده‌اند .\r\nولى همه مىدانيم روح جهان بسيار وسيع و عميقى است و چنان كه جلال الدين\r\n","description":"","footnote":"","page_name":" 104 ","page_number":107},
  {"content":"\r\n\r\nبارها در همين كتاب گوشزد نموده است از جهات زيادى بر اين عالم مزيت دارد ، روح موجودى است كه پيچيدگىاش از حيث عمق با جهان خارجى قابل مقايسه نمىباشد زيرا پديده هايى در اين جهان درونى ديده مىشود كه به هيچ وجه با مفاهيم و اصول جهان مادى قابل تفسير و تحليل نمىباشد . در روح تجسيم و انديشه و اختيار و الهام و حدس و خود آگاهى ديده مىشود ، در صورتى كه در جهان طبيعت اثرى از اين پديده ها وجود ندارد . اگر كمى دقت كنيم خواهيم ديد كه تنها همين پديده ها است كه انسان را به جهان طبيعت مسلط ساخته براى او تاريخ و سر گذشت مىسازد .\r\n3 - انديشه منطق در ذهن انسانى وجود دارد و مطابق آن عمل مىنمايد\r\nشما از هر مكتبى هم كه دفاع كنيد ، مجبوريد اين مسئله را مانند يك پديدهء بديهى بپذيريد كه انسان در فعاليتهاى ذهنى خود نوعى از فعاليت دارد كه آن را فعاليت منطقى ذهن مىگويند ، مثلًا وقتى كه شما مقدماتى را با يكديگر مربوط مىسازيد و روى آن مقدمات نتيجه‌اى را مىگيريد ، شما انديشهء منطقى انجام داده‌ايد . مثلًا درك مىكنيد كه :\r\nسقراط انسان است و مىدانيد كه هر انسان فانى است هنگامى كه اين دو مقدمه را با هم مرتبط ساختيد خواهيد ديد كه نتيجه‌اى در دسترس شما است كه مىگويد :\r\nسقراط فانى است .\r\nاگر بخواهيم مثال را كنار گذاشته با يك عبارت كلىتر بگوييم ، به اين شكل در مىآيد : هدفهايى كه براى بشر مطرح مىگردد همواره احتياج به وسايلى دارد كه آن هدف را براى انسان قابل وصول بسازد .\r\nاين هدف اگر در شناسايىها بوده باشد نام آن را هدف علمى مىگذاريم و وسايلى را كه براى رسيدن به اين هدف انتخاب مىكنيم وسايل شناسايى يك مجهول ( هدف ) مىناميم .\r\n","description":"","footnote":"","page_name":" 105 ","page_number":108},
  {"content":"\r\nاكنون اگر اين اصل را مطرح كنيم كه : شناسايىها در جهان بشريت احتياج به وسايلى دارد يا نه ؟ از تمام عقلاى بشرى يك جواب پيش نخواهيم شنيد و آن اين است كه آرى هدفهايى كه براى شناسايى انتخاب مىشوند ، احتياج به وسايلى دارند كه آن را تحصيل نمايند .\r\nمثلًا از همين جلال الدين رومى كه يكى از قهرمانان شهود است ، اگر بپرسيم شما چرا عمر عزيز خود را در سرودن مثنوى استهلاك كرده ، عالىترين انرژى مغزى خود را در اين راه صرف مىكنيد و گران بهاترين معارف را در اختيار بشرى مىگذاريد ؟ آيا شما گمان مىكنيد جلال الدين براى اين سؤال پاسخى غير از اين دارد كه من تعليم و تربيت روحى افراد انسانى را هدف خود قرار داده‌ام و براى رسيدن به اين هدف مجبور بودم شب بيدارىها بكشم و زحماتى را متحمل گردم و اين مثنوى را بوجود بياورم . من گمان مىكنم جلال الدين غير از اين پاسخ به شما چيزى نخواهد گفت . اگر چنين پاسخى براى سؤال شما مطرح شد ، خواهيد گفت : بنا بر اين شما براى به وجود آوردن تعليم و تربيت روحى انسانى وسيله انتخاب كرده‌ايد . زيرا خودتان مشاهده كرديد كه بدون ابراز مفاهيم در قالب كلمات مخصوصاً در قالب شعر كه گيراتر است نمىتوانيد به هدف مفروض خود برسيد .\r\nآيا جلال الدين در اين باره به استدلال دست نبرده است ؟ آيا جلال الدين پاسخ شما را مطابق قوانين منطق بيان ننموده است ؟ بلى .\r\nپس ما در ذهن انسانى اين فعاليت را بطور بديهى مىبينيم كه : انسان براى هدفهاى شناسايى خود وسايلى را انتخاب مىكند . اين است كه انديشه منطقى براى هيچ كس نمىتواند قابل انكار بوده باشد . از آن طرف اگر ما از شهوديون بپرسيم كه شما با آن مكتب روحانى بسيار عالى معتقديد كه خداوند كوچكترين كار عبث در اين جهان انجام نداده است بلكه چنين مىگوييد كه :\r\n","description":"","footnote":"","page_name":" 106 ","page_number":109},
  {"content":"\r\n\r\nجهان چون خط و خال و چشم و ابروست\r\nكه هر چيزى به جاى خويش نيكوست\r\nاگر يك ذره را برگيرى از جاى\r\nخلل يابد همه عالم سراپاى\r\n\r\nچگونه مىتواند نيروى عقل نظرى را كه پاى بند به استدلال است لغو و بىهوده آفريده باشد ؟ آيا خداوند با اين كه مىدانست عقل نظرى انسانى را به جايى نخواهد رسانيد ، باز ساختمان مغز را طورى قرار داد كه يكى از عالىترين محصول آن ساختمان انديشه منطقى بوده باشد ؟ از اين هم بگذريم ، آيا تمام جهان هستى با تمام نمودها و شئونش غير از جلوه گاه مشيت خداوندى چيز ديگرى است ؟ شما كه به اين مطلب اصرار مىورزيد ما هم در همين مطلب همراه شما هستيم ؟ آيا مىتوان گفت : جلوه گاه مشيت خداوندى نمود يا نيرويى دارد كه فقط كارش خلاف واقع نمودن و مردم را به اشتباه و خطا دچار كردن است ؟ از اين هم بالاتر آيا اين مطلب مىتواند به مكتب وحدت موجودى قابل هضم بوده باشد كه اين جهان كه جلوهء تفصيلى خداوند است ، داراى اجزايى است كه نه تنها بىهوده است ، بلكه مضر بوده و انسانها را تيره بخت مىنمايد به همين جهت است كه من به هيچ وجه نمىتوانم از مثل جلال الدين رومى ، شخصيتى كه از نظر علم و معرفت از اشخاص كم نظير تاريخ بشرى است ، انتظار اين مسئلهء خلاف واقع را داشته باشم كه استدلال و انديشه هاى منطقى را پوچ بداند .\r\nآن چه كه با نظر به تمام گفته هاى فوق و ساير ملاحظات علمى و فلسفى جلال الدين مىتوان گفت اين است كه : اين شخصيت نمىخواهد استدلال را چنان در هم بكوبد كه آن را به كلى لغو و مضر معرفى نمايد ، چگونه چنين شخصيت مىتواند اين مطلب را ابراز نمايد در صورتى كه سر تا پاى مثنوى استدلال و انديشه هاى منطقى است به اضافهء تهييج حالات روحانى انسان كه فوق العاده با ارزش مىباشد . آن چه كه مىتواند مقصود جلال الدين باشد اين است كه عقل نظرى كه كار او فقط استدلال است ، از اين جهت كه در سطح طبيعى روح انجام وظيفه مىكند ، لذا از طوفانهاى اشتباه و خطا در امان نيست\r\n","description":"","footnote":"","page_name":" 107 ","page_number":110},
  {"content":"\r\nدر همين ابيات مورد بحث مىبينم كه عقل استدلال طلب را با تمام صراحت يك لطف خدا دادى معرفى مىكند ، مىگويد :\r\n\r\n( ( 2136 ) ) اين عصا چه بود قياسات و دليل\r\nآن عصا كه دادشان ؟ بينا جليل\r\n( ( 2138 ) ) او عصاتان داد تا پيش آمديد\r\nآن عصا از خشم هم بر وى زديد\r\n\r\nولى هنگامى كه اين عصا ( عقل نظرى و استدلالش ) وسيله جنگ و ستيز گشت آن را دور بيندازيد . باز در دفتر سوم در « بيمار شدن فرعون هم بو هم از تعظيم خلقان » مىگويد :\r\n\r\nعقل جزوى آفتش وهم است و ظن\r\nز انكه در ظلمات شد او را وطن\r\n\r\nاين بيت به استنباطى كه ما نموديم كاملًا گواهى مىدهد كه عقل نظرى لغو و بىهوده نيست ، ولى ميدان فعاليتش پر از ظلمت و وهم و گمان است ، لذا در معرض خطا مىباشد .\r\nهنگامى كه خود همين شخصيت در بارهء استدلال و نارسايى آن مىخواهد حرفى بزند و مىگويد :\r\n\r\n( ( 2128 ) ) پاى استدلاليان چوبين بود\r\nپاى چوبين سخت بىتمكين بود\r\n\r\nپس پاى استدلاليان سخت بىتمكين بود .\r\nآيا شكل اول منطقى كه بديهىترين اشكال منطق است و تمام اشكال براى نتيجه دهى بايستى به همين شكل رجوع كند غير از همين است كه در بيت فوق مشاهده مىكنيم ؟ اين شخصيت بزرگ هنگامى كه مىخواهد عقل جزئى را منكوب نموده ، اعتبار آن را بىارزش قلمداد نمايد ، تمسك مىكند به خطاها و اشتباهاتى كه از عقل جزئى صادر مىگردد مثلًا :\r\nعقل جزئى نظرى خطا كار است .\r\nهر خطا كار از درجهء اعتبار ساقط است .\r\nپس عقل نظرى از درجهء اعتبار ساقط است .\r\nاين همان شكل اول است كه در تفسير بيت فوق گفتيم .\r\n","description":"","footnote":"","page_name":" 108 ","page_number":111},
  {"content":"\r\n\r\nخلاصه مىتوان گفت : مبارزهء مطلق با عقل نظرى و انديشهء منطق و استدلال تقريبا مبارزه با فطرت اصلى انسانيست ، زيرا خود اين فطرت است كه مىگويد : براى فلان هدف فلان وسيله مناسب لازم است .\r\nبه همين جهت است كه اگر درست دقت كنيم خواهيم ديد اين كه جلال الدين عقل نظرى و استدلال را محكوم مىنمايد ، فقط در مواردى است كه عقليّون يا حسيّون افراطى مشاهدهء مستقيم حقايق را كنار گذاشته مىخواهند با راه غير مستقيم استدلال به هدف برسند .\r\nاين خود عالىترين ايده در مسئلهء مورد بحث ما است . ما خود يكى از كسانى هستيم كه هرگز نمىخواهيم دريافتهاى اولى و فطرى و وجدانى را قربانى استدلالاتى نماييم كه بالاخره به مشوش نمودن حقيقت منجر مىگردد و به عبارت روشنتر راه همان است كه جلال الدين در اين مثنوى در بارهء اصول معرفت انسانى نشان مىدهد ، ولى بايستى همين اصل فوق را هم اضافه كنيم « چه او صراحتا بگويد يا بطور كنايه و اشاره بيان نمايد » بالاخره مقصود او اين است كه در قلمروى كه عقل جزئى و استدلال راه ندارد نبايد روح را شكنجه داده به خلاف واقعها مرتكب گشت و اين مطلبى است كه گمان مىكنم اگر به طور صحيح و روشن ادا شود هيچ متفكرى اعم از شهوديّون و استدلاليّون و حسيّون نمىتوانند با آن به مخالفت برخيزند .\r\nما در بارهء اين مسئله كه دريافتهاى درونى براى خود قلمرو بسيار عالى دارد مشروحاً بررسى نموده‌ايم و اميدواريم مطالعه كنندگان محترم براى توضيح بيشتر به كتاب « وجدان » مراجعه فرمايند .\r\n4 - هر اندازه كه عقل نظرى تقويت پيدا مىكند با دريافتهاى فطرى و روحانى عالى هماهنگتر مىگردد\r\nبراى يك متفكر انسان دوست الهى جاى بسى تأسف است كه ببيند گروهى از انسانها ميان دو نيروى بسيار مهم درون انسانى ( نيروى نظر و استدلال و نيروى دريافت روحى ) تفكيك قائل شده و براى هر يك از آن دو ، قلمرو مستقلى باز نموده‌اند بلكه آن دو را در دو رديف مبارزه قرار داده‌اند ، در صورتى كه اگر نيكو بنگريم خواهيم ديد كه اگر\r\n","description":"","footnote":"","page_name":" 109 ","page_number":112},
  {"content":"\r\n\r\nميان ديدن چشم و تعقل مبارزه‌اى وجود داشته باشد .\r\nميان شنيدن و تعقل مبارزه‌اى وجود داشته باشد .\r\nميان لمس و تعقل مبارزه‌اى وجود داشته باشد .\r\nميان استشمام و تعقل مبارزه‌اى وجود داشته باشد .\r\nميان چشيدن و تعقل مبارزه‌اى وجود داشته باشد .\r\nالبته ميان دريافت درونى كه به منزلهء چشم درونى است و تعقل ، مبارزه‌اى وجود خواهد داشت ولى با كوچكترين توجه بدون احتياج به خواندن فلسفه و همچنين بدون احتياج به فرا گرفتن عالىترين مقام علمى خواهيم ديد كه هيچ گونه مبارزه و پيكارى ميان دريافتهاى درونى و انديشه وجود ندارد ، چنان كه ما بين حواس برونى و انديشه و دريافتهاى درونى پيكارى نيست .\r\nالبته افراطگرى در هر يك از نيروهاى مزبور كه نتيجهء آن ، از كار انداختن نيروهاى ديگر خواهد بود ، مسئله شناسايى ما را در بارهء انسان و جهان تاريك خواهد ساخت .\r\n\r\n( ( 2129 ) ) غير آن قطب زمان ديده ور\r\nكز ثباتش كوه گردد خيره سر\r\n\r\nرهبران الهى عامل بقاى انسانها هستند\r\nاگر در جوامع انسانى عظماى بشريت نبودند و اگر در ميان افراد انسانها مردان الهى وجود نداشتند زندگانى براى انسانها قابل تحمل نبود ، اين يك حقيقت است و ممكن است براى گروهى از افراد ساده لوح اين حقيقت به طور صحيح قابل هضم نبوده باشد ، ولى با نظر به تاريخ گذشتهء بشرى مىبينيم هر جامعه كه از وجود رهبران الهى واقعى بهره مند بوده ، توانسته است به هر گونه مشكلات پيروز شود . در زندگانى پيامبران\r\n","description":"","footnote":"","page_name":" 110 ","page_number":113},
  {"content":"\r\nدر ميان امتها اين اصل كاملًا روشن است كه چگونه آن امتها با آرامش كامل توانسته‌اند زندگى كنند . علت اين اصل روشن است زيرا هنگامى كه انسان در مقابل خود يك رهبر عالى قدر الهى ديد و احساس نمود كه اين رهبر از همه جهات صلاح او را مىگويد و خود نيز عامل به آن گفتهء خود مىباشد ، بدون وسوسه و ترديد راه زندگانى خود را پيش مىگيرد . امروزه به خوبى مىتوان ضررهاى جبران ناپذير فقدان مردان الهى را در جوامع انسانى درك نمود .\r\nامروزه جوامع انسانى از زندگانى مادى خود به طور مستقيم ناله نمىكند - زيرا در اغلب نقاط كره زمين وسايل عيش در حدود كم و بيش فراهم گشته است ، بيمارىها با اشكال گوناگون معالجه مىشود ، مبارزه ها و پيش گيرىها از امراض عمومى مانند و با و طاعون و قحطىها و غير ذلك به طور محسوس به نتايج مثبت مىرسد . وسايل انتقالات و مخابرات به حد كافى وجود دارد . . . . خلاصه مىتوان گفت بشر به بر كنار نمودن وسايل نابود كنندهء طبيعت و بهزيستى مادى تا حدود زيادى موفق شده است ، ولى آمارهاى اطمينان بخش افزايش خودكشى را با سندهاى رسمى هر روز منتشر مىسازند .\r\nمتفكرين و خردمندان جوامع را حيرت و اضطراب شگفت انگيزى فرا گرفته است .\r\nيكى مىگويد : بالاخره وضع بشرى معلوم نيست بكجا خواهد انجاميد .\r\nديگرى مىگويد : هيچ گونه پيش بينى نمىتوان كرد كه جوامع بشرى از اين بد بختى و نگرانيهاى روز افزون كى و چگونه نجات پيدا خواهد كرد ؟ سومى مىگويد : زندگانى ديگر براى انسانها مغزى ندارد .\r\nآن يكى مىگويد : امروزه فقط يك مسئله وجود دارد و آن هم اينست كه اصلا چرا زنده هستيم ؟ اين انسان شناسان بيمار كه قرن بيستم را در اختيار خود گرفته‌اند ، روحانيت انسانها را از قاموس زندگانى به كلى حذف نموده ، آنها را به چيزهايى مشغول ساخته اند\r\n","description":"","footnote":"","page_name":" 111 ","page_number":114},
  {"content":"\r\n\r\nكه به هيچ وجه اشباع كنندهء روح انسانى نيست همه چيز را از انسان گرفته و چيزى در مقابل به او نداده‌اند .\r\nآرى .\r\n« وَمَنْ أَعْرَضَ عَنْ ذِكْرِي فَإِنَّ لَه مَعِيشَةً ضَنْكاً » 20 : 124 . ( 1 )  ( هر كس از ياد من اعراض نمايد براى او يك زندگانى تنگ و اضطراب آميز و بىپايه نصيب خواهد گشت ) .\r\nوجود رهبران الهى از دو جهت انسانها را در زندگانى اصيل مىتوانند رهبرى نمايند :\r\n1 - از نظر اساس آفرينش ، زيرا روى زمين نبايستى از خليفه الله خالى بوده باشد ، چون وجود خليفه الله در روى زمين در حقيقت زمينهء بوجود آمدن هدف خلقت انسانها است .\r\n2 - از آن جهت كه انسانها در حالت طبيعى مىخواهند مانند ساير حيوانات فقط خود را ببينند و خود طبيعى خويش را اشباع نمايند ، لذا وجود رهبران الهى مانند نيرويى كه در ته چاه به آب فشار مىآورد و آن را به بالا مىآورد براى روح انسانى راه را هموار نموده و انسان را به اعتلاى وجودى كه مىتواند حائز شود مىرسانند .\r\n\r\n( ( 2138 ) ) آن عصاتان داد تا پيش آمديد\r\nآن عصا از خشم هم بر وى زديد\r\n\r\nخداوند عقل را براى راه رفتن در اين زندگانى عطا فرموده نه براى مبارزه با خود او\r\nهنگامى كه يك حقيقت به طور صحيح و منطقى ارزيابى نشود ، ممكن است آن حقيقت در از بين بردن خود آن حقيقت به كار برده شود . درست دقت كنيد اين نيروى عقلانى كه خداوند به انسانها عنايت فرموده است ، يكى از عالىترين وسايل زندگانى\r\n","description":"","footnote":" ( 1 ) سوره طه ، آيه 124 . . ","page_name":" 112 ","page_number":115},
  {"content":"\r\n\r\nمادى و معنوى ما است ، بلكه بدون اين عقل ما توانايى راه رفتن در زندگانى را نداريم اين عقل مىتواند در درون ما حقايقى را كه از راه حواس به ذهن ما منتقل گشته است كاملًا تنظيم نموده آنها را به صورت قواعد و اصول كلى در آورد و از اين راه در پيش برد معارف در بارهء انسان بزرگترين نقش را به عهده بگيرد . اما متأسفانه توقع بىجا از فعاليتهاى عقل نظرى و افراط در پرستش آن ، شر را نه تنها از بهره بردارى از اصول عاليهء جهانى محروم ساخته است ، بلكه خود عقل نظرى را هم از آن وظيفهء واقعى كه دارد بر كنار نموده است - زيرا وظيفهء عقل نظرى اين است كه به هر شكل است بايستى خود را با عقل عملى يا به اصطلاح عمومىتر « وجدان » هماهنگ نمايد . ولى عملا مىبينيم چنين نيست و بىخردان عقل نظرى را به مبارزه وجدان كشانيده‌اند .\r\nعقل نظرى به جهت سوء استفاده در تعريف و وظايف آن ، وسيله‌اى براى انكار اصول عاليهء انسانى گشته است .\r\nعصايى را كه آدم نابينا براى راه رفتن مىبايست در دست بگيرد ، آن را بكلهء خود فرود مىآورد .\r\nآنان كه عقل نظرى را بطور مطلق براى دريافت حقايق مىپرستند ، نمىدانند كه اگر وجدان نتواند صحت روش عقل نظرى را تأييد كند ، به هيچ وجه نمىتوان به ادعاى خود عقل نظرى گوش فرا داد .\r\nزيرا اگر ما از عقل نظرى بپرسيم كه امضا كنندهء احكام تو چيست ؟ اگر بگويد : امضا كنندهء آن خود من هستم ، اين همان دور منطقى مصرح است كه تناقض روشنى را در بر دارد .\r\nتفسير ابيات\r\nهنگامى كه براى پيغمبر منبرى ساختند كه در روى آن به تبليغ دستورات الهى بپردازد ، ستون مسجد كه قبلًا جايگاه نشيمن آن حضرت بود به ناله در آمد ، او آن چنان ناله مىكرد كه گويى خود صاحب عقل و شعور است . نالهء ستون آن چنان آشكار گشت كه پير و جوان آن را شنيدند .\r\n","description":"","footnote":"","page_name":" 113 ","page_number":116},
  {"content":"\r\nياران پيامبر اكرم صلى الله عليه و آله در حيرت فرو رفتند كه اين ستون بىجان چگونه به ناله در آمده است ؟ پيامبر از ستون مىپرسد كه براى چه اين گونه شيون و زارى مىكنى ؟ ستون پاسخ مىدهد كه از جدايى تو دل خون گشته‌ام .\r\nاى جان جهان هنگامى كه از من جدا مىگشتى و از مسجد بيرون مىرفتى از فراق تو جانم بر لب مىآمد ، اكنون كه مىخواهى مرا به كلى رها كنى چگونه ناله نكنم ؟ پيامبر در مقابل ناله و زارى ستون مىگويد : آيا دلت مىخواهد ترا نخلى كنند و همگان از ميوهء تو بهره مند شوند ؟ آيا دلت مىخواهد ترا در آن دنيا به شكل سروى در آورند و هميشه براى ابد تازه و سر سبز و خرم باشى ؟ ستون مىگويد : من اين مزاياى وجودى را نمىخواهم من آن وجود ازلى و ابدى را مىخواهم كه فنا را بر آن راهيابى نيست .\r\nاين بود گفتار ستون بىجان . اى انسان غافل اين گفتار را بشنو و به خود بيا و از چوب كمتر مباش . ستون را در زمين دفن كردند تا مانند مردم در روز رستاخيز سر از خاك بيرون آورد .\r\nهر موجودى كه تكامل خود را به دست آورد ، ديگر جريانات طبيعى اين جهان با او كارى ندارد ، زيرا كارهايى را كه مىبايست به حكم موجوديت طبيعى خود انجام بدهد به پايان رسيده است .\r\nكسى كه از يزدان پاك براى خود در نتيجهء رياضت و تكاپو در رشد شخصيت كارى گرفت ديگر او كارى در اين جهان پر آشوب ندارد .\r\nاكنون بشنويد داستان انكار بىچارگان را كه نالهء ستون را انكار مىكنند ، نمىتوانند اين پديده را تصديق نمايند ، گروه ديگرى هم در زبان مىگويند : آرى ستون هم مىتواند ناله كند ، ولى اين يك تصديق ظاهرى و تزوير و ريائى بيش نيست ، اين تصديق براى آن است كه از گروه منافقين محسوب نگردند .\r\nاگر در اين دنيا گروهى از با خبران و مطلعين از اسرار امر « كن » ( باش )\r\n","description":"","footnote":"","page_name":" 114 ","page_number":117},
  {"content":"\r\nنبودند ، همين مطلب كه « ستون بىجان كار جاندار مىكند » مطرود مىگشت و هيچ كس آن را تصديق نمىكرد .\r\nشما در بارهء وهم چه مىانديشيد ؟ يك وهم ناچيز ممكن است انسان را از يقين باز داشته ، در نوسانات گمان و پندار سر گردان نمايد .\r\nآرى اهل تقليد و نشان پرستها كه از حقايق امور اطلاعى ندارند ، همواره در امواج متلاطم گمانهاى گمراه كننده متحير مىمانند .\r\nآنان با ظن تقليدى و گمانهاى حاصله از استدلالهاى غير مناسب بال و پر خويش را بسته‌اند .\r\nاينان كه به منزلهء كورانند و بايستى عصا زنان اين زندگانى را سپرى نمايند ، با القاء شبهه‌اى كه شيطان دائما به سوى آن تحريك مىكند اين بىنوايان را سر نگون مىسازد .\r\nآرى .\r\n\r\n( ( 2128 ) ) پاى استدلاليان چوبين بود\r\nپاى چوبين سخت بىتمكين بود\r\n\r\nمگر آن مردان الهى كه ثبات استقامت كوه هاى سر به فلك كشيده در مقابل متانت و ثبات آنان ناچيز مىنمايد .\r\nعصا است كه پاى مردم نابينا است ، آنان بايستى عصا را در دست داشته باشند و آن را به كار ببندند - زيرا بدون عصا يا بدون به كار بستن عصا به طور شايسته در سنگلاخها سر نگون خواهند گشت .\r\nبينايان و كسانى كه داراى بصيرتند ، مانند آن سواران قهرمان هستند كه پشتيبان اهل دين مىباشند ، چنان كه سوار قهرمان پشتيبان يك سپاه انبوه مىباشد .\r\nاگر نابينايان با عصاى خود راهى را تشخيص بدهند ، باز در پناه اهل بصيرت و دارندگان درون روشن تمييز داده‌اند .\r\nآرى اگر بينايان و مردان الهى نبودند اكثر مردم كه بمنزلهء كوران هستند نابود گشته بودند .\r\n","description":"","footnote":"","page_name":" 115 ","page_number":118},
  {"content":"\r\nنابينايان نه مىتوانند بكارند و نه مىتوانند درو كنند ، نه تجارتى مىدانند نه عمارتى را مىتوانند بسازند .\r\nبلكه اين قهرمانان الهى تاريخ هستند كه براى بشر زندگانى را هموار مىنمايند .\r\nاگر اين عاشقان عقل نظرى و اصطلاح بافى و استدلال كنندگان بىاطلاع از حقايق ، بوجدان پاك و روح عالى انسانهاى بينا و روشن ضمير تكيه نمىكردند ، چوب استدلال آنان در مقابل حقايق ياراى مقاومت نداشت .\r\nاينان نمىدانند كه دائماً درختى هستند كه تا آخرين برگهايش از آب زمين سيراب مىگردد .\r\nهمين آب زمينى با اين كه در روى شاخه ها و ساقه ها و برگهاى درخت نمودار نيست ، جان گياهان و درختان و جانداران را تشكيل مىدهد .\r\nاين آب گوارا عبارت است از دريافتهاى مردان الهى كه به معلومات ناقص بشرى كه مولود استدلالات حرفه‌اى مىباشد آب مىدهد و آن را تنظيم نموده و آمادهء بهره بردارى مىسازد .\r\nمىدانيد اين عصا كه من از آن صحبت مىكنم چيست ؟ اين عصا كه كوران متفكرنما به دست مىگيرند همان قياس و استدلالهاى حرفه‌اى است .\r\nاين عصا را كه به دست انسانها داده است ؟ خدا . براى چه ؟ براى اين كه مادامى كه نابينا هستند و در آن جا كه چشمانشان نمىبيند عصا را وسيلهء رفتار خود قرار دهند .\r\nاى بىخردان شما از خشم اين كه چرا اين عصا اصول عاليه را نشان نمىدهد بر گشته‌ايد و آن را بروح عالى خود فرود آورده در صدد مبارزه با خدا در آمده‌ايد .\r\nآرى ، اى مردم نادان عصائى كه اسباب جنگ و ستيز باشد آن ديگر براى شما عصا نيست ، بلكه سلاحى است كه با آن پاى خود را مىبريد ، بلكه با آن عصا مىخواهيد خود عصا را هم بشكنيد . پس اين عصا را بشكنيد كه ديگر به درد راهبرى نمىخورد .\r\n","description":"","footnote":"","page_name":" 116 ","page_number":119},
  {"content":"\r\nاى گروه كوران كه حلقه زده‌ايد ، شما نمىتوانيد راهنماى يكديگر بوده باشيد ، برويد ، يك بينا ميان خود راه بدهيد و بگذاريد آن بينا براى شما راه را از چاه تفكيك نمايد .\r\nشما دامن عنايت آن خدا را بگيريد كه عصا را به شما بخشيده است و متوجه باشيد كه آدم به آن عظمت از يك نافرمانى ناچيز چگونه ساليان دراز گريه ها كرد . با مار شدن عصاى موسى و آگاهى ستون حنانه متوجه معجزهء موسى و پيامبر ما باشيد . آرى هنگامى كه عصائى به صورت اژدها در آيد و ستونى كه بىجان است و در هجران پيامبر مىنالد ، پيروزى دين را با نواختن ضربه بر روى طبل جهانى اثبات مىكند و اعلام مىنمايد اگر تمام قسمتهاى دين قابل درك عقل نظرى بود و چيزى ما فوق عقل وجود نداشت احتياجى به معجزه نبود . اين خود يك دليل بسيار عالى است بر اين كه پاى استدلاليان در موضوعات غير مناسب چوبين و بسيار سست است . زيرا هر چه قابل درك انسانها باشد و عقل معمولى بتواند آن را بررسى نمايد ، نيازى به معجزه نخواهد ماند .\r\nهمين طريق مخفى كه در معرض انكار كوته بينان قرار گرفته « زيرا به اصطلاح خود مىگويند اين طريق نامعقول است » در دل خوشبختان و كسانى كه همه جانبه در زندگانى موفقند ، قابل قبول است و چنان كه وحوش بيابانها از ترس آدميان در صحراها و جزيره ها زندگى مىكنند ، از ترس معجزات انبيا اشخاص كوته بين نيز فرار مىكنند و در زير پردهء نفاق زندگى مىكنند .\r\nاينان با سالوس بازى و دغلپردازى خود را مسلمان نشان مىدهند ، تا كسى آنان را مورد اعتراض قرار ندهد ، اينان مانند آن سكه زنان متقلب هستند كه روى فلز نقره را مىمالند و صورت پادشاه را روى آن مىكشند تا در بازار جوامع با ايمان كالايى داشته باشند و از رسميت ساقط نگردند . ظواهر الفاظ آنان مطابق شرع و توحيد الهى است ولى تبه كارى را آن چنان در زير اين الفاظ يا در درون خود مخفى كرده‌اند كه دانهء علف در نان .\r\nآرى كسانى كه مىخواهند براى فهم حقايق تفلسف نمايند و از اين راه خود و\r\n","description":"","footnote":"","page_name":" 117 ","page_number":120},
  {"content":"\r\nديگران را بفريبند ، نمىتوانند در مقابل حقايق و مردان بينا دم بزنند . زيرا دين حق مشت آنان را باز مىكند و بىپايگى تكيه گاههاى آنان را آشكار مىسازد . آنان دست و پاى ناهشيارى دارند هر چه كه نفس آنها فرمان مىدهد همان را بجا مىآورند .\r\nزبان آنان به حق و حقيقت بهتان مىزند ، ولى روزى مىرسد كه دست و پاى آنان گواهى به واقعيات خواهد داد .\r\nبه قول ويكتور هوگو : « اينان چون مردان مقتدرى هستند با همان اقتدار و مغزهاى رساى خود بر وجود خداوند گواهى مىدهند » .\r\nسنگها در دست ابو جهل تبه كار بود ، به پيامبر گفت : بگو ببينم اينها كه در دست من است چيست ؟ تو كه از آسمان خبر مىدهى ، از آن چه كه من در مشت پنهان كرده‌ام خبرى بده .\r\n","description":"","footnote":"","page_name":" 118 ","page_number":121},
  {"content":"\r\n\r\n\r\nاظهار معجزهء پيغمبر صلى الله عليه و آله و به سخن آمدن سنگ ريزه در دست ابو جهل و گواهى دادن به رسالت آن حضرت\r\n\r\n( ( 2156 ) ) گفت چون خواهى بگويم كان چه هاست ؟\r\nيا بگويند آن كه ما حقيم و راست ؟\r\n( ( 2157 ) ) گفت بو جهل آن دوم نادرتر است\r\nگفت آرى حق ازين قادرتر است\r\nگفت شش پاره حجر در دست توست\r\nبشنو از هر يك تو تسبيحى درست\r\n( ( 2158 ) ) از ميان مشت او هر پاره سنگ\r\nدر شهادت گفتن آمد بىدرنگ\r\n( ( 2159 ) ) لا إله گفت و الا الله گفت\r\nگوهر احمد رسول الله سفت\r\n( ( 2160 ) ) چون شنيد از سنگها بو جهل اين\r\nزد ز خشم آن سنگها را بر زمين\r\nگفت نبود مثل تو ساحر دگر\r\nساحران را سر تويى و تاج سر\r\nچون بديد آن معجزه بو جهل تفت\r\nگشت در خشم و به سوى خانه رفت\r\nره گرفت و رفت از پيش رسول\r\nاوفتاد اندر چه آن زشت جهول\r\nمعجزهء او ديد و شد بد بخت زفت\r\nسوى كفر و زندقه سر تيز رفت\r\nخاك بر فرقش كه بد گور و لعين\r\nچشم او ابليس آمد خاك بين\r\n\r\nتفسير ابيات\r\nابو جهل گفت بگو ببينم در دست من چيست ؟ آن حضرت فرمود : كدام يك را بگويم آيا بگويم آن چه كه در دست تست چيست ؟ يا بگويم آن چه كه در دست تست بحقانيت من گواهى دهد ؟ گفت اين مطلب دوم نادرتر است ، زيرا ممكن است از زيركى و هشيارى از حجم مشت مقدار يا حقيقت چيزى را كشف نمايد و يا اين كه چيزى بگويد كه تصادفاً همان باشد كه هست ، ولى شهادت دادن اشياء بىجان نادر و كاملًا غير طبيعى است .\r\nپيامبر در پاسخ او گفت : بلى ، در دنيا چيزهاى نادر زياد وجود دارد ، بلكه در دنيا حقايقى وجود دارد كه با نظر به جريانات طبيعى امكان پذير نيست ، اما اين را\r\n","description":"","footnote":"","page_name":" 119 ","page_number":122},
  {"content":"\r\nهم بدان كه خدا از همهء اينها تواناتر است .\r\nسپس حضرت فرمود : در دست تو شش عدد سنگ است و درست گوش فرا ده و صداى تسبيح آنها را بشنو .\r\nاز ميان مشت آن مرد تبه كار سنگها بصدا در آمده كلمهء شهادتين را گفتند .\r\nهنگامى كه اين صدا را ابو جهل شنيد از خشم و كينه سنگها را بر زمين زده گفت : مانند تو ساحرى وجود ندارد ، تو بزرگ ساحران هستى .\r\nسنگها را از دست انداخت و رو به خانه خويش رفت ، او راه پيامبر را نپذيرفت و رفت و در چاه جهالت سر نگون گشت . باز به سوى زندقه و كفر و نادانى خود گرائيد . خاك بر فرق چنين انسان تبه كار باد كه كور و از درگاه الهى رانده شده بود ، ديده گان او مانند ديده گان شيطان بود كه فقط خاك مىديد و نمىفهميد كه همين خاك كه آدم از آن ساخته شده است چه گوهر گران بهايى در بر دارد .\r\n","description":"","footnote":"","page_name":" 120 ","page_number":123},
  {"content":"\r\n\r\nبقيهء قصهء پير چنگى و پيغام رسانيدن به او\r\n\r\n( ( 2161 ) ) باز گرد و حال مطرب گوش دار\r\nز آنك عاجز گشت مطرب ز انتظار\r\n( ( 2162 ) ) بانگ آمد مر عمر را كاى عمر\r\nبندهء ما را ز حاجت باز خر\r\n( ( 2163 ) ) بنده‌اى داريم خاص و محترم\r\nسوى گورستان تو رنجه كن قدم\r\n( ( 2164 ) ) اى عمر برجه ز بيت المال عام\r\nهفت صد دينار در كف نه تمام\r\n( ( 2165 ) ) پيش او بر كاى تو ما را اختيار\r\nاين قدر بستان كنون معذور دار\r\n( ( 2166 ) ) اين قدر از بهر ابريشم بها\r\nخرج كن چون خرج شد اينجا بيا\r\n( ( 2167 ) ) پس عمر ز آن هيبت آواز جست\r\nتا ميان را بهر اين خدمت ببست\r\n( ( 2168 ) ) سوى گورستان دوان شد او بسى\r\nغير آن پير او نديد آن جا كسى\r\n( ( 2170 ) ) گفت اين نبود دگر باره دويد\r\nمانده گشت و غير آن پير او نديد\r\n( ( 2171 ) ) گفت حق فرموده ما را بنده‌اى است\r\nصافى شايسته و فرخنده‌اى است\r\n( ( 2172 ) ) پير چنگى كى بود خاص خدا ؟\r\nحبّذا اى سرّ پنهان حبّذا\r\n( ( 2173 ) ) بار ديگر گرد گورستان بگشت\r\nهمچو آن شير شكارى گرد دشت\r\n( ( 2174 ) ) چون يقين گشتش كه غير پير نيست\r\nگفت در ظلمت دل روشن بسى است\r\n( ( 2175 ) ) آمد و با صد ادب آن جا نشست\r\nبر عمر عطسه فتاد و پير جست\r\n( ( 2176 ) ) مر عمر را ديد و ماند اندر شگفت\r\nعزم رفتن كرد و لرزيدن گرفت\r\n( ( 2177 ) ) گفت در باطن خدايا از تو داد\r\nمحتسب بر پير كى چنگى فتاد\r\n( ( 2178 ) ) چون نظر اندر رخ آن پير كرد\r\nديد او را شرمسار و روى زرد\r\n( ( 2179 ) ) پس عمر گفتش مترس از من مرم\r\nكت بشارتها ز حق آورده ام\r\n( ( 2180 ) ) چند يزدان مدحت خوى تو كرد\r\nتا عمر را عاشق روى تو كرد\r\n( ( 2181 ) ) پيش من بنشين و مهجورى مساز\r\nتا به گوشت گويم از اقبال راز\r\n( ( 2182 ) ) حق سلامت مىكند مىپرسدت\r\nچونى از رنج و غمان بىحدت\r\n\r\n","description":"","footnote":"","page_name":" 121 ","page_number":124},
  {"content":"\r\n\r\n( ( 2183 ) ) نك قراضهء چند ابريشم بها\r\nخرج كن اين را و باز اين جا بيا\r\n( ( 2184 ) ) پير اين بشنيد و بر خود مىطپيد\r\nدست مىخاييد و جامه مىدريد\r\n( ( 2185 ) ) بانگ مىزد اى خداى بىنظير\r\nبس كه از شرم آب شد بىچاره پير\r\n( ( 2186 ) ) چون بسى بگريست و از حد رفت درد\r\nچنگ را زد بر زمين و خرد كرد\r\n( ( 2187 ) ) گفت اى بوده حجابم از إله\r\nاى مرا تو راه زن از شاه راه\r\n( ( 2188 ) ) اى بخورده خون من هفتاد سال\r\nاى ز تو رويم سيه پيش كمال\r\n( ( 2189 ) ) اى خداى با عطاى با وفا\r\nرحم كن بر عمر رفته در جفا\r\n( ( 2190 ) ) داد حق عمرى كه هر روزى از او\r\nكس نداند قيمت آن را جز او\r\n( ( 2191 ) ) خرج كردم عمر خود را دم به دم\r\nدر دميدم جمله را در زير و بم\r\n( ( 2192 ) ) آه كز ياد ره و پردهء عراق\r\nرفت از يادم دم تلخ فراق\r\n( ( 2193 ) ) واى از ترى زير افكند خرد\r\nخشك شد كشت دل من دل بمرد\r\n( ( 2194 ) ) واى كز آواز اين بيست و چهار\r\nكاروان بگذشت و بىگه شد نهار\r\n( ( 2195 ) ) اى خدا فرياد زين فرياد خواه\r\nداد خواهم نى ز كس ، از داد خواه\r\n( ( 2196 ) ) داد خود از كس نيابم جز مگر\r\nز آن كه او از من به من نزديكتر\r\n( ( 2197 ) ) كين منى از وى رسد دم دم مرا\r\nپس و را بينم چو اين شد كم مرا\r\n( ( 2198 ) ) همچو آن كو با تو باشد زر شمر\r\nسوى او دارى نه سوى خود نظر\r\nهمچنين در گريه و در ناله او\r\nمىشمردى جرم چندين ساله او\r\n\r\n","description":"","footnote":"","page_name":" 122 ","page_number":125},
  {"content":"\r\n\r\nداد حق عمرى كه هر روزى از او كس نداند قيمت آن را جز او\r\nقيمت عمر را دريابيم\r\nحافظ مىگويد :\r\n\r\nهنگام تنگدستى در عيش كوش و مستى\r\nكاين كيمياى هستى قارون كند گدا را\r\n\r\nو نيز مىگويد :\r\n\r\nبر لب بحر فنا منتظريم اى ساقى\r\nفرصتى دان كه ز لب تا به دهان اين همه است\r\n\r\nلحظات عمر ما از آينده فرا مىرسد و در گذشته مىخزد ، ما توجهى به اين نداريم كه با گذشت ساليان عمر چه سرمايهء گران بهايى را از دست مىدهيم . اين عدم توجه از دو عامل عمده ناشى مىشود 1 - نادانى ما به موجوديت انسانى و ارزش آن . بسيار اندك است شمارهء آن اشخاص كه بدانند براى چه آمده‌اند ؟ و از كجا آمده‌اند ؟ و به كجا روانه هستند ؟ و مادامى كه براى يك انسان اين سؤالات سه گانه مطرح نشود و پاسخ قانع كننده‌اى به آنها آماده نسازد ، نخواهد فهميد كه انسان چيست و هدف زندگى او كدامست ؟ 2 - ممكن است با اينكه متوجه عظمت موجوديت انسانى گشته و بداند كه سرمايهء بسيار كلانى در اختيار او گذاشته شده است ، ولى از آن جهت كه سپرى گشتن عمر انسان لحظه به لحظه و كم كم صورت مىگيرد ، انسان به اين لحظات اعتنايى نمىكند و آنها را داراى ارزش نمىداند . او به اين لحظات مانند دانه هاى گندم مىنگرد ، چنان كه دانه هاى گندم يك به يك داراى هيچ گونه ارزش نمىباشد ، همچنين لحظات عمر يك به يك به نظر ناچيز آمده و انسان اعتنايى به گذشت زمان نمىكند .\r\n","description":"","footnote":"","page_name":" 123 ","page_number":126},
  {"content":"\r\nدر اين مورد يك مثال معمولى وجود دارد كه مىتواند مسئله را تا حدودى براى ما روشن بسازد .\r\nمىگويند : مردى بدكان بقالى رسيد و به او گفت : اين گردوها يك من چند است ، گفت : هر يك من 5 ريال ، آن مرد گفت : يك من چند عدد گردو دارد ؟ گفت : مثلًا صد عدد ، آن مرد گفت : نيم من از گردو چند است ( پنجاه عدد از گردو چند است ؟ ) گفت دو قران و دهشاهى .\r\nباز مرد پرسيد بيست و پنج عدد از گردو چند است ؟ گفت : يك قران و پنج شاهى . . . همينطور سؤال را به جايى رسانيد كه واحد پول نمىتوانست مقابل آن قرار بگيرد ، مثلًا به نيم شاهى رسيد ، آن مرد گفت : يك گردو كه ارزش ندارد ، از اين گردوها يك عدد به من بده . او يك عدد گردو به او داد ، گردوى دومى را خواست ، مرد يك مرتبه بيدار گشته ، گفت : همين دانه هاى بىارزش را به تو نمىدهم - زيرا از اجتماع همين دانه هاى بىارزش است كه من كاسبى مىكنم و سودى مىبرم و معيشت خود را اداره مىكنم .\r\nحال عمر در گذشتن لحظات به اين مثال عاميانه شبيه است .\r\nولى اگر دقت كنيم خواهيم ديد مسئلهء عمر انسانى از اين قبيل هم نيست ، زيرا حقيقتاً يك دانه گندم يا يك عدد گردو نمىتواند با كمترين واحد پول مقابله گشته در ازاى آن پولى پرداخت شود و از اين راه ارزش يك دانه گردو اثبات شود .\r\nولى در مسئلهء ما كه ارزيابى لحظات عمر انسانى است ، واقعيت غير از اين است زيرا با نظر دقيق در زندگانى انسانى خواهيم ديد كه مسئلهء كميت در جريانات روحى انسانى به هيچ وجه حكمفرما نمىباشد .\r\nاين جويبارى نيست كه هر قطره اش اندازه و خاصيت معين داشته باشد ، به طورى كه دو قطره از آن بيشتر از يك قطره بوده باشد .\r\nآيا براى شما ثابت نشده است كه يك توجه ناگهانى كه از اعماق روح انسانى بر مىخيزد چگونه مىتواند سر نوشت زندگانى انسان را تغيير بدهد ؟ آيا درست توجه فرموده‌ايد كه انتقالات اذهان بشرى به مجهولات و كشف شمارهء\r\n","description":"","footnote":"","page_name":" 124 ","page_number":127},
  {"content":"\r\n\r\n\r\nفراوانى از رازهاى طبيعت و انسان در دقايق محدودى صورت گرفته است ؟ پس نبايستى ما اشتباه نموده بگوييم : يك سال از عمر كه چيزى نيست و هنوز عمر باقى است ، من جوانم . اينها يك عده جملات فريبنده است كه عظمت عمر انسانى را در نتيجهء ناهشيارى ساقط مىكند .\r\n\r\n( ( 2197 ) ) كاين منى از وى رسد دم دم مرا\r\nپس و را بينم چو اين شد كم مرا\r\n\r\nاگر هشيار باشيد كاستن عمر را احساس نخواهيد كرد\r\nمگر اين جويبار عمر از او نمىرسد ؟ مگر اين قطرات زندگانى از ابر رحمت الهى كه بدرياى بىنهايت او متصل است نمىبارد ؟ درست است كه ما در ظاهر طبيعت و مطابق جريانات آن ، عمر را رو به كاهش مىبينيم و درك مىكنيم كه « هر دم از عمر مىرود نفسى » ولى اگر با يك نگاه نافذ به پشت پردهء اين جريان معمولى طبيعت بنگريم ، خواهيم ديد : اين پديده كه « من » طبيعى ما رو به كاهش مىرود ، در حقيقت به منزلهء باز شدن كودك از شير مادر است كه در مقابل با محروميت از شير غذاهاى مقوىتر و متنوعتر و لذيذتر جاى آن شير را مىگيرد . يا به عبارت ديگر « من » طبيعى در صورتى كه انسان آگاهانه در اين دنيا زندگى كند كاهش نمىيابد ، بلكه در آن روى « من » كه شعاعى از پيشگاه الهى است ادغام مىشود و تكامل خود را مىپيمايد .\r\n\r\n( ( 2187 ) ) گفت اى بوده حجابم از إله\r\nاى مرا تو راه زن از شاه راه\r\n\r\nميان خود و خدا يك عمر از روى جهالت حجاب نيندازيم\r\nبتهوون آلمانى موسيقى را يك عمر آن چنان پرستيد و آن چنان « من » خود را در راه او باخت كه گويى در جهان هستى انگيزه و هدفى غير از موسيقى و همان سمفونىهاى\r\n","description":"","footnote":"","page_name":" 125 ","page_number":128},
  {"content":"\r\n\r\nمعروف او وجود ندارد ، با اين حال مىگويند : او گاهى مىگفت : خداوند مثل من مرد بد بختى را نيافريده است .\r\nآرى بياييد هيچ يك از مزاياى جهان مادى را از حدود خود منحرف نسازيم ، آنها را نپرستيم اگر چه خود « من » بوده باشد ، آخر قبلهء ما « من » نيست قبلهء ما ثروت نيست ، زيبايىهاى زود گذر زيبايان نيست ، مقام و جاه و شهوت نيست ، بطور كلى هر چيزى كه در زندگانى از ارزش حقيقى خود بالاتر رفت و توانست « شخصيت » ما را بخرد ، همان چيز ميان ما و خدا حجابى است كه مانع گرايش و پرستش خدا خواهد بود .\r\nتفسير ابيات\r\nعمر صدايى شنيد كه مىگويد : برخيز و برو و بندهء ما را درياب و احتياج او را روا كن .\r\nما بنده‌اى داريم ، تو بايستى او را در گورستان پيدا كنى ، از بيت المال هفت صد دينار بردار و به آن مرد بده و اعتذار بجوى و بگو : در مقابل آن ابريشم بها كه مىخواستى اين وجه را بپذير ، همين كه تمام شد دوباره به همين جا بيا .\r\nعمر از هيبت چنين آواز حيرت انگيز بر جست و سوى گورستان روانه شد ، او همان پول را در كمر بسته دور گورستان را مىگشت ، هر چه گشت جز همان پير كس را نديد ، با خويشتن گفت : كسى را كه مأمور پيدا كردنش هستم اين مرد نيست ، باز دويد ، بالاخره غير از آن پير كسى را نديد .\r\nاو دوباره با خويشتن مىگفت : من در آن صداى الهى چنين شنيدم كه مىگفت : برو آن بندهء ما را درياب ، او بندهء صاف و شايسته و فرخنده‌اى است . اين مرد كه من مىبينم يك پير چنگى است ، چگونه مىتواند اين پير چنگى مرد خدا بوده باشد ؟ هنگامى كه از گشتن خسته شد و كسى را نديد ، يقين كرد كه اين پير مرد همان بندهء خدا است كه به او سفارش شده است ، اين دفعه وضع روانى عمر عوض شد و گفت :\r\n","description":"","footnote":"","page_name":" 126 ","page_number":129},
  {"content":"\r\nچه مانعى دارد ؟ در ظلمات تاريك هم دل روشن پيدا مىشود . عمر به بالين سر آن پير در آمد ، هنگامى كه پير از خواب برخاست و چشمش به عمر افتاد با خود مىگفت : خدايا تو به دادم برس ، داروغهء اصلى سر وقتم رسيده است ، اين پير چنگى تو به چنگال داروغه گرفتار شده است ، پير خواست فرار كند . هنگامى كه عمر در روى آن پير مرد نگريست ، ديد از خجلت و شرمندگى رويش زرد است ، گفت : بيمى به خود راه مده ، من از خدا براى تو بشارتها آورده‌ام ، خداى بزرگ مدح تو را با عمر در ميان نهاد تا حدى كه عمر را عاشق تو ساخت ، از من جدايى مكن ، پيش من بنشين تا كمى از راز الهى را با تو در ميان بگذارم . خدا به تو سلام رسانيده و از حال و رنج و اندوه تو مىپرسد ، بيا اين چند پول را به عنوان آن ابريشم بها كه مىخواستى بگير و خرج كن و وقتى كه تمام شد دوباره به همين جا بيا . پير چنگى از شنيدن اين جملات به خود لرزيد ، در حالى كه دست از ندامت به هدر رفتن عمر گذشته به دندان گرفته بود :\r\n\r\n( ( 2185 ) ) بانگ مىزد كاى خداى بىنظير\r\nبس كه از شرم آب شد بىچاره پير\r\n\r\nپير چنگى زياد بگريست و چنگ را به زمين زد و خرد كرد ، سپس خطاب به چنگ خرد شده كرده :\r\n\r\n( ( 2187 ) ) گفت اى بوده حجابم از إله\r\nاى مرا تو راه زن از شاه راه\r\n( ( 2188 ) ) اى بخورده خون من هفتاد سال\r\nاى ز تو رويم سيه پيش كمال\r\n\r\nدوباره رو به آسمان كرده مىگويد :\r\n\r\n( ( 2189 ) ) اى خداى با عطاى با وفا\r\nرحم كن در عمر رفته در جفا\r\n\r\nآرى خداوند بر آدميان عمرى داده است كه حتى قيمت يك روز آن را هم مردم دنيا نمىدانند .\r\nخداوندا\r\n\r\n( ( 2191 ) ) خرج كردم عمر خود را دم به دم\r\nدر دميدم جمله را در زير و بم\r\n( ( 2192 ) ) آه كز ياد ره و پردهء عراق\r\nرفت از يادم دم تلخ فراق\r\n\r\nمن داد خود را از كسى نخواهم خواست ، مگر از همان كسى كه به خود من از من\r\n","description":"","footnote":"","page_name":" 127 ","page_number":130},
  {"content":"\r\nنزديكتر است .\r\nمن از كسى داد سپرى شدن عمرم را خواهم خواست كه جويبار اين « من » از او سرازير مىگردد ، بدين جهت بايستى رو به او بگردانم .\r\nآرى بايستى به آن كسى توجه داشت كه طلاى گران بهاى عمر در دست او است و او است كه دانه هاى طلاى عمر را مىشمارد و بر ما عطا مىفرمايد .\r\nهيچ به ياد مىآوريد كه هنگامى كه در مقابل كسى نشسته‌ايد كه طلا مىشمارد و مىخواهد به شما بدهد ، به روى خويشتن بنگريد ؟ بلكه همواره به روى كسى مىنگريد كه او طلا را مىشمارد و به شما مىدهد .\r\nبدين سان پير چنگى با گريه و ناله جرمهاى چندين ساله اش را مىشمرد .\r\n","description":"","footnote":"","page_name":" 128 ","page_number":131},
  {"content":"\r\n\r\nگردانيدن عمر او را از مقام گريه كه هستى است به مقام استغراق كه نيستى است\r\n\r\n( ( 2199 ) ) پس عمر گفتش كه اين زارى تو\r\nهست هم آثار هشيارى تو\r\n( ( 2200 ) ) بعد از آن او را از آن حالت براند\r\nز اعتذارش سوى استغراق خواند\r\n( ( 2201 ) ) هست هشيارى ز ياد ما مضى\r\nماضى و مستقبلت پردهء خدا\r\n( ( 2202 ) ) آتش اندر زن به هر دو تا به كى\r\nپر گره باشى از اين هر دو چو نى ؟\r\n( ( 2203 ) ) تا گره با نى بود هم راز نيست\r\nهمنشين آن لب و آواز نيست\r\n( ( 2204 ) ) چون به طوف خود ( 1 )  بطوفى مرتدى\r\nچون به خانه آمدى هم با خودى\r\n( ( 2205 ) ) اى خبرهات از خبر ده بىخبر\r\nتوبهء تو از گناه تو بتر\r\nراه فانى گشته راهى ديگر است\r\nز انكه هشيارى گناهى ديگر است\r\n( ( 2206 ) ) اى تو از حال گذشته توبه جو\r\nكى كنى توبه از اين توبه بگو ؟\r\n( ( 2207 ) ) گاه بانگ زير را قبله كنى\r\nگاه گريهء زار را قبله زنى\r\n( ( 2208 ) ) چون كه فاروق آينهء اسرار شد\r\nجانش رفت و جان ديگر زنده شد\r\n( ( 2210 ) ) حيرتى آمد درونش آن زمان\r\nكه برون شد از زمين و آسمان\r\n( ( 2211 ) ) جستجويى ما وراى جستجو\r\nمن نمىدانم تو مىدانى بگو\r\n( ( 2212 ) ) حال و قالى از وراى حال و قال\r\nغرق گشته در جمال ذو الجلال\r\n( ( 2213 ) ) غرقه‌اى نى كه خلاصش باشدش\r\nيا به جز دريا كسى بشناسدش\r\n( ( 2214 ) ) عقل جزو از كل پذيرا نيستى\r\nگر تقاضا بر تقاضا نيستى\r\n( ( 2215 ) ) چون تقاضا بر تقاضا مىرسد\r\nموج آن دريا بدين جا مىرسد\r\n( ( 2216 ) ) چون كه قصهء حال پير اينجا رسيد\r\nپير و جانش روى در پرده كشيد\r\n\r\n","description":"","footnote":" ( 1 ) طوف به گرد خود گشتن و نيز به معناى طواف كه دور چيزى گشتن است به كار برده مىشود . . ","page_name":" 129 ","page_number":132},
  {"content":"\r\n\r\n\r\n( ( 2217 ) ) پير دامن را ز گفت و گو فشاند\r\nنيم گفته در دهان او بماند\r\n( ( 2218 ) ) از پى اين عيش و عشرت ساختن\r\nصد هزاران جان بشايد باختن\r\n( ( 2219 ) ) در شكار پشهء جان باز باش\r\nهمچو خورشيد جهان جانباز باش\r\n( ( 2220 ) ) جان فشان افتاد خورشيد بلند\r\nمىشود هر دم تهى پر مىكنند\r\n( ( 2221 ) ) جان فشان اى آفتاب معنوى\r\nمر جهان كهنه را بنما نوى\r\n( ( 2222 ) ) در وجود آدمى جان و روان\r\nمىرسد از غيب چون آب روان\r\nهر زمان از غيب نو نو مىرسد\r\nوز جهان تن برون شو مىرسد\r\n( ( 2201 ) ) هست هشيارى ز ياد ما مضى\r\nماضى و مستقبلت پردهء خدا\r\n\r\nآيا مىتوانيم گامى به ما فوق زمان برداريم ؟\r\nاحساس زمان در درون ، يكى از مختصات بسيار طبيعى مغز ما است . مادامى كه مغز انسانى داراى اين تشكيلات مخصوص است ، او حتما از حركت موجودات ، كشش و امتدادى بعنوان زمان انتزاع خواهد كرد . در بارهء منشأ انتزاع زمان در ميان فلاسفه ى گذشته از يك طرف و ميان فلاسفه ى دورانهاى بعدى از طرف ديگر و همچنين روان شناسان با يكديگر اختلافات و مناقشات زيادى وجود دارد .\r\nگروهى زمان را از حركات افلاك مىدانند ، مانند بعضى از فلاسفه ى يونان باستان . گروه ديگر مطلق حركت را منشا انتزاع زمان مىدانند .\r\nدسته‌اى از متفكرين انسانى مىگويند : زمان يكى از خاصيتهاى روحى ما است .\r\nطايفه‌اى مىگويند : درك زمان فقط مربوط بساختمان مغزى ما مىباشد . هر يك از اينان براى اثبات و تاييد مدعاى خود استدلال و شواهدى مىآورند كه ما در اين مورد آنها را بيان نمىكنيم .\r\n","description":"","footnote":"","page_name":" 130 ","page_number":133},
  {"content":"\r\nبه نظر مىرسد ، ما اگر چه به حركت خارجى موجودات توجهى هم نداشته باشيم ، زمان كشش و عبور خود را در واقع خواهد داشت . ما مىتوانيم در جريانات طبيعى كه زمان را قطعه قطعه براى ما نمودار مىسازد بنگريم و به طور طبيعى گذشت زمان را احساس كنيم .\r\nچنان كه مىتوانيم به درون نگرى پرداخته باز گذشت زمان را دريافت كنيم .\r\nاما نمىتوانيم بگوييم : سازندهء زمان ما هستيم - زيرا خواه ما درك كنيم يا درك نكنيم سيب براى اينكه در بالاى درخت سرخ شود بايستى رويدادهايى را در بستر زمان ببيند و همچنين تمام جرياناتى كه در طبيعت از نقاطى به نقاط ديگر با تدريج مىرسند .\r\nممكن است گفته شود : اين حركات و اين سير تدريجى همين مقدار مىرساند كه ترتيب و نظمى در كار طبيعت وجود دارد ، ولى آيا اين زمان است كه مانند جويبارى در زير حوادث و رويدادها گسترده شده است ؟ نمىدانيم .\r\nيعنى درست است كه ما از اين جريانات تدريجى كه نقاط موجودات دارا مىباشند زمانى را به جهت خصوصيت ساختمان مغزى يا روانى انتزاع مىنماييم ، ولى نمىتوانيم بطور قطع بگوييم كه در مقابل اين سير تدريجى فقط مغز ما است كه زمان را مىسازد ، يا اين كه واقعاً امتدادى در جهان طبيعت وجود دارد كه زمان ناميده مىشود ؟ شايد اين مطلب را كه ممكن است انتزاع زمان از سازندگى مغز ما بوده باشد ، با اين مسئله كه درك زمان كاملًا نسبى است تأييد نمود .\r\nزيرا هيچ متفكرى ترديد ندارد در اينكه شتاب و كندى گذشت زمان براى انسانها به حسب شرايطى كه در آن قرار دارند مختلف است .\r\nبراى كسى كه منتظر جدّى يك رويداد است ، زمان براى او با كندى مىگذرد مانند اينكه زمان زمين گير شده و توانايى حركت را از دست داده است و بر عكس كسى كه توجهى به رويدادها ندارد و همهء حوادث بر وفق مراد او است اصلا توجهى به زمان نداشته و زمان براى او زود گذر مىنمايد . به همين جهت است كه در دوران پيرى كه انسان توجهى به رويدادها ندارد « زيرا اغلب رويدادها براى او مكرر است » گذشت زمان\r\n","description":"","footnote":"","page_name":" 131 ","page_number":134},
  {"content":"\r\nبراى او بسيار با شتاب انجام مىگيرد .\r\nاگر چه عقيدهء بعضى از دانشمندان اين است كه مسئلهء شتاب گذشت زمان در دوران پيرى مربوط به افسردگى سلولهاى مغزيست ، ولى چنين نيست .\r\nبه هر حال ملاحظه مىشود كه پديدهء زمان بعنوان يك نمود طبيعى فيزيكى در مقابل ديده گان ما نمىتواند مانند سد سربى ايستادگى نمايد .\r\nيك دليل ديگر براى اثبات اينكه نمود زمان بستگى بساختمان مغزى ما در مقابل حوادث و رويدادهاى طبيعت دارد اينست كه در ضمير ناخود آگاه يا به اصطلاح ديگر در سطح عميق شخصيت ما مسئلهء عبور زمان اصلا مطرح نيست ، رويدادهايى را كه از جريان طبيعى در موقع خود بذهن منتقل ساخته آنها را در سطح عميق « من » جاى داده‌ايم ، در يك جا و مانند انبوهى از حوادث كه هيچ گونه كشش در آن ديده نمىشود وجود دارد .\r\nاگر چه ما مىتوانيم همان حوادث را از ناخود آگاه بخودآگاه سرازير نموده كشش زمان را هم به آنها اضافه نماييم .\r\nروى اين ملاحظات علمى ما مىتوانيم بگوييم : انسان مىتواند در همين جهان طبيعت با داشتن همين مغز و سازمان آن بما فوق زمان گام بگذارد . مخصوصا اگر كسى بخواهد با فعاليتهاى عميق روح در اين دنيا زندگى كند ، او بطور قطع مىتواند گذشته و آينده و حال را از مفاهيم معمولى آن بر كنار نموده و خود را در درياى ابديت شناور ببيند ، ما در بارهء زمان و ما وراى آن در مباحث آينده بررسى مشروحى خواهيم داشت .\r\n","description":"","footnote":"","page_name":" 132 ","page_number":135},
  {"content":"\r\n\r\n\r\n( ( 2204 ) ) چون به طوف خود بطوفى مرتدى\r\nچون به خانه آمدى هم با خودى\r\n\r\nاى داد از اين خود پرستى كه آتش در دودمان بشرى زده است\r\nاى انسان\r\n\r\nتا فضل و عقل بينى بىمعرفت نشينى\r\nيك نكته ات بگويم خود را مبين كه رستى\r\n\r\nخود را كنار گذاشتن دشوار است ، آرى خيلى دشوار است كه انسان خود طبيعى را كه همواره لذايذ را بسوى او جلب و آلام را مىخواهد از او بر كنار كند ، ناديده بگيرد ، مىدانيد كه اين كنار گذاشتن خود پرستى چه نتايجى در بر دارد ؟ اگر مىدانستيم كه نتايج « پرستش خود » و نپرستيدن آن چيست ؟ هيچ گونه دشوارى در اين راه احساس نمىكرديم زيرا :\r\n\r\nخار ار چه جان بكاهد گل عذر او بخواهد\r\nسهل است تلخى مىدر جنب ذوق مستى\r\n\r\nاى انسان تا جان به تن ببينى مشغول كار او شو هر قبله‌اى كه بينى بهتر ز خود پرستى اگر تمام دانش دنيا را در دل خود جاى بدهى ، اگر تمام ثروت دنيا را در ملك خود داشته باشى ، اگر به تمام دنيا پيروز شوى ، اگر به تمام انسانها محبت بورزى و همهء افراد انسانى را به عالىترين رفاه زندگى مادى و معنوى برسانى ، مادامى كه از مهلكهء خود پرستى نجات پيدا نكرده‌اى تو به اندازهء محقرترين موجودات ارزش ندارى .\r\nبياييد خود پرستى را كنار بگذاريم ، مانند كرم پيله به دور خود تار مرگ را نتنيم . مىخواهم بگويم : اگر بر فرض محال آن اندازه نيكو كار باشى كه بتوانى به پيشگاه خدا اجازهء ورود داشته باشى ، اگر از خود پرستى رهايى نيافته‌اى گامى در راه تكامل بر نداشته‌اى و سقوط نهايى در انتظار تو است .\r\n","description":"","footnote":"","page_name":" 133 ","page_number":136},
  {"content":"\r\n\r\n\r\n\r\n( ( 2206 ) ) اى تو از حال گذشته توبه جو\r\nكى كنى توبه از اين توبه بگو ؟\r\n\r\nتوبه هاى ما گاهى گناهى است كه بايستى از آنها توبه نمود\r\nصائب مىگويد :\r\nسبحه بر كف ذكر بر لب دل پر از شوق گناه معصيت را خنده مىآيد ز استغفار ما آيا اين خود يك معصيت نيست كه ما باز گشت به سوى خدا را هم آن چنان سبك بگيريم كه هر روز توبه ها كنيم ، سپس آنها را در هم بشكنيم ؟ آيا توبه‌اى كه فقط در زبان گفته مىشود و كوچكترين اثرى در كارهاى ما نمودار نمىسازد و درون ما در اسارت هوى و هوس بسر مىبرد ، خود يك گناه ديگرى نيست ؟\r\nچنان كه هشيارى زمان را از ما كنار مىكند آسمان و زمين را هم از نظر ما دور مىسازد\r\nآرى هنگامى كه آن حالت هشيارى كه لحظه‌اى از آن مساوى تمام جهان هستى است به انسان دست مىدهد ، تمام لذايذ و آلام و تفكرات و گمانها يك مرتبه از درون انسانى بيرون مىرود ، تمام موجودات طبيعى چنان از نظر انسان غايب مىگردند كه گويى اصلا يك سنگ ريزه در اين جهان طبيعت وجود نداشته است ، در اين موقع و در مقدمات چنين حالت هشيارى مطلق ، انسان در حيرت شگفت انگيزى فرومىرود ، اين حيرت ديرى نمىپايد كه به شعف و وجدى كه هيچ لغتى را گنجايش بيان آن نيست مبدل مىگردد .\r\nعبد الرحمن جامى مىگويد :\r\n\r\nاى بلبل جان مست ز ياد تو مرا\r\nوى مايهء غم پست ز ياد تو مرا\r\nلذات جهان را همه يك سو فكند\r\nحالى كه دهد دست ز ياد تو مرا\r\n\r\n","description":"","footnote":"","page_name":" 134 ","page_number":137},
  {"content":"\r\n\r\nانسان در اين حالت در يك بىنهايت فرو مىرود ، سدى در مقابل خود نمىبيند ، وضع روانى انسان قابل تعريف نيست . آرى اولين چيزى كه در آغاز اين حالت از انسان دور مىشود همان « من » طبيعى است كه ساليان دراز او را به خود پيچيده و از گام برداشتن او در راه خدا مانع شده بود .\r\nشما گمان نكنيد لذت را براى خود در مىيابيد - زيرا حقيقتا در آن موقع « من » وجود ندارد تا اين كه لذتى را براى خويش درك كند . حالتى است كه قابل توصيف نخواهد بود .\r\n\r\n( ( 2214 ) ) عقل جزو از كل پذيرا نيستى\r\nگر تقاضا بر تقاضا نيستى\r\n\r\nبايستى عقل جزئى نظرى براى هماهنگى با عقل كلى فعاليت مداوم داشته باشد\r\nاين هم يك مطلب روانى بسيار عالى است كه جلال الدين تذكر مىدهد كه مادامى كه انسان خود در صدد هماهنگ ساختن عقل نظرى جزئى با عقل كلى بر نيايد ، اين هماهنگى هرگز دست نخواهد داد .\r\nباز روشن است كه تنها در صدد بر آمدن كافى نيست ، بلكه بايستى عقل جزئى با توجه به اشتباهات و محدوديت قلمرو فعاليتش ، اين حقيقت را پى در پى به خود بقبولاند كه بايستى براى وصول بواقعيات ، تجربه هاى خود را توسعه داده ، آن اصول عاليه را كه عقل عملى ( وجدان ) « كه اولين كارگردان روح است » مطرح مىسازد در فعاليتهاى خويش منظور بدارد .\r\nاما اگر به مقتضاى طبيعى خود كه عبارت است از فعاليت به وسيلهء مقوله هاى كيفى و كمى و زمانى و فضايى اصرار بورزد و آن اصول عاليه را كه دريافتهاى عقل كلى پيش نهاد مىكند ناديده بگيرد ، هرگز به آن هماهنگى كه بزرگترين آرمان بشرى است دست نخواهد يافت .\r\n","description":"","footnote":"","page_name":" 135 ","page_number":138},
  {"content":"\r\n\r\n\r\n( ( 2222 ) ) در وجود آدمى جان و روان\r\nمىرسد از غيب چون آب روان\r\nهر زمان از غيب نو نو مىرسد\r\nوز جهان تن برون شود مىرسد\r\n\r\nبراى به دست آوردن مزاياى روح كه نو نو مىرسد از هيچ گونه كوشش خوددارى ننماييد\r\nانسان هشيار در هر لحظه كه بخواهد وضع روانى خود را براى خويش مطرح و مورد محاسبه قرار بدهد ، خواهد ديد كه اگر هر لحظه ميوهء تازه‌اى از گلشن جان نچيند اين گلشن فرسوده مىگردد و براى او كهنه مىشود ، از آن جهت كه :\r\n\r\nهر نفس نو مىشود دنيا و ما\r\nبىخبر از نو شدن اندر بقا\r\nعمر همچون جوى نو نو مىرسد\r\nمستمرى مىنمايد در جسد\r\n\r\nبايستى در دقايقى كه بر روح انسانى مىگذرد توجه داشته باشد ، بداند كه :\r\n\r\nهر دم از اين باغ برى مىرسد\r\nتازه تر از تازه ترى مىرسد\r\n\r\nهر چه كه درون انسانى مىاندوزد ، بلكه هر حالات روحانى لذت بخشى كه در درون انسانى نمودار مىگردد ، هرگز تكرار نمىشود .\r\n\r\nمىرود بىبانگ و بىتكرارها\r\nتحتها الانهار تا گلزارها\r\n\r\nپس حالا كه تمام موجوديت روح انسانى در سطح طبيعى با گذشت زمان ، اگر چه دو لحظه بوده باشد فرسودگى پيدا مىكند ، پس بايستى همواره با توجه به عالم ما وراى طبيعى روح ، بر فشار جريان آب زلال روح بيافزاييم ، تا از تازگى روح در هر لحظه‌اى برخوردار گرديم . با بيان ديگر سطح طبيعى روح با تماس دايمى كه با طبيعت دارد ، در حقيقت مانند اين است كه تمام نمودها و فعاليتهاى اندوختهء خود را در همين صحنهء طبيعت مستهلك مىكند . براى تجديد فعاليتهاى روحانى بايستى دائماً\r\n","description":"","footnote":"","page_name":" 136 ","page_number":139},
  {"content":"\r\n\r\nدر كوشش و جانبازى باشيم . مانند آفتاب كه اگر انرژى و موادى را كه در هر لحظه از دست مىدهد از مواد ديگر جبران ننمايد به كلى مستهلك گشته و از بين مىرود . ( 1 ) \r\nتفسير ابيات\r\nعمر به آن پير چنگى مىگويد : اين گريه و زارى كه تو مىكنى هنوز از هشيارى و غلطيدن تو در پديده هاى معمولى روانى و طبيعت مىباشد و بايستى اين حالت مانند يك مقدمه براى حال اصلى بوده باشد ، عمر كم كم او را از حالت گريه بجهان مستغرق شدن در جمال و جلال الهى آماده ساخت .\r\nآرى هشيارى در نتيجهء به ياد آوردن مفاهيمى است كه در گذشته روى داده ، امروز براى انسان اندوهبار جلوه نموده است ، در صورتى كه براى شهود واقعى تمام گذشته و آينده و حال حاضر بايستى نيست و نابود گردد .\r\nاين گذشته و آينده كه حوادث و رويدادهاى طبيعى را همواره در مقابل ما قرار مىدهد ، مانند پرده هايى هستند كه نمىگذارند ما گامى به عالم ملكوتى روح برداريم . تو كه در حال سير و سلوك هستى ، تا كى گره هاى گذشته و آينده را مانع گرايش و ترانه سازى الهى قرار خواهى داد ، مانند آن نى كه مادامى كه گره دارد نمىتواند صداى خوب و زيبا بنماياند .\r\nوانگهى مادامى كه گرد « خود طبيعى » مىگردى ، در حقيقت مرتدى . چرا ؟ مگر مرتد غير از اين است كه به همانجا باز گردد كه نقطهء آغاز حركت به سوى تكاملش بوده است ؟ يعنى به عوض پيش رفت به قهقرا بر گردد . اين من طبيعى نمىتواند بدون اين كه خود را متعلق به من ملكوتى نمايد ، كوچكترين گامى ، در راه كمال بر دارد ، بنا بر اين هر چه كه در راه خود طبيعى فعاليت كنى ، مانند كرم پيله تار جهالت و بد بختى را بدور خود تنيده‌اى كه عاقبت باعث سقوط و مرگ نهايى تو خواهد بود .\r\n","description":"","footnote":" ( 1 ) اين مطلب كه خورشيد دائماً در حال گيرندگى و باز دهى مىباشد ، بالاخره روزى فرا مىرسد كه از بين مىرود ، مطابق جديدترين نظريات در موجوديت خورشيد است . . ","page_name":" 137 ","page_number":140},
  {"content":"\r\nآن كسى كه هنوز در گودال خود پرستى سر گردان است به خانهء خدا هم قدم بگذارد نمىتواند از « خود حيوانى » رهايى يابد . اى انسان بىچاره‌اى كسى كه خبرهاى تو ، آثار وجودى تو از خبر دهندهء واقعى و از موجود كنندهء حقيقى بىخبر است ، تو اى انسان كه در صدد توبه بر مىآيى ، مىدانى كه اين توبهء حرفه‌اى كه تو پيش گرفته‌اى خود گناه ديگرى است ؟ آن راهى كه فانى شدنى است راه واقعى نيست ، اگر دوباره در آن هشيارى كه ترا جزر و مد شهوات حيوانى و فراز و نشيب طبيعت آلوده خواهد كرد ، غوطه ور شوى ، بايد بدانى كه اين هشيارى نيست ، بلكه اين يك گناه صريح است و با اين حال چگونه مىتوانى توبهء واقعى كرده گناهان گذشتهء خود را نابود بسازى ؟ اى كسى كه از گناهان گذشته خود توبه مىكنى ، از اين توبهء حرفه‌اى كه خود گناه ديگرى است كى توبه خواهى كرد ؟ شگفتا حالات گوناگونى از خود نشان مىدهى ، گاهى بانگ آهسته سر ميدهى ، گاهى گريه و زارى را مانند اينكه ببوسى در آغوش مىگيرى ، متوجه باش تا اعماق جانت بسوى او گرايش پيدا نكند ، تو هنوز توبه نكرده‌اى .\r\nهنگامى كه وجود عمر آيينهء اسرارى بر آن پير مرد چنگى شد ، جان آن پير از درون بيدار گشته مانند خود جان ، گريه ها و خنده ها را كنار گذاشت . چگونه مىشود انسان گريه ها و خنده ها را كنار بگذارد ؟ آرى او مىتواند ، زيرا اينها يك پديده روانى هستند كه در حال تماس سطح طبيعى روح با نمودهاى طبيعى ايجاد مىگردند .\r\nدر همين موقع حيرت درون پير چنگى را فرا گرفته گامى بما فوق زمين و آسمانها گذاشت . او در جستجويى بود غير از اين جستجوهايى كه من نمىدانم و نمىتوانم آن را توصيف نمايم ، تو اگر مىدانى باز گو كن آرى اين پير مرد چنگى به حال و قالى ما وراى اين حال و قالها رسيده بود ، در مقامى گام بر مىداشت كه مستغرق جمال و جلال الهى گشته بود . اين استغراق در جلال و جمال خداوندى ، فرو رفتن در قلمروى نيست كه ديگر امكان باز گشتى داشته باشد يا مانند دريا است كه بهرجا بنگرى آب است ، حالى است كه انسان نمىتواند در آن حال غير از جلال و جمال خداوندى چيزى را ببيند .\r\n","description":"","footnote":"","page_name":" 138 ","page_number":141},
  {"content":"\r\nعقول جزئى بشرى اگر تقاضاهاى متعاقب در بارهء هماهنگى با عقل كلى داشته باشد ، مىتواند به اين مقصود نايل آيد ، زيرا بالاخره جويبارى كه در تكاپوى دريا بوده باشد بالاخره يا دريا به او خواهد رسيد و يا او خود را به دريا خواهد رسانيد ، فقط يك شرط دارد كه در ريگزارها فرو نرود .\r\nهنگامى كه داستان پير چنگى و وضع روانى او بدين مقام رسيد ، پير چنگى و جانش روى در پردهء ما وراى طبيعى كشيد ، حتى نتوانست جمله‌اى را كه شروع كرده بود به آخر برساند .\r\nآيا هيچ مىدانيد كه ارزش چنين عيش و عشرت كه عبارت است از استغراق در جمال و جلال خداوندى ، چيست ؟ ارزش اين حالت چنان است كه اگر صد هزاران جان در راه آن از دست بدهيد سزاوار است .\r\nبراى به دست آوردن كوچكترين مزيت روحى ملكوتى شاهينوار و قهرمانانه بكوشيد و مانند خورشيد جهان تاب براى پرتو افكنى به منظومهء خود جانباز باشيد و بدانيد كه هر چه كه در اين راه استهلاك كنيد قيمت بسيار عالى تر را بدست خواهيد آورد .\r\nچنان كه اگر آفتاب آن چه را كه استهلاك مىكند از ساير مواد جهان هستى جبران ننمايد نيست و نابود خواهد گشت . تو جان فشانى كن تا مىتوانى در راه اعتلاى شخصيت بكوش ، اين كوشيدن تو كهنه هايى را كه از طبيعت در تو رسوب كرده است ، بر كنار ساخته روح ترا تازه خواهد ساخت . روح انسانى كه تازگى پيدا كرد ، جهان هستى هم كه در مقابل او قرار گرفته است تازه و سر سبز خواهد بود .\r\nاين اصل را بپذير كه جان آدمى دائما در جريانست و منبع آن از عالم غيبى فوران مىكند و بسر وقت اين كالبد مىرسد و به واحدهاى كهنه‌اى كه طبيعت در بازى خود در درون انسانى مستحكم كرده است ، بيرون شو مىگويد و روح انسانى را طراوت و تازگى مىبخشد .\r\n","description":"","footnote":"","page_name":" 139 ","page_number":142},
  {"content":"\r\n\r\nتفسير دعاى آن دو فرشته كه هر روز بر سر بازار منادى كنند كه :\r\n« اللَّهم اعط كل منفق خلفا و كل ممسك تلفا » و بيان آن كه منفق مجاهد را حق است نه مسرف راه هوى\r\n\r\n( ( 2223 ) ) گفت پيغمبر كه دايم بهر پند\r\nدو فرشته خوش منادى مىكنند\r\n( ( 2224 ) ) كاى خدايا منفقان را سير دار\r\nهر درمشان را عوض ده صد هزار\r\n( ( 2225 ) ) اى خدايا ممسكان را در جهان\r\nتو مده الا زيان اندر زيان\r\nاى خدايا منفقان را ده خلف\r\nاى خدايا ممسكان را ده تلف\r\nمنفق و ممسك محل بين به بود\r\nچون محل باشد مؤثر مىشود\r\n( ( 2226 ) ) اى بسا امساك كز انفاق به\r\nمال حق را جز به امر حق مده\r\n( ( 2227 ) ) تا عوض يا بى تو مال بىكران\r\nتا نباشى از عداد كافران\r\n( ( 2228 ) ) كاشتران قربان همىكردند تا\r\nچيره گردد تيغشان بر مصطفى\r\n( ( 2229 ) ) امر حق را باز جو از واصلى\r\nامر حق را در نيابد هر دلى\r\n( ( 2230 ) ) چون غلام باغئى كو عدل كرد\r\nمال شه بر ياغيان او بذل كرد\r\nطرفه تركان او همىپنداشت عدل\r\nكز سخاوت كرده‌ام ايثار و بذل\r\n( ( 2232 ) ) عدل اين باغى و دادش نزد شاه\r\nچه فزايد دورى و روى سياه\r\n( ( 2231 ) ) در نُبى انذار اهل غفلت است\r\nكآن همه انفاقهاشان حسرت است\r\n\r\nآيه\r\n« إِنَّ اَلَّذِينَ كَفَرُوا يُنْفِقُونَ أَمْوالَهُمْ لِيَصُدُّوا عَنْ سَبِيلِ الله فَسَيُنْفِقُونَها ثُمَّ تَكُونُ عَلَيْهِمْ حَسْرَةً ثُمَّ يُغْلَبُونَ » 8 : 36 ( 1 )  ( آنان كه كفر مىورزند ، اموال خود را براى جلوگيرى از راه خدا صرف مىكنند ، آنان اين اموال را صرف خواهند كرد ، سپس براى آنان حسرتى خواهد بود و در آخر آنان مغلوب مىباشند . )\r\n","description":"","footnote":" ( 1 ) سوره الانفال ، آيه 36 . . ","page_name":" 140 ","page_number":143},
  {"content":"\r\n\r\n\r\nروايت\r\n« در هر روز كه بندگان خدا صبح را درك مىكنند دو فرشته بر روى زمين نازل شده مىگويند :\r\nخدايا ، به هر كس كه انفاق مىكند عوضى عطا فرما ، ديگرى مىگويد :\r\nخداوندا ، هر كس كه امساك مىكند به مال او تلفى وارد ساز » ( 1 ) \r\n\r\nمنفق و ممسك محل بين به بود\r\nچون محل باشد مؤثر مىشود\r\n\r\nانفاق و بخشش بدون محاسبه نتيجه‌اى ندارد بلكه گاهى مضر است\r\nاين مسئله يكى از با اهميتترين مسائل اقتصادى اجتماعى است كه همواره مورد اتفاق كلمهء دانشمندانى بوده است كه مىخواهند ضعفا و ناتوانان در جامعه بشكلى اداره شوند كه بشئون زندگانى اجتماعى خللى وارد نگردد .\r\nانفاق بىمحاسبه با اشكالات اجتماعى و دينى و روانى فراوانى روبروست كه تا كنون كاملًا مشهود بوده است .\r\nاولًا اگر در مسئلهء ادارهء بىنوايان محاسبه‌اى در كار نباشد شخصيت بىنوايان در مقابل معيشتى كه مىگيرند از بين خواهد رفت ، يعنى انسانيت آنان با شكست روبرو خواهد گشت .\r\nامير المؤمنين عليه السلام چند وسق خرما به يك مستحق فرستاد ، كسى در آن جا بود گفت : يا امير المؤمنين آن مرد كه از تو چيزى نخواسته بود چرا اين خرما را به او فرستادى ؟ حضرت فرمود : خداوند امثال ترا در جامعهء اسلامى زياد نكند ، من مىدهم ، تو بخل\r\n","description":"","footnote":" ( 1 ) بخارى و مسلم و نسائى فوق زا متفقاً نقل نموده‌اند ، نقل از شرح مثنوى كفافى ، ج 1 ، ص 283 . . ","page_name":" 141 ","page_number":144},
  {"content":"\r\n\r\nمىورزى ؟ سپس فرمود كه انفاق نبايستى به غيراز اين شكل صورت بگيرد - زيرا اگر من صبر كنم تا او فقر خود را اظهار كند ، آن گاه كه چيزى به او بدهم در حقيقت در مقابل چيزى كه داده‌ام آبروى او را ريخته‌ام ، آب آن روى كه مانند روى من مأمور است كه فقط در مقابل خداوند به خاك سائيده شود .\r\nاز عيوب بسيار مهم انفاقهاى بىمحاسبه اين است كه بعضى از انسانها را كه شخصيت ندارند و در اولين هجوم فقر شخصيت خود را از دست داده‌اند ، با انفاقهاى بىمحاسبه كه ديگران در حق آنها مىكنند آنان را به كلى از عضويت صحيح اجتماع بيرون زده ، كلاش و كل بر جامعه مىنمايند .\r\nاز عيوب ديگر اين انفاقهاى بىمحاسبه يكى هم موارديست كه پول كه تقريبا وسيلهء دگرگونى در تمام شئون بشرى است ، اقتصاد را از هماهنگى خارج ساخته ديگر آن جامعه نمىتواند براى خود يك اقتصاد محاسبه شده ايرا پى ريزى نمايد .\r\nتفسير ابيات\r\nپيغمبر عظيم الشان ما فرموده است : خداوند دو فرشته دارد كه هر بامداد چنين ندا مىكنند كه خداوندا هر كس كه در راه تو انفاق مىكند ، براى او عوض عنايت فرما و بهر درم آنها صد هزار درم پاداش بده .\r\nخداوندا آنان كه از انفاق جلوگيرى نموده امساك مىكنند تو در مال آنان خسارت بينداز .\r\nكسى كه منفق است بايستى مورد را خوب تشخيص بدهد ، يعنى همان گونه كه ما گفتيم بايستى انفاق روى محاسبه بوده باشد - زيرا همهء موارد شايستهء انفاق نيست و همهء موارد سزاوار امساك نمىباشد .\r\nاى بسا امساك كه بهتر از انفاق مىباشد .\r\nاگر متوجه باشى كه المال مال الله مال را خداوند از راه مشروع به تو عنايت فرموده است ، آن را جز در راهى كه خدا تعيين فرموده است نخواهى داد . فقط در اين\r\n","description":"","footnote":"","page_name":" 142 ","page_number":145},
  {"content":"\r\nصورت است كه تو مىتوانى اجر مال بىكران از خدا دريافت نمايى .\r\nمشركين مكه هم براى مبارزه با پيغمبر شترها را قربانى كرده ، آنها را انفاق مىكردند ، ولى نظر آنان شكست دادن به قيام پيغمبر بوده است نه خالصا لوجه الله الكريم .\r\nبسيار خوب ، دستورات حق را در بارهء انفاق مال و يا ساير دستورات از كه بايد شنيد ؟ بايستى اوامر الهى را از مردان حق بشنوى ، نه از هر كس كه خود را بكسوت رهبرى در آورده است .\r\nمانند آن غلام كه بدون دريافت دستور از امير خود پولها را به ياغيگران كشور انفاق مىكرد ، مال امير بدشمنان امير مىرسيد و آنها را تقويت مىنمود .\r\nشگفتآورتر اين كه اين غلام نادان اين انفاق ظالمانه را عين عدالت مىپنداشت ، در صورتى كه عدالت به اين ياغيگران در نزد شاه غير از رو سياهى و دو رويى چيزى نتيجه نمىدهد ، چنان كه خداوند در قرآن غافلان مشركين را تهديد فرموده مىگويد : انفاق آنها روز قيامت ميوه‌اى جز حسرت و اندوه نخواهد داشت .\r\n","description":"","footnote":"","page_name":" 143 ","page_number":146},
  {"content":"\r\n\r\n\r\n\r\nقربانى كردن سروران عرب به اميد قبول\r\n\r\n( ( 2233 ) ) سروران مكه در حرب رسول\r\nبودشان قربان به اميد قبول\r\n( ( 2234 ) ) بهر اين مؤمن همىگويد ز بيم\r\nدر نماز اهد الصراط المستقيم\r\n( ( 2235 ) ) آن درم دادن سخى را لايق است\r\nجان سپردن خود سخاى عاشق است\r\n( ( 2236 ) ) نان دهى از بهر حق ، نانت دهند\r\nجان دهى از بهر حق ، جانت دهند\r\n( ( 2237 ) ) گر بريزد برگهاى آن چنار\r\nبرگ بىبرگيش بخشد كردگار\r\n( ( 2238 ) ) گر نماند از جود در دست تو مال\r\nكى كند فضل الهت پاى مال\r\n( ( 2239 ) ) هر كه كارد گردد انبارش تهى\r\nليكش اندر مزرعه باشد بهى\r\n( ( 2240 ) ) و آن كه در انبار ماند و صرفه كرد\r\nاشپش و موش و حوادثهاش خورد\r\n( ( 2241 ) ) اين جهان نفى است در اثبات جو\r\nصورتت صفر است در معنات جو\r\n( ( 2242 ) ) جان شور و تلخ پيش تيغ بر\r\nجان چو درياى شيرين را بخر\r\n( ( 2243 ) ) ور نمىتانى شدن ز اين آستان\r\nگوش كن بارى ز من اين داستان\r\n\r\nآيه\r\n« اِهْدِنَا اَلصِّراطَ اَلْمُسْتَقِيمَ » ( 1 )  1 : 6 ( ما را به راه راست هدايت فرماى . )\r\n\r\n( ( 2239 ) ) هر كه كارد گردد انبارش تهى\r\nليكش اندر مزرعه باشد بهى\r\n\r\nاگر چه با كاشتن دانه انبار خالى گشته دانه ها به زير خاك مىرود ولى محصول زياد تر و عالىترى در دنبال آن است\r\nدرست است كه ما در تكاپوى زندگانى انرژيها صرف مىكنيم ، قواى درونى و برونى را مستهلك مىسازيم ، تا بالاخره حواس و اجزاء كالبد مادى ما ضعيف و ناتوان\r\n","description":"","footnote":" ( 1 ) سوره الفاتحة ، آيهء 5 . . ","page_name":" 144 ","page_number":147},
  {"content":"\r\nمىگردد ، ولى اگر بطور صحيح توجه كنيم خواهيم ديد : اگر ما با هشيارى كامل زندگانى كنيم و داد و ستدهايى كه در اين زندگانى انجام مىدهيم مورد محاسبه قرار بدهيم و نيز اين اصل هم براى ما كاملًا مورد پذيرش باشد كه ما در هر صحنه‌اى هم كه از زندگانى بوده باشيم بالاخره در بارگاه ربوبى بسر مىبريم .\r\nنيز بدانيم كه هيچ نمودى كه بشر آن را صادر مىكند يا آن را ابراز مىنمايد نيست و نابود نمىگردد ، بلكه در پشت پردهء غيب آثار و نتايج آن محفوظ است ، اين حقيقت براى ما قابل قبول مىشود كه ما با از دست دادن هر گونه قوا و هر گونه موجوديت فعلى كه داريم در حقيقت آن را مبدل به يك نمود و موجوديت گران بهاتر مىنماييم ، شما مىتوانيد براى قبول كردن اين مطلب يك مراجعهء مختصر بشعور باطنى و به اصطلاح شخصيت عميق خود بنمائيد ، تا ببينيد كه چگونه آن حوادث و رويدادها كه در دوران مختلف عمر با شما سر و كار داشته‌اند در آن قلمرو بوجود خود ادامه مىدهند ، بطورى كه اگر اندوخته هاى شما موافق اصول عالى انسانى بود لذت شگفت انگيزى در خود احساس مىكنيد و اگر مخالف آن اصول بود شرمنده و خجل مىشويد .\r\nابن سينا در اشارات مىگويد :\r\n« اكنون كه در كالبد بدن مستقر گشته‌اى و علايق و شواغل مادى بدن ترا به خود جلب نموده است و رسيدن بكمالى را كه براى تو ممكن است احساس نكرده و اشتياق به آن را در خود نمىبينى يا از اينكه در درون تو ضد كمال بوجود آمده است دردى احساس نمىكنى ، بايد بدانى كه اين حالت از خود تست نه از خدا . . . و بدان كه اين علايق و شواغل مادى نوعى از انعكاساتى هستند كه در هنگام مجاورت نفس انسانى با بدن به نفس ضميمه مىشود و در او منعكس مىگردد . اگر به همين حال باقى بماند در موقع جدايى از بدن ، نفس همان انعكاسات را با خود خواهد داشت .\r\nپس از مفارقت روح از بدن اين انعكاسات خواه از پديده هاى لذت بار بوده باشد يا دردناك ، اثر خود را بر تو آشكار خواهد ساخت .\r\nاما اين كه فعلًا اين آلام و لذايذ را احساس نمىكنى براى اينست كه روح تو\r\n","description":"","footnote":"","page_name":" 145 ","page_number":148},
  {"content":"\r\n\r\nمشغول به اداره و تنظيم جريانات طبيعى بدن مىباشد . مانند اينكه هنگامى كه قواى دماغى انسانى به سمت معينى متمركز گردد ، نمىتواند حوادث و رويدادها را مورد توجه قرار بدهد ، زيرا كه روح بيك سمت جلب شده است » . ( 1 ) \r\nتفسير ابيات\r\nبزرگان مكه در جنگ با پيغمبر قربانيها مىكردند كه شايد قبول شود و به پيغمبر پيروز گردند ، به همين جهت كه خدا دستور داده است كه در هر نمازى اين آيه خوانده شود « اِهْدِنَا اَلصِّراطَ اَلْمُسْتَقِيمَ » 1 : 6 .\r\nزيرا اگر لطف خداوندى نباشد انسان بدترين كارها را انجام مىدهد و آنها را به خدا منسوب مىسازد . چنان كه درم دادن براى آدم سختى شايسته است ، همچنين جان دادن هم براى آدم عاشق زيبنده مىباشد . بايد بدانى كه اگر نان را در راه حق و براى حق بدهى ، در مقابل آن نانى خواهى گرفت و اگر از براى حق جانى را نثار كنى خدا جانى را به تو عنايت خواهد فرمود . اگر برگهاى چنار بريزد خداوند او را با برگ بىبرگى متنعم خواهد ساخت .\r\nاگر تو از زيادى جود و بخشش تمام اموال خود را در راه خدا بدهى ، خدا هرگز اين حق ترا پاى مال نخواهد ساخت و ثروتى به تو عنايت خواهد كرد كه تمام شدنى نيست .\r\nهر كس در امروز چيزى بكارد ، درست است كه آن چيز را از انبار خالى كرده است ، ولى فردا محصول عالىترى را خواهد برداشت . اما كسى كه از ترس خالى شدن انبار دانه ها را در زير زمين نكاشت ، بدون شك اين شخص محصولى درو نخواهد كرد و همان دانه ها را هم بالاخره موش و شپش و حوادث مخرب طبيعت از بين خواهد برد .\r\nدرست توجه كنيد اين جهان موجوديست رو بنفى ، در حال كون است ولى رو\r\n","description":"","footnote":" ( 1 ) مضمون از اشارات - ابن سينا ج 3 ، ص 349 و 350 . . ","page_name":" 146 ","page_number":149},
  {"content":"\r\nبه فساد ، اين صورت كه ساختهء همين جهان رو بنفى است در مقابل جهان پشت پرده صفر است .\r\nبرو در جستجوى معنا باش كه نفى و فساد را بر آن راهيابى نيست .\r\nاين جان مركب از شيرين و تلخ را كه بمقتضاى تماس و تاثير با طبيعت بوجود آمده است ، تدريجا از خود بر كنار كن تا بتوانى در مقابل آن جان طبيعى از دست رفته جانى مانند درياى شيرين بدست بياورى .\r\n","description":"","footnote":"","page_name":" 147 ","page_number":150},
  {"content":"\r\n\r\n\r\nقصهء خليفه كه در كرم از حاتم طائى گذشته بود\r\n\r\n( ( 2244 ) ) يك خليفه بود در ايام پيش\r\nكرده حاتم را غلام جود خويش\r\n( ( 2245 ) ) رأيت اكرام و جود افراشته\r\nفقر و حاجت از جهان برداشته\r\n( ( 2246 ) ) بحر و كان از بخشش صاف آمده\r\nداد او از قاف تا قاف آمده\r\n( ( 2247 ) ) در جهان خاك ابر و آب بود\r\nمظهر بخشايش وهّاب بود\r\n( ( 2248 ) ) از عطايش بحر و كان در زلزله\r\nسوى جودش قافله بر قافله\r\n( ( 2249 ) ) قبلهء حاجت در و دروازه اش\r\nرفته در عالم به جود آوازه اش\r\n( ( 2250 ) ) هم عجم هم روم هم ترك و عرب\r\nمانده از جود و عطايش در عجب\r\n( ( 2251 ) ) آب حيوان بود و درياى كرم\r\nزنده گشته هم عرب زو هم عجم\r\nاندر ايام چنين سلطان داد\r\nبشنو اكنون داستانى با گشاد\r\n\r\nتفسير ابيات\r\nدر دوره هاى گذشته خليفه‌اى بود كه حاتم طائى را در جود خويش غلام خود ساخته بود .\r\nپرچم اكرام و سخاوت را در قلمرو جوامع چنان بر افراشته بود كه فقر و احتياج از جهان رخت بر بسته و دريا و خ بىكران از بخشش اوصاف بود ، اين جمله دو احتمال دارد 1 - اين كه جود و كرم او مانند معادن و درياها براى مردم بدون مانع و هموار بود و همگان مىتوانستند از آن بهره بردارى نمايند .\r\n2 - اين است كه دريا و معادن در دست او بدون مانع قرار گرفته بود . عطا و بخشش او درياها و معدنها را به زلزله مىانداخت ، دادگرى او از قاف تا قاف ( يعنى در تمام كرهء زمين ) گسترش پيدا كرده بود . ( 1 ) \r\n","description":"","footnote":" ( 1 ) قاف در بعضى از آثار گذشتگان چنين است كه دور زمين را سلسله كوهى به نام قاف احاطه كرده است و سيمرغ « خيالى » در همان كوه ها زندگى مىكند . . ","page_name":" 148 ","page_number":151},
  {"content":"\r\nاين خليفه براى اين جهان خاكى مانند ابر و آب بود كه همه را سر سبز مىكرد ، او مظهر بخشايش خداوند وهاب بود ، آستانه و در و دروازه اش قبلهء احتياجات مردم بود و همگان بسوى او رو مىآوردند ، تمام جهان را شهرت جود و بخشش او پر كرده بود ، همهء اقوام و ملل از ترك و روم و عجم و عرب در جود او در شگفت مانده بودند .\r\nاو به منزلهء آن آب حيات بود كه همهء نژادها از او جان مىيافتند . در روزگار چنين خليفه‌اى داستانى اتفاق افتاده است گوش به اين داستان فرا ده .\r\n","description":"","footnote":"","page_name":" 149 ","page_number":152},
  {"content":"\r\n\r\nقصه اعرابى درويش و ماجرا كردن زن با او از فقر و درد\r\n\r\n( ( 2252 ) ) يك شبى اعرابى زنى مر شوى را\r\nگفت و از حد برد گفتوگوى را\r\n( ( 2253 ) ) كاين همه فقر و جفا ما مىكشيم\r\nجمله عالم در خوشى ما ناخوشيم\r\n( ( 2254 ) ) نانمان نى نانخورشمان درد و رشك\r\nكوزه مان نى آبمان از ديده اشك\r\n( ( 2255 ) ) جامهء ما روز تاب آفتاب\r\nشب نهالين و لحاف از ماهتاب\r\n( ( 2256 ) ) قرص مه را قرص نان پنداشته\r\nدست سوى آسمان برداشته\r\n( ( 2257 ) ) ننگ درويشان ز درويشى ما\r\nروز و شب از روزى انديشىّ ما\r\n( ( 2258 ) ) خويش و بيگانه شده از ما رمان\r\nبر مثال سامرى از مردمان\r\n( ( 2259 ) ) گر بخواهم از كسى يك مشت نسك\r\nمر مرا گويد خمش كن مرگ و جست\r\n( ( 2260 ) ) مر عرب را فخر غزو است و عطا\r\nدر عرب ما همچو اندر خط خطا\r\n( ( 2261 ) ) چه عزا ما بىخطا در آتشيم\r\nچه نوا ما درد و غم را مفرشيم\r\nگر بخفتم روز باشد هيچ نه\r\nدر درون جز سوز و پيچا پيچ نه\r\n( ( 2262 ) ) چه عطا ؟ ما بر گدائى مىتنيم\r\nمر مگس را در هوا رگ مىزنيم\r\n( ( 2263 ) ) گر كسى مهمان رسد گر من منم\r\nشب بخسبد دلقش از تن بر كنم\r\nزين نمط زين ماجرا و گفتگو\r\nبرد از حدّ عبارت پيش شو\r\nكز عنا و فقر ما گشتيم خوار\r\nسوختيم از اضطراب و اضطرار\r\nتا به كى ما اين چنين خوارى كشيم\r\nغرقه اندر بحر ژرف آتشيم ؟\r\nناگه ار روزى در آيد ميهمان\r\nشرمسارىها بريم از وى به جان\r\nليك مهمان گر در آيد بىثبوت\r\nدان كه كفش ميهمان سازيم قوت\r\n( ( 2264 ) ) بهر اين گفتند دانايان به فن\r\nميهمان محسنان بايد شدن\r\n\r\n","description":"","footnote":"","page_name":" 150 ","page_number":153},
  {"content":"\r\n\r\n\r\nكز غنا و فقر ما گشتيم خوار\r\nسوختيم از اضطراب و اضطرار\r\n\r\nفقر مرگ بسيار تلخ است\r\nفقر اقتصادى خواه در صورت فردى و خواه در صورت دسته جمعى آن ، مساوى با نابود شدن انسان يا جامعهء فقير است ، از آن جهت كه اين مسئله خيلى روشن است ما به استشهادات اجتماعى و منطقى احتياجى نمىبينيم ، لذا فقط نظر اسلام را در اين باره از منابع معتبر بيان مىكنيم . پيغمبر اكرم صلى الله عليه و آله فرموده است :\r\n« اللَّهم بارك لنا فى الخبز فانه لو لا الخبز ما صلينا و لا صمنا و لا ادينا فرائض ربنا » ( 1 )  ( پروردگارا نان ما را مبارك گردان ، زيرا اگر نان نباشد نه نماز مىگزاريم و نه روزه مىگيريم و نه دستورات خدايى را انجام مىدهيم ) .\r\nامام صادق عليه السلام فرمود :\r\n« ان من بقاء الاسلام و المسلمين ان تصير الاموال عند من يعرف فيها الحق و يصنع فيها المعروف . و ان من فناء الاسلام و المسلمين ان تصير الاموال فى ايدى من لا يعرف فيها الحق و لا يصنع فيها المعروف » ( 2 )  ( از موجبات بقاى اسلام و مسلمانان اين است كه اموال در نزد كسانى باشد كه حقوق آن را بدانند و آن را ادا كنند و احسان نمايند و از موجبات فناى اسلام و مسلمانان اينست كه اموال در دست كسانى قرار بگيرد كه نه حقوق آن را بدانند و نه آن را ادا نمايند و نه احسان كنند ) .\r\nامام زين العابدين عليه السلام در نيايش خود چنين عرض مىكند :\r\n","description":"","footnote":" ( 1 ) الفروع من الكافى ج 5 ، ص 73 . .  ( 2 ) الفروع من الكافى ج 2 ، ص 25 . . ","page_name":" 151 ","page_number":154},
  {"content":"\r\n\r\n« و نعوذ بك من تناول الاسراف و من فقدان الكفاف و من معيشة فى شده » ( 1 )  ( پروردگارا به تو پناه مىبريم از اسراف ورزيدن و از نداشتن وسيله زندگى به حد كفايت و از معيشت در سختى .\r\nدر حدود يازده روايت معتبر به اين مضمون وجود دارد كه : دنيا بهترين كمك براى آخرت مىباشد .\r\nيا كسى كه دنيا ندارد آخرت هم ندارد . ( 2 )  باز در مستدرك نهج البلاغه نقل شده است كه امير المؤمنين عليه السلام به فرزندش محمد بن حنفيه چنين مىفرمايد :\r\n« يا بنى انى اخاف عليك الفقر فاستعذ بالله منه ، فانه منقصة فى الدين ، مدهشة للعقل و داعيه للمقت » .\r\n( اى فرزندم ، من از فقر بر تو مىترسم ، از فقر به خدا پناه ببر ، زيرا فقر دين را ناقص مىكند ، عقل را به دهشت و حيرت وادار مىكند و در انسان حس عداوت را بيدار مىكند ) .\r\nدر بعضى از روايات ديگر است كه فقر مرگ سرخ است .\r\nتفسير ابيات\r\nدر روزگار همان خليفه كه توصيف كرديم ، شبى يك زن اعرابى با شوهر خود به گفتگو پرداخت و در اين باره زياده روى كرد ، مىگفت : ما اين همه فقر و بىنوايى و ستم مىكشيم ، در حالى كه تمام مردم در خوشى هستند و ما در ناخوشى ، نه نانى داريم نه نانخورشتى ، بلكه نان و خورشت ما عبارتست از درد و رشك بر دارايى ديگران ، جامه‌اى كه بدن ما را بپوشاند عبارتست از تابش خورشيد در روز و شبانگاه هم ماهتاب لحاف و بالش ما مىباشد ، ما قرص ماه را قرص نان مىپنداريم ، دست\r\n","description":"","footnote":" ( 1 ) الصحيفه السجادية ، دعاى 8 . .  ( 2 ) رجوع شود به فروع كافى ، ص 53 ، ج 4 و نهج البلاغه ج 3 ، كلمات قصار كه فروع كافى ، ج 5 ، ص 72 و 73 و 81 . . ","page_name":" 152 ","page_number":155},
  {"content":"\r\nبه سوى آسمان برداشته‌ايم . درويشان از فقر ما ننگ دارند ، روز و شب از انديشيدن ما در بارهء روزى احساس عار مىكنند .\r\nهمچنان كه سامرى از مردم آگاه فرار مىكرد ، خويش و بيگانه هم از ما مىرمند .\r\nاگر از كسى يك مشت عدس بخواهيم بما پاسخ مىدهد كه از گرسنگى بمير . ما عربيم و براى عرب جنگ و بخشش فخر است اين آئين و شيوهء آنهاست ، ما از اين آئين منحرف شده‌ايم ، ما چگونه مىتوانيم بجنگ برويم ؟ زيرا ما بدون جنگ خود كشته شده‌ايم تيغ فقر سر از بدن ما جدا كرده است .\r\nبراى ما خطا مفهومى ندارد ، زيرا ما بدون خطا در آتش تيره بختى غوطه وريم . نوا و مزاياى زندگى راهى به دودمان ما ندارد - زيرا ما همچون بستر هموارى درد و غم را در خود جاى داده‌ايم شب كه مىخوابيم روز چيزى نداريم ، در درون خويش جز سوز و بهم پيچيدن از هيچ چيز خبرى نيست .\r\nچگونه ما مىتوانيم بشيوه ى عرب بخششى داشته باشيم در صورتى كه از شدت فقر مگس را در هوا رگ مىزنيم باميد آن كه از آن بهره بگيريم .\r\nاگر كسى شبانه بما مهمان برسد با اين حالت كه من دارم جامهء ژندهء او را هم از تنش خواهم كند .\r\nاز اين گونه عبارت و گفتگوها بيش از حد معمولى در پيش شوهر بميان آورد كه ما از زحمت و بىنوايى خوار گشته در اضطراب مىسوزيم . تا بكى ما اين خوارى را به خود تحميل خواهيم كرد ؟ تا بكى ما در درياى ژرفاى آتش غوطه ور و شعله ور خواهيم گشت ؟ هنگامى كه ميهمانى از در مىرسد از اعماق جان از آن ميهمان شرمنده مىشويم ، اگر ميهمان با آگاهى قبلى وارد شود كفش او را قوت و توشهء خود خواهيم ساخت .\r\nبه همين جهت است كه دانايان گفته‌اند : بايستى ميهمان مردان احسان كننده بود « نه ميهمان مثل ما بىنوايان آسمان جل »\r\n","description":"","footnote":"","page_name":" 153 ","page_number":156},
  {"content":"\r\n\r\nمغرور شدن مريدان محتاج و تشبيه به مدعيان مزور و ايشان را شيخ و اصل پنداشتن و نقد را از نقل نادانستن و نيافتن\r\n\r\n( ( 2265 ) ) تو مريد و ميهمان آن كسى\r\nكو ستاند حاصلت را از خسى\r\n( ( 2266 ) ) نيست چيره چون تو را چيره كند ؟\r\nنور ندهد مر تو را تيره كند\r\n( ( 2267 ) ) چون و را نورى نبود اندر قران\r\nنور كى يابند از وى ديگران ؟\r\n( ( 2268 ) ) همچو اعمش كو كند داروى چشم\r\nچه كشد در چشمها الا كه پشم\r\n( ( 2269 ) ) حال ما اين است در فقر و عنا\r\nهيچ مهمانى مبا مغرور ما\r\n( ( 2270 ) ) قحط ده سال ار نديدى در صور\r\nچشمها بگشا و اندر ما نگر\r\n( ( 2271 ) ) ظاهر ما چون درون مدّعى\r\nدر دلش ظلمت زبانش شعشعى\r\n( ( 2272 ) ) از خدا نه بويى او را نه اثر\r\nدعوتش افزون ز شيث و بو البشر\r\nحرف درويشان بدزديده درون\r\nتا بخواند بر سليمان اين فنون\r\n( ( 2273 ) ) ديو ننموده و را هم نقش خويش\r\nاو همىگويد ز ابداليم بيش\r\n( ( 2274 ) ) حرف درويشان بدزديده بسى\r\nتا گمان آيد كه هست او خود كسى\r\n( ( 2275 ) ) خرده گيرد در سخن بر بايزيد\r\nروز محشر حشر گردد بايزيد\r\n( ( 2276 ) ) بىنوا از نان و خوان آسمان\r\nپيش او ننداخت حق يك استخوان\r\n( ( 2277 ) ) او ندا كرده كه خوان بنهاده ام\r\nنايب حقم خليفه زاده ام\r\n( ( 2278 ) ) الصّلا ساده لوحان پيچ پيچ\r\nتا خوريد از خوان جودم هيچ هيچ\r\n( ( 2279 ) ) سالها بر وعدهء فردا كسان\r\nگرد آن در گشته فردا نارسان\r\n( ( 2280 ) ) دير بايد تا كه سرّ آدمى\r\nآشكارا گردد از بيش و كمى\r\n( ( 2281 ) ) زير ديوار تنش گنجيست يا\r\nخانهء مار است و مور و اژدها ؟\r\n( ( 2282 ) ) چون كه پيدا گشت كآن چيزى نبود\r\nعمر طالب رفته آگاهى چه سود\r\n\r\n","description":"","footnote":"","page_name":" 154 ","page_number":157},
  {"content":"\r\n\r\n\r\n( ( 2266 ) ) نيست چيره چون تو را چيره كند ؟\r\nنور ندهد مر تو را تيره كند\r\n\r\nكسى كه خود چيزى را فاقد است نمىتواند آن چيز را عطا كند\r\n\r\nذات نايافته از هستى بخش\r\nكى تواند كه شود هستى بخش ؟\r\nخشك ابرى كه شود ز آب تهى\r\nنايد از وى صفت آب دهى\r\n\r\nدر دنيا بسيارند كسانى كه خود را دارندهء حقايق نمودار مىسازند ، ولى از حقيقت بويى نبرده‌اند و بالعكس كسانى هستند كه با آن كه داراى دريافتهاى كلانى از حقايق و واقعياتند سرمايه خود را بمردم عرضه نمىكنند ، گويى در اين دنيا چيزى نيندوخته‌اند ، آنان كوچكترين نمودى از خويشتن نشان نمىدهند .\r\nاگر چه بايستى با نظر بلزوم تعليم و تربيت هر دو گروه را محكوم بسازيم ، ولى اگر ما مجبور شويم كه يكى از دو كار را انجام بدهيم به اين معنى : يا حقايقى را بدون اصل و ريشه نمودار بسازيم و يا سرمايهء انسانى خود را مخفى بداريم ، حتما دومى ضررش كمتر است - زيرا انسان در آن حد اعتدالى كه دارد مىتواند تدريجا و با افزايش تجربه ها و معلومات خود را بجايى برساند ، اگر چه ممكن است زمانهاى بس طولانى بتاخير بيانجامد . ( 1 )  در صورتى كه خود نمايى و سالوس بازى و وانمود كردن مزاياى بدون اصل ، در صورت فاش شدن حقيقت باعث سلب اطمينان از انسانهاى حقيقى و موجب تلفات در حاميان فضيلت مىباشد .\r\n","description":"","footnote":" ( 1 ) معروف است كه هنگامى كه ماكس پلانك عدد ثابت را در قلمرو كوانتمها كشف كرد ، با تمام فروتنى گفت كه : اگر من هم كشف نمىكردم بالاخره شخص ديگرى عدد ثابت را كشف مىكرد ، زيرا مانند قطعهء طلايى بود كه سر راه افتاده روى آن را خاك گرفته بود بالاخره پاى يكى از رهگذران به آن طلا مىخورد و طلا بيرون مىآمد . . ","page_name":" 155 ","page_number":158},
  {"content":"\r\n\r\n\r\nمتأسفانه تمام تاريخ بشرى از اين حقه بازان سالوس پر بوده است و هر كس در زندگانى خود افراد فراوانى از اين قبيل اشخاص مىبيند .\r\nاين شقاوت منحصر به مسئله الهيات و معرفت نيست ، بلكه در تمام شئون بشرى از حقوق و اقتصاد و اخلاق و فقه و ادبيات و سياست . . . و ساير شئون اداره كنندهء زندگانى مادى و معنوى بشر اين گونه اشخاص بطور فراوان ديده مىشوند .\r\nآيا باعث بد بختيها و ناكاميهاى بشرى غير از اين است كه اشخاص بىصلاحيتى در پيش افتاده مقام صلاحيتدار بودن را اشغال نمايند ؟\r\n\r\n( ( 2280 ) ) دير بايد تا كه سرّ آدمى\r\nآشكار گردد از بيش و كمى\r\n\r\nراز از انسانها به زودى آشكار نمىشود\r\nانسان به جهت داشتن نيروى مقاومتى كه مىتواند در درون خويش تقويت كند ، ممكن است سالها در ميان مردم زندگانى نمايد ولى راز او را كسى نشناسد .\r\nاين پديده در تمام قلمروهاى سياسى دورانهاى معاصر كاملًا مشاهده شده است ، بلكه تعليمات ممتدى براى آن وجود دارد كه انسانهايى بتوانند در جوامع ديگران مشغول كاوش از وضع و موقعيت آن جوامع گردند و بتوانند در موقع خود صدمه هاى جبران ناپذير به آن جوامع وارد سازند .\r\nدريغا ، هنوز انسانها پس از گذشت قرنهاى متمادى از زندگانى اجتماعى نتوانسته‌اند براى ادارهء خويش راه راست را انتخاب كنند ، هنوز دروغ و تظاهر بخلاف واقع يكى از اركان اساسى زندگانى اجتماعات است .\r\nتفسير ابيات\r\nتو ميهمان كسى هستى كه از دنائت و پستى مىخواهد حاصل زندگانى ترا بربايد او از آن جهت كه پيروز نيست نمىتواند ترا پيروز نمايد ، او كه نورى ندارد نمىتواند\r\n","description":"","footnote":"","page_name":" 156 ","page_number":159},
  {"content":"\r\nبر تو نور افشانى كند .\r\nاز آن جهت كه براى او نورى قرين نيست چگونه افراد ديگر انسانى مىتوانند از او نورى كسب كنند ؟ اين اشخاص مانند آن كوران هستند كه مىخواهند چشمهاى ديگران را مداوا كنند ، آنان در چشم مردم بجاى دوا غير از سنگ پشم چه مىتوانند بكشند ؟ حال ما آدميان در حال فقر و تنگدستى و مشقت بدين سان است ، هيچ مهمانى نبايد در اين زندگى فريب ما را بخورد .\r\nاگر اثر تيره بختى قحطى ده ساله را در انسانها نديدى چشم خود را باز كن و در حال فقر و تنگدستى ما بنگر .\r\nظاهر ما در اين گونه حالات بىنوايى مانند درون آن مدعيان زورگو است كه زبانش پر تلألؤ و روشن ولى باطنش در ظلمات متراكم غوطه ور است .\r\nاين مدعى « ولويت » اين مدعى كه خود را به الهى بودن معروف كرده است نه از خدا بويى برده ، نه اثرى از خدا در وجود او ديده مىشود ، اما ادعاى او اين است كه از ابو البشر ( آدم ) و شيث در كمال روحانى بالاتر است .\r\nحرف و حقايق را از اولياء الله دزديده به خيال خود مىتواند راه سلوك به خدا را به سليمان حشمتان نشان بدهد . حتى ديو ننگ دارد كه خود را با چنان اشخاص هم راز بداند ، ولى ادعاى او اين است كه از ابدال و اولياء الله هم كاملتر است .\r\nاو هنگامى كه اظهار فضل مىكند بر عرفايى مانند بايزيد بسطامى اعتراض مىكند و خرده مىگيرد ، ولى از درون فاسد او يزيد بن معاويه شقى هم ننگ دارد .\r\nآن تبه كارى كه او را مانند بايزيد بداند روز قيامت خدا او را با يزيد بن معاويه محشور خواهد ساخت .\r\nبىنوا و تبه كارى كه خداوند از نان و خوان آسمان حتى يك استخوان هم پيش او نينداخته است ، با اين حال او فرياد مىزند كه من خوان وسيعى گسترده‌ام ، من نائب\r\n","description":"","footnote":"","page_name":" 157 ","page_number":160},
  {"content":"\r\nحقم و خودم هم خليفه زاده‌ام ، بانگ مىزند : آگاه باشيد اى سالوحان بياييد از خوان جود و احسان من هيچ بخوريد سالهاى بس طولانى مردم بر وعدهء فرداى او گرد خانهء او مىگردند ولى فردايى نخواهد رسيد .\r\nآرى خيلى زمان مىخواهد تا راز انسانى آشكار شود و معلوم گردد كه آيا زير ديوارش گنج نهان است ، يا اين كه خانهء مار و مور است ؟ هنگامى كه فاش مىشود كه آن كس چيزى نداشته و جز سالوس هنرى در او نبوده است ، چه سودى عايد اين جستجو كنندهء بىنوا خواهد بود ؟ زيرا زندگانيش پايان يافته است .\r\n","description":"","footnote":"","page_name":" 158 ","page_number":161},
  {"content":"\r\n\r\n\r\nدر بيان آن كه نادر افتد كه مريدى در مدعى مزور اعتقاد كند كه به صدق و به مقامى برسد كه شيخش بخواب نديده باشد و آب آتش او را گزند نرساند و شيخش را گزند برساند ولى نادر است\r\n\r\n( ( 2283 ) ) ليك نادر طالب آيد كز فروغ\r\nدر حق او نافع آيد آن دروغ\r\n( ( 2284 ) ) او به قصد نيك خود جايى رسد\r\nگر چه جان پنداشت آن آمد جسد\r\n( ( 2285 ) ) چون تحرى در دل شب قبله را\r\nقبله‌اى نى و آن نماز او را روا\r\n( ( 2286 ) ) مدعى را قحط جان اندر سر است\r\nليك ما را قحط نان بر ظاهر است\r\n( ( 2287 ) ) ما چرا چون مدعى پنهان كنيم\r\nبهر ناموس مزور جان كنيم\r\nمر و را رو مىنمايد حالها\r\nكه نديد آن هيچ شيخش سالها\r\n( ( 2284 ) ) او به قصد نيك خود جايى رسد\r\nگر چه جان پنداشت او آمد جسد\r\n\r\nگاهى مىشود كه رهبران دروغين راه حقيقت را با تزوير نشان مىدهند ولى مرد سالك و راهرو با نيت پاك از حقيقت بهره مند مىگردد\r\nبطور فراوان اتفاق مىافتد كه گروهى بطور ساختگى در رديف اول قافلهء بشريت راه مىافتند و ادعاى راهنمايى مىكنند ، اينان براى اينكه مشتشان باز نشود و مقام خود را از دست ندهند دم از حقيقت و واقع مىزنند ، ولى از آن جا كه رهروان و جويندگان حقيقت با نيت پاك از آنها مىپذيرند و در راه تكامل حقيقتا گام بر مىدارند ، لذا مىتوانند با آن نيت پاك به هدفهاى عالى برسند ، ولى آن رهبر نماها خود در آتش خود پرستى و نادانى مىسوزند و زبانه مىكشند . در روايت معتبره آمده است كه اين گونه اشخاص كه در صدد ارشاد مردم بر مىآيند خود در باطن از گمراه ترين مردم هستند و چون\r\n","description":"","footnote":"","page_name":" 159 ","page_number":162},
  {"content":"\r\n\r\nبه گفته هاى خود عمل نمىكنند به آن چراغ شبيه هستند كه به پيرامون خود نور افكنى مىكند ولى خود مىسوزد و تباه مىشود .\r\nبه همين جهت است كه نيت پاك را نبايستى به هيچ وجه و در هيچ موقع از دست داد زيرا خود نيت پاك و خالص به منزلهء موتور و راهنماى زندگانى انسانى است كه هم نيروى حركت به انسان مىبخشد و هم انسان را در حركت بسوى مقصد راهنمايى مىكند .\r\nتفسير ابيات\r\nاما بسيار نادر است كه مرد جوينده كه خود داراى فروغ الهى است ، دروغ و تزوير رياكاران در بارهء او تاثيرى داشته باشد .\r\nاز آن جهت كه آن جوينده با قصد نيك و نيت پاك در وى مىنگرد و تعليمات او را در درون پاك خود وارد مىسازد ، روح عالى او غبار پليدى و كثافت آن شخص را از كلماتش پاك مىكند و به شكل تعليمات الهى واقعى در درونش جلوه گر ساخته اثر عالى آنها را در مىيابد . چنان كه كسى كه در تاريكى قبله را بجويد و پيدا نكند و بيك سمت نماز بگذارد و آن سمت قبله نباشد ، بالاخره چون او با نيت اطاعت خداوندى نماز خويش را بجا آورده است نماز او مقبول درگاه الهى خواهد بود .\r\nاگر جهان ماده و امور مادى براى ما جويندگان حقيقت مضايقه مىكند ، اين مدعيان مزور در قحطى روح و جان دست و پا مىزنند . چون تنگدستى عيبى نيست لذا ما هرگز اين تنگى امور مادى را مخفى نخواهيم كرد .\r\nاحتمال ديگر در دو بيت آخر اينست كه مىخواهد بگويد :\r\nاين مدعى دروغين در باطن از قحطى روح در مشقت است و براى ما قحطى امور مادى را آشكار مىكند .\r\nبراى ما دليلى وجود ندارد كه قحطى روحى را ( فرومايگى و خود نمايى و بىسرمايه بودن را ) كه او گرفتار است پنهان نماييم و در حفظ شخصيت او بكوشيم .\r\nبراى آن مريد پاك نيت حالها روى مىنمايد ، كه براى آن شيخ مزبور سالهاى سال رو نمىدهد .\r\n","description":"","footnote":"","page_name":" 160 ","page_number":163},
  {"content":"\r\n\r\nصبر فرمودن اعرابى زن خود را\r\n\r\n( ( 2288 ) ) شوى گفتش چند جويى دخل و كشت\r\nخود چه ماند از عمر ، افزونتر گذشت ؟\r\n( ( 2289 ) ) عاقل اندر بيش و نقصان ننگرد\r\nز ان كه هر دو همچو سيلى بگذرد\r\n( ( 2290 ) ) خواه صاف و خواه سيل تيره رو\r\nچون نمىپايد دمى از وى نگو\r\n( ( 2291 ) ) اندر اين عالم هزاران جانور\r\nمىزيد خوش عيش بىزير و زبر\r\n( ( 2292 ) ) شكر مىگويد خدا را فاخته\r\nبر درخت و برگ شب ناساخته\r\n( ( 2293 ) ) حمد مىگويد خدا را عندليب\r\nكاعتماد رزق بر توست اى مجيب\r\n( ( 2294 ) ) باز دست شاه را كرده نويد\r\nاز همه مردار ببريده اميد\r\n( ( 2295 ) ) همچنين از پشه گيرى تا به فيل\r\nشد عيال الله و حق نعم المعيل\r\n( ( 2296 ) ) اين همه غمها كه اندر سينه هاست\r\nاز غبار گرد باد و بود ماست\r\n( ( 2297 ) ) اين غمان بيخ كن چون داس ماست\r\nاين چنين شد و ان چنان وسواس ماست\r\n( ( 2298 ) ) دان كه هر رنجى ز مردن پاره‌اى است\r\nجزو مرگ از خود بران گر چاره‌اى است\r\n( ( 2299 ) ) چون ز جزو مرگ نتوانى گريخت\r\nدان كه كلَّش بر سرت خواهند ريخت\r\n( ( 2300 ) ) جزو مرگ ار گشت شيرين مر تو را\r\nدان كه شيرين مىكند كلّ را خدا\r\n( ( 2301 ) ) دردها از مرگ مىآيد رسول\r\nاز رسولش رو مگردان اى فضول\r\n( ( 2302 ) ) هر كه شيرين مىزيد او تلخ مرد\r\nهر كه او تن را پرستد جان نبرد\r\n( ( 2303 ) ) گوسفندان را ز صحرا مىكشند\r\nآن كه فربه تر مر او را مىكشند\r\n( ( 2304 ) ) شب گذشت و صبح آمد اى قمر\r\nچند گيرى اين فسانه را ز سر\r\n( ( 2305 ) ) تو جوان بودى و قانعتر بدى\r\nزر طلب گشتى خود اول زر بدى\r\n( ( 2306 ) ) زر بدى پر ميوه چون كاسد شدى ؟\r\nوقت ميوه پختنت فاسد شدى\r\n( ( 2307 ) ) ميوه ات بايد كه شيرينتر شود\r\nچون رسن تابان نه واپستر رود\r\n( ( 2308 ) ) جفت مايى جفت بايد هم صفت\r\nتا بر آيد كارها با مصلحت\r\n( ( 2309 ) ) جفت بايد بر مثال همدگر\r\nدر دو جفت كفش و موزه درنگر\r\n( ( 2310 ) ) گر يكى كفش از دو تنگ آمد به پا\r\nهر دو جفتش كار نآيد مر تو را\r\n( ( 2311 ) ) جفت ، اين يك خرد و آن ديگر بزرگ\r\nجفت شير بيشه ديدى هيچ گرگ ؟\r\n\r\n","description":"","footnote":"","page_name":" 161 ","page_number":164},
  {"content":"\r\n\r\n\r\n\r\n\r\n( ( 2312 ) ) راست نآيد بر شتر جفت جوال\r\nآن يكى خالىّ و آن يك مال مال\r\n( ( 2313 ) ) من روم سوى قناعت دل قوى\r\nتو چرا سوى شناعت مىروى ؟\r\n( ( 2314 ) ) مرد قانع از سر اخلاق و سوز\r\nزين نسق مىگفت با زن تا به روز\r\n\r\nروايت\r\n« الخلق كلهم عيال الله و احبهم إليه انفعهم لعياله » ( 1 )  ( همهء مردم « بمنزلهء » عائله خدا هستند ، محبوبترين مردم در نزد خداوند سودمندترين آنها به مردم است )\r\n\r\n( ( 2296 ) ) اين همه غمها كه اندر سينه هاست\r\nاز غبار و گرد باد و بود ماست\r\n( ( 2297 ) ) اين غمان بيخ كن چون داس ماست\r\nاين چنين شد و آن چنان وسواس ماست\r\n\r\nاكثر اندوه ها بىهوده و بىاصل است\r\nدردها و اندوه هايى كه بشريت را در تمام دوره ها فرا مىگيرند انواع گوناگونى دارند كه ما در اين مورد با دو نوع اساسى آن سر و كار داريم :\r\nنوع اول - دردهايى است كه از نادانى و مسامحه اختيارى ما سرچشمه مىگيرد\r\nبايستى اين غمها را بچشيم ، اما چشيدن اين گونه غمها دردى را دوا نمىكند ، بلكه بايستى تلخى اين غمها براى ما آموزنده باشد كه ديگر پيرامون انگيزه ها و عوامل آنها بر نگرديم .\r\nاگر علت آنها نادانى است در فرا گرفتن علم و دانايى بكوشيم .\r\nاگر عامل اندوه ها و آلام از توقعات بىجا از دو قلمرو انسان و جهان است ، بايستى اين توقعات بىجا را كنار گذاشته ، به واقعيات بنگريم و زندگانى خود را روى همان\r\n","description":"","footnote":" ( 1 ) مدرك اين روايت ذكر شده است . . ","page_name":" 162 ","page_number":165},
  {"content":"\r\n\r\nواقعيات محاسبه نماييم .\r\nاگر عامل اين اندوه ها از سلطه شخصيتهاى بىخبر از طعم زندگى انسانها بوده باشد ، در ايجاد هماهنگى ميان آنها و انسانها بفعاليت بپردازيم .\r\nاگر عامل اندوهها زيادى گناهانيست كه وجدان ما را شكنجه مىدهد ، با يك قلب پاك بسوى خدا باز گشت نماييم .\r\nبطور كلى در هر جا كه اختيار مرتفع ساختن اندوه را داشته باشيم ، وظيفهء عقلانى و وجدانى و شرعى ما است كه در بر طرف ساختن آن عامل بايد بكوشيم .\r\nنوع دوم - از اندوه ها معلول امور غير اختيارى است .\r\nدر اين نوع از اندوهها ما بايستى به اضطراب و وسوسه دچار نشويم ، زندگانى خويش را بطورى تفسير نماييم كه آن امور غير اختيارى براى ما به شكل عوامل نابود كننده در نيايد .\r\nهنگامى كه ما موجوديت خود را واقعا ارزيابى كنيم ، بايستى حد اكثر نيروى خود را كه همواره نسبى است منظور نموده ، با تمام آن نيرو بمبارزه با عوامل مخرب طبيعى و انسانى وارد ميدان نشويم و بعبارت ديگر تمام سرمايهء موجودى خود را در همهء احوال و شرايط براى استهلاك وارد ميدان نكنيم - زيرا غالبا ديده شده است كه به جهت ارزيابى نكردن نيرو در وسط پيكار با عوامل دردناك سقوط خود را اعلام مىكنيم .\r\nيك جامع مشترك در هر دو نوع از دردها و اندوهها وجود دارد و آن اينست كه هر دو نوع مزبور براى ما ناملايم است و ما بطور طبيعى از درد گريزانيم .\r\nاما فرض اينست كه اولا همه جا گريز براى ما مقدور نيست . ثانيا گروه زيادى از دردها يا اعلام خطرها در باره نقصى است كه موجوديت ما را تهديد مىكند و يا بقول جلال الدين رومى آشنا ساختن ما با مرگ است ، يعنى اى انسان كه در حال درخشش شعلهء زندگانى مرگ را به هيچ وجه براى خود مطرح نمىسازى ، هشيار باش كه مرگ روزى بالاخره بسراغ تو خواهد آمد .\r\n\r\nچو شد زهر عادت مضرت نبخشد\r\nبه مرگ آشنا كن به تدريج جان را\r\n\r\n","description":"","footnote":"","page_name":" 163 ","page_number":166},
  {"content":"\r\n\r\nگروهى از اندوه ها كيفرهاى وجدانى هستند كه معاصى براى ما نتيجه داده است .\r\nگروه ديگر از اندوه ها به قول جلال الدين از بزرگ داشت من و مايى است كه خود طبيعى ما به بار مىآورد .\r\n\r\n( ( 2302 ) ) هر كه شيرين مىزيد او تلخ مرد\r\nهر كه او تن را پرستد جان نبرد\r\n\r\nآن زندگانى كه شيرينى غير منطقى دارد مرگ بسيار تلخى در انتظار آن است\r\nاز هر نظرى هم كه بخواهيد در اين زندگانى محاسبه به عمل بياوريد ، خواهيد ديد كه : زندگانى بىحساب و بىنتيجه در كار نيست . شما دقت كنيد ، خواهيد ديد كوچكترين افراطگرى يا تفريط جويى در ساختمان منظم بدن شما عكس العمل دردناك خود را ايجاد مىكند .\r\nهمين آب گوارا كه مايهء حيات ما است اگر مقدارى بيشتر از معمولى مورد بهره بردارى شود بدون ترديد در جهاز هاضمه اثر خود را منعكس خواهد ساخت .\r\nبا اين حساسيت كه موجوديت طبيعى شما دارد آيا گمان مىكنيد روح كه هزاران بار از كالبد مادى ما حساس تر است افراط و تفريطهاى ما را چه در لذايذ و چه در آلام منعكس نخواهد ساخت ؟ بدون شك اين يك گمان بىپايه‌اى است كه انسان بطور چشم پوشيده از حقايق و واقعيات در ذهن خود مىپروراند كه « خوش باش زندگى همين است » « بگو و بخند و حد اكثر لذايذ را بچش و ضررهايى را كه به تو اختصاص دارد از خود دور بساز ، اگر چه آن ضررها ديگران را نابود كند » مگر امروزه روان شناسان « از همه مكاتب كه در نظر\r\n","description":"","footnote":"","page_name":" 164 ","page_number":167},
  {"content":"\r\n\r\nبگيريد » نمىگويند كه حتى جزئىترين حادثه در دوران كودكى در تمام عمر انسانى دخالت مىكند ؟ اگر روح انسانى بمنزله يك جويبارى بود كه فقط مىرفت و حالت ثبات و استقرار نداشت اين همه خاطرات و عقده ها در كجا جمع مىگشت ؟ پس اين شيرينىها كه در زندگانى انسانى مانند آب طلا روى حقايق را مىپوشاند ، بايد ما را فريب دهد و ما گمان كنيم كه شيرينى خود را در ذائقهء ما ايجاد كرده سپس روانهء ديار نيستى مىشود دليل اين مطلب اينست كه هر چه كه زندگانى را با لذايذ و شيرينىها پر كنيم زندگانى ما يك مفهوم پيدا مىكند كه عبارتست از تنفس و حركت شيرين و لذيذ ، ولى آن گاه كه دوران افسردگى غرايز مىرسد كه خود طلايه دار مرگ محسوب مىگردد ، مراحل جدى تلخيها شروع مىشود و هر چه كه لذت جويى در شخصيت انسان عميق تر بوده باشد ، تلخى كندن آن از شخصيت كه بطور طبيعى فرا خواهد رسيد بيشتر و شديدتر خواهد گشت .\r\n\r\n( ( 2309 ) ) جفت بايد بر مثال همدگر\r\nدر دو جفت كفش و موزه در نگر\r\n\r\nزن واقعاً شريك زندگانى مرد است\r\nمطابق آيات شريفهء الهى مرد و زن دو صنف از انسان هستند كه مانند دو قطب مثبت و منفى در تكاپوى زندگانى هماهنگى دارند ، به همين جهت است كه از نظر شخصيت انسانى هيچ يك از اين دو صنف بر ديگرى برترى نخواهد داشت و خداوند مىفرمايد :\r\n« يا أَيُّهَا اَلنَّاسُ إِنَّا خَلَقْناكُمْ مِنْ ذَكَرٍ وَأُنْثى وَجَعَلْناكُمْ شُعُوباً وَقَبائِلَ لِتَعارَفُوا إِنَّ أَكْرَمَكُمْ عِنْدَ الله أَتْقاكُمْ » 49 : 13 ( اى مردم ما شما را از يك مرد و يك زن آفريده و شما را گروهها و عشيره هاى گوناگون\r\n","description":"","footnote":"","page_name":" 165 ","page_number":168},
  {"content":"\r\n\r\nقرار داديم تا با يكديگر تفاهم كرده « در تكاپوى زندگى با همديگر هماهنگ شويد » هيچ يك از اشخاص و گروهها بر ديگرى مزيتى ندارد » بلكه شريفترين شما در نزد خدا با تقواترين شماها مىباشد ) .\r\nاگر چه در امتداد تاريخ ميان انسانها اختلاف فراوانى در ارزيابى زن و مرد روى داده و در اين مسئله دسته بنديهائى بوجود آمده است ، ولى از نظر آئين پاك اسلام و منطق علمى كه تجربهء خارجى نشان مىدهد اين نتيجه براى ما بديهى است كه هر دو صنف از انسان همان موجودند كه ميان دو بىنهايت سعادت و شقاوت نوسان دارد .\r\nاما از نظر حقوق اسلامى هر يك از دو صنف براى خود وظايفى دارند كه بتوانند با انجام آن وظايف در تشكيل خانواده و جلوگيرى از متلاشى شدن خانواده كه اساس اجتماع است سهم مشتركى داشته باشند .\r\nبه همين جهت است كه امروزه چون زن را مرد نموده ولى نتوانسته‌اند مرد را زن جلوه دهند ، هر روز آمار تلاشى سيستم خانواده در جهان رو به افزايش مىباشد و يكى از نتايج متلاشى شدن خانواده ها ، بىهوده جلوه كردن زندگانى و بيگانه شدن انسانها از يكديگر مىباشند .\r\nخلاصه هيچ يك از اديان الهى مخصوصاً دين مقدس اسلام شخصيت يكى از اين دو صنف را بر ديگرى ترجيح نداده است .\r\nاين قرآن است كه در دسترس همهء ما قرار گرفته است ، تمام آيات قرآنى هر جا كه راجع بسعادت انسانها حرف مىزند مرد را از زن جدا نمىكند . هر كجا كه شخصيت انسانى را بحكمى محكوم مىنمايد ميان زن و مرد تفكيكى نمىاندازد .\r\nتفسير ابيات\r\nشوهر زن اعرابى مىگويد : تو چه قدر طمع دخل و كشت و كار ( يا گشتن براى معاش ) دارى ؟ مگر نمىبينى قسمت عمدهء عمر ما سپرى گشته است ؟ عقلاى عالم هرگز\r\n","description":"","footnote":"","page_name":" 166 ","page_number":169},
  {"content":"\r\nدر زندگانى به بيش و كم اهميت نمىدهند ، زيرا مزاياى مادى چون سيلى است كه بالاخره جارى شده از بين خواهد رفت ، خواه آب آن سيل زلال باشد و خواه تيره .\r\nتو كمى در وضع اين جهان و جانداران آن بنگر ، خواهى ديد كه هزاران جاندار در عيش و عشرت خود مشغولند ، بدون اينكه توجهى به زير و زبر داشته باشند .\r\nفاخته آن پرندهء آرام كه بر درختى مىنشيند ، در فكر آن نيست كه شب چه بايد براى غذاى خود تهيه كند .\r\nعندليب را بنگر كه حمد خدا را مىگويد و اعتماد و روزى خود را بر او مىپيوندد . از آن طرف پرندهء با شهامت باز - آن مرغ دلير ، از همهء مردارها اميد خود را بريده دست شاه را مورد طمع قرار داده است .\r\nخلاصه از پشه گرفته تا فيل همه و همه روزى خور خداوند جليل مىباشند . اين غمها را بر كنار گذار - زيرا اين غمها كه سينه هاى ما را مىفشارد در نتيجه غبارى است كه از طوفان من و مايى برخاسته است . اين اندوهها مانند داس عمر ما هستند كه تدريجا درخت زندگانى ما را مىبرند .\r\nدر زندگانى كوشش و تفكر زياد در اينكه چه بخورم و چه نخورم و چه كنم و چه نكنم چرا اين حادثه اين چنين شد يا آن چنان شد ؟ چرا فلان كار فلان نتيجه را داد ، آن يكى نداد ؟ و بدين سان در خيالات واهى فرو رفتن ، وسواسى است كه بر جان مسلط مىگردد و مانند موريانه آن را مىخورد .\r\nاين را بدان كه هر رنجى كه بر آدميان مىرسد جزئى از مرگ است ، اگر تو بتوانى قاصد يا جزء مرگ را از خويش كنار كن اكنون كه مىبينى از جزء مرگ نمىتوانى بگريزى ، يقين داشته باش كه پاى گريز از كل مرگ را هم نخواهى داشت .\r\n« بسيار نكتهء علمى دقيقى است كه جلال الدين متذكر مىشود ، كه اگر اخلال بيك جزء از مجموعهء اجزاء هماهنگ شروع شود و از ورود آن اخلال هيچ نيرويى نتواند جلوگيرى كند ، نتيجه اش اين است كه همان مجموعهء اجزاء هم روزى مىتواند چنان مختل شود كه هيچ نيرويى نتواند در مرتفع ساختن آن موثر بوده باشد ، اما اگر مجموع زندگانى را\r\n","description":"","footnote":"","page_name":" 167 ","page_number":170},
  {"content":"\r\nآن چنان ارزيابى كنى كه تلخىها هم تا آن جا كه اختيارى نباشد جزو زندگانى در آيد ، يعنى براى خود بپذيرى كه زندگانى مقدارى بنقاط منفى دارد كه نمايندهء حالت منفى زندگى ( مرگ است ) در اين صورت مرگ براى تو تلخ نبوده بلكه با يك محاسبهء الهى كه مرگ را بعنوان يك پل براى عبور بسوى بارگاهش معرفى فرموده است ، شيرين و لذت بار خواهى ديد .\r\nپس ملاحظه مىكنى كه دردها فرستادگان مرگاند ، از اين فرستادگان روىگردان مباش و نيز بدان كه هر كس كه در اين دنيا زندگانى خود را بر مبناى لذت قرار دهد مرگ بسيار تلخى در انتظار او خواهد بود . كسى كه زندگانى خود را بر پرستش بدن مادى شالوده ريزى نمايد ، او نمىتواند در اين دنيا شخصيت روحى خود را بثمر برساند و از اين دنيا روح با عظمتى با خود ببرد ، بلكه بمضمون آن رباعى كه بخيام نسبت مىدهند :\r\n\r\nز ان پيش كه بر سرت شبيخون آرند\r\nفرماى كه تا بادهء گلگون آرند\r\nتو زر نه‌اى اى غافل نادان كه تو را\r\nدر خاك نهند و باز بيرون آرند\r\n\r\nمقصود در اين دو بيت انكار معاد نيست ، بلكه نهايت سقوط آدمى است كه به پستترين درجات نزول كرده گويى موجوديتى نخواهد داشت كه قابل عرضه كردن در بارگاه خداوندى باشد .\r\nآرى :\r\nتو كه در اين زندگانى موجوديت طلائى نساخته‌اى ، چه توقعى دارى كه از اين دنيا جان گران بهايى را با خود ببرى .\r\nاين را هم بارها در عمر خود ديده‌اى كه هنگامى كه گوسفندان را از مراتع مىآورند هر يك از آنها كه فربه تر است بكشتارگاه مىبرند و هر كدام كه فربه تر است تلخى كارد در او تلخى بيشترى ايجاد مىكند . سپس آن مرد اعرابى مىگويد :\r\nاى همسر ماه روى من ، شبهاى زندگانى را سپرى نموده بامداد عمر ما كه پايان زندگانى و آغاز سراى ابديت است فرا رسيده است ، تو اكنون افسانهء اين زندگانى گذشته\r\n","description":"","footnote":"","page_name":" 168 ","page_number":171},
  {"content":"\r\nرا از سر گرفته‌اى .\r\nتو مادامى كه جوانتر بودى قانعتر بودى ، آن گاه كه خود مانند طلا بودى به طلا ارزشى قائل نبودى ، حالا خيلى زر طلب گشته‌اى - زيرا طلايت از دست رفته است . اكنون كه طلا بودن تو از دست رفته بموجوديت تو كسادى روى آورده است ، بجاى اينكه مانند ميوه پخته گردى ، فاسد شده‌اى .\r\nتو كه ساليان عمر را در نور ديده‌اى و گرم و سرد روزگار را چشيده و حقيقت زندگانى را دريافته‌اى ، مىبايست ميوهء تجربه ها در روح تو خاصيت شيرينى ايجاد كند و نه مانند طناب باشى كه از نقطه‌اى شروع كرده و هر چه بيشتر مىتابند به طرف عقب مىروند . تو كه جفت منى بايستى با من هم صفت باشى ، تا با اين هماهنگى زندگانى ما منظم گردد . اين اصل واقعى است كه هر دو موجود كه بعنوان جفت در زندگانى و تكاپو شركت بورزند ، بايستى مانند جفت كفش و چكمه كه انسان را در راه رفتن يارى مىكنند با يكديگر هم داستان باشند .\r\nتو خود مشاهده كرده‌اى كه هنگامى كه يكى از دو لنگهء كفش بپاى انسان تنگ باشد هر دو از كار مىافتند و يك انسان نمىتواند از جفت كفش استفاده نمايد .\r\nهيچ تا كنون ديده‌اى كه گرگى در جنگل جفت شيرى باشد ؟ همچنان بارى كه بر شتر حمل مىكنند اگر يك عدل سنگين تر باشد آن بار به منزل نخواهد رسيد .\r\nمن در اين زمان عمر تدريجا رو بقناعت مىروم تازه طمع شنيع تو گل كرده است .\r\nآن مرد قانع از روى اخلاص و سوز و محبت اين گفتگوها را از شب تا بروز با زن خويش در ميان نهاد .\r\n","description":"","footnote":"","page_name":" 169 ","page_number":172},
  {"content":"\r\nنصيحت كردن زن مر شوى را كه سخن افزون از مقام و قدر خود مگو كه * ( لِمَ تَقُولُونَ ما لا تَفْعَلُونَ ) 61 : 2 كه اين سخنها اگر چه راست است اما اين مقام تو را نيست و سخن فوق مقام زيان دارد\r\n\r\n( ( 2315 ) ) زن بر او زد بانگ كاى ناموس كيش\r\nمن فسون تو نخواهم خورد بيش\r\n( ( 2316 ) ) ترّهات از دعوى و دعوت مجو\r\nرو سخن از كبر و از نخوت مگو\r\n( ( 2317 ) ) چند حرف طمطراق و كار و بار\r\nكار و حال خود ببين و شرم دار\r\nنخوت و دعوى و كبر و ترّهات\r\nدور كن از دل كه تا يا بى نجات\r\n( ( 2318 ) ) كبر زشت و از گدايان زشتتر\r\nروز سرد برف و آن كه جامه تر\r\n( ( 2319 ) ) چند آخر دعوى و باد و بروت\r\nاى تو را خانه چو بيت العنكبوت\r\n( ( 2320 ) ) از قناعت كى تو جان افروختى\r\nاز قناعتها تو نام آموختى\r\n( ( 2321 ) ) گفت پيغمبر قناعت چيست ؟ گنج\r\nگنج را تو وا نمىدانى ز رنج\r\n( ( 2322 ) ) اين قناعت نيست جز گنج روان\r\nتو مزن لاف اى غم و رنج روان\r\n( ( 2323 ) ) تو مخوانم جفت و كمتر زن بغل\r\nجفت انصافم نيم جفت دغل\r\n( ( 2324 ) ) از چه دم از شاه و از بگ مىزنى\r\nدر هوا چون پشه را رگ مىزنى\r\n( ( 2325 ) ) با سگان بر استخوان در چالشى\r\nچون نى اشكم تهى در نالشى\r\n( ( 2326 ) ) سوى من منگر به خوارى سست سست\r\nتا نگويم آن چه در رگهاى توست\r\n( ( 2327 ) ) عقل خود را از من افزون ديده اى\r\nتو من كم عقل را چون ديده اى\r\n( ( 2328 ) ) همچو گرگ زشت اندر ما مجه\r\nاى ز ننگ عقل تو بىعقل به\r\n( ( 2329 ) ) چون كه عقل تو عقيلهء مردم است\r\nآن نه عقلست آن كه مار و كژدم است\r\n( ( 2330 ) ) خصم ظلم و مكر تو الله باد\r\nدست مكر تو ز ما كوتاه باد\r\n( ( 2331 ) ) هم تو مارى هم فسونگر اى عجب\r\nمار گير و مارى اى ننگ عرب\r\n( ( 2332 ) ) زاغ اگر زشتى خود بشناختى\r\nهمچو برف از درد و غم بگداختى\r\n( ( 2333 ) ) مرد افسونگر بخواند چون عدو\r\nاو فسون بر مار و مار افسون بر او\r\n\r\n","description":"","footnote":"","page_name":" 170 ","page_number":173},
  {"content":"\r\n\r\n\r\n\r\n( ( 2334 ) ) گر نبودى دام او افسون مار\r\nكى فسون مار را گشتى شكار\r\n( ( 2335 ) ) مرد افسون گر ز حرص و كسب و كار\r\nدر نيابد آن زمان افسون مار\r\n( ( 2336 ) ) مار گويد اى فسونگر هين و هين\r\nآن خون ديدى فسون من ببين\r\n( ( 2337 ) ) تو به نام حق فريبى مر مرا\r\nتا كنى رسواى شور و شر مرا\r\n( ( 2338 ) ) نام حقم بست نى آن راى تو\r\nنام حق را دام كردى واى تو\r\n( ( 2339 ) ) نام حق بستاند او تو داد من\r\nمن بنام حق سپردم جان و تن\r\n( ( 2340 ) ) تا به زخم من رگ جانت برد\r\nيا تو را چون من به زندانت برد\r\n( ( 2341 ) ) زن از اين گونه خشن گفتارها\r\nخواند بر شوى خود او طومارها\r\nمرد چون اين طعنها از زن شنفت\r\nمستمع شو بعد از آن بين تا چه گفت\r\n\r\nروايت\r\n« القناعة كنز لا تفنى » ( 1 )  ( قناعت گنجى است كه فنا پذير نيست . )\r\n\r\n( ( 2338 ) ) نام حقم بست نى آن راى تو\r\nنام حق را دام كردى واى تو\r\n( ( 2339 ) ) نام حق بستاند از تو داد من\r\nمن به نام حق سپردم جان و تن\r\n\r\nنابخردان گاهى با نام حق و حقيقت دست و پاى ساده لوحان را مىبندند\r\nهنگامى كه انسان در پرستش بت درونى مستغرق گشت ، تمام موجودات جهان هستى را اعم از انسان و غير انسان به منزلهء وسيله هايى براى خود مىبيند ، اين تبه كارى اجازه مىدهد كه حتى خدا را هم وسيلهء سوء استفادهء مادى خود قرار بدهد .\r\n","description":"","footnote":" ( 1 ) نهج البلاغه ، كلمات قصار ، ج 3 . . ","page_name":" 171 ","page_number":174},
  {"content":"\r\nشگفت انگيز است كه گروهى از افراد به جهت جلوگيرى از همين سوء استفاده گفته‌اند : بياييد خدا را از قاموس بشرى دور كنيم - زيرا اين موجود برتر وسيلهء استثمار و غصب حقوق بىچارگان گشته است .\r\nاين مطلب صحيح است ، يعنى در جريان تاريخ افراد خدا را تبه كار براى اجراى نيت سوء خويش به هر وسيله دست يازيده و هر گونه مفاهيم مقدس را در راه دارد ، شهوات و خود پرستى و اندوختن ثروت استخدام كرده‌اند ، ولى استدلال با اين كه بايستى مفهوم مقدس از اگر اين قاموس بشرى بر كنار كنيم صحيح نيست .\r\nزيرا هنگامى كه يك حقيقت موجود است و واقعيت ما نمىتوانيم آن را براى اين كه مورد اقويا بهره بردارى كاموران نگردد از بين ببريم . منطق صحيح باشد بايستى مفاهيم عدالت ، هيچ آزادى ، مساوات ، حق و قانون را هم از بين ببريم زيرا درست همين كلمات است كه در دست اقويا به دودمان بشرى آتش زده است .\r\nخلاصه با يك توجه مختصر تاريخ نشان مىدهد كه حق و حقيقتى نمانده است كه انسان از آن آيا در حق و حقيقت سوء استفاده نكرده باشد .\r\nآيا مقدستر از علم در دنياى معمولى بشرى حقيقتى داريد ؟ آيا پديده‌اى عالىتر از عاطفه خود از همين و اميد سراغ داريد ؟ آيا پول وسيلهء ضرورى زندگانى اجتماعات نيست ؟ در صورتى كه از همهء اين مفاهيم حد اكثر سوء استفاده ها را نموده و تبه كاران براى كامورى خود از همين مقدسات ميدان باز كرده‌اند .\r\nپس ما بايستى طبيعت بشرى را درست توضيح و تفسير رها گفتيم « مىخواهيم » او را كه نه حدى مىشناسد و نه مرزى ، از درون خود به طورى كه اعتقاد او را جلب نمايد از روى ايمان محدود بسازيم . اگر چاره‌اى جز اين وجود داشت ، تا كنون صدها مكتب اجتماعى بروز نمىكرد و ميلياردها حقوق اشخاص در قلمرو انسانها ضايع نمىگشت . در نتيجه بشر در يك راه بسيار عالى رو به تكامل مىرفت و اختلافات خود را به جاى اين كه براى ريشه كن كردن يكديگر به كار بندند در هماهنگ\r\n","description":"","footnote":"","page_name":" 172 ","page_number":175},
  {"content":"\r\n\r\nساختن شئون زندگانى خود بهره بردارى مىكردند .\r\nاما بايستى اعتراف كرد كه در ميان اين مفاهيم استفاده‌اى تلختر و ناجوانمردانه وسيله قرار دادن مفهوم خدا براى كاميابى وجود ندارد - زيرا اين تبه كار با مقدسترين موجود ، نيت پليد خود را اجرا مىنمايد و خدا را كه پشتيبان تمام ارزشها است و همهء واقعيات ارزش خود را از آن درمىيابند بىارزش جلوه هيچ مىدهد .\r\nبه همين جهت است كه اسلام تندترين مبارزه را با مشركين اعلام كرده بود ، علتش اين است كه انسانى كه به خود اجازه مىدهد عالىترين موجود را وسيلهء اشباع پرستش كاذب خود قرار دهد ، براى او هيچ ارزش و معيارى وجود نخواهد داشت .\r\nتفسير ابيات\r\nزن اعرابى به شوهر خود بانگ مىزند كه من اين افسونهاى تو را بيش از اين نخواهم پذيرفت ، تو با اين خرافات براى من قيافهء دعوت به حق مگير . سخنان غرور آميز تو در من تأثيرى نخواهد كرد .\r\nكلمات پر طمطراق و پر زرق و برق را به سوى من زياد مىپرانى ، در حالى كه اگر به كار و وضع زندگى خويش متوجه باشى ، بايستى شرمنده گردى .\r\nتو براى اين كه نجات پيدا كنى بايستى اين خرافات و ترهات را از دل خود بيرون كنى ، تكبر و خود فروشى خود پديدهء زشت است ، اما اگر از گدايان ديده شود زشت تر جلوه مىكند . اين مطالب را كه تو ابراز مىكنى با وضعى كه تو دارى در حقيقت مانند روز سرد و برفى و جامهء تر است كه فوق العاده خنك و چندش آور است .\r\nدلايلى را كه تو مىآورى در سستى مانند تارهاى عنكبوت است كه هيچ پايهء محكمى ندارد ، با اين حال ادعا و باد بروت سر تا پاى وجود تو را فرا گرفته است .\r\nتو از قناعت دم مىزنى ، تو مگر غير از نامى از قناعت چيز ديگرى را هم مىفهمى ؟ پيغمبر ما فرموده است كه : قناعت گنج فانى نشدنى است ولى تو از قناعت جز رنج و\r\n","description":"","footnote":"","page_name":" 173 ","page_number":176},
  {"content":"\r\nشكنجه چيز ديگرى را براى ما نيندوخته‌اى . اين قناعت كه پيغمبر آن را گنج ناميده است در حقيقت جز گنج روان چيزى نيست ، ولى تو كه در اين باره چيزى نمىدانى و مرد عمل نيستى ، نبايد لاف بزنى - زيرا تو به جاى اين كه گنج روانى براى ما بيندوزى ، به روان انسانى رنج و مشقتى .\r\nتو تكيهء كلام خود را جفت بودن با من نموده‌اى ، من كه از نظر درونى و تفكرات غير از تو هستم ، چگونه مىتوانم جفت تو باشم ؟ تو مىخواهى زندگانى را دغل و دروغ معرفى نمايى . تو كه در هوا پشه را رگ مىزنى ، از شاه و بيگ نمىتوانى دم بزنى .\r\nفقر و تيره بختى ترا به گلاويز شدن با سگان مشغول ساخته و مانند نى شكم خالى هى ناله مىكنى .\r\nبراى اين كه من تمام رازهاى درونى ترا فاش نكنم به من با خوارى نگاه مكن . تو از كثرت خود پرستى خود را خردمند مىپندارى و من بىچاره را هم كه عقل مىدانى . مانند گرگهاى تبه كار به روى من جست و خيز مكن ، اى شوهرى كه بىعقلى و جنون از وضع و كيفيت عقل ادعايى تو بهتر است .\r\nاز آن جهت كه عقل تو باعث مزاحمت و بند پاى مردم است تو نبايد آن را عقل بنامى ، بلكه اين مار و كژدم است كه به هر كس برسد نيشى در او فرو مىبرد .\r\nخدا خصم ستم و حيله پردازىهاى تو باد ، دست مكر و حيله هاى تو از ما كوتاه باد . حال تو بسيار شگفت انگيز است - زيرا تو هم مارى و هم افسونگر .\r\nبد بختى تو در همين است كه از زشتى خود اطلاعى ندارى « زيرا اگر كسى از زشتى خود با خبر باشد به هر شكلى كه ممكن است در بر طرف كردن آن زشتى مىكوشد » چنان كه اگر زاغ زشت از نازيبايى خود خبرى داشت مانند برف از درد و غم مىگداخت . آن مارگير نادان بر مار افسون مىخواند ، نمىداند كه مار هم او را افسون مىكند . اگر خود او با افسون دامى در راه مار نمىگسترد چگونه خود شكار افسون مار مىگشت ؟ مرد مارگير از جهت شدت حرص و طمع در آن موقع كه بساط افسون را مىگستراند ، نمىداند كه مار هم در انديشهء افسون براى اوست . مار در درون خود مىگويد : اى افسونگر ساده لوح ، اين است\r\n","description":"","footnote":"","page_name":" 174 ","page_number":177},
  {"content":"\r\nافسون تو كه بر من مىگسترانى ، روزى نوبت افسون من هم فرا خواهد رسيد . تو اى بىچارهء نادان با نام حق مرا مىفريبى و با همين نام حق مىخواهى مرا در مقابل ناملايمات رسوا و بىچاره كنى ؟ تو ناچيز تر از آنى كه مرا زبون و ناتوان بسازى ، اين احترام نام حق بود كه دست و پاى مرا بست ، تو اى نادان ساده لوح نام حق را در راه زندگانى دامى در سر را هم گستردى .\r\nاما گمان مبر كه اين دغل بازيها با مقدسات ، آن هم با مقام شامخ ربوبى در دنيا به هدر برود و روى آنها محاسبه‌اى انجام نگيرد . بايد بدانى كه نام حق داد مرا از تو خواهد گرفت .\r\nمن با نام مقدس حق تعالى جان و تن را به تو سپردم .\r\nاين زخمى كه تو با بردن نام حق بر من وارد ساخته‌اى يا رگ و شريان جان تو را خواهد بريد يا تو را هم مانند من به زندان سيه چال روانه خواهد ساخت .\r\nزن به درازى طومارها از اين گفتارها براى همسر خود خواند . مرد پس از شنيدن اين سخنها از زن ، مطالبى گفت كه حالا تو گوش فرا ده .\r\n","description":"","footnote":"","page_name":" 175 ","page_number":178},
  {"content":"\r\n\r\nنصيحت مرد زن را كه در فقر فقيران به خوارى منگر و در كار حق به گمان كمال و طنه مزن در فقر فقيران و شكوه مكن\r\n\r\n( ( 2342 ) ) گفت اى زن تو زنى يا بو الحزن ؟\r\nفقر فخر آمد مر مرا طعنه مزن\r\n( ( 2343 ) ) مال و زر سر را بود همچون كلاه\r\nكل بود آن كز كله سازد پناه\r\n( ( 2344 ) ) آن كه زلف و جعد رعنا باشدش\r\nچون كلاهش رفت خوشتر آيدش\r\n( ( 2345 ) ) مرد حق باشد به مانند بصر\r\nپس برهنه به كه پوشيده نظر\r\n( ( 2346 ) ) وقت عرضه كردن آن برده فروش\r\nبر كند از بنده جامهء عيب پوش\r\n( ( 2347 ) ) ور بود عيبى برهنه اش كى كند ؟\r\nبل به جامه خدعه‌اى با وى كند\r\n( ( 2348 ) ) گويد اين شرمنده است از نيك و بد\r\nاز برهنه كردن او از تو رمد\r\n( ( 2349 ) ) خواجه در عيب است غرقه تا به گوش\r\nخواجه را مال است و مالش عيب پوش\r\n( ( 2350 ) ) كز طمع عيبش نبيند طامعى\r\nگشت دلها را طمعها جامعى\r\n( ( 2351 ) ) ور گدا گويد سخن چون زرّ كان\r\nره نيابد كالهء او در دكان\r\n( ( 2352 ) ) كار درويشى و راى فهم توست\r\nسوى درويشان بمنگر ست سست\r\nز انكه درويشى و راى كارهاست\r\nدم به دم از حق مرا ايشان را عطاست\r\n( ( 2353 ) ) ملك درويشان و راى ملك و مال\r\nروزِئى دارند ژرف از ذو الجلال\r\n( ( 2354 ) ) حق تعالى عادل است و عادلان\r\nكى كنند استمگرى بر بىدلان\r\n( ( 2355 ) ) آن يكى را نعمت و كالا دهند\r\nوين دگر را بر سر آتش نهند\r\n( ( 2356 ) ) آتشش سوزد كه دارد اين گمان\r\nبر خداى خالق هر دو جهان\r\n( ( 2357 ) ) فقر فخرى نز گزاف است و مجاز\r\nصد هزاران عزّ پنهان است و ناز\r\n( ( 2358 ) ) از غضب بر من لقبها راندى\r\nمار خوى و مارگيرم خواندى\r\n( ( 2359 ) ) گر بگيرم مار دندانش كنم\r\nتاش از سر كوفتن ايمن كنم\r\n( ( 2360 ) ) ز ان كه آن دندان عدوى جان اوست\r\nمن عدو را مىكنم زين علم دوست\r\n( ( 2361 ) ) از طمع هرگز نخوانم من فسون\r\nاين طمع را مىكنم من سر نگون\r\n( ( 2362 ) ) حاش للَّه طمع من از خلق نيست\r\nاز قناعت در دل من عالميست\r\n\r\n","description":"","footnote":"","page_name":" 176 ","page_number":179},
  {"content":"\r\n\r\n\r\nروايت\r\n« الفقر فخرى » ( فقر براى من فخر است ) ( 1 ) \r\n\r\nآن كه زلف و جعد رعنا باشدش\r\nچون كلاهش رفت خوشتر آيدش\r\n\r\nبراى كسى كه شخصيت خود را به كمال رسانيده است مزاياى ظاهرى جز رو پوش چيزى نيست\r\nاين هم يك اصل است كه هنگامى كه كسى سرمايهء واقعى مزاياى انسانى را پيدا كرد ، آرايش و پايبندى به ظواهر براى او نه تنها باعث افتخار و مباهات نيست ، بلكه تا حدودى او را كوچك و پست مىنمايد - زيرا مردم اغلب ظاهر بين هستند و همواره مزاياى ظاهرى فريبنده آنان را به خود مشغول مىدارد و در راه حفظ آداب و سنن همان مزايا ، مجبورند انرژى مغزى كلانى را مستهلك بسازند و در آخر كار نتيجه‌اى هم جز فخر و مباهات به يك عده امور ناچيز به دستشان نخواهد رسيد . خلاصه با اين كه همه مردم معمولًا فريب ظاهر را مىخورند ، با اين حال به طور ارتكاز ذهنى اين مسئله را هم درك مىكنند كه مزاياى ظاهرى مورد اهميت انسانهاى ظاهر پرست است ، بدين جهت همان فرد را كه داراى سرمايهء عالى از انسانيت است هنگامى كه با ظواهر فريبنده ببينند ، مىگويند : اين هم از همان افراد است كه براى نشان دادن خود مجبور شده است كه قيافهء نيكويى به خود بگيرد .\r\nزيرا يك احساس عمومى در افراد زير قشرهاى مرسوم وجود دارد كه صورت را از سيرت جدا مىسازد . ضررى كه از اين تجمل پرستى ناشى مىشود اين است كه تقيد و پا بندى يك انسان رشد يافته به ظواهر فريبنده اهميت رشد روانى را از بين مىبرد - زيرا استدلال\r\n","description":"","footnote":" ( 1 ) سفينة البحار ، ج 2 ، ص 378 . . ","page_name":" 177 ","page_number":180},
  {"content":"\r\nمىشود كه اگر رشد روانى و شخصيت مىتوانست خلأ روح انسانى را پر كند اين فرد رشد يافته دست به تجملات نمىزد .\r\nبلكه فراوان اتفاق مىافتد كه همين پا بندى به نمودهاى رسمى و فريبنده باعث مىشود كه آن سرمايهء كلان كه در زير نمودهاى ظاهرى است بىهوده به هدر برود ، به اضافهء اين كه مزاياى رسمى در باد پاى تحولات و دگرگونىها است ، بدين جهت انسان مجبور مىشود براى خود چند شخصيت بگيرد .\r\nنيز از آن جهت كه همين مزايا مورد تزاحم افراد انسانى است و انسانها را در معرض تصادم گذاشته و در محاسبه هاى غلط غوطه ور مىسازد ، لذا همين وسايل پيرايش به نوبت خود سرپوشى به آن حقايقى است كه يك انسان مىتواند داراى آنها بوده باشد .\r\n\r\n( ( 2349 ) ) خواجه در عيب است غرقه تا به گوش\r\nخواجه را مال است و مالش عيب پوش\r\n\r\nاين مطلب از قديمترين دورانها در ميان مردم مشاهده مىشود كه مال و منال دنيا عيوب انسانى را مىپوشاند و تعجب در اين است كه به پوشانيدن عيب قناعت نمىورزد ، بلكه او را صاحب هنر مىنماياند .\r\nامير المؤمنين عليه السلام در كلمات قصارش مىفرمايد :\r\n« إذا اقبلت الدنيا على احد اعارته محاسن غيره و إذا ادبرت عنه سلبته محاسن نفسه » ( 1 )  ( هنگامى كه دنيا به كسى روى آورد زيبايىها و نيكويىهاى ديگران را به او عاريت مىدهد و اگر دنيا از كسى روى گردان شد محاسن و زيبايىها و نيكويىهاى خود او را از دستش مىگيرد ) .\r\nملاحظه مىشود كه عبارت امير المؤمنين عليه السلام داراى دو نكتهء مهمى است :\r\n1 - اين كه نه تنها اقبال دنيا معايب انسانى را مىپوشاند ، بلكه محاسن ديگران را هم به او مىچسباند .\r\n2 - اين مزيت منحصر به مال دنيا نيست بلكه شامل هر مزيتى است كه در دنيا\r\n","description":"","footnote":" ( 1 ) نهج البلاغه ، كلمات قصار . . ","page_name":" 178 ","page_number":181},
  {"content":"\r\nجلوه‌اى داشته باشد ، اگر دنيا به كسى روى آورد عيوب او را مىپوشاند و زيبايىهاى ديگران را به او مىدهد .\r\nابن المقفع در اين مورد كلام ادبى بسيار زيبايى دارد ، او مىگويد :\r\nاگر آدم مالدار از سخن گفتن عاجز باشد ، مردم مىگويند : اين شخص چه اندازه متين است هرگز ياوه گويى نمىكند ، پر چانگى ندارد .\r\nاگر آدم پر چانه‌اى باشد ، مىگويند : اين مرد بسيار فصيح و سخنور است .\r\nاگر بىباك باشد مىگويند : چه قدر شجاع است و اگر ترسو باشد مىگويند : مرد عاقل و انديشمند است و بىخود با مخاطرات به طور بىباكانه روبه رو نمىگردد .\r\nاگر اسرافگر باشد مىگويند : آدم سخى است و اگر بخيل باشد مىگويند : آدم اقتصادى و حسابگر است و مال خود را بىخود تلف نمىكند .\r\nاما بالعكس انسانى كه دنيا از او رو گردان شده است اگر مرد متين بوده باشد و پر چانگى ننمايد مىگويند : از سخن گفتن عاجز است و اگر سخنور بوده باشد مىگويند : عجب آدم پر چانه است .\r\nاگر شجاع باشد مىگويند : اين آدم بىمغز و بىباك است و هيچ انديشه ندارد و اگر انديشمند و سنگين باشد مىگويند : آدم ترسو است .\r\nاگر سخاوت بورزد مىگويند : اسرافگر است و اگر حسابگر و اقتصادى باشد مىگويند : چه قدر مرد بخيلى است .\r\nاين مطلب اگر چه با زبان ادبى گفته شده است ، ولى با يك نظر دقيق در جوامع انسانى كليت داشته و به اشكال گوناگون متداول مىباشد .\r\nنكته‌اى را كه نبايد مورد غفلت قرار داد اين است كه اين كج فهمى و كج بينى و تملق فقط به مسايل مالى منحصر نيست ، اغلب انسانها در بارهء اشخاصى كه داراى يك واحد مزيت برجسته بوده باشند ، تا بتوانند تمام مزايا را به او نسبت مىدهند ، با اين كه خود آن بىچاره اطلاعى ندارد او را به شكل يك مرد مطلق در مىآورند و مخصوصاً در سوء استفاده هاى خود به كار مىبرند .\r\n","description":"","footnote":"","page_name":" 179 ","page_number":182},
  {"content":"\r\n\r\nاين پديدهء منحرف انسانى با اين كه به نظر مطلب مهمى نمىآيد ، ولى اگر درست دقت كنيد خواهيد ديد قضيه خيلى حساستر از آن است كه معمولًا تصور مىشود ، مثلًا شخصى در يكى از مزاياى انسانى مشهور مىشود ، مانند اين كه رياضىدان مشهورى شده است ، اين شخص كم كم مرجع هر گونه مزاياى انسانى مىگردد ، حتى مىخواهند او را به عنوان يك حقوقدان زبر دست و يك زبان شناس مطلق و يك سياست مدار عالى مقام يك فقيه و فيلسوف دانسته ، تمام آرمانهاى بشرى را از او جستجو كنند مخصوصاً اگر خود آن شخص از اين اغراق گويىها و تملقها لذت ببرد . امروزه در جوامع ما گروهى به عنوان متفكر يا مردان اجتماعى معرفى شده‌اند در صورتى كه اگر در شخصيت آنها از نظر واقع بينى تحليل دقيقى انجام بگيرد ، خواهيم ديد با داشتن يك مزيت مردم صدها مزاياى ديگر به او نسبت داده‌اند و آن شخص هم كه ميل به شهرت دارد چه اندازه لذت برده و از شهرت پوشالى كه از اين راه منحرف نصيبش گشته است بهره مند مىگردد .\r\nتفسير ابيات\r\nشوهر مىگويد : اى زن تو زنى يا منبع اندوه ها ؟ تو مگر نمىدانى كه پيغمبر فرموده است :\r\n« الفقر فخرى » .\r\n( فقر براى من افتخار است ) .\r\nمال و زر براى انسان مانند كلاهى است كه بر سر خود مىنهد ، آن كسى كه كلاه را مانند يك ضرورت اصلى به سر خود پذيرفته است ، حتماً سر او كچل است كه مىخواهد با آن كلاه عيب خود را بپوشاند .\r\nاما كسى كه داراى زلف مجعد و زيبا باشد ، هنگامى كه كلاهش بيفتد ، خوشتر و زيباتر نمودار مىگردد .\r\nمردان الهى مانند آن ديده گان هستند كه هر چه كه برهنه و بدون حجاب باشند بهتر مىبينند .\r\n","description":"","footnote":"","page_name":" 180 ","page_number":183},
  {"content":"\r\nهنگامى كه برده فروشى مىخواهد برده‌اى را بفروشد اگر بىعيب باشد لباسهاى برده را از تن او در مىآورد و اما اگر آن برده داراى عيبى بوده باشد لباسهاى او را نمىكند و مىگويد : اين برده را كه من مىفروشم آدم شرمگين و با حياست ، راضى نمىشود كه كسى بدن عريان او را ببيند .\r\nخواجه در عيب و ديو سيرتى غرق گشته است ، ولى چون مال دارد آن مال براى او رو پوشى شده است .\r\nمردم طماع و حريص هم عيوب او را نمىبينند ، طمع در حقيقت براى دلهاى انسانهاى معمولى يك جامع مشترك مىباشد . وقتى كه همگى عيوب آدم مالدار را پوشانيدند ، اشتباه عمومى مىشود ، مانند اين كه واقعاً آن ثروتمند آدم مبرا است - او را بىعيب مىشمارند و اما اگر بىنوايى مطلبى گويد : مانند طلاى خالص اين كالاى او خريدار ندارد زيرا او فقير و بىنوا است .\r\nتو نمىتوانى كار مردان الهى را درك كنى - زيرا ما وراى درك تست . با ديدهء حقارت بر درويشان منگر ، زيرا كارهاى آنان مانند كارهاى معمولى دنيا پرستان نيست كه فقط به زر و بازوى خود اطمينان داشته ، پشتيبانى غير از زر و سيم براى خود ندارند . كار مردان الهى بسته به مشيت خداوندى است ، آنان همواره عطاى خود را از لقاى خداوندى مىگيرند . آنان به اين ملك و مالهاى زود گذر اعتنايى ندارند ، ملك و مال آنان ما وراى اين اعتبارات است - زيرا تمام شئون خويش را مانند اصل موجوديتشان وابسته به خدا ساخته‌اند .\r\nتو مىبينى كه ما در اين دنيا از نظر معمولى مال و منالى نداريم ، ولى اين را هم بدان كه تهيدستان از اصل عدالت خداوندى بر كنار نيستند ، اصل دادگرى خداوندى شامل حال آنان نيز مىباشد . خداوند اين درويشى را كه نصيب آنان فرموده است ، در حق آنان ستمگرى ننموده است .\r\nاو چه احتياجى بستم بر اين موجودات محقر دارد ؟ مخصوصاً موجودى كه از نظر روحانيت محبوب او هم بوده باشد .\r\n","description":"","footnote":"","page_name":" 181 ","page_number":184},
  {"content":"\r\nاين دنيا چنين است كه اختلاف در ارزاق گروهى را در نعمت و كالا مستغرق مىسازد و گروه ديگر را در آتش فقر و تنگدستى مىسوزاند .\r\nهر كس گمان كند كه خداوند در تقسيم ارزاق بعضى اشخاص را بر بعضى ديگر ترجيح ستمگرانه داده است ، آتش او را بسوزاند .\r\nاين كه پيغمبر فرموده است : فقر براى من افتخار است از روى مجاز و گزافه گويى نمىباشد - زيرا با توجه به معناى حقيقى فخر خواهى ديد كه صد هزاران عزت و راز در اين فقر پنهان است .\r\nتو از روى غضب براى من لقبهاى زشت گفتى ، گاهى مار خوى و ديگر بار به من مارگير خطاب كردى ، در صورتى كه اگر من مارى بگيرم و دندانهاى زهرآگين آن را مىكنم تا مردم از خطر جانشان سر او را نكوبند .\r\nپس من از اين جهت كه دندان او را مىكنم دشمنى را به دوستى مبدل مىسازم . من از روى طمع افسون نمىخوانم ، اين گونه طمعهاى افسونگرانه را من سر نگون مىنمايم .\r\nحاشا كه طمع من طمع مردم دنيا پرست بوده باشد ، تو بدان كه در اعماق قلب من عالمى از قناعت وجود دارد .\r\n","description":"","footnote":"","page_name":" 182 ","page_number":185},
  {"content":"\r\n\r\nدر بيان آن كه جنبيدن هر كس از آن جا است كه ويست ، هر كس از چنبرهء وجود خود بيند تا به شيشهء كبود آفتاب را كبود مىنمايد و تا به شيشهء سرخ سرخ و چون تابه ها از رنگ بيرون آيد سپيد شود و از همهء تابه هاى ديگر او راستگوتر باشد\r\n\r\n( ( 2363 ) ) از سر امرودبن بينى چنان\r\nز ان فرود آ تا نماند اين گمان\r\n( ( 2364 ) ) چون كه بر گردى و سر گشته شوى\r\nخانه را گردنده بينى آن توى\r\n( ( 2365 ) ) ديد احمد را بو جهل و بگفت\r\nزشت نقشى كز بنى هاشم شگفت\r\n( ( 2366 ) ) گفت احمد مرد را كه راستى\r\nراست گفتى گر چه كار افزاستى\r\n( ( 2367 ) ) ديد صدّيقش بگفت اى آفتاب\r\nنى ز شرقى نى ز غربى خوش بتاب\r\n( ( 2368 ) ) گفت احمد راست گفتى اى عزيز\r\nاى رهيده تو ز دنياى نه چيز\r\n( ( 2369 ) ) حاضران گفتند اى صدر الورى\r\nراستگو گفتى دو ضدّ گو را چرا ؟\r\n( ( 2370 ) ) گفت من آيينه‌ام مصقول دست\r\nترك و هند و در من آن بيند كه هست\r\nهر كه را آيينه باشد پيش رو\r\nزشت و خوب خويش را بيند در او\r\n( ( 2371 ) ) اى زن ار طمّاع مىبينى مرا\r\nزين تحرّىّ زنانه برتر آ\r\n( ( 2372 ) ) آن طمع را ماند و رحمت بود\r\nكو طمع آن جا كه آن نعمت بود\r\n( ( 2373 ) ) امتحان كن فقر را روزى دو تو\r\nتا به فقر اندر غنا بينى دو تو\r\n( ( 2374 ) ) صبر كن با فقر و بگذار اين ملال\r\nز انكه دو فقر است عزّ ذو الجلال\r\n( ( 2375 ) ) سركه مفروش و هزاران جان ببين\r\nاز قناعت غرق بحر انگبين\r\n( ( 2376 ) ) صد هزاران جان تلخى كش نگر\r\nهمچو گل آغشته اندر گل شكر\r\n( ( 2377 ) ) اين دريغا مر تو را كآنجا بدى\r\nتا ز جانم شرح دل پيدا شدى\r\n( ( 2378 ) ) اين سخن شير است در پستان جان\r\nبىكشنده خوش نمىگردد روان\r\n( ( 2379 ) ) مستمع چون تشنه و جوينده شد\r\nواعظ مرده بود گوينده شد\r\n( ( 2380 ) ) مستمع چون تازه آيد بىملال\r\nصد زبان گردد به گفتن گنگ و لال\r\n\r\n","description":"","footnote":"","page_name":" 183 ","page_number":186},
  {"content":"\r\n\r\n\r\n( ( 2381 ) ) چون كه نامحرم در آيد از درم\r\nدر پس پرده شوند اهل حرم\r\n( ( 2382 ) ) ور در آيد محرمى دور از گزند\r\nبر گشايند آن ستيران روى بند\r\n( ( 2383 ) ) هر چه را خوب و كش و زيبا كنند\r\nاز براى ديدهء بينا كنند\r\n( ( 2384 ) ) كى بود آواز چنگ از زير و بم\r\nاز براى گوش بىحس اصمّ ؟\r\n( ( 2385 ) ) مشك را حق بىهده خوش دم نكرد\r\nبهر شم كرد و پى اخشم نكرد\r\n( ( 2385 ) ) ناى را حق بىهده خوش دم نكرد\r\nبهر انس آمد پى اهرم نكرد\r\n( ( 2386 ) ) حق زمين و آسمان بر ساخته است\r\nدر بيان بس نار و نور افراخته است\r\n( ( 2387 ) ) اين زمين را از براى خاكيان\r\nآسمان را مسكن افلاكيان\r\n( ( 2388 ) ) مرد سفلى دشمن بالا بود\r\nمشترى هر مكان پيدا بود\r\n( ( 2389 ) ) اى ستيره هيچ تو برخاستى\r\nخويشتن را بهر كور آراستى\r\n( ( 2390 ) ) گر جهان را پر دُر مكنون كنم\r\nروزى تو چون نباشد چون كنم ؟\r\n( ( 2391 ) ) ترك جنگ و سرزنش اى زن بگو\r\nور نمىگويى به ترك من بگو\r\n( ( 2392 ) ) مر مرا چه جاى جنگ نيك و بد\r\nكاين دلم از صلحها هم مىرمد\r\nبر سر اين ريشها نيشم مزن\r\nزخمها بر جان بىخويشم مزن\r\n( ( 2393 ) ) گر خمش گردى و گر نه آن كنم\r\nكه همين دم ترك خان و مال كنم\r\nپا تهى گشتن به است از كفش تنگ\r\nرنج غربت به كه اندر خانه جنگ\r\n( ( 2363 ) ) از سر امرودبن بينى چنان\r\nز ان فرود آ تا نماند اين گمان\r\n\r\nهر كسى مطابق شرايطى كه در آن قرار گرفته با جهان هستى در تماس مىباشد\r\nدر مباحث گذشته گفتيم كه : « انسان در اين جهان هستى موجودى است كه هم بازيگر است و هم تماشاگر » اين جمله را كه نيلز بوهر فيزيك دان معروف گفته\r\n","description":"","footnote":"","page_name":" 184 ","page_number":187},
  {"content":"\r\nاست ، به اين شكل است : « ما در نمايش نامه بزرگ وجود هم بازيگريم هم تماشاگر » و به عقيدهء ما اين جمله يكى از عالىترين جملاتى است كه در بارهء انسان و جهان گفته شده است ، اين جمله سزاوار است كه در اولين كتابهاى فلسفى و علوم مربوط به انسان نوشته شود .\r\nمعناى اين جمله اين است كه انسان در مقابل قلمرو جهان بيرونى ( هستى ) خود موجودى است كه مىخواهد آن را درك كند و در آن درك شده به نفع خود يا براى دفع ضرر تصرف نمايد .\r\nاما بديهى است كه او هر اندازه هم بخواهد كه خود را بىطرف قرار داده ، بدون تأثير متقابل از جهان در بارهء آن حكومت نمايد امكان پذير خواهد بود - زيرا چنان كه گفتيم خود جزئى از هستى است .\r\nهستى همواره و از همه طرف در او تأثير مىنمايد ، حتى در اظهار نظرى كه در بارهء هستى مىخواهد انجام بدهد .\r\nجلال الدين در ابيات آينده در اين باره دو بيت بسيار عالى دارد كه ما در همين بحث متذكر مىگرديم ، او مىگويد :\r\n\r\nكاشكى هستى زبانى داشتى\r\nتا ز هستان پرده ها برداشتى\r\nهر چه گويى اى دم هستى از آن\r\nپردهء ديگر بر او بستى بدان\r\n\r\nدر موقع خود اين دو بيت را مشروحاً مورد تفسير قرار خواهيم داد و فعلًا فقط مىخواهيم اين نكته را استفاده كنيم كه انسان به هيچ وجه نخواهد توانست « من » خود را آن چنان كنار بنهد كه كوچكترين تأثيرى از هستى در « من » و از « من » در هستى نمودار نگردد .\r\nبا اين فرض توجه فرماييد كه اين انسان مىخواهد در بارهء چه قضاوت كند ؟ او مىخواهد در بارهء چيزى قضاوت كند كه مادهء قضاوت و ديد قضاوت خود را از او مىگيرد .\r\nاز آن طرف اين پديده هايى را كه او مورد مطالعه قرار مىدهد ، در هر لحظه‌اى به وسيلهء نيروها و وسايلى انجام مىگيرد كه مخصوص به خود اوست و حتى آن وسيله ها را\r\n","description":"","footnote":"","page_name":" 185 ","page_number":188},
  {"content":"\r\n\r\nشرايط مخصوص با خصوصيتهاى معينى در اختيار او مىگذارد .\r\nاگر در حالى كه اعصاب چشم او دگرگون شود ، اشكال و رنگها را دگرگون خواهد ديد .\r\nدر آن حال كه در ذائقهء او كوچكترين تغييراتى وجود داشته باشد ، چشيدنىها را طور ديگر خواهد چشيد . جلال الدين در اين مورد دو مثل خوب زده است .\r\n1 - مسئلهء درخت امرود است كه بعدها شرح خواهيم كرد .\r\n2 - مثال كسى است كه به دور خود مىگردد ، هنگامى كه مىايستد گمان مىكند خانه به دور او مىگردد .\r\nدر بارهء بازيگرى انسان در شناسايىها مثالهاى فراوانى داريم كه به جهت روشنى مسئله آنها را متذكر نمىشويم .\r\n\r\nهر كه را آيينه باشد پيش رو\r\nزشت و خوب خويش را بيند در او\r\n\r\nهر كس واحدهاى شخصيت خود را در ديگران مىبيند\r\nاين اصل از اصلى كه در فوق مورد تذكر داديم مشتق مىگردد .\r\nاصل گذشته مىگفت : هر كسى جهان را آن گونه مىبيند كه وسايل دركش نشان مىدهد و مطابق همان شرايط در بارهء جهان قضاوت مىكند كه او را احاطه نموده است .\r\nاين اصل مىگويد : نمودهايى كه در شخصيت انسانى نقش بسته است همان نمودها را در جهان خارجى و در انسانها نيز مىبيند .\r\nانسان موقعى كه غمناك است ، گمان مىكند تمام جهان در اندوه فرو رفته است و آن گاه كه در نشاط و شادى فرو رفته است ، گمان مىكند جهان همه و همه مىخندند . گويى انسان آن چه را كه در شخصيت درونى خود اندوخته است به شكل عينكى در مىآورد و با همان عينك به جهان مىنگرد ، اين تجريد چگونه انجام مىگيرد ؟ و\r\n","description":"","footnote":"","page_name":" 186 ","page_number":189},
  {"content":"\r\n\r\nچگونه روح موجودىهاى خود را با اين كه مىداند جهان غير از موجودىهاى اوست عينك قرار مىدهد ؟ يكى از معماهاى روح است .\r\nالبته ناگفته نماند كه هر چه روح انسانى تكامل و قدرت بيشترى پيدا كند ، به همان اندازه هم مىتواند واحدهاى خود را از عينك بودن كنار نموده و تا حدودى واقعيتها را آن چنان كه هستند مورد نظاره قرار دهد .\r\nاز همين جا اين قضيهء كلى از اصل فوق تفكيك مىگردد - زيرا در اصل فوق براى انسان امكان كنار گذاشتن بازيگرى وجود ندارد ، يعنى انسان پنكه را در حال حركت مىبيند و آن را دايره مشاهده مىكند ، در صورتى كه دايره‌اى در فضا وجود ندارد بلكه از آن جهت كه ذهن انسانى قدرت تفكيك نقاطى را كه جسم متحرك از آنها عبور مىكند ندارد لذا آن نقاط پيوسته جلوه نموده و به شكل دايره نمودار مىگردد .\r\nاين بازيگرى دست از گريبان بشرى به هيچ وجه بر نمىدارد و موجودات در كيفيتهاى اوليهء خود آن چنان كه مىبينيم « نه آن چنان كه هستند » براى ما مطرح مىگردند . البته آزمايشات و تجربه هاى قبلى است كه مىتواند به ما بگويد : مثلًا پنكه داراى سه شاخه از فلز است .\r\nخلاصه هر چه كه تجربيات ما بيشتر شود و در نتيجه معلومات افزايش پيدا كند ، مىتوانيم بازيگرىهاى خود را تحت محاسبه در آورده و از تماشاگرى خويش بهره مند گرديم .\r\nآيا وسايل مصنوعى شناسايى مىتواند بازيگرى را منفى بسازد ؟\r\nگروهى گمان كرده‌اند كه وسايلى را كه انسانها انتخاب نموده‌اند ، مىتوانند بازيگرى ما را به حد صفر تقليل بدهند ، يعنى از آن جهت كه خود وسايل لا شعور بوده ، فعاليتهاى ديگرى در پشت پرده ندارند ، مىتوانند واقعيات را آن چنان كه هستند به ما بنمايانند . مانند گرما سنج و ميكروسكوپ و تلسكوپ و . . . و غير ذلك ، ولى اين مطلب هم بدون دقت گفته شده است - زيرا اين وسايل مطابق مقتضيات طبيعى خود با\r\n","description":"","footnote":"","page_name":" 187 ","page_number":190},
  {"content":"\r\n\r\nنمودهاى جهان طبيعى روبرو مىگردند ، مثلًا هنگامى كه گرما سنج جيوه را در نقطهء معينى نشان مىدهد ، نمىتواند براى حرارت يك معناى مستقل نشان بدهد ، بلكه در حقيقت جيوه مطابق خواص طبيعى خود در فلان درجه از حرارت فلان مقدار صعود نموده و به نقطهء مفروض مىرسد ، اما آن نقطهء مفروض در بدن من كه مثلًا گرم است چه تأثير ايجاد خواهد كرد مربوط به جيوه نيست .\r\nهمچنين براى آن شخص كه بدن او سرد يا معتدل است اثرى ندارد و به عبارت عمومىتر وسايل مصنوعى هر قدر هم دقيق باشند ، نخواهند توانست در تمام جهان براى حرارت يك معناى مطلقى را اثبات كنند ، بلكه فعاليت عوامل مؤثر را منعكس خواهند ساخت .\r\nبه همين جهت است كه اگر بنا بود گرما سنج از عنصر ديگرى بوده باشد ، بدون ترديد نمودار ديگرى را نشان مىداد . زيرا آهن يا برگ درخت در مقابل درجه هاى حرارت اثرى غير از اثر جيوه بر خود مىپذيرند .\r\nخلاصه رابطهء اشياء از هر مقوله كه بوده باشد با همديگر گوناگون است ، اين روابط گوناگون موجب بروز تفاعلات مختلفى مىگردد و ما هيچ موجودى را در هيچ نقطه از جهان سراغ نداريم كه با تغيير مكان يا ساير شرايطى كه در موجوديت فعلى او تأثير دارد ثابت مانده همان خاصيت اولى را در بر داشته باشد .\r\n\r\nاين سخن شير است در پستان جان\r\nبىكشنده خوش نمىگردد روان\r\n\r\nمستمع صاحب سخن را بر سر كار آورد\r\nحقايق زيادى در انسانها است كه بروز آنها مربوط به كيفيت رابطهء انسان با انسانهاى ديگر مىباشد ، خواه اين حقايق از قبيل سخن بوده باشد يا عواطف و اراده ها و غير ذلك .\r\n","description":"","footnote":"","page_name":" 188 ","page_number":191},
  {"content":"\r\n\r\nاين تأثير متقابل به عنوان يك اصل در گروه هاى انسانى نيز با تمام كليت حكمفرما است ، البته هر چه كه موجود انسانى به فطرت صافىاش نزديكتر بوده باشد انعكاس اثر شخص يا گروه فعال در وجود او سريعتر و ايجاد اثر مناسب از او در مقابل عوامل شخصى يا گروهى بيشتر و قوىتر مىگردد .\r\nاز همين جا است كه مىتوان ظهور اكثر نمودهاى انسانى را در اجتماعات ، مطابق نظريهء اميل دوركايم تفسير و تحليل نمود كه اين انسانها هستند كه در حال اجتماع و هم زيستى يكديگر را دگرگون مىكنند .\r\nالبته نبايستى در اين اصل هم مانند ساير مسائل به افراطگرى و تفريطگرى تمايل كرد - زيرا ما نمىتوانيم بگوييم كه : اين اجتماع است كه تمام موجوديت فرد را مىسازد .\r\nآيا مىتوان گفت : فردى كه داراى نيروى عاقله نباشد مىتواند اجتماع انسانى براى آن فرد نيروى عقل ايجاد نمايد ؟ آن چه كه مىتوان گفت اين است كه ريشهء اوصاف زيادى را كه در خود انسانها وجود دارد ، اجتماع آنها را مىپروراند و بارور مىسازد .\r\nمثلًا اگر در فرد قدرت تسليم به قانون وجود نداشت قوانين اجتماعى نمىتوانست او را تسليم قانون بسازد ، چنان كه در وحشىها ديده مىشود و همچنين اگر انسان داراى نيروى ايجاد قطب نمايى به نام وجدان در درون خويش نبود ، اجتماع نمىتوانست در وى وجدان را ايجاد نمايد چنان كه اجتماع زنبوران عسل و موريانه ها و مورچگان نتوانسته‌اند براى آنها خود آگاهى و وجدان و تعقل و اختيار ايجاد كند .\r\nخلاصه هر اندازه هم كه آب و هوا و خاك عالى داشته باشيم اگر دانهء گلى وجود نداشته باشد نمىتوان از زمين خالى توقع روييدن گل را داشت .\r\nتفسير ابيات\r\nشوهر به زن مىگويد : تو از سر درخت امرود ( گلابى ) زمين را آن چنان مىبينى كه مطلب توصيف مىكنى ، براى اين كه واقعيت را ببينى بايستى از درخت پائين بيايى . براى\r\n","description":"","footnote":"","page_name":" 189 ","page_number":192},
  {"content":"\r\nاين كه مطلب مرا درك كنى مثال ديگرى را مىزنم : اگر تو بدور خود بگردى پس از آن خواهى ديد كه خانه به دور تو مىگردد .\r\nابو جهل پيغمبر اكرم ما را ديد و گفت : اين چه صورت زشتى است كه از عشيرهء بنى هاشم به وجود آمده است ؟ پيامبر اين گمان او را تصديق كرد ، اما ابو بكر او را ديد و گفت : اى خورشيد جهان تاب كه نه از شرقى و نه از غرب به تابيدن خود ادامه بده و خوش بتاب .\r\nپيامبر حرف ابو بكر را هم تصديق فرموده گفت : اى عزيزى كه از دنياى ناچيز خود را نجات داده‌اى تو هم راست مىگويى ، حاضرين گفتند : اى صدر الورى ( آقاى مردم ) تو چگونه اين دو نفر را كه ضد يكديگر سخن گفتند ، تصديق فرمودى ؟ حضرت فرمود : من مانند آن آيينه‌ام كه با دست الهى صيقلى شده است ، ترك و هندو در من آن را مىبيند كه عينك موجوديت او نشان مىدهد . ( 1 )  هر كس كه در پيش روى خود آيينه‌اى گذاشته است زشت و خوب روى خود را در همان آيينه خواهد ديد .\r\nاى زن اگر تو مرا طمع كار مىبينى از اين كوشش زنانه و مشقت بىهوده بيرون بيا ، رحمتهايى وجود دارد كه به نظر طمع مىرسد ، آن جا كه نعمت هستى وجود دارد طمعى نيست . تو فقر را دو روز امتحان كن ، تا بىنيازى را در فقر به طور مضاعف ( دو برابر ) ببينى . تو به فقر تحمل كن و اين ملال خاطر را رها ساز ، به جهت آن كه عزتى كه خداوند ذو الجلال به آدميان مىبخشد در فقر آنها است .\r\nتو براى من در اين زندگانى همسرى ، به من سركه مفروش ، رو ترش مدار . هزاران جان انسانى در جويبار قناعت غرق درياى عسل مىباشند و صد هزاران جان كه در تلخىها فرو رفته‌اند ، مانند گل آغشته در گل شكر مىباشند .\r\n","description":"","footnote":" ( 1 ) البته بايستى در نظر بگيريم كه اين مطلب به فرض مردود بودن مكتب ايده آليسم است ، و الا بايستى واقعيتها را مطابق درك اعتقاد كرده و تفكيك ميان دو مفهوم « شيء براى ما » و « شيء براى خود » نامفهوم خواهد بود . . ","page_name":" 190 ","page_number":193},
  {"content":"\r\nاى كاش مانند جان آگاهى داشتى ، تا روح من مىتوانست شرح دلم را به تو توضيح بدهد .\r\nاين سخن كه ما آدميان آن را بيان مىكنيم ، مانند شير در پستان جان است ، تا از شنونده كششى نباشد آن شير از جان گوينده به سوى شنونده روانه نخواهد گشت .\r\nاگر شنونده واقعاً جوينده و تشنهء سخن بوده باشد ، اگر واعظ و گوينده خود مرده باشد از اشتياق شنوايى مخاطب زنده خواهد گشت . شنونده هنگامى كه تازه و شاداب باشد ، گوينده اگر گنگ و لال بوده باشد صد زبان باز مىكند .\r\nهنگامى كه شخص نامحرم از در بدرون آيد اهل حرم در پس پرده ها مخفى مىشوند ، اما اگر محرمى در آيد آن اهل حرم كه مستور بودند پرده هاى خود را بردارند ( 1 )  در دنيا هر چيزى را كه زيبا و آراسته مىنمايند براى اشخاص بينا مىكنند نه براى كوران .\r\nآواز چنگ از زير و بم براى گوشهاى كر و ناشنوا نيست .\r\nخداوند مشك را بىهوده معطر نساخته است ، اين عطر آگينى مشك براى مشام صحيح است نه براى كسى كه قوهء شامه اش مختل مىباشد .\r\nخداوند ناى را براى اهرم ساختن و برداشتن اجسام خلق نكرده است ، بلكه براى در آوردن صداى دل ربايى است كه نى مىتواند در آورد .\r\nخداوند ذو الجلال زمين و آسمان و در ميان آنها نور و نار فراوانى ساخته است اين دستگاه خلقت بىهوده نيست ، زمين را براى ما خاكيان بنا نهاده ، آسمان را براى\r\n","description":"","footnote":" ( 1 ) تشبيه فوق براى قابل درك ساختن همان اصل است كه مىگويد : « مستمع صاحب سخن را بر سر كار آورد . » يعنى چنان كه با ورود شخص بيگانه زنان عفيف و پرده نشين خود را مستور مىسازند ، همچنين موقعى كه مخاطب از حقايق بيگانه باشد آن حقايق از درون گوينده بيرون نمىآيند و بلكه پشت پرده خود را مخفى مىدارند . . ","page_name":" 191 ","page_number":194},
  {"content":"\r\nافلاكيان . آن مردى كه در پستى قرار گرفته است ، دشمن كسى است كه در بالا جاى گرفته است . هر مكان براى خود مشترى مخصوصى دارد كه در ميان ديگران نمودار است .\r\nاى زن مستور و با عفاف ، مگر تا كنون خود را براى شخص كورى آرايش كرده‌اى ؟ اگر من تمام جهان را پر از در مكنون نمايم و كسى كه روزى او در يك حد معين بوده ، نتواند از اين در مكنون بهره بردارى كند - تقصير من چيست ؟ حالا ديگر اى زن يا با من پيكار و ستيزه مكن يا من با تو متاركه خواهم كرد .\r\nمن كه حتى از صلح هم بيزارم ، نيك و بد و مفاهيم گوناگون آنها و پيكار در كاوش و ترجيح براى من مفهوم ندارند .\r\nتو ديگر بر زخمهاى جان گدازم نيش مزن ، بر اين جان بىكس زخم وارد مكن ، اگر مىخواهى زندگى كنى خاموش باش ، و الا همين حالا اين خانمان را متلاشى ساخته رها مىكنم .\r\nاگر پاى انسان برهنه باشد بهتر از كفش تنگ مىباشد .\r\n","description":"","footnote":"","page_name":" 192 ","page_number":195},
  {"content":"\r\n\r\nمراعات كردن زن مر شو را و استغفار نمودن از گفتار خود\r\n\r\n( ( 2394 ) ) زن چو ديد او را كه تند و توسن است\r\nگشت گريان گريه خود دام زن است\r\n( ( 2395 ) ) گفت از تو كى چنين پنداشتم ؟\r\nاز تو من اميد ديگر داشتم\r\n( ( 2396 ) ) زن در آمد از طريق نيستى\r\nگفت من خاك شمايم نى ستى ( 1 ) \r\n( ( 2397 ) ) جسم و جان و هر چه هستم آنِ توست\r\nحكم و فرمان جملگى فرمان توست\r\n( ( 2398 ) ) گرز درويشى دلم از صبر جست\r\nبهر خويشم نيست آن بهر توست\r\n( ( 2399 ) ) تو مرا در دردها بودى دوا\r\nمن نمىخواهم كه باشى بىنوا\r\n( ( 2400 ) ) جان تو ، كز بهر خويشم نيست اين\r\nاز براى تستم اين بانگ و حنين\r\n( ( 2401 ) ) خويش من و الله كه بهر خويش تو\r\nهر نفس خواهد كه ميرد پيش تو\r\n( ( 2402 ) ) كاش جانت كش روان من فدى\r\nاز ضمير جان من واقف شدى\r\n( ( 2403 ) ) چون تو با من اين چنين بودى به ظن\r\nهم ز جان بيزار گشتم هم ز تن\r\n( ( 2404 ) ) خاك را بر سيم و زر كرديم چون\r\nتو چنينى با من اى جان را سكون\r\n( ( 2405 ) ) تو كه در جان و دلم جا مىكنى\r\nزين قدر از من تبرّا مىكنى\r\n( ( 2406 ) ) تو تبرّا كن كه هستت دستگاه\r\nاى تبراى تو را جان عذر خواه\r\n( ( 2407 ) ) ياد مىكن آن زمانى را كه من\r\nچون صنم بودم تو بودى چون شمن\r\n( ( 2408 ) ) بنده بر وفق تو دل افروخته است\r\nهر چه گويى پخت گويد سوخته است\r\n( ( 2409 ) ) من سپاناخ ( 2 )  توام هر چم پزى\r\nيا ترش با يا كه شيرين مىسزى\r\n( ( 2410 ) ) كفر گفتم نك به ايمان آمدم\r\nپيش حكمت از سر و جان آمدم\r\n( ( 2411 ) ) خوى شاهانهء تو را نشناختم\r\nپيش تو گستاخ خود درباختم\r\n( ( 2412 ) ) چون ز عفو تو چراغى ساختم\r\nتوبه كردم اعتراض انداختم\r\n\r\n","description":"","footnote":" ( 1 ) ستى آهن ، فولاد . .  ( 2 ) سپاناخ اسفناج . . ","page_name":" 193 ","page_number":196},
  {"content":"\r\n\r\n( ( 2413 ) ) مىنهم پيش تو شمشير و كفن\r\nمىكشم پيش تو گردن را بزن\r\n( ( 2414 ) ) از فراق تلخ مىگويى سخن\r\nهر چه خواهى كن و ليكن اين مكن\r\n( ( 2415 ) ) در تو از من عذر خواهى هست سرّ\r\nبا تو بىمن او شفيعى مستمر\r\n( ( 2416 ) ) عذر خواهم در درونت خلق توست\r\nز اعتماد او دل من جرم جست\r\n( ( 2417 ) ) رحم كن پنهان ز خود اى خشمگين\r\nاى كه خلقت به ز صد من انگبين\r\n( ( 2418 ) ) زين نسق مىگفت با لطف و گشاد\r\nدر ميان گريه بر روى اوفتاد\r\n( ( 2419 ) ) گريه چون از حد گذشت و هاى و هاى\r\nاز حنينش مرد را دل شد ز جاى\r\nچون قرارش ماند و صبرش به جاى ؟\r\nز انكه بىگريه بد او خود دل رباى\r\n( ( 2420 ) ) شد از آن باران يكى برقى پديد\r\nزد شرارى بر دل مرد وحيد\r\n( ( 2421 ) ) آن كه بندهء روى خوبش بود مرد\r\nچون بود چون بندگى آغاز كرد ؟\r\n( ( 2422 ) ) آن كه از كبرش دلت لرزان بود\r\nچون شوى چون پيش تو گريان شود ؟\r\n( ( 2423 ) ) آن كه از نازش دل و جان خون بود\r\nچون كه آيد در نياز او چون بود ؟\r\n( ( 2424 ) ) آن كه در جور و جفايش دام ماست\r\nعذر ما چبود ؟ چو او در عذر خاست\r\nآن كه جز خونريزيش كارى نبود\r\nچون نهد گردن ؟ زهى سودا و سود\r\nآن كه جز گردن كشى نايد ازو\r\nخوش در آيد با تو چون باشد بگو ؟\r\n( ( 2425 ) ) زين للناس حق آراسته است\r\nز انچه حق آراست چون تانند رست ؟\r\n( ( 2426 ) ) چون پى يسكن اليهاش آفريد\r\nكى تواند آدم از حوا بريد ؟\r\n( ( 2427 ) ) رستم زال ار بود وز حمزه بيش\r\nهست در فرمان اسير زال خويش\r\n( ( 2428 ) ) آن كه عالم مست گفتش آمدى\r\nكلمينى يا حميراء مىزدى\r\n( ( 2429 ) ) آب غالب شد بر آتش از نهيب\r\nز آتش او جوشد چو باشد در حجيب\r\n( ( 2430 ) ) چون كه ديگى حايل آمد هر دو را\r\nنيست كرد آن آب را كردش هوا\r\n( ( 2431 ) ) ظاهراً بر زن چو آب ار غالبى\r\nباطناً مغلوب و زن را طالبى\r\n( ( 2432 ) ) اين چنين خاصيتى در آدمى است\r\nمهر حيوان را كمست آن از كمى است\r\n\r\n","description":"","footnote":"","page_name":" 194 ","page_number":197},
  {"content":"\r\n\r\n\r\nآيه\r\n« زُيِّنَ لِلنَّاسِ حُبُّ اَلشَّهَواتِ مِنَ اَلنِّساءِ وَاَلْبَنِينَ وَاَلْقَناطِيرِ اَلْمُقَنْطَرَةِ مِنَ اَلذَّهَبِ وَاَلْفِضَّةِ وَاَلْخَيْلِ اَلْمُسَوَّمَةِ وَاَلأَنْعامِ وَاَلْحَرْثِ ذلِكَ مَتاعُ اَلْحَياةِ اَلدُّنْيا وَالله عِنْدَه حُسْنُ اَلْمَآبِ » 3 : 14 . ( 1 )  ( براى مردم محبت شهوات از زنان و فرزندان و پولهاى كلان ( 2 )  و اسبهاى چرنده و چار پايان و زراعت زينت قرار داده شده است . ( خوشايند است ) ، اينها متاع زندگانى همين دنيا است و در نزد خداست حسن عاقبت ) .\r\n« هُوَ اَلَّذِي خَلَقَكُمْ مِنْ نَفْسٍ واحِدَةٍ وَجَعَلَ مِنْها زَوْجَها لِيَسْكُنَ إِلَيْها » 7 : 189 ( 3 )  ( آن خدايى است كه شما را از نفس واحدى آفريده و از همان نفس همسر او را ايجاد كرد تا به او آرامش پيدا كند . )\r\nروايت\r\n1 - كلمينى يا حميراء .\r\n( مرا به سخن وادار كن اى عايشه ) .\r\nمدرك اين روايت در گذشته ذكر شده است .\r\n","description":"","footnote":" ( 1 ) سوره آل عمران ، آيهء 14 . .  ( 2 ) در مقدار قنطار ميان لغويّون اختلاف وجود دارد ، بعضى مىگويند : هزار دينار است يا دوازده هزار درهم ، بعضى ديگر مىگويند هشتاد هزار درهم مىباشد . .  ( 3 ) سوره اعراف ، آيهء 189 . . ","page_name":" 195 ","page_number":198},
  {"content":"\r\n\r\n\r\n\r\n( ( 2422 ) ) آن كه از كبرش دلت لرزان بود\r\nچون شوى چون پيش تو گريان شود\r\n\r\nاظهار درماندگى نيرومند هيجان روحى شگفت انگيزى توليد مىكند\r\nيكى از پديده هاى روحى ما كه هنوز كاملًا توضيح داده نشده است ، هنگامى بروز مىكند كه شخص مقتدرى را كه از همه جهات بر يك فرد يا به يك جامعه استيلا و برترى داشته است و اين انسانها در زير بار قدرت او درمانده بودند - چنان ناتوانى احاطه نمايد كه در مقابل همان انسانهاى ناتوان ابراز ناتوانى و پستى و خوارى نمايد .\r\nاين پديدهء روانى كه براى شاهد اين منظره نمودار مىگردد ، نمىتوان گفت از قبيل عاطفهء مجرد يا دل سوزى و تأسف و غير ذلك مىباشد ، بلكه چنين به نظر مىرسد كه انسان هر اندازه كه در بارهء آن نيرومند داراى تجربه هاى عميق و معلومات كافى بوده باشد ، يك حالت روانى را در خود احساس خواهد كرد كه بايستى بگوييم مركب است از عبرت و احساس نزول پس از صعود « كه خود نمود ديگرى از روح است » و دل سوزى و عظمتى كه در همين شخص بال شكسته احساس مىشود و پديده هاى ديگرى كه ناشى از تصور مفاهيم متعددى در منظرهء مزبور مىباشد و اين كه بعضى از روان شناسان سراغ پديده هاى روحى مركب را در اين گونه موارد نمىدهند ، ناشى از سطح بينى آنها است .\r\n\r\n( ( 2431 ) ) ظاهراً بر زن چو آب ار غالبى\r\nباطناً مغلوب و زن را طالبى\r\n\r\nمرد مانند آب و زن مانند آتش است كه تدريجاً او را بخار كرده به هوا مىدهد\r\nيكى از عالىترين تشبيهاتى كه در بارهء دو صنف مرد و زن گفته شده است ، همين تشبيه است كه جلال الدين بيان كرده ، اين تشبيه داراى دقت و ظرافت فوق العاده‌اى است .\r\n","description":"","footnote":"","page_name":" 196 ","page_number":199},
  {"content":"\r\n\r\nمىگويد : اگر چه مرد به جهت مقاومت بيشتر جسمانى و انديشهء تابناكتر و زيادتى تحمل حوادث مانند آب است كه بر آتش پيروز است ، ولى زن هم مانند آتش است كه با فاصلهء يك ظرف آب كه روى آتش بگذارند ، آب را بخار كرده و از بين مىبرد . در مقابل اين مزايا كه به مرد داده شده است زن نيز از مزاياى ديگرى برخوردار است كه مرد فاقد آن است .\r\nبهترين جمله‌اى كه در مزاياى زن گفته شده است اين است كه : مرد در اغلب حالات مفهومى از زندگانى را درك مىكند ولى زن زندگانى را مىچشد .\r\nمرد زيبايىها را مىبيند و آن را درك مىكند ولى زن زيبايى را جزء روحش قرار مىدهد و به عبارت مختصرتر آن چه را كه زن مىچشد مرد مىداند .\r\nروى همين مزاياى تقسيم شده است كه هيچ يك از دو صنف در حالات معتدل روانى نمىتواند بر ديگرى غلبه كند . آن چه كه پيش از اسلام جريان داشته است ، اين بوده است كه از نظر رسوم و عادات و حقوقى كه آن دو صنف را از يكديگر جدا مىكرده است ، مرد را پيروز و زن را در زندگى اجتماعى محكوم به شكست ساخته بود و اين محكوم به شكست بودن زن را از نظر روانى پست و ناچيز مىكرد - زيرا تلقينات اجتماعى و حقوقى در روان انسانى تأثير بسزايى دارد ، ولى از ظهور اسلام به اين طرف اعلام تساوى شخصيت انسانى مرد و زن رسماً اعلام شد و در قرآن مجيد به اين تساوى بارها اشاره شده است ، فقط چنان كه در گذشته گفتيم تفاوتى كه ميان آن دو صنف از نظر حقوقى برقرار گشت براى ايجاد هماهنگى در حفظ سيستم خانواده و تربيت فرزندان بود كه راهى غير از اين تعديل وجود نداشت كه منطق اسلام مقرر ساخت .\r\nتفسير ابيات\r\nهنگامى كه زن ديد وضع روانى مرد خيلى آشفته و تند است بناى گريه نهاد زيرا گريه دام هر زنى است كه در مقابل شوهر خود را ناتوان احساس مىكند . گفت اى شوهر عزيز ، من در حق تو چنين خيالى نداشتم من از تو اميدهاى ديگرى را در سر مىپرورانيدم .\r\n","description":"","footnote":"","page_name":" 197 ","page_number":200},
  {"content":"\r\nزن خود را در مقابل شوهر به كلى منفى ساخت و از موجوديت خويش دست برداشت و گفت : من خاك پاى توام نه كدبانوى خانه ، همهء جسم و جانم در حكم و فرمان تست . اگر من از بىنوايى ناليده‌ام براى خودم نبوده است بلكه اين دل سوزى براى تو بود ، تو بودى كه در هنگام دردها دوايم بودى ، من نمىخواهم در اين موقع تو را بىنوا بگذارم يا بىنوا ببينم . سوگند به جان تو كه اين شكوه ها و ناله ها براى خودم نيست اين بانگ و ناله از براى تست .\r\nمن خويش خودم را براى خويش تو مىخواهم در هر نفس زدن « خويش من » مىخواهد كه در مقابل تو دست از خود بر دارد .\r\nاى كاش آن جان تو « كه جانم به فدايش باد » از اعماق روح من با خبر و آگاه بودى . از آن جهت كه تو در بارهء من چنين گمان بدى داشته‌اى ، من از جان و تن بيزار گشته‌ام . حال كه وضع روانى تو با من اين گونه بر آشفته است ، خاك بر سر سيم و زر بپاشيم .\r\nتو كه در جان و دل من جاى دارى چرا اين قدر از من دورى مىجويى ؟ تو از من دورى كن و بيزارى نما ، تو صاحب قدرتى ، جان من پوزش خواه بيزارى تو باد . اى شوهر عزيز ، به ياد بيار آن زمانها كه تو مانند بت پرست و من براى تو مانند بتى بودم . اين بندهء تو در محبت تو بر افروخته است . تو به هر چه كه بگويى پخته است ، بنده ات خواهد گفت : آن چيز سوخته است .\r\nمن مانند اسفناج تو هستم ، هر چه كه از من مىخواهى بپز ، مىخواهى غذاى ترش يا شيرين هر چه تو سزاوار بينى من همانم .\r\nاگر من با آن شكوه ها كفر گفته‌ام اينك به ايمان بر گشته‌ام ، پيش حكم تو با سر و جان آمده‌ام ، آرى چون خاصيت شاهانهء تو را نمىشناختم گستاخانه در پيش تو سخنها گفته خود را باختم .\r\nاز آن جهت كه عفو تو براى من مانند چراغ روشنگر درونم بود و باعث مىشد كه هر چه در دل دارم بگويم ، اگر به اميد عفو تو اعتراضى كرده‌ام اكنون توبه مىكنم .\r\n","description":"","footnote":"","page_name":" 198 ","page_number":201},
  {"content":"\r\nاين شمشير و كفن را در اختيار تو مىگذارم ، مىخواهى گردنم را بزن و بكش .\r\nتو چرا از فراق و جدايى تلخ سخن مىگويى ؟ هر چه كه مىخواهى بگو ، ولى در بارهء جدايى حرفى مگو ، من يك عذر خواه نهانى در درون تو دارم كه اگر من خودم هم نباشم او شيفتهء هميشگى من مىباشد .\r\nعذر خواه من در درون تو همان خلق نيكوى تست ، با اعتماد به آن خلق نيكو بود كه دل من به خيال جرم افتاد .\r\nبا بر كنارى از خويش ( كه حال غضب و غرور آن را فرا گرفته است ) در بارهء من ترحمى نما ، اى شوهرى كه خلق تو شيرينتر از صد من عسل است .\r\nبدينسان زن با لطف و ظرافت و انبساط روحى با شوهرش سخن مىگفت ، تا در ميان گريه به زمين افتاد .\r\nهنگامى كه گريه و هاى هاى زن از حد گذشت ناله هاى او دل مرد را از جا كند . چگونه مرد مىتوانست كه آرامش خود را حفظ نمايد ، در صورتى كه آن زن بدون گريه خود دل ربا بود ؟ از آن باران گريه هاى زن برقى زد و در دل آن مرد يگانه فروزان گشت .\r\nآن زنى كه مرد در حال معمولى بندهء روى زيبايش بود ، اكنون كه آغاز بندگى مىكند حال مرد چگونه مىشود ؟ كسى كه از كبرش دل تو لرزان گردد ، اگر در پيش تو بناى گريه را بگذارد چه حالت روحى پيدا خواهى كرد ؟ آن كسى كه از ناز او دل و جان تو خونين مىگردد ، اگر در راز و نياز با تو در آيد حال تو چگونه خواهد بود ؟ آن زن كه جور و جفايش به منزلهء دام وجود ما است اگر او در صدد عذر خواستن در آيد چه عذرى خواهيم آورد ؟ آن كسى كه كار او فقط خونريزى بود ، اكنون چگونه گردن بر كشته شدن مىنهد ؟ آرى يك سوداى شگفت انگيزى است .\r\nآن كسى كه غير از گردن كشى كارى از او ساخته نبود اكنون كه با تو با سر خوشى\r\n","description":"","footnote":"","page_name":" 199 ","page_number":202},
  {"content":"\r\nدر آيد دل تو را خواهد شورانيد . خداوند مىفرمايد : « براى مردم زنها و فرزندان آراسته شده است ) آن چه را كه خود حق آراسته است ، مرد چگونه مىتواند از آن رهايى پيدا كند ؟ بدان جهت كه هدف خدا از آفريدن زن آرامش مرد بود ، آدم عليه السلام چگونه مىتواند از حوا عليه السلام ببرد ؟ اگر انسان از نظر نيرومندى رستم زال و از حمزه عليه السلام قوىتر باشد بالاخره اسير پير زال خويش است . پيامبر عظيم الشان اسلام كه جهانى از گفتار او مست مىگشت به عايشه مىگويد : « مرا به صحبت وادار » .\r\nآب از نهيبى كه دارد بر آتش غالب مىشود ( مرد بر زن ) اما اگر همين آب در يك ظرفى قرار بگيرد و روى آتش گذاشته شود مانند ديگ ، همان آتش تدريجاً آن آب را بخار نموده نابود خواهد كرد ( زن مرد را ) .\r\nاگر چه در ظاهر مانند آب بزن پيروز هستى ، ولى در باطن مغلوب و طالب زن مىباشى . اين مغلوبيت را مهر و محبت ضرورى مىسازد و اين خاصيت از آن آدمى است و در حيوان وجود ندارد - زيرا كه حيوان ناچيز است و مهر و محبت او هم ناچيز مىباشد .\r\n","description":"","footnote":"","page_name":" 200 ","page_number":203},
  {"content":"\r\n\r\n\r\n\r\nدر بيان حديث انه يغلبهن الجاهل و يغلبن العاقل\r\n\r\n( ( 2433 ) ) گفت پيغمبر كه زن بر عاقلان\r\nغالب آيد سخت بر صاحب دلان\r\n( ( 2434 ) ) باز بر زن جاهلان غالب شوند\r\nز انكه ايشان تند و بس خيره روند\r\n( ( 2435 ) ) كم بودشان رقت و لطف و و داد\r\nز انكه حيوانى است غالب بر نهاد\r\n( ( 2436 ) ) مهر و رقت وصف انسانى بود\r\nخشم و شهوت وصف حيوانى بود\r\n( ( 2437 ) ) پرتو حق است و آن معشوق نيست\r\nخالق است او گوئيا مخلوق نيست\r\n\r\nروايت\r\nحديث فوق را بعضى از علماء به پيغمبر نسبت داده‌اند و مضمون آن چنين است كه « مرد نادان خود را به زن پيروز مىكند ، در صورتى كه مرد عاقل مغلوب زن مىشود . »\r\n\r\n( ( 2436 ) ) مهر و رقت وصف انسانى بود\r\nخشم و شهوت وصف حيوانى بود\r\n\r\nمحبت اصيل و نازك دلى از اوصاف انسانى است\r\nميان عاطفهء حيوانات و انسانها فرق زيادى است - زيرا انسان محبتى كه مىورزد با داشتن صدها پديدهء روانى آن محبت را مىتواند عالىتر و انسانىتر بسازد ، به خلاف حيوان كه محبت او از روى شهوت و عاطفهء ناخود آگاه و كناره جويى آن از خشم حيوانى نيز ناخود آگاه مىباشد و همچنين داشتن دل ظريف و نازك كه در مقابل حوادث و رويدادهاى غم انگيز كه بر ديگران هجوم مىآورد ، مخصوص نوع انسانى است به همين جهت است كه انسانهاى قسى القلب همواره كارهايى كرده‌اند كه باعث ننگ آدميان بوده است و تمام جنايات تاريخ را همين افرادى كه بايستى گفت از انسانيت مسخ شده ، فقط در كالبد ظاهرى با انسانها شركت دارند انجام داده‌اند . به طور كلى\r\n","description":"","footnote":"","page_name":" 201 ","page_number":204},
  {"content":"\r\n\r\nتفاوت ميان محبت و كينهء حيوان و انسان همان تفاوت ميان حيوان و انسان است و دو پديدهء محبت و كينه در دو نوع مزبور به اندازهء گسترش و عمق « خود » مخصوص به هر يك از آنها است .\r\nتفسير ابيات\r\nگفت پيغمبر كه : زنها همواره بر مردان خردمند پيروز مىگردند - زيرا مردان خردمند مىدانند كه زنها ظريف و زود شكن مىباشند ، در صورتى كه اشخاص نادان و قسى القلب بر زنان غالب مىشوند . علت اين مسئله كاملًا روشن است زيرا انسان خردمند كاملًا احساس مىكند كه نبايستى با كسى كه ناموس او در اختيار او است و بلكه شخصيت او در گروگان او است ، پنجه در افكند . همچنين مىداند كه ظرافت زن جزء زيبايىهاى اوست و اگر حالت مبارزه با مرد بگيرد آن زيبايى را از دست خواهد داد . جاهلان مانند حيوانات رقت قلبى ندارند ، مهر و نازك دلى از مختصات انسانى است ، خشم و شهوت از آن حيوانات . كسى كه حقيقتاً از لطف و و داد و رقت قلبى بهره مند است در حقيقت او معشوق انسانها نيست بلكه پرتو حق است ، گويى او به قول ابن سينا رب النوع انسانى است ، انسان معمولى نيست .\r\n","description":"","footnote":"","page_name":" 202 ","page_number":205},
  {"content":"\r\n\r\n\r\nتسليم كردن مرد خود را به امر زن و اعتراض او را اشارهء حق دانستن ، نظامى در شيرين و خسرو فرمود :\r\n\r\nبه نزد عقل هر داننده‌اى هست\r\nكه با گردنده گرداننده‌اى هست\r\nاز آن چرخه كه گرداند زن پير\r\nقياس چرخ گردون را همىگير\r\n( ( 2438 ) ) مرد از آن گفتن پشيمان شد چنان\r\nكز عوانى ساخت مردن عوان\r\n( ( 2439 ) ) گفت خصم جان جان چون آمدم\r\nبر سر جان من لگدها چون زدم ؟\r\nچون قضا آيد نماند فهم و راى\r\nكس نمىداند قضا را جز خداى\r\n( ( 2440 ) ) چون قضا آيد فرو پوشد بصر\r\nتا نداند عقل ما پا را ز سر\r\nز ان امام المتقين داد اين خبر\r\nگفت إذا جاء القضاء عمى البصر\r\n( ( 2441 ) ) چون قضا بگذشت خود را مىخورد\r\nپرده بدريده گريبان مىدرد\r\n( ( 2442 ) ) مرد گفت اى زن پشيمان مىشوم\r\nگر بدم كافر مسلمان مىشوم\r\n( ( 2443 ) ) من گنهكار توام رحمى بكن\r\nعذر من بپذير و بشنو اين سخن\r\n( ( 2444 ) ) كافر پير ار پشيمان مىشود\r\nچون كه عذر آرد مسلمان مىشود\r\n( ( 2445 ) ) حضرتى پر رحمت است و پر كرم\r\nعاشق او هم وجود و هم عدم\r\n\r\nروايت\r\n« إذا جاء القضاء ضاق الفضاء و إذا جاء القدر عمى البصر » ( هنگامى كه قضا فرا مىرسد فضا براى انسان تنگ مىگردد و هنگامى كه قدر نازل مىشود ديده گان انسان نابينا مىشود ) .\r\n\r\n( ( 2439 ) ) گفت خصم جان جان چون آمدم ؟\r\nبر سر جان من لگدها چون زدم ؟\r\n\r\nبا ظلم به ديگران ستمكار خويش مىشويم\r\nآرى گاهى انسان در حال غضب و عصبانيت آن چنان خود را از دست مىدهد كه تيشه به ريشهء خود مىزند ولى متوجه نيست - زيرا هنگامى كه انسان « خود » را از دست\r\n","description":"","footnote":"","page_name":" 203 ","page_number":206},
  {"content":"\r\nداد آگاهى او به خويشتن نيز سلب مىشود و خود او مانند يك موجود ديگر بلكه گاهى مانند يك موجود مزاحم جلوه نموده ، انسان در از بين بردن آن « من خويش » آن چنان مىكوشد كه در مقابل دشمن خونينش ، ( دشمن ستمكار ) در آخر كار از ستم خود پشيمان مىگردد زيرا مىبيند دود آن آتش كه خود شعله ور ساخته است به ديده گان او فرو مىرود و تدريجاً همين دود او را به خود متوجه مىسازد ، مىبيند كه هر ستمى كه كرده است ، در حقيقت آن ستم را به خود پذيرفته است .\r\n« لَها ما كَسَبَتْ وَعَلَيْها مَا اِكْتَسَبَتْ » . 2 : 286 ( به نفع او است هر چيز سود بخشى را كه كسب نموده و عليه او است هر چيز مضرى را كه اندوخته است ) .\r\n\r\nچون قضا آيد نماند فهم و راى\r\nكس نمىداند قضا را جز خداى\r\n\r\nاين مسئله در گذشته مشروحاً مورد بررسى قرار گرفته است .\r\nاما استشهاد جلال الدين در مضامين ابيات مورد بحث به روايت سپس تذكر به داستان پير زن آن پير زن كه در اشعار نظامى گنجوى موجود است ، فقط از ناحيهء اينست كه قضا را هم كه انسان بر سر خود مىآورد معلول كارى است كه انجام داده است .\r\n","description":"","footnote":"","page_name":" 204 ","page_number":207},
  {"content":"\r\n\r\nدر بيان آن كه موسى عليه السلام هر دو مسخر يك مشيتاند ، چنان كه زهر و پادزهر و ظلمات و نور و مناجات فرعون با خدا\r\n\r\n( ( 2446 ) ) كفر و ايمان عاشق آن كبريا\r\nمس و نقره بندهء آن كيميا\r\n( ( 2447 ) ) موسى و فرعون معنى را رهى\r\nظاهر اين ره دارد و آن بىرهى\r\n( ( 2450 ) ) ز آن كه موسى را منور كرده اى\r\nمر مرا هم ز ان مكدر كرده اى\r\n( ( 2451 ) ) ز آن كه موسى را تو مه رو كرده اى\r\nماه جانم را سيه رو كرده اى\r\n( ( 2452 ) ) بهتر از ماهى نمود استاره ام\r\nچون خسوف آمد چه باشد چاره‌ام ؟\r\n( ( 2453 ) ) تو بتم گر ربّ و سلطان مىزنند\r\nمه گرفت و خلق پنگان مىزنند ( 1 ) \r\n( ( 2454 ) ) مىزنند آن طاس و غوغا مىكنند\r\nماه را از زخمه رسوا مىكنند\r\n( ( 2455 ) ) من كه فرعونم ز شهرت واى من\r\nزخم طاس آن ربى الاعلاى من\r\n( ( 2456 ) ) خواجه تاشانيم اما تيشه ات\r\nمىشكافد شاخ را در بيشه ات\r\n( ( 2457 ) ) باز شاخى را موصل مىكنى\r\nشاخ ديگر را معطل مىكنى\r\n( ( 2458 ) ) شاخ را بر تيشه دستى هست ؟ نى\r\nهيچ شاخى از دست تيشه رست ؟ نى\r\n( ( 2459 ) ) حق آن قدرت كه در تيشه تو راست\r\nاز كرم كن اين كجىها را تو راست\r\n( ( 2460 ) ) باز با خود گفته فرعون اى عجب\r\nمن نه در يا ربناام جمله شب ؟\r\n( ( 2461 ) ) در نهان خاكى و موزون مىشوم\r\nچون به موسى مىرسم چون مىشوم\r\n( ( 2462 ) ) رنگ زرّ قلب ده تو مىشود\r\nپيش آتش چون سيه رو مىشود\r\n( ( 2463 ) ) نى كه قلب و قالبم در حكم اوست\r\nلحظه‌اى مغزم كند يك لحظه پوست\r\n( ( 2465 ) ) يك دمى ماهم كند يك دم سياه\r\nخود چه باشد غير از اين كار إله\r\n( ( 2464 ) ) سبز گردم چون كه گويد كشت باش\r\nزرد گردم چون كه گويد زشت باش\r\n\r\n","description":"","footnote":" ( 1 ) پنگان طاس ، ناصر خسرو اين كلمه را در طاس واژگون به كار برده مىگويند :\r\nچيست اين خيمه كه گويى پر گهر درياستى * با هزاران در پنگانى از ميناستى . ","page_name":" 205 ","page_number":208},
  {"content":"\r\n\r\n\r\n( ( 2466 ) ) پيش چوگانهاى حكم كن فكان\r\nمىدويم اندر مكان و لا مكان\r\n( ( 2467 ) ) چون كه بىرنگى اسير رنگ شد\r\nموسيى با موسيى در جنگ شد\r\n( ( 2468 ) ) چون به بىرنگى رسى كآن داشتى\r\nموسى و فرعون دارند آشتى\r\n( ( 2469 ) ) گر تو را آيد بر اين گفته سؤال\r\nرنگ كى خالى بود از قيل و قال ؟\r\n( ( 2470 ) ) اى عجب كاين رنگ از بىرنگ خاست\r\nرنگ با بىرنگ چون در جنگ خاست\r\n( ( 2471 ) ) چون كه روغن را ز آب اسرشته اند\r\nآب با روغن چرا ضد گشته‌اند ؟\r\n( ( 2472 ) ) چون گل از خارست و خار از گل چرا\r\nهر دو در جنگند و اندر ماجرا ؟\r\n( ( 2473 ) ) يا نه جنگ است اين براى حكمت است\r\nهمچو جنگ خر فروشان صنعت است\r\n( ( 2474 ) ) يا نه اين است و نه آن حيرانى است\r\nگنج بايد جست اين ويرانى است\r\n( ( 2475 ) ) آن چه تو گنجش توهّم مىكنى\r\nز ان توهّم گنج را گم مىكنى\r\n( ( 2476 ) ) چون عمارت دان تو وهم و رايها\r\nگنج نبود در عمارت جايها\r\n( ( 2477 ) ) در عمارت هستى و جنگى بود\r\nنيست را از هستها ننگى بود\r\n( ( 2478 ) ) نى كه هست از نيستى فرياد كرد\r\nنيست خود آن هست را واداد كرد\r\n( ( 2479 ) ) تو مگو كه من گريزانم ز نيست\r\nبلكه او از تو گريزان است ايست\r\n( ( 2480 ) ) ظاهراً مىخواندت او سوى خود\r\nوز درون مىراندت با چوب رد\r\nقومى اندر آتش سوزان چو ورد\r\nقومى اندر گلستان با رنج و درد\r\n( ( 2481 ) ) نعلهاى باژگونه است اى سليم\r\nنفرت فرعون را دان از كليم\r\n\r\nآيه\r\n« فَكَذَّبَ وَعَصى ، ثُمَّ أَدْبَرَ يَسْعى ، فَحَشَرَ فَنادى ، فَقالَ أَنَا رَبُّكُمُ اَلأَعْلى ، فَأَخَذَه الله نَكالَ اَلآخِرَةِ وَاَلأُولى » 79 : 21 - 25 ( 1 )  هر چه كه فرعون آيات الهى را به وسيلهء موسى عليه السلام ديد » باز تكذيب نموده\r\n","description":"","footnote":" ( 1 ) سوره النازعات ، آيهء 21 تا 25 . . ","page_name":" 206 ","page_number":209},
  {"content":"\r\n\r\nنافرمانى كرد سپس رو گردان گشت و در اغواى مردم كوشيد ( يا به سرعت از آيات خدايى دور شد ) مردم را دور خود گرد آورده گفت : من خداى اعلاى شما هستم خداوند در سقوط و نكبت اخروى و دنيوى او را گرفت .\r\n\r\n( ( 2467 ) ) چون كه بىرنگى اسير رنگ شد\r\nموسيى با موسيى در جنگ شد\r\n\r\nآيا كفر و ايمان و كافر و مؤمن در دستگاه هستى از نظر خداوندى يكسان هستند ؟\r\nاين مبحث در گذشته تا حدودى بررسى شده است و چون جلال الدين در اين ابيات دوباره آن را مطرح ساخته و نكات اضافى ديگرى دارد ، لذا مجبوريم در اين مورد نيز به شرح و تحليل مناسب بپردازيم .\r\nدر كتاب مثنوى و ديوان شمس تبريزى مسأله‌اى را كه عنوان مبحث قرار داده‌ايم جلال الدين پاسخ مثبت داده است و از ابيات او ظاهر مىشود كه او كفر و ايمان و كافر و مسلمان را با نظر زير بناى هستى مساوى دانسته و تفاوت آنها را در صحنهء روبناى هستى و اجتماعات مىداند .\r\nاين مطلب را در مباحث گذشته رسيدگى نموده‌ايم و اما آن چه را كه در اين جا بايد مورد تأمل قرار دهيم ، موضوع تساوى موسى و فرعون « به عبارت عمومىتر مؤمن و كافر » مىباشد .\r\nاين كه مىگويد :\r\n\r\n( ( 2467 ) ) چون كه بىرنگى اسير رنگ شد\r\nموسيى با موسيى در جنگ شد\r\n\r\nچند احتمال دارد كه آنها را به طور اختصار بيان مىكنيم :\r\nاحتمال اول اين است : هنگامى كه خداوند انسانها را آفريده همهء آنها را بدون كوچكترين مزيت و به طور تساوى به وجود آورده است .\r\n","description":"","footnote":"","page_name":" 207 ","page_number":210},
  {"content":"\r\nافراد انسانى همگى از اعضاى برونى و نيروهاى درونى برخوردار بوده و همهء آنها را عقل و وجدان و مشاعر و . . . عطا فرموده است .\r\n« وَنَفْسٍ وَما سَوَّاها . فَأَلْهَمَها فُجُورَها وَتَقْواها . قَدْ أَفْلَحَ مَنْ زَكَّاها وَقَدْ خابَ مَنْ دَسَّاها » 91 : 7 - 10 ( 1 )  ( سوگند به نفس انسانى و به كسى كه او را تنظيم نمود ، هم نيروى فجور و هم نيروى تقوا در او بوديعت نهاد ، هر كس كه آن نفس را تزكيه كرد رستگار گشت و هر كس كه آن را مغشوش و مختل ساخت و از رحمت الهى مأيوس شد ) .\r\nتمام افراد انسانى مساوى آفريده شده‌اند ، هنگامى كه به اين خاكدان گام مىگذارند از نظر بهره بردارى از سرمايه و كيفيت و كميتهاى ناشى از عوامل درونى و بيرونى اختلافات شروع مىشود . يعنى يكى تابع نفس اماره و شهواتش مىشود يا كافر مىگردد ، ديگرى بالعكس تابع عقل و وجدان مىباشد ، در نتيجه رستگار و مؤمن مىشود .\r\nدر حقيقت رنگ همان پديده هاى درونى شخصى و عوامل برونى است كه پيرامون انسانها را در اين دنيا مىگيرند و اما در مقابل عالم ما وراى طبيعت يعنى به نسبت به خداوند بىرنگ مىباشند .\r\nاحتمال دوم اين است : كه چون هر فرد از انسان داراى شخصيتى است كه دو رو دارد ( روى به ما وراى طبيعت و روى به طبيعت ) آن روى ما وراى طبيعىاش كه تمام نيروى وجود از آن است و ما گاهى آن را مطابق بعضى از روايات شعاع الهى معرفى نموديم براى همهء افراد يكى است ، يعنى تمام افراد انسانى از آن روى ما وراى طبيعى به يكسان بهره بردارى مىكنند ، مانند لامپهاى رنگارنگ كه در مقابل الكتريسيته و ماهيت واحد آن يكسان مىباشند . اين لامپها موجوديتهاى گوناگون انسانى است كه خود مىسازد ، ولى آن شعاع الهى در اختيار هيچ كس نبوده و در همه مساوى است .\r\nاحتمال سوم : مقصود از رنگ كيفيتى است كه روح انسانى در همين جهان بر خود مىگيرد ، اما از نظر تمام اجزاء درونى و برونى و تماس با طبيعت و جريانات\r\n","description":"","footnote":" ( 1 ) سوره شمس ، آيات 7 تا 10 . . ","page_name":" 208 ","page_number":211},
  {"content":"\r\nقوانين طبيعت كه همگى ناخود آگاهند مساوى بوده و بىرنگ مىباشند . اين رنگى كه روح بر خود مىگيرد ، ناشى از نيتها و هدفهايى است كه انسان در اين زندگى براى خود انتخاب مىكند .\r\nاحتمال چهارم از مكتب وحدت وجود بهره دارى نموده ، مىگويد : تمام موجودات با نظر به اين كه داراى وجود هستند يا از آن جهت كه موجود مىباشند ، در حقيقت وجود با يكديگر اشتراك دارند و آنها در حقيقت مساوى هستند .\r\nاين ماهيات است كه آنها را رنگ آميزى مىكند ، مانند نور كه يك حقيقت است ، ولى افراد آن به جهت عوارض خارج از حقيقت داراى شدت و ضعف بوده از اين جهت با يكديگر اختلاف دارند .\r\nاين احتمال كه به روش جلال الدين نزديكتر است به اين نحو تفسير مىشود كه نور وجود در همه يكسان است ، اين خصوصيات ناشى از موجوديت آنها در جهان هستى است .\r\nالبته موسى و فرعون بودن باز به اين اختلاف مربوط نيست ، بلكه مربوط به طرز روش اختيارى آنها در جهان هستى است .\r\nاحتمال پنجم از مكتب وحدت موجود بهره بردارى نموده مىگويد : در حقيقت در ديار هستى بيش از يك موجود وجود ندارد و آن هم خدا است و بقيهء اجزاء يا شئون آنند ، همانطور كه جامى در يكى از رباعياتش اشاره كرده و مىگويد :\r\n\r\nچون حق به تفاصيل و شئون گشت عيان\r\nمشهود شد اين عالم پر سود و زيان\r\nچون باز روند عالم و عالميان\r\nدر رتبهء اجمال حق آيد به ميان\r\n\r\nدر اين فرض بىرنگى همان حقيقت موجود است كه شائبهء هيچ گونه رنگ و اختلافى در آن وجود ندارد زيرا بسيط الحقيقة بوده و از كوچكترين كيفيت و مقولاتى كه باعث اختلاف مىشود بر كنار مىباشد . اين احتمال اخير را چنان كه در مباحث گذشته گفتيم : نه تعقل و وجدان قبول مىكند و نه كسى تا كنون توانسته است اين مكتب را حقيقتاً اثبات نمايد و سؤالات مربوطه به آن را پاسخ بدهد ، اگر چه براى فرار از بعضى مشكلات مطرح است .\r\n","description":"","footnote":"","page_name":" 209 ","page_number":212},
  {"content":"\r\nدر بارهء بىرنگى و با رنگى كه جلال الدين در ابيات مورد تفسير وارد بحث شده است ، بالاخره به يك نظريهء قاطعانه‌اى نرسيده ، مىگويد :\r\n\r\n( ( 2472 ) ) چون گل از خار است و خار از گل چرا\r\nهر دو در جنگند و اندر ماجرا ؟\r\n( ( 2473 ) ) يا نه جنگى است اين براى حكمت است\r\nهمچو جنگ خر فروشان صنعت است\r\nيا نه اين است و نه آن حيرانى است\r\nگنج بايد جست اين ويرانى است\r\n\r\nمىگويد : اگر همهء انسانها يكى هستند پس اين جنگ و نزاعها براى چيست ؟ سه بيت فوق را در پاسخ سؤال مزبور مىگويد و از اين ابيات به خوبى روشن مىشود كه جلال الدين نمىتواند صريحاً براى تفسير اين بىرنگى از وحدت موجود بهره بردارى كند .\r\nآن چه كه مىتوان با ملاحظهء بعضى از مطالب ديگر جلال الدين و شهادت بعضى از شارحين با اطلاع منظور نمود ، اين است كه بعيد نيست جلال الدين براى تفسير بىرنگى و با رنگى از احتمال چهارم بهره بردارى نموده است كه وحدت وجود تشكيكى بوده باشد ، مانند نور كه يكى است با خصوصيات ناشى از مراتب آن .\r\nبه هر حال چنان كه از سه بيت فوق بر مىآيد بالاخره جلال الدين از آن جهت كه سؤال جنگ و نزاع ميان اين بىرنگها را نمىتواند تحليل روشن و قاطعانه نمايد ، مىگويد :\r\n\r\n( ( 2474 ) ) يا نه اين است و نه آن حيرانى است\r\nگنج بايد جست اين ويرانى است\r\n\r\nاحتمال مىرود هنگامى كه جلال الدين احساس مىكند ، با اين كه در صدد پاسخ به نزاع ميان بىرنگها بر آمده است ، اين پاسخها هيچ يك قانع كننده نيست ، مىگويد : باز مطلب در چون و چراها و استدلالها غوطه ور شده است . از اينجا بگذريم و به همان حيرت عارفانهء خود ادامه بدهيم نظير اين مطلب را در گذشته هم بقرار ذيل گفته است :\r\n\r\nگه چنين بنمايد و گه ضد اين\r\nجز كه حيرانى نباشد كار دين\r\nنه چنان حيران كه پشتش سوى اوست\r\nبل چنين حيرت كه محو و مست دوست\r\n\r\nاما داستان اين كه فرعون در شبها دعا و نيايش مىكرد ، از نظر تاريخى ثابت\r\n","description":"","footnote":"","page_name":" 210 ","page_number":213},
  {"content":"\r\n\r\nنشده است و اگر هم در بارهء شخص فرعون چنين قضيه‌اى ثابت شود ، تبه كاران فراوانى وجود دارند كه به هيچ وجه رو به خدا نمىروند ، لذا بهره بردارى از داستان فرعون به عنوان قانون كلى در بارهء تبه كاران دشوار خواهد بود .\r\n\r\nاين چه غل است اى خدا بر گردنم ؟\r\nور نه غل باشد كه گويد من منم ؟\r\n\r\nمن و مايى سنگينترين زنجير بر گردن انسانى است\r\nاين مسئله هم بارها در مثنوى و در ساير كتابهاى اخلاقى و منابع عالى انسانى گوشزد شده است كه هيچ فردى از انسان نمىتواند مادامى كه در زنجير خود پرستى اسير شده است ، گامى در راه تكامل بر دارد .\r\nشگفت انگيزترين وضع روانى همين است كه انسان هر چه كه با قصد تعالى و تكامل « من » گام بر دارد ، همواره به عقب بر مىگردد - گويى خود پرستى از بت پرستى هم پستتر است - زيرا خداى عز و جل براى بت پرست منظور است ، ولى آن بت را شريك و همكار درجه دوم او قرار مىدهد ، در صورتى كه در خود پرستى به كلى خدا از نظر مىرود . خلاصه هر چه كه انسان را به خود جلب كند و آن اندازه او را از خود بگيرد كه ديگر توجهى به ما وراى آن نداشته باشد ، آن موضوع براى او معبود مىباشد . اما خصوصيتى كه در « من پرستى » وجود دارد ، اين است كه من پرستى هيچ روزنه‌اى براى وصول به واقعيات نمىگذارد .\r\nتمام زعماى واقعى بشر اولين كارى كه كرده‌اند مبارزه با همين خود پرستى بوده كه مانند بزرگترين سد راه در مقابل انسان راهرو قرار گرفته است .\r\n","description":"","footnote":"","page_name":" 211 ","page_number":214},
  {"content":"\r\n\r\n\r\n\r\n( ( 2466 ) ) پيش چوگانهاى حكم كن فكان\r\nمىدويم اندر مكان لا مكان\r\n\r\nناچيزى موجوديت انسان در مقابل مشيت خداوندى\r\nدر بعضى از نسخه مثنوى پيش از بيت فوق ، بيت ذيل را هم ثبت مىكنند :\r\n\r\nپرِّ كاهم در مصاف تند باد\r\nخود ندانم در كجا خواهم فتاد\r\n\r\nاز همهء جوانب كه ملاحظه مىكنيم مىبينيم موجوديت انسانى در مقابل عظمت خداوندى و مشيت او نه تنها ناچيز است ، بلكه اصلا مقايسه نمودن دو موجود با يكديگر هيچ گونه جنبهء منطقى ندارد . يك مثال بسيار ناچيز كه نمىتوان آن را از همه جهت قابل انطباق دانست ، اين است كه روح با آن عظمت هنگامى كه تصورى در بارهء چيزى مىكند ، آن موضوع تصور شده در مقابل روح هيچ گونه قابليت عرض اندام ندارد .\r\nروح شما همان تصور را هر گونه كه بخواهد ايجاد و اعدام مىنمايد ، بدون اين كه آن تصور بتواند كوچكترين موجوديتى در مقابل روح نشان بدهد .\r\nروح مىتواند همان تصور را با تصورات ديگر در هم آميزد يا آن را تفكيك نمايد و در هر موقعى كه بخواهد مثل آن را ايجاد نمايد .\r\n\r\n( ( 2477 ) ) در عمارت هستى و جنگى بود\r\nنيست را از هستها ننگى بود\r\n\r\nتركيب اجزاء جهان طبيعت است كه منشأ جنگها است\r\nمقصود از اين بيت در مسئله تكاپوى اصداد كاملًا روشن شده است و در آن مبحث توضيح داديم كه براى به وجود آمدن و تشكل موجودات ، جهان اجزاء متضاد\r\n","description":"","footnote":"","page_name":" 212 ","page_number":215},
  {"content":"\r\n\r\nبا يكديگر در كوشش و تكاپو مىباشند .\r\nجلال الدين در ابيات گذشته گفته بود :\r\n\r\nجنگ اضداد است عمر اين جهان\r\nصلح اضداد است عمر جاودان\r\n\r\nرجوع شود به مبحث : « تكاپوى اضداد » .\r\nاما منظور از « نيست را از هستها ننگى بود » اشاره به ناسازگارى جهان هستى طبيعى با جهان ما وراى طبيعى است ، زيرا - كه به جهت « كون و فساد » و احتياج و گلاويز شدن اجزا با يكديگر كه در طبيعت حكمفرما است ، قابل مقايسه و هماهنگى با جهان ما وراى طبيعى نيست و روشن است كه هيچ يك از پديده هاى مذكور در آن قلمرو وجود ندارد .\r\nتفسير ابيات\r\nكفر و ايمان هر دو به مقام كبرياى خداوندى عشق مىورزند . مس و نقره همه بندهء آن كيميا مىباشند . موسى و فرعون از نظر معنى هر دو راهرو هستند ، اگر چه در ظاهر موسى در راه است و فرعون در بىراهه .\r\nموسى عليه السلام روزها پيش خدا نالان مىگشت ، ولى فرعون شبها هنگامى كه از مردم فراغت پيدا مىكرد با خدا در حال نيايش چنين مىگفت : اى خدا اين چه زنجير گرانى است بر گردن من ؟ اگر اين « من گفتن » زنجير گرانبارى نيست ، پس چيست ؟ تو موسى را نورانى ساخته مرا هم از نورانى ساختن او مكدر كرده‌اى ، از آن جهت كه موسى را مانند ماه روشن داراى روى روشن نموده‌اى ، از همان جهت ماه جان مرا سياه رو ساخته‌اى . ( 1 )  ستارهء اقبال من بهتر از ماه بود ، ولى هنگامى كه خسوف ماه را فرا گيرد چه چاره توان ساخت ؟ اگر در بارهء عظمت من مردم هياهو دارند و جنجالها مىكنند ،\r\n","description":"","footnote":" ( 1 ) ملاحظه مىشود : جلال الدين در تابلويى كه در اين ابيات در بارهء فرعون و مناجات او با خدا كشيده است به طور مكرر فرعون به نافرمانى خويش اعتراف مىكند و اين مطلب با اين كه همه موجوديت انسان از خداست نمىسازد . . ","page_name":" 213 ","page_number":216},
  {"content":"\r\nمانند اين است كه آفتاب گرفته باشد و مردم به طاس و طشت مىكوبند و ماه را با اين هياهو رسوا مىسازند .\r\nمن فرعونم شهرت اسباب بد بختى من شده است ، اين زخمهايى كه از طاس كوفتن مردم به من مىخورد ، از گفتار باطل من است كه ادعا مىكنم : « انا ربكم الاعلى » آنان زخمه ها به طاس مىزنند و غوغا به راه انداخته‌اند .\r\nاما اين هياهو به رسوايى ماه مىانجامد . ما هم جزء جلال تو هستيم ، اما تيشه هاى تو در جنگل هستى شاخ را مىشكافد . شاخى را به شاخ ديگرى يا به ساقه وصل مىكنى و شاخهء ديگرى را از جريان طبيعى خود معطل مىسازى .\r\nآيا شاخ مىتواند در مقابل تيشه عرض اندام نمايد ؟ آيا تا كنون شاخى توانسته است از دست تيشه رهايى يابد ؟ خدايا سوگند به حق آن قدرت كه در تيشه آفريده‌اى اين كجيهاى ما را راست فرماى .\r\nباز فرعون با خويشتن به سخن پرداخته مىگويد : شگفتا مگر من در شبها يا رب يا رب نمىگويم ؟ هر جا كه ميان من و خدا خلوتى دست مىدهد خاكسار گشته ، موزون مىگردم ، ولى هنگامى كه به موسى مىرسم حال من دگرگون مىگردد و كفر مىورزم ، مانند رنگ آن طلاى قلب كه هنگامى كه در آتش براى آزمايش گذاشته مىشود ، رنگش بر مىگردد و سيه رو مىشود .\r\nآيا چنين نيست كه تمام قلب و قالب من در حكم او است ؟ بنا بر اين او است كه گاهى مرا به صورت مغز در مىآورد و گاهى به صورت پوست .\r\nكار خدا همين است كه دمى مانند ماه روشنم مىكند و دمى ديگر سياهم مىنمايد . هنگامى كه خدا مىگويد :\r\nدر جريان روييدن قرار بگير ، من سبز و با طراوت مىشوم و هنگامى كه به من\r\n","description":"","footnote":"","page_name":" 214 ","page_number":217},
  {"content":"\r\nمىگويد : زشت باش ، رنگ من زرد مىگردد ( 1 )  تفسيرى كه در پاورقى به اين بيت كرده‌ايم به اضافهء بيت بعدى كه مىگويد :\r\n\r\n( ( 2466 ) ) پيش چوگانهاى حكم كن فكان\r\nمىدويم اندر مكان و لا مكان\r\n\r\nمىتواند شاهد تفسير مزبور باشد - يعنى ظهر و حكم كن فكان در جريانات موجوديت طبيعى مىباشد و در حقيقت چون كه بىرنگى اسير مىشود ، افراد با يكديگر مختلف گشته و به نزاع با يكديگر مىپردازند .\r\n« اين بيت هم در مباحث همين ابيات مورد تفسير و بررسى قرار گرفته است ، مراجعه شود » .\r\nاگر انسان بتواند به بىرنگى برسد به خوبى درك خواهد كرد كه موسى و فرعون در آن عالم بىرنگى آشتى دارند .\r\nتو اگر در اين گفته سؤال دارى ، بايد بدانى كه رنگ بدون قيل و قال از نظر اختلافاتى كه خاصيت رنگها است امكان پذير نيست .\r\nجلال الدين گويا متوجهء اين سؤال مىگردد كه بسيار خوب اين رنگها از كجا ناشى شده است ؟ لذا مىگويد : جاى شگفتش همين جا است كه اين رنگها از بىرنگى برخاسته است .\r\nبراى توضيح اين مسئله فقط به چند مثال پردازيد 1 - روغن كه اصلش از آب است چگونه از آن ناشى مىگردد و به صورت ضد آن در مىآيد ؟ 2 - اگر منشأ اصلى خار و گل همان ريشهء واحد اصلى است ، چرا اين دو با يكديگر متضاد مىباشند ؟\r\n","description":"","footnote":" ( 1 ) از آن جهت كه عقل فطرت پاك همهء انسانها حكم مىكند و تمام كتب آسمانى با صراحت مىگويند كه خدا به كار زشت و زشت شدن انسان رضايت ندارد و دستور به آن نمىدهد ، بايد مقصود جلال الدين زشتى و زيبايىهاى طبيعى غير اختيارى بوده باشد و الا به هيچ وجه قابل قبول نيست . . ","page_name":" 215 ","page_number":218},
  {"content":"\r\nبه نظر مىرسد كه جلال الدين نخواسته است اين سؤال به جواب نهايى خود برسد - زيرا هر دو مثال را كه گفته است در جريان طبيعى بسيار مسئله ساده‌اى است چون روغن به جهت اختلاط با ساير مواد است كه به كلى از ماهيت آب جدا است و همچنين خار در جريان تخم گل ، به جهت قوانين گياهى كه هم برگ و هم اشكال و خطوط برگ و هم اندازهء كميت آن را مىسازد خار را هم ضمناً توليد مىكند و در هيچ يك از اين نمودها يك اصل واحد حقيقى به طور فعلى در جريان نيست ، لذا از همانجا و با همان عامل كه خار روئيده است روييدن گل يا برگ امكان ناپذير مىباشد » .\r\nسپس مىگويد : يا اين كه اين تنازع كافر و مؤمن از روى حكمتى است كه نمود جنگ دارد ، مانند جنگ دلالان چار پايان كه براى بالا بردن قيمت حيوان با يكديگر مىجنگند ، يا اين كه نه جنگ است و نه آن حكمتى است كه ظاهرش جنگ ، ولى باطنش داراى نفع عالىترى است ، بلكه در اين مورد حيرتى است كه طرفين نزاع در آن مستغرقاند ، يا اين كه انديشمند در تشخيص اين نزاع فكرش به جايى نمىرسد ؟ اين گونه استدلالات و سؤال و پاسخها گنج نيست بلكه ويرانى مىباشد كه روح انسانى را مضطرب و روان او را خيره و مبهوت مىسازد . بسا مىشود كه انسان چيزى را گنج خيال مىكند ولى با همان خيال نابجا گنج را از دست مىدهد . تو بايد بدانى كه اين نظريات و آراء و اوهام عمارتهايى است كه انسان در مغز خود مىسازد ، ولى اين مسئله هم روشن است كه گنج در عمارت پيدا نمىشود بلكه همواره در ويرانىها جاى دارد .\r\n« شايد مقصود جلال الدين اين است كه آن حقايق اصيل در اين معلومات معمولى كه غالباً انديشه ها در بارهء آنها فعاليت كنند ، پيدا نمىشود و الا مىبايستى همه افراد از نظر معلومات اصيل بهره مند گردند .\r\nمصرع ذيل اين احتمال ما را تقويت مىكند كه مىگويد :\r\nدر عمارت هستى و جنگى بود .\r\nاين هستىهاى نسبى و ناقص و پا در هوا براى آن هستى واقعى كه نيستى نما است\r\n","description":"","footnote":"","page_name":" 216 ","page_number":219},
  {"content":"\r\nننگ و عارى بيش نيست .\r\nچنين نيست كه اين هستىهاى ناقص از آن هستى واقعى نيست نما متنفر و به فرياد آمده است ، بلكه آن هستى واقعى نيست نما است كه اين هستىهاى ناقص را به وجود آورده يا به صدا در آورده است ، تو مگو كه من از آن هستى نيستى نما گريزانم ، بلكه با اين اوهام بىاساس كه تو گرفتارى ، اين هستى واقعى است كه از تو گريزان است .\r\nآن هستى مطلق در ظاهر تو را به سوى خود مىخواند ، ولى در باطن او تو را از خود دور مىكند .\r\n« محصول اين چند بيت اين است كه مقام والاى آن هستى نيست نما است كه از اختلاط با تو امتناع مىورزد ، اما در تو آن قدرت و آن عظمت نيست كه بگويى : من از آن هستى واقعى فرار مىكنم - زيرا تو به هر حال موج يا كفى از آن دريا هستى .\r\nگروهى از مردم با اين كه در آتش سوزان قرار گرفته‌اند ولى مانند گل شكوفانند در صورتى كه بالعكس گروه ديگرى با اين كه در گلستان زيبا به سر مىبرند ، ولى با درد و رنج زندگى مىكنند . اسرار اين جهان زندگى مانند وارونه زدن نعل است كه در ظاهر هماهنگ با هدفها مشاهده نمىشود ، مانند نفرت و انزجار فرعون از كليم است كه درست از نظر موجوديت انسانى ضد او است .\r\n« شايد مقصود از اين بيت آخر اشاره به اين است كه از نظر محاسبات منطقى ما نبايستى فرعون آن توانايى را داشته باشد كه از موسى عليه السلام اظهار نفرت نمايد - زيرا او خيلى كوچكتر و ناچيزتر از آن است كه از نمايندهء هستى واقعى نفرتى داشته باشد » .\r\n","description":"","footnote":"","page_name":" 217 ","page_number":220},
  {"content":"\r\n\r\nسبب حرمان اشقياء از دو جهان كه خسر الدنيا و الاخرة\r\n\r\n( ( 2482 ) ) چون حكيمت اعتقادى كرده است\r\nكآسمان بيضه زمين چون زرده است\r\n( ( 2483 ) ) گفت سائل چون بماند اين خاكدان\r\nدر ميان اين محيط آسمان ؟\r\n( ( 2484 ) ) همچو قنديلى معلق در هوا\r\nنى بر اسفل مىرود نى بر علا\r\n( ( 2485 ) ) آن حكيمش گفت كز جذب سما\r\nاز جهات شش بماند اندر هوا\r\n( ( 2486 ) ) چون ز مغناطيس قبّه ريخته\r\nدر ميان ماند آهنى آويخته\r\n( ( 2487 ) ) آن دگر گفت آسمان با صفا\r\nكى كشد در خود زمين تيره را ؟\r\n( ( 2488 ) ) بلكه دفعش مىكند از شش جهات\r\nتا بماند در ميان عاطفات\r\n( ( 2489 ) ) پس ز دفع خاطر اهل كمال\r\nجان فرعونان بماند اندر ضلال\r\n( ( 2490 ) ) پس ز دفع اين جهان و آن جهان\r\nمانده‌اند اين بىرهان بىاين و آن\r\n( ( 2491 ) ) سركشى از بندگان ذو الجلال\r\nز آن كه دارند از وجود تو ملال\r\n( ( 2492 ) ) كهربا دارند چون پيدا كنند\r\nكاه هستى تو را شيدا كنند\r\n( ( 2493 ) ) كهرباى خويش چون پنهان كنند\r\nزود تسليم تو را طغيان كنند\r\n( ( 2494 ) ) آن چنان كه مرتبهء حيوانى است\r\nكو اسير و سغبهء انسانى است\r\n( ( 2495 ) ) مرتبهء انسان به دست اوليا\r\nسغبه چون حيوان شناسش اى كيا\r\n( ( 2496 ) ) بندهء خود خواند احمد در رشاد\r\nجمله عالم را بخوان قل يا عباد\r\n( ( 2497 ) ) عقل تو همچون شتربان تو شتر\r\nمىكشاند هر طرف در حكم مر\r\n( ( 2498 ) ) عقل عقلند اوليا و عقلها\r\nبر مثال اشتران تا انتها\r\n( ( 2499 ) ) اندر ايشان بنگر آخر ز اعتبار\r\nيك قلاووز است جان صد هزار\r\n( ( 2500 ) ) چه قلاووز و چه اشتربان ؟ بياب\r\nديده‌اى كآن ديده بيند آفتاب\r\n( ( 2501 ) ) نك جهان در شب بمانده ميخ دوز\r\nمنتظر موقوف خورشيد است و روز\r\n( ( 2502 ) ) اينت خورشيدى نهان در ذره‌اى\r\nشير نر در پوستين برّه اى\r\n( ( 2503 ) ) اينت دريايى نهان در زير كاه\r\nپا بر اين كه هين منه با اشتباه\r\n\r\n","description":"","footnote":"","page_name":" 218 ","page_number":221},
  {"content":"\r\n\r\n( ( 2504 ) ) اشتباهى و گمانى در درون\r\nرحمت حق است بهر رهنمون\r\n( ( 2505 ) ) هر پيمبر فرد آمد در جهان\r\nفرد بود و صد جهانش در نهان\r\n( ( 2506 ) ) عالم كبرى به قدرت سخره كرد\r\nكرد خود را در كهين نقشى نورد\r\n( ( 2507 ) ) ابلهانش فرد ديدند و ضعيف\r\nكى ضعيف است آن كه با شه شد حريف ؟\r\n( ( 2508 ) ) ابلهانش گفتند مردى بيش نيست\r\nواى آن كو عاقبت انديش نيست\r\nعاقبت ديدن بود از كاملى\r\nدور بودن هر نفس از جاهلى\r\n\r\n« قُلْ يا عِبادِ اَلَّذِينَ آمَنُوا اِتَّقُوا رَبَّكُمْ . » 39 : 10 ( 1 )  ( بگو اى بندگان من كه ايمان آورده‌ايد به خداى خود تقوا بورزيد ) .\r\nمقصود جلال الدين از استشهاد به آيهء فوق اين است كه در آيات قرآنى پيغمبر تمام عالم را بندهء خود خوانده است ، ولى با نظر به مجموع آيات و تفاسير و منابع اصلى اسلامى در هيچ جا پيامبر مردم را بندهء خود نخوانده است و اين بندگى كه در آياتى از قبيل :\r\n« قُلْ يا عِبادِيَ اَلَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ الله . » 39 : 53 گفته شده است ، مقصود آن بندگى است كه وجودش از همه جهات وابسته به مالك حقيقى است و اين گونه مالكيت تنها شايستگى به خدا دارد و اين بندگى به كسى به غير از خدا سزاوار نمىباشد . مگر اين كه از بندگى تسليم گشتن در مقابل دستورات پيامبر اكرم بوده باشد ، بلكه مىتوان گفت : رابطه پيامبر با مردم از اين اندازه ( تنها تسليم به قوانين ) هم بالاتر است - زيرا در آن روايتى كه تمام فرق اسلامى نقل مىكنند ، حضرت فرموده است :\r\n« ا لست اولى بكم من انفسكم ؟ » آيا من به شما از خود شما سزاوارتر نيستم ؟ * ( قالُوا بَلى 7 : 172 . آنان هم پاسخ مثبت داده گفته‌اند : ( بلى تو به ما از ما سزاوارترى . )\r\n","description":"","footnote":" ( 1 ) سوره الزمر ، آيهء 14 . . ","page_name":" 219 ","page_number":222},
  {"content":"\r\n\r\nبا اين حال اين مقام و الا غير از مقام عبوديت است كه به هيچ وجه به غير از خدا نتوان ابراز كرد و به همين جهت است كه در هيچ يك از مدارك اسلامى ديده نشده و هيچ كس از هر فرقه‌اى هم كه بوده باشد ، از پيامبر نقل نكرده است كه فرموده باشد : اى بندگان من\r\n\r\n( ( 2485 ) ) آن حكيمش گفت كز جذب سما\r\nاز جهات شش بماند اندر هوا\r\n\r\nكره زمين چرا در ميان فضا قرار گرفته است ؟\r\nاگر چه مقصد و هدف اصلى از ابيات فوق اين است كه وقتى كه يك انسان به شقاوت گراييد نه در دنيا مىتواند از موجوديت خود بهره بردارى نمايد و نه در آخرت . به اصطلاح معمولى از اين در رانده و از آن درمانده مىباشد ، ولى در اين ابيات به يك مسئلهء فوق العاده مهمى متذكر مىشود كه با نظر به معلومات آن دوران واقعاً شگفت انگيز است .\r\nآن مسئله اين است كه اين كرهء زمين در ميان فضا چگونه استقرار پيدا كرده است ؟ اولًا نظريه فلاسفه و هيئت دانان يونان باستان را نقل مىكند و مىگويد :\r\n\r\n( ( 2482 ) ) چون حكيمك اعتقادى كرده است\r\nكآسمان بيضه زمين چون زرده است\r\n\r\nمقصود از اين حكيمك پيروان بطلميوس است كه مىگفتند : آسمان و زمين مانند پوست پياز و مركز پياز مىباشد ، يا مانند تخم مرغ و زرده تخم مرغ كه در ميان آن قرار گرفته است ، سپس در دورانهاى متأخر متفكرينى از قبيل تيكوبراهه و كپلر پيدا شدند و نظريهء بطلميوسى را به كلى كنار گذاشته ، گفتند زمين مانند يك كره در ميان فضا قرار گرفته است و مركزيتى هم ندارد .\r\nبا اين پيش رفت مسئلهء منظومهء شمسى به ميان آمد و توانست مجهولات زيادى را\r\n","description":"","footnote":"","page_name":" 220 ","page_number":223},
  {"content":"\r\nكشف كند . اما در اين كه چرا كرات فضايى و از آن جمله زمين در فضا بدون اين كه به گوشه‌اى از فضا پرتاب شود قرار دارد ؟ مطالبى اظهار شده كه معقولترين و منطقىترين همهء آنها نظريهء نيوتون انگليسى بود كه مسئلهء جاذبيت را پيش كشيده ، گفت تمام كرات آسمانى را نيروى جاذبه در فاصله هاى معينى از يكديگر نگاه داشته است و همين جاذبيت است كه در زمين باعث سقوط اجسام مىگردد . اين مسئله به تمام معنى تازگى داشت .\r\nولى حقيقتاً جاى شگفت است كه جلال الدين در آن دوران كه در حدود 458 سال از نيوتون جلوتر بوده است اين مسئله جاذبيت را مطرح ساخته است . ( 1 )  با اين كه جلال الدين در اين ابيات در صدد بيان يك مسئلهء انسانى بسيار عالى است ، ولى ضمناً اين مطلب هم روشن مىشود كه نسيمى از احتمال جاذبيت كيهانى در ذهن او ورزيده است و اين يك نبوغ فوق العاده مىخواهد كه با رواج بازار هيئت قدما اين جسارت و جرأت مغزى در جلال الدين باعث شود كه خود را از آن مطلب تثبيت شده كنار زده مسأله‌اى به اين عظمت را اگر چه به عنوان وسيله‌اى براى درك حقايق انسانى بوده باشد ، به ميان بكشد .\r\n\r\n( ( 2488 ) ) بلكه دفعش مىكند از شش جهات\r\nتا بماند در ميان عاصفات\r\n\r\nپس از آن كه مسئلهء جاذبيت را مطرح مىكند ، مىگويد : ما به طور قطع نمىتوانيم بگوييم كه : اين استقرار در فضا كه كرات دارند معلول نيروى جاذبيت است ؟ شايد از اين جهت است كه نيروى تدافعى ميان كرات موجود است كه در اين فضاى پهناور يكديگر را با قوانين معينى دفع مىكنند و اين خود باز كاشف از وسعت ديد جلال الدين است كه براى قضيهء جاذبيت ارزش مطلق نمىدهد و هر دو را به احتمال خلاف مطرح مىنمايد .\r\n","description":"","footnote":" ( 1 ) ولادت نيوتون 1642 و فوتش در 1727 م . ولادت جلال الدين در حدود 604 ه فوتش در حدود 673 ه و با محاسبهء فوق جلال الدين در حدود 458 سال پيش از نيوتون متولد شده است . . ","page_name":" 221 ","page_number":224},
  {"content":"\r\n\r\n\r\n( ( 2490 ) ) پس ز دفع اين جهان را آن جهان\r\nمانده‌اند اين بىرهان بىاين و آن\r\n\r\nچگونه انسان هم از اين جهان و هم از آن جهان محروم مىماند ؟\r\nاين مطلب بسيار صحيح است كه اگر انسان زندگانى خود را در اين دنيا با يك ايده آل عالى نتواند تفسير كند ، بدون ترديد حتى لذايذ اين دنيا هم براى او مفهوم قابل تفسيرى نخواهد داشت - زيرا انسان اگر با داشتن خاصيت حيوانى و منظور كردن خود طبيعى بخواهد از اين آرمانهاى جهان گذران لذتى ببرد ، بدون ترديد او تنها به همان لذايذ سطحى و حيوانيش متوجه و جلب خواهد گشت و اين خود يك بىچارگى در اين دنيا است كه انسان لذت را به طور ناخود آگاه بچشد و براى او آن لذت فقط جنبهء گذران يا دفع آلام بوده باشد ، در صورتى كه اگر انسان در اين دنيا با هدف گيرى ايده آل با لذايذ تماس داشته باشد ، از آن جهت كه ايده آل مفروض براى آن لذايذ تفسير منطقى بيان كرده است ، ديگر براى او لذت تنها جنبهء دفع الم نداشته ، گذران بودن آن لذت هم براى او باعث افسردگى نمىگردد .\r\nدر اين نوع زندگانى است كه انسان كاملًا مىتواند هم به آرمانهاى روى پرده جهانى نايل شود و هم به لذايذ ابدى جهان پشت پرده برسد .\r\n","description":"","footnote":"","page_name":" 222 ","page_number":225},
  {"content":"\r\n\r\n\r\n( ( 2492 ) ) كهربا دارند چون پيدا كنند\r\nكاه هستىِّ تو را شيدا كنند\r\n\r\nيك ايده آل براى خود پيدا كنيد تا كاه هستى را كيميا كند\r\nعبارتى از امانوئل كانت معروف است كه مىگويد :\r\n« اگر انسان مىپذيرفت كه موجود عالىتر از او در او نظارت و محاسبه دارد ، آن موقع براى ما كشف و اثبات مىشد كه انسان چه نيروى عظيمى براى تكامل دارد » .\r\nاين جمله كه از نظر انسان شناسى ما فوق ارزش است ، مىخواهد بگويد : انسان داراى گوهر بس گران بهايى است كه بدون رهبر به هيچ وجه نمىتواند به ثمر واقعى خود برسد .\r\nبراى توضيح اين مطلب مىگوييم : انسان مىتواند از انسانهاى ديگر دو نوع تأثير بپذيرد :\r\nنوع اول - همان تأثيرات است كه اميل دوركايم و علماى ديگر مىگويند : تمام نمودهاى انسانى را زندگانى اجتماع به وجود مىآورد ، يعنى انسان با تماس با انسانهاى ديگر است كه نيروهاى درونى خود را به كار انداخته ، براى هماهنگ شدن با يكديگر روابط و پديده هاى گوناگونى را در خود ابراز مىدارند .\r\nنوع دوم - كه بسيار با اهميتتر از تأثير نوع اول است ، اين است كه : انسانها مىتوانند از يكديگر تأثيرات تكاملى پيدا كنند ، يعنى يكى به جهت تكاملى كه پيدا كرده است ديگرى را هم دنبال خود بكشد و اين تأثير در تاريخ بشرى يك سنت جاريه بوده است ، ما اساتيد راهنماى فراوانى داريم كه افراد انسانى را حقيقتاً از مراتب پست حيوانيت خواه از نظر علمى و خواه از نظر اخلاقى و روحى به عالىترين مقامات انسانى رسانيده‌اند .\r\n","description":"","footnote":"","page_name":" 223 ","page_number":226},
  {"content":"\r\n\r\nاينان در انسان چيزى را ايجاد نمىكنند و به قول سقراط حقيقت را در آنها به وجود نمىآورند ، بلكه آنان حقيقتى را كه خود انسانها دارند به فعليت مىرسانند .\r\nمتأسفانه در تمدن بىمحاسبه‌اى كه امروزه دامن گير بشرى شده است ، آنان كه داراى قدرت تربيت انسانى را دارند در گوشه ها پنهان گشته و گاهى در حالت ياس به سر مىبرند و كسانى هم كه متصدى تربيت هستند ، اغلب انسان را نمىشناسند يا انسانى را مىخواهند بسازند كه اولين اصلش اين بوده باشد كه : « با هر گونه شرايط خود را وفق بدهد و در هيچ وضعى هم مقيد نشود » واضح است كه مراتب تربيت بسيار متفاوت است - تربيتى وجود دارد كه انسان در بارهء حيوانات انجام داده ، آنها را اهلى مىسازد و به قول برتراند راسل آن سگ خانگى كه گاهى هم پاى نامه رسان را گاز مىگيرد و تربيتى ديگر هم وجود دارد كه « خود طبيعى » فرد را تا « خود انسانى الهى » پيش مىبرد .\r\n\r\n( ( 2500 ) ) چه قلاووز و چه اشتربان ؟ بياب\r\nديده‌اى كآن ديده بيند آفتاب\r\n\r\nنبايستى در راه تكامل خود ، راهنما را آخرين منزل ( مقصد نهايى ) منظور نمود\r\nدريغا گروهى از مربيان بشريت به جهت نقص شخصيتى كه دارند ، گمان مىكنند آخرين سر منزل خود آنان هستند . به همين جهت افراد انسانى را تا پيشگاه خود مىرسانند و نمىگذارند انسان از منزلگه موقت عبور كرده ، به سوى مقصد نهايى روانه شود .\r\nاينان اگر چه خدمتى انجام مىدهند ، ولى خدمتشان را با اين كوته نظرى بىهوده و پوچ مىكنند .\r\nاز اينجا است كه بايد گفت : گروه زيادى از مربيان جهان بشريت نيم رخى\r\n","description":"","footnote":"","page_name":" 224 ","page_number":227},
  {"content":"\r\nاز قيافهء واقعى انسان را آشكار مىكنند و هنگامى كه انسانها مىخواهند نيم رخ ديگر را كه در حقيقت هدف حقيقى زندگانى بشرى همان است بروز دهند و يا از آن بهره بردارى كنند ، به زنجير گرانبارى كه از « خود طبيعى » مربيان به شخصيت آنها بسته شده است ، گرفتار و در همان نيم رخ طبيعى ميخكوب مىمانند .\r\nاين بت پرستان انسانهايى را كه در راه اعتلاى انسانيت گام بر مىدارند در بدترين نقطهء هستى سر گردان مىگذارند و با اين جنايات روحى خود را خدمتگزاران بشر مىنامند ، مثلًا اگر متفكر است مىگويد : انديشهء نهايى جهان هستى در اختيار من است ، اگر عارف نما باشد مىگويد : بايستى مرا در حال نماز نقطهء نظر خود قرار بدهى .\r\nاينان بتهاى جامد را از دست انسانها مىگيرند و به جاى آنها بتهاى زنده را به آنان تحويل مىدهند .\r\nبه طور قطع مىتوان گفت كه اين رهبر نماها بت تراشان زبردستى هستند كه از ساده لوحى انسانها استفاده نموده و از فلسفهء اپيكورى در شكل حق به جانبش بهره بردارى مىكنند .\r\nاگر يك فرد خيال رهبرى و تربيت واقعى انسانها را دارد ، بايد بداند كه :\r\nاولًا - نبايستى خود را در آن مقامى كه قرار گرفته ميخكوب كرده و از حال تكاپوى روحى در راه تكامل باز ايستد - زيرا راه تكامل تا بىنهايت كشيده شده است و اگر كسى ادعاى رهبرى نمايد و بگويد : اى مردم بياييد به من برسيد بدون ترديد او خود را هنوز براى خويش مطرح ساخته است ، او به دور خود مىگردد و راهى نمىرود تا ديگران را بتواند به راه رفتن وادار نمايد .\r\nثانياً - او بايستى بداند كه ممكن است شخصى كه مورد تربيت است ، از نظر استعداد و نيروى درونى حركت صد سالهء او را در چند ماه مثلًا انجام بدهد و به آن منزلى كه او رسيده است در مدت بسيار كمى گام بگذارد ، لذا بايستى در آن نقطه\r\n","description":"","footnote":"","page_name":" 225 ","page_number":228},
  {"content":"\r\n\r\nكه ايستاده است به فرد مورد تربيت خود بگويد : خود را در همين جا معطل مكن ، راه برو .\r\nخلاصه بايستى به هر شكلى است مورد تربيت را بگذشتن از آن قرارگاه تحريك كند - زيرا انسان با آن جسمى كه آفتاب بر او تابيده و روشن ساخته است كارى ندارد ، بلكه با خود آفتاب كار دارد .\r\n\r\nاينت خورشيدى نهان در ذره‌اى\r\nشير نر در پوستين بره اى\r\n\r\nذره ها را با تحقير منگر كه خورشيدى در آنها پنهان شده است\r\nاين مورد يكى از آن موارد است كه بعضىها گمان كرده‌اند كه جلال الدين اشاره به اتمها كرده است ، مانند بيت هاتف كه مىگويد :\r\n\r\nدل هر ذره را كه بشكافى\r\nآفتابيش در ميان بينى\r\n\r\nيا چنان كه در ابيات آينده خواهد آمد :\r\n\r\nآفتابى در يكى ذره نهان\r\nناگهان آن ذره بگشايد دهان\r\n\r\nدر مورد اين گونه ابيات به طور كلى گفتيم آن چه كه يقين است اينست كه ذهن سرشار جلال الدين از حالت و معلومات معمولى بالاتر رفته است .\r\nاما آيا حقيقتاً اين مطلب را كه امروزه ما از نظر فيزيكى مىدانيم مىگويد ؟ نمىدانيم نظير اين گونه مطالب را در ابياتى از شعراى ديگر نيز مىتوان پيدا كرد مثلًا شبسترى مىگويد :\r\n\r\nاگر يك ذره را برگيرى از جاى\r\nخلل يابد همه عالم سرا پاى\r\n\r\nآيا واقعاً مقصود شبسترى آن جنبهء رياضى است كه امروزه علوم طبيعى و رياضى دست بدست هم داده ، براى جهان هستى اثبات مىكنند ؟ نمىدانيم\r\n","description":"","footnote":"","page_name":" 226 ","page_number":229},
  {"content":"\r\n\r\n\r\nاما اين اندازه مىتوانيم بگوييم كه : گويندهء اين گونه مطالب در آن قرنها داراى نبوغ فوق العاده بوده ، مفاهيم عالىترى از مفاهيم معمولى در ذهن آنها راهيابى داشته است .\r\n\r\n( ( 2504 ) ) اشتباهىّ و گمانى در درون\r\nرحمت حق است بهر رهنمون\r\n\r\nاين اشتباهات و گمانها هم در نظم جهان براى رهسپار شدن به مقصد واقعى از رحمت حق تعالى است\r\nباز اين يكى از مسائل بسيار عالى است كه جلال الدين بيان مىكند و مىتوان اين مسئله را به اين نحو توضيح داد كه اگر چنين بود كه همه انسانها بدون تحمل زحمت و بدون اين كه از سنگلاخهاى احتمالات و گمانها عبور كنند به همهء واقعيات برسند ، اصلا مىتوانستند به اين جهان گام نگذارند - زيرا تماس با واقعيات به طور مستقيم و بدون كوشش مساوى با مرگ است ، اين اشتباهات و گمانها در حقيقت همان سنگلاخها است كه ما بايستى آنها را ببينيم و از آنها عبور كرده پس از طى منزلگاه هاى سر راهى به مقصد برسيم ، اين كه نيروهاى ما به تدريج به فعليت مىرسد و اين كه ما در راه تكامل گامى پس از گامى بر مىداريم ، معلول عوامل اساسى است كه در زير بناى اين جهان قرار گرفته است - زيرا جهان رو به تكامل و انسان رو به اعتلا نمىتواند تمام فعليت خود را در يك لحظه دريابد .\r\nتفسير ابيات\r\nمانند آن حكيمى كه اعتقاد كرده است : آسمان مانند تخم مرغ و زمين زردهء آن است .\r\nشخصى از اين حكيم سؤال مىكند كه اين كرهء خاكى ما در ميان اين فضا چگونه\r\n","description":"","footnote":"","page_name":" 227 ","page_number":230},
  {"content":"\r\nمستقر گشته است و مانند قنديلى كه از فضا آويزان شده ، نه به پائين سقوط مىكند و نه به بالا مىرود ؟ حكيم ديگرى در پاسخ او مىگويد : جاذبهء فضايى است كه از شش جهت آن را در هوا نگاه داشته است ، مانند اين كه از آهن ربا با اطاقى بسازند و در ميان آن اطاق آهنى قرار بگيرد ، بدون ترديد آهن كه در مركز آن اطاق مغناطيسى قرار گرفته به هيچ يك از اطراف مايل نگشته ، در وسط اطاق آويزان خواهد ماند .\r\nكس ديگرى اين گونه پاسخ مىدهد كه آسمان با صفا كه جلوه گاه عالم ملكوت است و از اين ماديات معمولى بالاتر است ، اين زمين تيره را نمىتواند بر خود جذب كند ، بلكه آسمان از شش جهات كرهء خاكى را دفع مىكند و چون اين دفع مطابق قانون انجام مىگيرد ، لذا زمين خاكى ما در نقطه‌اى از فضا قرار گرفته است .\r\nجان مردان تبه كار و فرعون صفت به علت دفع جانهاى راد مردان الهى هم از آخرت دور مىشود و هم از دنيا ، اين بىراهه روها از دفع اين جهان و آن جهان در ميان مانده و راهى به جايى نمىبرند .\r\nهنگامى كه مىبينى از بندگان خداوند سركشى و تمرد مىنمايى ، بدان كه آنان از وجود تو ملال دارند .\r\nآنان در روح خود كهرباى جذب كننده‌اى دارند ، اگر اين كهربا را آشكار سازند كاه هستى تو را شيداى پيشگاه الهى خواهند كرد .\r\nاگر آنان كهرباى خود را به جهت عدم لياقت تو از تو مضايقه كنند ، تو را تسليم طغيانگرىها خواهند كرد .\r\nاشتياق و گرسنگى حيوانيت به مقام انسانيت آن چنان است كه اشتياق و گرسنگى انسانهاى معمولى به اولياء الله . يعنى همان مرتبه و كشش را انسان معمولى به اولياء الله دارند كه حيوانات به انسان .\r\nمىبينيد كه پيامبر اكرم صلى الله عليه و آله تمام عالم را بندهء خود مىخواند ، چنان كه در\r\n","description":"","footnote":"","page_name":" 228 ","page_number":231},
  {"content":"\r\nآيات قرآنى مىبينيم كه مىگويد : قل يا عباد . . . عقل انسانى مانند شتربان است كه مهار انسان را به دست گرفته به طور اكراه به هر كجا كه مىخواهد مىكشد . عقول انسانهاى معمولى مانند شترها هستند ، ولى اولياء الله عقل عقول ( ساربانان الهى ) انسانى مىباشند . در بارهء اولياء الله با دقت تأمل كن ، خواهى ديد : يك پيش قراول يا يك طلايه دار است و جان صد هزار مردم در دنبالش .\r\nاما اين طلايه دار و شتربان كه گفتيم در حقيقت براى مقدمهء سلوك است ، يعنى انسانها در مقدمات سلوك به اين رهروان احتياج دارند و بايستى خود آنها همين كه به راه افتادند بكوشند و مقصد را دريابند و همهء موجودات را اعم از پيش رو و پيرو كنار بگذارند . چنان كه جهان در هنگام شب در تاريكى فرو رفته و گويى ميخكوب در ظلمت گشته است و همهء جهان و جهانيان در انتظار خورشيد مىباشند و تا خورشيد طلوع كند چراغها خاموش شود .\r\nاما باز تو نبايد خيال كنى كه يك انسان چگونه مىتواند رهبر صدها هزار مردم باشد ؟ اين گمان را از خود دور كن - زيرا ذره ها خود آفتابى در بر دارند . اما به جهت حجابى كه در اين دنيا ديده گان ما را پوشيده است ، آفتابها را در ذره‌اى و شير نرها را در پوستين بره‌اى مىبينيم .\r\nاين حجاب ظلمانى باعث شده است كه ما كاه را ببينم ، ولى دريايى را كه در زير كاه آرميده است مشاهده نكنيم ، لذت هر گاه كه كاه ببينى از روى غرور و اشتباه پاى روى آن مگذار .\r\nتو خواهى گفت : اگر اشتباهات و توهمها ما را از راه رفتن و تشخيص حقايق باز خواهد داشت ، چرا اين ساختمان بدن ما طورى بناگذارى شده است كه ما اشتباه كنيم و به خلاف واقعيتها مرتكب شويم ؟ پاسخ سؤال تو اين است كه همين اشتباه كه مانند پرده ها كه روى واقعيات كشيده شده است ، تو را به حركت و تكاپو براى كمال تحريك خواهد كرد . باز متوجه باش به مقوله هاى\r\n","description":"","footnote":"","page_name":" 229 ","page_number":232},
  {"content":"\r\nكميت ، ارزش مطلق قرار مده و مگو اين يك فرد است و آنان گروه ها - زيرا پيغمبران در تاريخ تنها بودند ، ولى صد جهان پنهانى در اختيار آنها قرار داشت .\r\n« نيز كاملًا روشن است كه تمام اكتشافات و انقلابات اصلاحى با دست يك يا چند نفر صورت گرفته است » پيامبران با يك نقش معمولى و ناچيز كه از نظر جسمانى داشتند عالم اكبر را با توانايى خود تحت تصرف در مىآورند . ابلهان آنها را فرد مىديدند ولى متوجه نبودند كه اين فردها از آن جهت كه با خداوند هم دم و مقرب او هستند فرد و ناتوان نمىباشند . ابلهان مىگفتند : اين پيامبر مردى بيش نيست ولى عاقبت و عمق كار را نمىفهميدند .\r\nآدم عاقل همواره عاقبت انديش مىباشد و خود را از نفس و نادانى دور مىنمايد .\r\n","description":"","footnote":"","page_name":" 230 ","page_number":233},
  {"content":"\r\n\r\nحقير ديدن خصمان ناقه را ، چون حق تعالى خواهد لشكرى را هلاك گرداند در نظر ايشان خصمان را حقير مىنمايد « وَيُقَلِّلُكُمْ فِي أَعْيُنِهِمْ لِيَقْضِيَ الله أَمْراً كانَ مَفْعُولًا » 8 : 44\r\n\r\nبشنو اكنون قصهء صالح روان\r\nبگذر از صورت طلب معنىّ آن\r\nز انكه صورت بين نبيند عاقبت\r\nعاقبت بينى بيابى عافيت\r\n( ( 2509 ) ) ناقهء صالح به صورت بد شتر\r\nپى بريدندش ز جهل آن قوم مُرّ\r\n( ( 2510 ) ) از براى آب جو خصمش شدند\r\nآب كور و نان كور ايشان بدند\r\n( ( 2511 ) ) ناقة الله آب خورد از جوى ميغ\r\nآب حق را داشتند از حق دريغ\r\n( ( 2512 ) ) ناقهء صالح چو جسم صالحان\r\nشد كمينى در هلاك طالحان\r\n( ( 2513 ) ) تا بران امت ز حكم مرگ و درد\r\nناقة الله و سقياها چه كرد ؟\r\n( ( 2514 ) ) شحنهء قهر خدا ز ايشان بجست\r\nخونبهاى اشترى شهرى درست\r\nروح صالح بر مثال اشتريست\r\nنفس گمره مر و را چون پى بريست\r\n( ( 2515 ) ) روح همچون صالح و تن ناقه است\r\nروح اندر وصل و تن در فاقه است\r\n( ( 2516 ) ) روح صالح قابل آفات نيست\r\nزخم بر ناقه بود بر ذات نيست\r\n( ( 2518 ) ) روح صالح قابل آزار نيست\r\nنور يزدان سغبهء كفار نيست ( 1 ) \r\n( ( 2519 ) ) حق از آن پيوست با جسمى نهان\r\nتاش آزارند و بينند امتحان\r\n( ( 2520 ) ) بىخبر كآزار اين آزار اوست\r\nآب اين خم متّصل با آب جوست\r\n( ( 2521 ) ) ز ان تعلق كرد با جسمش إله\r\nتا كه گردد جمله عالم را پناه\r\n( ( 2517 ) ) كس نيابد بر دل ايشان ظفر\r\nبر صدف آيد ضرر نى بر گهر\r\n\r\n","description":"","footnote":" ( 1 ) سبغه ، از سغب به معناى گرسنگى است ولى با نظر به مضمون بيت به معناى در اختيار قرار گرفتن است ، يعنى نور خدايى كه روح صالح شعاعى از آن است در اختيار كفار قرار نمىگيرد كه آن را بيازارند . . ","page_name":" 231 ","page_number":234},
  {"content":"\r\n\r\n( ( 2522 ) ) ناقهء جسم ولى را بنده باش\r\nتا شوى با روح صالح خواجه تاش\r\n( ( 2523 ) ) گفت صالح چون كه كرديد اين حسد\r\nبعد سه روز از خدا نقمت رسد\r\n( ( 2524 ) ) بعد سه روز دگر از جانستان\r\nآفتى آيد كه دارد سه نشان\r\n( ( 2525 ) ) رنگ روى جمله تان گردد دگر\r\nرنگ رنگ و مختلف اندر نظر\r\n( ( 2526 ) ) روز اول رويتان چون زعفران\r\nدر دوم رو سرخ همچون ارغوان\r\n( ( 2527 ) ) در سيّم گردد همه روها سياه\r\nبعد از آن اندر رسد قهر إله\r\n( ( 2528 ) ) گر نشان خواهيد از من زين وعيد\r\nكرهء ناقه به سوى كُه دويد\r\nكرّهء ناقه به سوى كُه دوان\r\nشد چنان كه باد در وقت خزان\r\n( ( 2529 ) ) گر توانيدش گرفتن چاره هست\r\nور نه خود مرغ اميد از دام جست\r\nچون شنيدند اين از او جمله به تگ\r\nدر دويدند از پى اشتر چو سگ\r\n( ( 2530 ) ) كس نتانست اندر آن كره رسيد\r\nرفت و در كهسارها شد ناپديد\r\nهمچو روح پاك كو از تنگ تن\r\nمىگريزد جانب رب المنن\r\n( ( 2531 ) ) گفت ديديد اين قضا مبرم شده است\r\nصورت اميد را گردن زده است\r\n( ( 2532 ) ) كرهء ناقه چه باشد خاطرش\r\nكه بجا آريد ز احسان و برش\r\n( ( 2533 ) ) گر بجا آيد دلش رستيد از آن\r\nور نه نوميديد و ساعدها گزان\r\n( ( 2534 ) ) چون شنيدند آن وعيد منكدر ( 1 ) \r\nچشم بنهادند آن را منتظر\r\n( ( 2535 ) ) روز اول روى خود ديدند زرد\r\nمىزدند از نااميدى آه سرد\r\n( ( 2536 ) ) سرخ شد روى همه روز دوم\r\nنوبت اميد و توبه گشت گم\r\n( ( 2537 ) ) شد سيه روز سيم روى همه\r\nحكم صالح راست شد بىملحمه ( 2 ) \r\n( ( 2538 ) ) چون همه در نااميدى سر زدند\r\nهمچو اشتر درد و زانو آمدند\r\n\r\n","description":"","footnote":" ( 1 ) منكدر ، از كدر تيرگى . .  ( 2 ) ملحمه حوادث و رويدادهاى بسيار سخت . . ","page_name":" 232 ","page_number":235},
  {"content":"\r\n\r\n( ( 2539 ) ) در نبى آورد جبريل امين\r\nشرح اين زانو زدن را جاثمين ( 1 ) \r\n( ( 2441 ) ) منتظر گشتند زخم قهر را\r\nقهر آمد نيست كرد آن شهر را\r\n( ( 2542 ) ) صالح از خلوت به سوى شهر رفت\r\nشهر ديد اندر ميان دود و تفت\r\n( ( 2543 ) ) ناله از اجزاى ايشان مىشنيد\r\nنوحه پيدا نوحه گويان ناپديد\r\nگريه چون از حد گذشت و هاى هاى\r\nگريه هاى جان فزاى دل رباى\r\n( ( 2544 ) ) ز استخوانهاشان شنيد او ناله ها\r\nاشك خون از جانشان چون ژاله ها\r\n( ( 2545 ) ) صالح آن بشنيد و گريه ساز كرد\r\nنوحه بر نوحه گران آغاز كرد\r\n( ( 2546 ) ) گفت اى قوم به باطل زيسته\r\nوز شما من پيش حق بگريسته\r\n( ( 2547 ) ) حق بگفته صبر كن بر جورشان\r\nپندشان ده بس نماند از دورشان\r\n( ( 2548 ) ) من بگفته پند و شد بند از جفا\r\nشير پند از مهر جوشد وز صفا\r\n( ( 2549 ) ) بس كه گرديد از جفا بر جاى من\r\nشير پند افسرد در رگهاى من\r\n( ( 2550 ) ) حق مرا گفته تو را لطفى دهم\r\nبر سر آن زخمها مرهم نهم\r\n( ( 2551 ) ) صاف كرده حق دلم را چون سما\r\nروفته از خاطرم جور شما\r\n( ( 2552 ) ) در نصيحت من شده بار دگر\r\nگفته امثال و سخنها چون شكر\r\n( ( 2553 ) ) شير تازه از شكر انگيخته\r\nشير و شهدى با سخن آميخته\r\n( ( 2554 ) ) در شما چون زهر گشته اين سخن\r\nز آنكه زهرستان بديد از بيخ و بن\r\n( ( 2555 ) ) چون شوم غمگين كه غم شد سر نگون\r\nغم شما بوديد اى قوم حرون\r\n( ( 2556 ) ) هيچ كس بر مرگ غم نوحه كند ؟\r\nريش و سر چون شد كسى مو بركند ؟\r\n( ( 2557 ) ) رو به خود كرد و بگفت اى نوحه گر\r\nنوحه ات را مىنيرزند اين نفر\r\n( ( 2558 ) ) كژ مخوان اى راست خواننده ببين\r\nكيف آسا خلف قوم آخرين\r\n( ( 2559 ) ) باز اندر چشم دل او گريه يافت\r\nرحمت بىعلتى بر وى بتافت ( 2 ) \r\n\r\n","description":"","footnote":" ( 1 ) جثم و جثوم به رو به زمين افتادن . .  ( 2 ) حرون - سركش و متمرد . . ","page_name":" 233 ","page_number":236},
  {"content":"\r\n\r\n\r\n( ( 2560 ) ) قطره مىباريد و حيران گشته بود\r\nقطرهء بىعلت از درياى جود\r\n( ( 2561 ) ) عقل مىگفتش كه اين گريه ز چيست\r\nبر چنان افسوسيان شايد گريست ؟\r\n( ( 2562 ) ) بر چه مىگريى بگو ؟ بر فعلشان ؟\r\nبر سپاه كينهء بد نعلشان ؟\r\n( ( 2563 ) ) بر دل تاريك پر زنگارشان ؟\r\nبر زبان زهر همچون مارشان\r\n( ( 2564 ) ) بر دم و دندان سگسارانه شان ؟\r\nبر دهان و چشم كژدم خانه شان ؟\r\n( ( 2565 ) ) بر ستيز و تسخر و افسوسشان ؟\r\nشكر كن چون كرد حق محبوسشان\r\n( ( 2566 ) ) دستشان كژ پايشان كژ چشم كژ\r\nمهرشان كژ صلحشان كژ خشم كژ\r\n( ( 2567 ) ) از پى تقليد و از رايات نقل\r\nپا نهاده بر جمال پير عقل\r\n( ( 2568 ) ) پير خر نى جمله گشته پير خر\r\nاز زبان و چشم و گوش همدگر\r\n( ( 2569 ) ) از بهشت آورد يزدان بردگان\r\nتا نمايدشان سقر پروردگان\r\n( ( 2570 ) ) اهل نار و خلد را بين هم دكان\r\nدر ميانشان برزخٌ لا يبغيان\r\n\r\nآيه\r\nدر قرآن مجيد در چند مورد داستان صالح عليه السلام و ثمود مورد تذكر قرار گرفته است ، مثلًا در سورهء الشمس چنين است :\r\n« كَذَّبَتْ ثَمُودُ بِطَغْواها . إِذِ اِنْبَعَثَ أَشْقاها . فَقالَ لَهُمْ رَسُولُ الله ناقَةَ الله وَسُقْياها فَكَذَّبُوه فَعَقَرُوها فَدَمْدَمَ عَلَيْهِمْ رَبُّهُمْ بِذَنْبِهِمْ فَسَوَّاها . وَلا يَخافُ عُقْباها . » 91 : 11 - 15 ( 1 )  ( طغيان ، قوم ثمود را به تكذيب صالح عليه السلام وادار كرد ، هنگامى كه شقىترين آن قوم تحريك گشت . فرستادهء خدا ( صالح ) به آنها گفت : اين ناقهء خدايى است « آن را به حال خود بگذاريد » و از آشاميدن او از آب جلوگيرى نكنيد . آنان آن ناقه را پى كردند ( كشتند ) خداوند در نتيجهء نافرمانى آنها دمار از روزگارشان بر آورد و عذاب را به همهء آنها تعميم داد و براى خدا از نتايج هلاكت گروهى باكى نيست . )\r\n","description":"","footnote":" ( 1 ) سوره الشمس ، آيهء 11 تا 16 . . ","page_name":" 234 ","page_number":237},
  {"content":"\r\nدر مورد ديگر از قرآن چنين است :\r\n« فَعَقَرُوها فَقالَ تَمَتَّعُوا فِي دارِكُمْ ثَلاثَةَ أَيَّامٍ ذلِكَ وَعْدٌ غَيْرُ مَكْذُوبٍ » 11 : 65 . ( 1 )  ( آنان شتر صالح را پى كردند ، خداوند فرمود : كه در خانه هاى خود سه روز از زندگانى بهره ور شويد و اين وعده‌اى است كه مخالف واقع نخواهد بود ) .\r\nاين داستان به طور اختصار چنين بوده است كه حضرت صالح به قوم خود مىگويد : مردم خدا را بپرستيد و به او شرك قرار ندهيد ، او همان خدايى است كه شما را از زمين به وجود آورد تا توانستيد زمين را به سود زندگانى خود آباد ساختيد . به سوى او بر گرديد خداوند به همهء ما نزديك و اجابت كنندهء نيايشهاى ما است .\r\nآن قوم گفتند : صالح ، تو پيش از اين در نزد ما مورد اميدوارى بودى ، اكنون تو ما را از پرستش آن چه كه نياكان ما آن را مىپرستيدند ممنوع مىسازى ؟ ما به آن چه كه تو دعوت مىكنى در ترديد ، هستيم ، ما در اين باره يقين نداريم .\r\nحضرت صالح فرمود : اى قوم من اگر من براى شما برهان و دليل بياورم باز در حق بودن ادعاى من ترديد و شك خواهيد كرد ؟ آخر من كه نمىتوانم به او نافرمانى كرده به مطالب و خواسته هاى ابلهانهء شما گوش فرا بدهم ، من اگر به مطالب شما اعتنا كنم غير از خسارت براى من نتيجه‌اى نخواهد داشت .\r\nاى قوم من اين ناقه را خدا براى آزمايش شما آيه‌اى قرار داده است ، بگذاريد اين ناقه بچرد و آب بخورد و تعرضى به او نداشته باشيد ، اگر تعرضى به او داشته باشيد خدا شما را عذاب خواهد كرد .\r\nآنان به اندرز و تبليغ حضرت صالح گوش ندادند ، ناقه را پى كردند . خدا فرمود : مدت سه روز در خانه زندگانى كنيد سپس عذابى به آنها فرستاد و همهء آنها را از بين برد .\r\n2 - * ( وَإِذْ يُرِيكُمُوهُمْ إِذِ اِلْتَقَيْتُمْ فِي أَعْيُنِكُمْ قَلِيلًا وَيُقَلِّلُكُمْ فِي أَعْيُنِهِمْ\r\n","description":"","footnote":" ( 1 ) سوره هود ، آيهء 68 . . ","page_name":" 235 ","page_number":238},
  {"content":"\r\n« لِيَقْضِيَ الله أَمْراً كانَ مَفْعُولًا وَإِلَى الله تُرْجَعُ اَلأُمُورُ » 8 : 44 . ( 1 )  ( خدا آنها را در ديده گان شما ناچيز مىنماياند و شما را در نظر آنان كم جلوه مىدهد ، تا آن چه را كه خدا خواسته است انجام بگيرد و تمام امور به سوى او باز گشت مىكند ) .\r\n« فَعَقَرُوا اَلنَّاقَةَ وَعَتَوْا عَنْ أَمْرِ رَبِّهِمْ وَقالُوا يا صالِحُ اِئْتِنا بِما تَعِدُنا إِنْ كُنْتَ مِنَ اَلْمُرْسَلِينَ . فَأَخَذَتْهُمُ اَلرَّجْفَةُ فَأَصْبَحُوا فِي دارِهِمْ جاثِمِينَ » 7 : 77 - 78 . ( 2 )  ( قوم صالح ناقه را پى كردند و از امر خداوندى روى گردان شدند و به حضرت صالح گفتند : اگر تو واقعاً از پيامبران هستى آن چه را كه به ما وعده مىدهى انجام بده ، زمين لرزه‌اى آنها را گرفت ، و همهء آنان به رو در خاك افتادند ) .\r\n« اَلَّذِينَ كَذَّبُوا شُعَيْباً كَأَنْ لَمْ يَغْنَوْا فِيهَا اَلَّذِينَ كَذَّبُوا شُعَيْباً كانُوا هُمُ اَلْخاسِرِينَ . فَتَوَلَّى عَنْهُمْ وَقالَ يا قَوْمِ لَقَدْ أَبْلَغْتُكُمْ رِسالاتِ رَبِّي وَنَصَحْتُ لَكُمْ فَكَيْفَ آسى عَلى قَوْمٍ كافِرِينَ » 7 : 92 - 93 . ( 3 )  ( آنان كه شعيب عليه السلام را تكذيب كردند « آن چنان نابود گشتند » گويى در آن سرزمين اصلا زندگى بىنيازى نداشتند ، تكذيب كنندگان شعيب خسارت كاران بودند . شعيب فرمود : اى قوم من رسالتهايى را كه مأمور بودم به شما تبليغ نمودم « اگر عذابى شما را بگيرد » ديگر من تأسفى بگروه كفار نخواهم خورد . )\r\n","description":"","footnote":" ( 1 ) سوره الانفال ، آيهء 46 . .  ( 2 ) سوره الاعراف ، آيهء 76 و 77 . .  ( 3 ) سوره الاعراف ، آيهء 91 و 92 . . ","page_name":" 236 ","page_number":239},
  {"content":"\r\n\r\n\r\n( ( 2515 ) ) روح همچون صالح و تن ناقه است\r\nروح اندر وصل و تن در فاقه است\r\n( ( 2516 ) ) روح صالح قابل آفات نيست\r\nزخم بر ناقه بود بر ذات نيست\r\n\r\nوصال معشوق از مختصات روح است نه بدن جسمانى\r\nجاى ترديد نيست چنان كه عشق و اشتياق از مختصات روح است ، همچنين وصال و لذت مطلق آن از خصايص روح انسانى است ، بدن جز مركبى از اجزاء مادى بىشعور چيز ديگرى نمىباشد . تمام لذايذ و آلام اگر چه از راه بدن وارد مىشوند ولى مقصد آنها اولًا نفس انسانى ، سپس روح است ، اين بدن به منزلهء ناقه‌اى است كه بايستى در امتداد زندگانى نفس انسانى را به تعالى خويش برساند ، تا آن نفس بتواند خود را به مقام عقل و سپس به مقام روح نايل سازد .\r\nميرفندرسكى در قصيدهء فلسفى معروفش مىگويد :\r\n\r\nنفس را چون بندها بگسيخت بايد نام عقل\r\nچون به بىبندى رسد بند دگر بر جاستى\r\n\r\nبنا بر اين روح ملكوتى انسانى از ضربات و يا از نوازشهاى پديده طبيعى و انسانى بر كنار مىماند - زيرا روح ملكوتى مانند نيروى انتقال نفس انسانى را به عالم عقل سپس در روح ملكوتى ادغام مىنمايد .\r\nبه همين جهت است ، اگر نفس انسانى در همان عالم حيوانيت خويش بماند و در پستى فرو رود ، دائماً در حال پى زدن بدن و نفس خود خواهد بود كه نتوانسته است از عالم مادى و جسمانى گام به بالاتر بر دارد\r\n","description":"","footnote":"","page_name":" 237 ","page_number":240},
  {"content":"\r\n\r\n\r\n( ( 2519 ) ) حق از آن پيوست با جسم نهان\r\nتاش آزارند و بينند امتحان\r\n( ( 2520 ) ) بىخبر كآزار اين آزار اوست\r\nآب اين خم متصل با آب جوست\r\n\r\nگمان مكنيد كه شعاع الهى كه در اجسام پيامبران پنهان است آزار بر اجسام آنها آزار بر خدا است ، بلكه براى آزمايش است مانند هتك حرمت خانهء خدا\r\nشيخ فريد الدين عطار مىگويد :\r\n\r\nجان نهان در جسم و تو در جان نهان\r\nاى نهان اندر نهان اى جان جان\r\n\r\nدر اين ابيات در نظر سطحى تناقضى در كلمات جلال الدين ديده مىشود ، به اين بيان كه او مىگويد : روح صالح را نمىتوان آزار داد - زيرا آن نور خدايى است و نور خدايى در دسترس انسانها نيست كه بتوانند آن را آزار دهند . سپس مىگويد : حق تعالى براى آن در اجسام پيامبران مخفى است كه همين كه پيامبران آزار شوند ، خدا آزار شود ، ولى با كمى دقت روشن مىشود كه در اين ابيات تناقضى وجود ندارد - به توضيح اين كه مىگويد : روح پيامبران كه شعاعى از نور الهى است به كلى از دسترس مردم بر كنار است - زيرا آن نور الهى با عظمتتر از آن است كه انسان بتواند در آن تصرف نمايد ، اما اين بدنها را مانند جايگاه خود قرار داده است كه وارد ساختن توهين يا احترام به آن بدنها مانند اين است كه توهين يا احترام بر او وارد شده است ، مانند بيت خداوندى كه توهين و يا احترام به آن مانند توهين و احترام به خدا است .\r\n","description":"","footnote":"","page_name":" 238 ","page_number":241},
  {"content":"\r\n\r\n\r\nباز اندر خشم دل او گريه يافت\r\nرحمت بىعلتى بر وى بتافت\r\n( ( 2560 ) ) قطره مىباريد و حيران گشته بود\r\nقطرهء بىعلت از درياى جود\r\n\r\nشخص در مقام والايى از انسانيت معمولى به كشتهء دشمن خونيناش مىگريد\r\nويكتور هوگو مىگويد :\r\n« هر كس در زندگى خود در مقابل حوادث پيش بينى نشده دچار هيجانات غم انگيزى مىگردد ، ناظرين عموماً به صداى ضربات تخماق سر نوشت بر ديگران با اضطراب خاطر گوش مىدهند . » ( 1 )  اين يك نمودار روانى شگفت انگيز است كه انسان به سر نوشت تباه كننده‌اى كه بر ديگران فرود مىآيد ، اگر چه خود خواهان آن بوده است ( مثلًا دشمن او بوده است ) هنگامى كه به تيره روزى آنان مىنگرد ، يك حالت رقت و سوز نهانى در دل خود احساس مىكند .\r\nنمىدانيم اين سوزش در اين موارد چه علتى دارد ؟ چنان كه جلال الدين هم بيان ، نمىكند كه به چه علت صالح در هنگام مشاهدهء آن كشته شدگان جهالت و هوى پرستى گريه كرده است و مخصوصاً به صراحت مىگويد :\r\n\r\nباز اندر چشم دل او گريه يافت\r\nرحمت بىعلتى بر وى بتافت\r\n\r\nبه نظر مىرسد كه اين سوزش كه كاملًا بىعلت به نظر مىآيد عوامل بسيار ظريف داشته باشد كه ما نمىتوانيم آنها را در نظر بياوريم ، مثلًا ممكن است عامل اين سوزش به قرار ذيل باشد :\r\n","description":"","footnote":" ( 1 ) مردى كه مىخندد ، ج 2 ص 29 . . ","page_name":" 239 ","page_number":242},
  {"content":"\r\n1 - زندگانى شعله‌اى دارد كه گويى تمام انسانها در آن شعله با يكديگر شريكاند و همهء افراد انسانى از آن نور شگفت انگيز بهره بردارى مىكنند .\r\nبه همين جهت خاموشى و روشنايى زندگى ديگران به هر شكل كه بوده باشد در ديده گان تماشا كننده خيرگى ايجاد مىكند .\r\nچنان كه هنگامى كه ما در مقابل كسى قرار مىگيريم كه او مشغول چشيدن يك طعم ترش يا شيرين است و ما از قيافهء او تأثير آن ترشى يا شيرينى را درك مىكنيم ، ما هم انعكاسى از همان طعم را در خود احساس مىنماييم .\r\nهر چه كه عظمت روحى انسان عالىتر باشد ، دريافت مزبور شدت بيشترى خواهد داشت .\r\nدر جنگ جمل جنازهء طلحه روى خاك افتاده بود ، امير المؤمنين عليه السلام از نزديكى جنازهء طلحه عبور مىكرد ، چشمش به جنازه افتاد و با يك ناراحتى روحى فرمود : « طلحه در اين بيابان روى خاك تنها و بىكس افتاده است و من چنين وضعى را نمىخواستم ، خود آنها چنين غائله‌اى را بر پا كردند . » ( 1 )  2 - شايد كه خداوند اين درك را در ما براى آن به وديعت نهاده است كه زندگى زندگان را بازيچهء خود قرار ندهيم ، ولى متأسفانه كه گروهى زيادى از انسانها اين حس مقدس را در خود مىكشند ، به طورى كه مانند حجاج بن يوسف ثقفى و چنگيز و نرون و آتيلا و تيمور و ديگران كه اگر تمام افراد انسانى را در مقابل آنها سر ببرند و شعلهء درخشان زندگانى آنها را خاموش بسازند ، آنها از سكوت آن همه قيافه هايى كه متحرك بودند و اين كه در روى خاك از حركت افتاده‌اند و از رفتن فروغ ديده گان پر شعله و جولان آن مردگان كوچكترين تأثرى در خود نمىيابند . آه كه\r\n","description":"","footnote":" ( 1 ) طلحه يكى از كسانى بود كه عمر در موقع رفتن از دنيا او را جزء اعضاى شورا انتخاب كرد ، آنان شش نفر بودند . اين طلحه به همراهى زبير عايشه را تحريك كرد ( يا عايشه آنها را تحريك كرد ) با امير المؤمنين عليه السلام در بصره آمادهء جنگ شدند ، على بن ابى طالب عليه السلام لشكريان آنها را سخت درهم شكست . . ","page_name":" 240 ","page_number":243},
  {"content":"\r\n\r\nانسان در سقوط چگونه به بىنهايت پستى مىرسد ؟ :\r\nتفسير ابيات\r\nاكنون داستان صالح را بشنو ، اما نمىخواهم به شما داستان سرايى كنم كه شما رويدادهايى را كه در گذشته اتفاق افتاده است ، مجسم بسازيد . مردم معمولى نمىتوانند عاقبت و عمق قضايا را درك كنند ، اگر تو عاقبت بين باشى عافيت دنيا و آخرت را بر خود گرفته‌اى . ناقهء صالح در صورت شترى بود و قوم صالح از روى نادانى آن شتر را پى بريدند . آنان از پستى نگذاشتند آن ناقه از آب بياشامد ، آنان از هر گونه نعمتهاى الهى كور بودند .\r\nآن ناقه كه آيت خدايى بود از جوى آب مىخورد ، ولى آن قوم تبه كار آب خدا را از آن ناقهء خدايى دريغ داشتند . همان ناقه صالح مانند اجسام مردان صالح با توانايى الهى كه در آنها وجود دارد آن طغيانگران تبه كار را هلاك نمود .\r\nببين كه ناقه خدايى و مسئلهء سيراب شدن او از آب چه درد و مرگى بر آن امت وارد ساخت . داروغهء قهر خداوندى شهرى را به يك شتر از آنان گرفت .\r\nروح حضرت صالح يا روح شخص صالح مانند آن شتر است و نفس انسان مانند آن قوم تبه كار پى كننده ناقه مىباشد .\r\nخود روح مانند صالح عليه السلام و بدن مانند ناقه مىباشد ، اين روح است كه در وصل خدايى لذت مىبرد نه بدن ، بدن در همان ناچيزى خود برقرار است .\r\nروح صالح از آفات بر كنار است ، اگر زخمى و ضربه‌اى وارد شود بر ناقه وارد خواهد گشت ، نه بر ذات روح .\r\nروح صالح از دستبرد آزار دور است - زيرا كه روح صالح نور خدايى است و كفار نمىتوانند در آن طمعى داشته باشند .\r\nپيوستن نهانى حق تعالى ( منعكس ساختن شعاع خويش ) با بدان از آن جهت است كه آزار با بدان را آزار خويش معرفى كند ، ولى اين آزار به خدا نيست بلكه اين بدنها جايگاه آزمايش است ، روح صالح قابل آزار نمىباشد .\r\n","description":"","footnote":"","page_name":" 241 ","page_number":244},
  {"content":"\r\nبلكه اينان نمىدانند كه آزار جسم صالح به منزلهء آزار خدا است . « چنان كه در مثال بيت خدا متذكر شديم » از آن جهت خداوند نور خود را با جسم صالح به هم پيوسته است كه تمام جهان را پناهگاه بوده باشد .\r\nهيچ كس نمىتواند بر دل مردان الهى كه جايگاه خدا است پيروز شود ، چنان كه وقتى كه ضربه بر صدف وارد شود آن ضربه به درى كه در آن صدف نهفته مىباشد اصابت نمىكند .\r\nناقهء جسم اولياء الله را بنده باش ، تا بدين وسيله بندگى حقيقى كه عبارت است از تسليم به روح صالح توفيقى بيابى . صالح فرمود :\r\nاكنون كه شما بر ناقهء خدايى حسد ورزيديد ، منتظر باشيد كه تا سه روز ديگر انتقام خدايى گريبان شما را خواهد گرفت . پس از سه روز از خداى جان ستان آفتى خواهد رسيد كه سه نشانهء قبلى دارد :\r\nروز اول رنگ روى همهء شما زرد مىشود مانند زعفران .\r\nروز دوم روى شما رنگ ارغوانى به خود مىگيرد .\r\nروز سوم روى تمام شماها سياه گشته بلاى خدايى فرا مىرسد .\r\nاگر بخواهيد نشان اين بلا را از من بپرسيد ، ببينيد كه ناقهء خدايى به سوى كوه خواهد دويد و در آن جا مخفى خواهد گشت اگر توانستيد او را بگيريد ، اگر نتوانستيد مرغ اميد شما پر گرفته و رفته است ، شما مأيوس باشيد . ناقه مىرود و در كوهساران ناپديد مىگردد .\r\nهمچنان كه روح پاك انسانى از تنگناى بدن رهايى مىيابد و روبه سوى خداوند رب المنن رهسپار مىگردد . صالح به آنها گفت : من نگفتم ديگر براى شما راه اميدى نمانده است ؟ بچهء ناقه چيزى نبود كه شما اوامر خدا را در بارهء آن اطاعت نكرديد ، وقتى كه آنان اين تهديد را از او شنيدند دوران انتظار را شروع كردند ، به همان ترتيب كه در بالا گفتيم : رنگ روى آنها دگرگون گشته پس از ورود بلاى آسمانى همه بر روى زانو در خاك افتادند .\r\nآرى هنگامى كه به تو مىگويند : براى تعليم و تربيت زانو بر زمين گذار ، بايستى\r\n","description":"","footnote":"","page_name":" 242 ","page_number":245},
  {"content":"\r\nكه اطاعت كنى و اگر تمرد نمودى براى ابد زانو بر زمين خواهى گذاشت .\r\nپس از آن كه بلاى خداوندى آن شهر را در بر مىگيرد ، صالح به سوى شهر بر مىگردد و مىبيند شهر در دود و غبار عجيبى فرو رفته است ، از آن افتادگان در خاك ناله ها مىشنيد ، نوحه ها به گوش او مىرسيد ولى نوحه سرايان ناپديد شده بودند . وقتى كه گريه ها از حد گذشت او از استخوانهاى آنها ناله ها مىشنيد ، جانهاى آن قوم هلاك شده مانند قطرات شبنم اشكها فرو مىريختند ، خود صالح هنگامى كه با چنان منظره روبرو گشت گريه و نوحه سر داد و با آنها چنين مىگفت :\r\nاى قومى كه تمام زندگانى را در باطل فرو رفته بوديد و من از دست شما نزد حق گريسته بودم ، من به خدا مىگفتم : خدايا من در ميان اين قوم بىچاره شدم ، او مىگفت تحمل و شكيبايى داشته باش تو باز آنها را پند و اندرز بده ، بالاخره روزى دور آنها سر مىرسد .\r\nمن پندهايى مانند شيرى كه از مهر بجوشد به شما مىگفتم ، ولى اندرزهاى من براى شما بند راه و زنجير گرانبارترى مىگشت ، از زيادى جفاى شماها ديگر شير اندرز دادن در رگهاى من خشكيد .\r\nحق تعالى براى من وعده داده بود كه زخمهايى را كه شما بر من وارد ساخته بوديد مرهم خواهد گذاشت . اكنون خداوند قلبم را مانند آسمان صاف نموده و از خاطرم غبار جورهاى شما را پاك كرده است .\r\nمن دوباره به سراغ شما مىآمدم و نصيحتها مىكردم و به شماها مثلها مىآوردم و سخنهايى مانند شكر شيرين به شما مىگفتم ، سخنانى مانند شير تازه كه از شكر بر انگيخته و با شكر آميخته باشد با شما در ميان گذاشتم ، ولى اين سخنهاى شيرين من براى شما مانند زهر مىگشت . چرا ؟ براى اين كه روح شما از بيخ و ريشه زهرآگين و تلخ گشته بود .\r\nمن ديگر به اين وضع رقت بار شما اندوهى نخواهم خورد - زيرا وسيله و عامل اندوه من شما بوديد كه سر نگون گشته‌ايد .\r\n","description":"","footnote":"","page_name":" 243 ","page_number":246},
  {"content":"\r\nآيا تا كنون ديده شده است كه كسى بر نابود شدن اندوه گريه كند ؟ آيا زمانى كه انسان ريش خود را كوتاه كرده دور مىريزد در غم از دست دادن موهاى زائد ريش گريه و زارى مىكند ؟ سپس با خويشتن چنين گفت : كه اين گروه تبه كار شايستهء ناله كردن نيستند ، بر اينان نوحه و شيون مكن .\r\nاين آيه را كه در قرآن مىبينى درست بخوان كه مىفرمايد : « من به گروه كفار چگونه اندوه بخورم ؟ با اين كه صالح براى خود چنين تسليتى مىداد ، باز مىديد كه اشك در چشمانش حلقه زده ، رحمتى كه علت آن را نمىدانست در دل او نمودار مىگردد . قطرات اشكش مىباريد و خود در حال حيرت فرو رفته بود ، اين حيرت بر آن قطرات بىعلتى بود كه از درياى وجود خداوندى سرچشمه مىگرفت . عقل صالح از صالح مىپرسيد كه : مگر تو همين قوم را به علت تمرد نكشته‌اى ؟ پس اين گريه براى چيست ؟ تو براى چه گريه مىكنى ؟ آيا بركردارشان ؟ آيا بر آن كينه توزىهاى افراطىشان ؟ آيا بر دلهاى زنگ زده آنان ؟ آيا بر زبانهاى زهر آگين آنان ؟ يا بر آن دم و دندان پليدشان كه شبيه به آن سگسار ( 1 )  بوده است ؟ آيا بر آن ستيزه و مسخره ها و افسونگرى آنان ؟ او با خويشتن مىگفت : سپاس خدا را به جاى آور كه آنان را در همين ميدان ماده محبوس ساخت . آنان كسانى بودند كه داراى دست و پا و ديده گان منحرف بوده ، مهر و صلح و خشمشان نابه جا بوده است .\r\nآنان در سايهء تقليد و پرچمهاى نقل از گذشتگان غنوده بودند « كه مىگفتند : گذشتگان ما خدايان را مىپرستيدند و ما هم بايستى همان خدايان را بپرستيم . » آنان پا روى جمال و جلال عقل متين و رهبر مىنهادند . آنان از آن جهت كه تسليم پير ( راهنمايان )\r\n","description":"","footnote":" ( 1 ) در كتاب منهج قوى در شرح اين بيت مىگويد : سگسار نام يك حيوان خيالى بوده كه سر آن مانند سر سگ و موهايش مانند موى بز و چشمانش مانند خوك بوده است - شرح مثنوى كفافى ، ج 1 ، ص 135 . . ","page_name":" 244 ","page_number":247},
  {"content":"\r\nنگشتند ، لذا همگى پير خر شدند .\r\nخداوند گروه بهشتيان را گرد آورده و دوزخيان را به ايشان نشان مىدهد . اهل آتش و اهل بهشت را هم دم مىبينيد ، ولى در ميان آنان فاصله‌اى وجود دارد كه به يكديگر در نمىآميزند . ( 1 ) \r\n","description":"","footnote":" ( 1 ) به نظر مىرسد كه مقصود جلال الدين از اين بيت كه مىگويد : انسانها را از بهشت آورده است تا گروهى از آنان را به جهنم بفرستد ، اشاره به آن آيه است كه مىفرمايد : « لقد ذرأنا لجهنم كثيراً من الجن و الانس » ( ما گروه زيادى از انس و جن را براى جهنم آفريديم ) . و اين مطلب صحيح نيست كه زيرا « لام در كلمه لجهنم لام علت غائى نيست ، بلكه لام عاقبت است يعنى عاقبت كار آنها به جهت گناهكارى دوزخ خواهد بود . لام عاقبت مانند اين بيت : له ملك ينادى كل يوم لدوا للموت و ابنوا للخراب . ","page_name":" 245 ","page_number":248},
  {"content":"\r\n\r\nتفسير آيهء كريمهء * ( مَرَجَ اَلْبَحْرَيْنِ يَلْتَقِيانِ بَيْنَهُما بَرْزَخٌ لا يَبْغِيانِ ) 55 : 19 - 20\r\n\r\n( ( 2571 ) ) اهل نار و اهل نور آميخته\r\nدر ميانشان كوه قاف انگيخته\r\nاهل نار و نور با هم در ميان\r\nدر ميانشان بحر ژرفى بىكران\r\n( ( 2572 ) ) همچو در كان خاك و زر كرد اختلاط\r\nدر ميانشان صد بيابان و رباط\r\n( ( 2573 ) ) همچنان كه عقد در در و شبه\r\nمختلط چون ميهمان يك شبه\r\nصالح و طالح به صورت مشتبه\r\nديده بگشا كه تو گردى منتبه\r\n( ( 2574 ) ) بحر را نيميش شيرين چون شكر\r\nطعم شيرين رنگ روشن چون قمر\r\n( ( 2575 ) ) نيم ديگر تلخ همچون زهر مار\r\nطعم تلخ و رنگ مظلم قيروار\r\n( ( 2576 ) ) هر دو بر هم مىزنند از تخت و اوج\r\nبر مثال آب دريا موج موج\r\n( ( 2577 ) ) صورت بر هم زدن از چشم تنگ\r\nاختلاط جانها در صلح و جنگ\r\n( ( 2578 ) ) موجهاى صلح بر هم مىزنند\r\nكينه ها از سينه ها بر مىكنند\r\n( ( 2579 ) ) موجهاى جنگ بر شكل دگر\r\nمهرها را مىكند زير و زبر\r\n( ( 2580 ) ) مهر تلخان را به تلخى مىبرد\r\nتلخ با شيرين كجا اندر خورد\r\n( ( 2581 ) ) تلخ شيرين زين نظر نايد پديد\r\nاز دريچهء عاقبت تانند ديد\r\n( ( 2583 ) ) چشم آخر بين تواند ديد راست\r\nچشم آخور بين غرور است و خطاست\r\n( ( 2584 ) ) اى بسا شيرين كه چون شكر بود\r\nليك زهر اندر شكر مضمر بود\r\n( ( 2585 ) ) آن كه زيركتر بود بشناسدش\r\nچون كه ديد از دورش اندر كشمكش\r\nو آن دگر بشناسدش چون بو كند\r\nو ان دگر چون دست بنهد كرد رد\r\n( ( 2586 ) ) پس لبش ردش كند پيش از گلو\r\nگر چه نعره مىزند شيطان كلوا\r\n( ( 2587 ) ) و آن دگر را در گلو پيدا كند\r\nو آن دگر را در بدن رسوا كند\r\n( ( 2588 ) ) و آن دگر را در حدث سوزش دهد\r\nخرج آن از دخل آموزش دهد\r\n\r\n","description":"","footnote":"","page_name":" 246 ","page_number":249},
  {"content":"\r\n\r\n( ( 2589 ) ) و آن دگر را بعد ايام و شهور\r\nو آن دگر را بعد مرگ از قعر گور\r\n( ( 2590 ) ) ور دهندش مهلت اندر قعر گور\r\nلا بد آن پيدا شود يوم النشور\r\n( ( 2591 ) ) هر نبات و شكرى را در جهان\r\nمهلتى پيداست از دور زمان\r\n( ( 2592 ) ) سالها بايد كه تا از آفتاب\r\nلعل يابد رنگ و رخشايى و تاب\r\nپنج سال و هفت بايد تا درخت\r\nيابد از ميوه رسانى فرّ و بخت\r\n( ( 2593 ) ) باز ترّه در دو ماه اندر رسد\r\nباز تا سالى گل احمر رسد\r\n( ( 2594 ) ) بهر اين فرمود حق عزّ و جل\r\nسورة الانعام در ذكر اجل\r\n( ( 2595 ) ) اين شنيدى مو به مويت گوش باد\r\nآب حيوان است خوردى نوش باد\r\n( ( 2596 ) ) آب حيوان خوان مخوان اين را سخن\r\nجان نو بين در تن حرف كهن\r\n( ( 2597 ) ) نكتهء ديگر تو بشنو اى رفيق\r\nهمچو جان او سخت پيدا و رقيق\r\n( ( 2598 ) ) در مقامى هست اين هم زهر مار\r\nاز تصاريف خدايى خوش گوار\r\n( ( 2599 ) ) در مقامى زهر و در جايى دوا\r\nدر مقامى كفر و در جايى روا\r\nدر مقامى خار و در جايى چو گل\r\nدر مقامى سركه در جايى چو مُل\r\nدر مقامى خوف و در جايى رجا\r\nدر مقامى بخل و در جايى سخا\r\nدر مقامى فقر و در جايى غنا\r\nدر مقامى قهر و در جايى رضا\r\nدر مقامى جور و در جايى وفا\r\nدر مقامى منع و در جايى عطا\r\nدر مقامى درد و در جايى صفا\r\nدر مقامى خاك و در جايى گيا\r\nدر مقامى عيب و در جايى هنر\r\nدر مقامى سنگ و در جايى گهر\r\nدر مقامى حنظل و جايى شكر\r\nدر مقامى خشكى و جايى مطر\r\nدر مقامى ظلم و جايى محض عدل\r\nدر مقامى جهل و جايى عين عقل\r\n( ( 2600 ) ) گر چه آن جا آن گزند جان بود\r\nچون بدين جا در رسد درمان بود\r\n( ( 2601 ) ) آب در غوره ترش باشد و ليك\r\nچون به انگورى رسد شيرين و نيك\r\n( ( 2602 ) ) باز در خم او شود تلخ و حرام\r\nدر مقام سركه گى نعم الادام\r\nاين چنين باشد تفاوت در امور\r\nمرد كامل اين شناسد در ظهور\r\n\r\n","description":"","footnote":"","page_name":" 247 ","page_number":250},
  {"content":"\r\n\r\n\r\nروايت\r\n« نعم الادام الخل » ( 1 )  ( چه خورشت خوبى است سركه )\r\n\r\nاهل نار و نور با هم در ميان\r\nدر ميانشان بحر ژرفى بىكران\r\n\r\nنمودهاى انسانى و طبيعى مشابه ديده مىشوند ولى از نظر حقيقت ميان آنها فاصلهء زيادى است\r\nهنگامى كه به موجودات انسانى مىنگريم ، مىبينيم همهء آنان در داشتن اعضاى برونى و قواى درونى با يكديگر متشابه‌اند و همچنين هنگامى كه به پديده هاى طبيعى مىنگريم ، مىبينيم ظواهر آنها كاملًا به يكديگر شبيه هستند .\r\nاين تشابهات كه ميان اشياء ديده مىشود در جهالت و انحراف ما از حقيقت نقش بسيار بزرگى را در عهده دارند . ما دو انسان را مىبينيم كه از همه جهات با يكديگر مساوى هستند ، يعنى چشم دارند و گوش دارند و دست و پا و جهاز هاضمه و دل و كبد و ساير اجزاء را هر دو دارا مىباشند ، اما وقتى كه با نظر دقيقترى درون آنها را مورد مطالعه قرار مىدهيم ، بينيم فاصله ميان آن دو از بىنهايت تا بىنهايت كشيده شده است .\r\nيكى وجدانى دارد كه گويى : جهانى در درون او است و تمام زندگانى انسانها جزء وجود او هستند و يا عقلى دارد كه اگر شرايط جمع شود و موانع برداشته شود ، مىتواند دستگاه هستى را تا حدود بسيار زيادى درك كند .\r\nنيز فرد ديگرى را مىبينيم كه گويى : يك نيروى ضد وجدانى دارد اگر براى آن هم كميتى در نظر بگيريم بايستى بگوييم : اين نيروى ضد وجدانى\r\n","description":"","footnote":" ( 1 ) سفينه ، ج 1 ، ص 424 . . ","page_name":" 248 ","page_number":251},
  {"content":"\r\nچنان بزرگ است كه اگر تمام دنيا را در يك نفس و با يك ضربت براى سود شخصى خود از پاى در آورد اهميتى بر آن احساس نمىكند .\r\nهمچنين از نظر ناچيزى عقل ، مىبينيم فردى داراى عقلى است كه نمىتواند بديهىترين حقايق را دريابد و نمىتواند دو مقدمه را براى يك نتيجه بديهى تنظيم نمايد .\r\nولى همهء آنها در يك كرهء خاكى بلكه در يك اجتماع و در يك خانواده زندگانى مىكنند و براى انسانهاى احمق همهء آنها بىكسان مطرح مىشود .\r\nاين مسئله از نظر كسانى كه به اين مسائل فقط از ديدگاه معرفت فردى مىنگرند و در صدد اخذ نتايج اجتماعى نيستند فقط لذت معرفت مجرد دارد ، ولى جاى ترديد نيست كه همين مسئله و تحليل و تنظيم آن مىتواند در مسائل اجتماعى ما دگرگونىهايى به نفع انسانيت وارد بسازد .\r\n« مَرَجَ اَلْبَحْرَيْنِ يَلْتَقِيانِ بَيْنَهُما بَرْزَخٌ لا يَبْغِيانِ . » 55 : 19 - 20 ( 1 )  ( دو دريا را كه به طبيعت خود رها ساخته است ميان آن دو مانعى است كه در جستجوى در آميخته شدن با هم ديگر نيستند ) .\r\nمتأسفانه بشريت با اين كه هر روز در باره مسائل انسانى و در هم ريختن اصول عالى ناله ها مىكند ، ولى گروهى از اقويا كه در هر جامعه‌اى وجود دارند به جهت اغراضى نمىخواهند اين ناله ها را بشنوند ، آنان نمىدانند كه جامعه‌اى كه مركب از انسانهاى داراى روانهاى متضاد هستند ، آن جامعه به هيچ وجه نمىتواند هماهنگ بوده باشد . آنان نمىدانند يا نمىخواهند بدانند كه اگر همين انسانها موقعى اين موفقيت را به دست آوردند كه همهء افراد به جهت تربيت و تكامل داراى گروهى از اصول عالى و ايده آلهاى منطقى شدند رياست و رهبرى آنها چه لذتى خواهد داشت .\r\n","description":"","footnote":" ( 1 ) سوره الرحمن ، آيهء 19 و 20 . . ","page_name":" 249 ","page_number":252},
  {"content":"\r\n\r\n\r\nآن دگر بشناسدش چون بو كند\r\nو آن دگر چون بر لب و دندان برد\r\n\r\nدريافت حقايق در انسانها به وسايل گوناگونى است\r\nاختلاف در وسايل درك و نمودهاى وجودى كه انسانها دارا هستند ، باعث شده است كه همهء افراد تمام حقايق را از يك وسيلهء معين نتوانند دريافت كنند .\r\nاين يك اصل بسيار عالى است كه براى ما كاملًا قابل مشاهده مىباشد .\r\nدر صورت مثالهاى ساده‌اى اين اصل را مىتوان توضيح داد ، مثلًا بعضى اشخاص ديده گان دور بين ندارند ولى در عوض مىتوانند قرارگاه آن موجود ديدنى را با رهنمايىهاى هوش و تعقل درك كنند ، كسان ديگر مىتوانند همان موجود را از دور با چشم خويش ببينند ، كسانى هستند كه با معلومات قبلى رويدادى را تشخيص مىدهند ، فرض كنيم سيلى به جريان افتاده است و شخص مفروض مىداند كه اگر در اين رودخانه سيلى سرازير گردد ، از آن جهت كه بايستى از فلان نقطه عبور كند و آن نقطه داراى موادى است كه بوى مشخصى دارد وقتى اين شخص بوى آن مواد را درك مىكند مىگويد : سيلى در جريان است ، بعضى ديگر از راه گوش تيز آن را تشخيص مىدهند و همچنين ساير وسايل درك . . . . اما مخفى نماند كه اين وسايل هر يك فعاليت مخصوص به خود دارند ، مثلًا دماغ انسانى بوها را درك مىكند اما از راه بينى ، گوش هم چيزى را درك مىكند ولى از ناحيهء شنيدن صدايش .\r\nاين معرفتها اگر چه در واقع در اثبات يك جامع مثلًا موجوديت موجود مشترك مىباشند ، ولى هر يك از آن وسايل درك خاصيت شخصى خود را خبر مىدهند همچنين است از نظر تعقل ، افراد انسانى در تشخيص علل و رويدادها بسيار با يكديگر مختلف مىباشند .\r\n","description":"","footnote":"","page_name":" 250 ","page_number":253},
  {"content":"\r\n\r\nگروهى از مشاهدهء يك رويداد به سرعت مىفهمند كه آن رويداد چيست و به چه علت رخ داده است ، در صورتى كه شايد گروه ديگر ماه ها بلكه سالها بگذرد تا موجوديت و علل آن رويداد را بفهمند .\r\nاين اختلاف در درك از ناحيهء وسايل ، شخصى بودن معلومات ما را تثبيت مىكند و اثبات مىكند كه در دنياى معارف « شىاى براى ما » اساسىتر و عمومىتر مطرح مىشود تا « شيء فى نفسه »\r\n\r\n( ( 2591 ) ) هر نبات و شكرى را در جهان\r\nمهلتى بايست از دور زمان\r\n\r\nبروز نمودها در جهان هستى احتياج به جريان قوانين دارد\r\nجريان دستگاه وجود چنان نيست كه هر چيز در همه شرايط و در هر نقطه‌اى بدون اصل و قانون وجود پيدا كند .\r\nاين مطلب را كه جلال الدين بارها در مثنوى تكرار خواهد كرد ، خود دليل روشنى است بر اين كه جلال الدين هم مانند تمام عقلاى علم و فلسفه مسئلهء نظم در جهان هستى را قبول كرده است . او نمىگويد : در دستگاه طبيعت قانونى وجود ندارد ، لذا بايستى هنگامى كه جلال الدين در معجزات و كرامات بررسى مىكند ، با دقت بيشترى تأمل نموده راز آن را دريافت كنيم . البته اين مسئله در مباحث گذشته بررسى شده است - فعلًا ما در مسئله بروز نمودها مطالعه مىكنيم .\r\nاين نمودها كه در بستر رودخانهء زمان گسترده شده است ، به اندازهء حتى يك ذرهء ناچيز هم نمىتوانند از قانون تخلف كرده پيش و پس شوند . با تخلف يك ذرهء بىمقدار در دستگاه عظيم هستى از نظر علمى دقيق بايستى تمام اجزاء جهان در هم بريزد و متلاشى گردد - زيرا اين جهان با تمام اجزايش چنان در حال ارتباط است\r\n","description":"","footnote":"","page_name":" 251 ","page_number":254},
  {"content":"\r\n\r\nكه گويى حقيقت واحده‌اى است كه كوچكترين تغير در آن موجب تغير در تمام هستى است .\r\nبا مشاهده تغييرات و دگرگونىها كه در موجودات رخ مىدهد به طورى كه خواص آنها عوض مىشود نبايستى چنين نتيجه گرفت كه بنا بر اين در جهان خلقت نظم واحدى نيست - زيرا همان موجود كه روزى در شكل يك گياه يا يك ماده خاكى بىآزار بوده است ، امروز در نيش مار به زهر كشنده‌اى تبديل گشته است و همان گل تلخى را كه انسان در ميان علفزارها نمىتوانست آن را بخورد پس از آن كه در كارگاه وجودى زنبور عسل به جريان افتاد مبدل به عسل گشته از همه شيرينىها شيرينتر مىشود و در تمام اين تحولات كوچكترين گسستگى احساس نمىشود . آن چه كه در اين مبحث مطرح است و جلال الدين در ابيات فوق مورد تذكر قرار نداده است : مسئلهء علت اختلاف اين مواد است كه آيا از حركت است ؟ آيا هر يك از مواد در ذات خود خاصيتى دارد ؟ يا اين كه هر يك از اين مواد خاصيت ساير مواد را دارد ، نهايت امر اين است كه بروز آن خاصيت بستگى به وجود شرايط دارد ؟ اينها سؤالاتى است كه تا كنون جواب داده نشده است .\r\nتفسير ابيات\r\nاهل آتش و نور با هم در آميخته با يكديگر زندگى مىكنند ، ولى ميان آنان فاصله‌اى به اندازهء كوه قاف وجود دارد .\r\nمردم معمولى اينان را با اين كه درياى ژرفى از تفاوت دارند با همديگر در زندگانى شريك مىبينند چنان كه خاك و اجزاء طلا در معدن به همديگر در آميخته است ، اما اگر بخواهيم تفاوت ميان آن دو را به فاصلهء بعدى تشبيه كنيم بايد بگوييم : صدها بيابان و كاروانسراها آن دو را از يكديگر جدا مىسازد و نيز در يك رشته گلو بند مىبينيد كه سنگهاى گران قيمت مانند در با سنگهاى ارزان قيمت مانند شبه به هم جمع شده‌اند ، ولى بايد دانست كه چون حقيقت آنها با همديگر متفاوتند لذا اجتماع آنها\r\n","description":"","footnote":"","page_name":" 252 ","page_number":255},
  {"content":"\r\nساختگى و موقت بوده و در حقيقت ميهمانان يك شبه هستند كه عوامل خارج از ذات خويش آنها را پهلوى هم گرد آورده است . ديده گان خود را باز كن خواهى ديد كه صالح و طالح با يكديگر مشتبه گشته‌اند ولى فرق بسيار زياد ميان آنها وجود دارد . يك دريا دو نيمه شده يك نيم آن مانند شكر شيرين و نيم ديگر تلخ و مانند زهر مار است .\r\nانسانهاى نيكو و انسانهاى تبه كار در تكاپو با يكديگر بر خورد مىكنند و مانند دريا كه دو نيمه شيرين و تلخ دارد متلاطم گشته ، از زير و بالا در هم مىآميزند اين تلاطم و در آميختگى را مردم كوته بين از اختلاط و در هم آميختن ارواح دو گروه نيك و بد مىدانند ، در صورتى كه اين صلح و جنگ تنها در صورت و ظاهر آنها است .\r\nهنگامى كه امواج صلح به نوسان در مىآيد كينه ها را از دلها بيرون مىكند ، ولى هنگامى كه امواج جنگ به حركت درمىآيد محبتها را متلاطم مىسازد .\r\nالبته مهر و محبت تلخها را به شيرينى مىكشاند - زيرا ريشهء مهر و محبت از رشد روحانى سرچشمه مىگيرد ، اما كينه توزى شيرينى را رو به تلخى مىبرد هرگز شيرينى با تلخى نمىتوانند با يكديگر سازگار بوده باشند .\r\nبسيار تلخى و شيرينىها وجود دارد كه از نظر سطحى و يا از نظر فعلى در وضعى قرار دارند كه نمىتوان آنها را تشخيص داد ، ولى بايستى عاقبت و دگرگونى اوضاع را در نظر گرفت . آن چشمى كه عاقبت بين است مىتواند حقايق را به طور صحيح دريابد ، در صورتى كه چشمى كه تنها آخور را مىبيند ، همواره در غرور و خطا به سر مىبرد .\r\nچه بسا شيرينىها كه در ظاهر شيرين است ولى زهرها در آن شيرينى مخفى است . هر كس كه باهوشتراست مىتواند اين ظاهر و باطن را تشخيص بدهد ، اين شخص هشيار از دور مىبيند كه اين دو موجود در كشمكش مىباشند ، اگر چه در ظاهر با هم متحد به نظر مىرسند .\r\nگروه ديگر هنگامى كه بو مىكنند احساس مىكنند كه قضيه چيست ؟\r\n","description":"","footnote":"","page_name":" 253 ","page_number":256},
  {"content":"\r\nدستهء ديگرى اگر حقيقتى را مانند غذا به دهان و لبها يا به دندان خود بگيرند مىفهمند كه اين شيرين است يا تلخ .\r\nاشخاصى هستند كه اگر در مقابل روى خود چيزى را ببينند آن را استشمام مىكنند . بعضى ديگر با قوهء لامسه آن را درك مىكنند . اگر چه شيطان مىگويد بخوريد . گروهى هم به مجرد آن كه به لبهاى آنان نزديك شد پيش از آن كه به گلويشان برسد درك مىكنند .\r\nبعضى ديگر هنگامى كه غذا به گلو رسيد مىفهمند ، بعضى ديگر هستند كه غذا هنگامى كه به معده رسيد خاصيت آن را درك مىكنند .\r\nگروهى ديگر هنگامى كه مىخواهند ماده مستهلك شده در بدن را دفع كنند احساس سوزش كرده ، با اين احساس مىفهمند كه چه خورده‌اند ؟ آرى اينان در موقع خرج مىفهمند كه دخلشان چه بوده است . بعضى ديگر در فهم حقايق احتياج به گذشت زمان دارند ، ماه ها يا سالها ، بلكه تا روز رستاخيز .\r\nاز آن طرف اختلاف ديگرى هم در خود موجودات هست كه به طور بديهى بينيم ، زيرا همهء آنها در جريان طبيعى دستخوش تحولات و دگرگونىهايى بوده با اختلافات فراوانى در صحنهء هستى آشكار مىشوند و پا در صحنهء هستى مىگذارند .\r\nاين حقايق به جهت تغير در شرايط تا حدودى كه به دو حالت متضاد برسند تغيير پذير مىباشند يك ماده بىطرف زهر مار مىشود ، يك گل تلخ عسل مىگردد و . . . « چون اين مثالها را كه جلال الدين در ابيات گفته است واضح بود احتياج به تفسير نديديم . »\r\n","description":"","footnote":"","page_name":" 254 ","page_number":257},
  {"content":"\r\n\r\n\r\nدر بيان آنكه آن چه ولى كامل كند مريد را نشايد گستاخى كردن و همان فعل كردن كه حلوا طبيب را زيان ندارد و مريض رازيان دارد و سرما و برف انگور رسيده را زيان دارد اما غوره را زيان ندارد كه در راه است و نارسيده ( ليغفر لك الله من ذنبك ما تقدم و ما تأخر . . . . صدق الله العلى العظيم )\r\n\r\n( ( 2603 ) ) گر ولى زهرى خورد نوشى شود\r\nور خورد طالب سيه هوشى شود\r\n( ( 2604 ) ) رب هب لى از سليمان آمده است\r\nكه مده غير مرا اين ملك دست\r\n( ( 2605 ) ) تو مكن با غير من اين لطف و جود\r\nاين حسد را ماند اما آن نبود\r\n( ( 2606 ) ) نكتهء لا ينبغى مىخوان به جان\r\nسر من بعدى ز بخل او مدان\r\n( ( 2607 ) ) بلكه اندر ملك ديد او صد خطر\r\nمو به مو ملك جهان بد بيم سر\r\n( ( 2608 ) ) بيم سر يابيم سِرّ يابيم دين\r\nامتحانى نيست ما را مثل اين\r\n( ( 2609 ) ) پس سليمان همتى بايد كه او\r\nبگذرد زين صد هزاران رنگ و بو\r\n( ( 2610 ) ) با چنان قوت كه او را بود هم\r\nموج آن ملكش فرو مىبست دم\r\nخوان كه القينا على كرسيه\r\nچون بماند از تخت و ملك خود تهى\r\n( ( 2611 ) ) چون برو بنشست از اين اندوه گرد\r\nبر همه شاهان عالم رحم كرد\r\n( ( 2612 ) ) شد شفيع و گفت اين ملك و لوا\r\nبا كمالى ده كه دادى مر مرا\r\n( ( 2613 ) ) هر كه را بدهى و بكنى آن كرم\r\nاو سليمان است و آن كس هم منم\r\n( ( 2614 ) ) او نباشد بعدى او باشد معى\r\nخود معى چه بود ؟ منم بىمدعى\r\n( ( 2615 ) ) شرح اين فرض است گفتن ليك من\r\nباز مىگردم به قصهء مرد و زن\r\n\r\nآيه\r\n« إِنَّا فَتَحْنا لَكَ فَتْحاً مُبِيناً لِيَغْفِرَ لَكَ الله ما تَقَدَّمَ مِنْ ذَنْبِكَ وَما تَأَخَّرَ » 48 : 1 - 2 ( 1 ) \r\n","description":"","footnote":" ( 1 ) سوره الفتح ، آيهء 1 و 2 . . ","page_name":" 255 ","page_number":258},
  {"content":"\r\n( ما مكه را بر تو فتح آشكارى كرديم تا خداوند گناهان گذشته و آيندهء تو را ببخشايد ) .\r\nدر بارهء اين كه آيا پيامبران هم معصيت مىكنند يا نه ؟ دو نظر در ميان مسلمين وجود دارد ، اماميه و گروهى از اهل سنت را عقيده بر آن است كه انبيا معصوماند و هيچ گناهى در هيچ حالى از آنها سر نمىزند . بعضى ديگر از گروه اهل سنت معصيت را جايز دانسته مىگويند ممكن پيامبران معصيت نمايند ( 1 )  ولى استدلالات عقلى و نقلى فراوانى نظريهء اماميه را تأييد مىكند كه ما نمىتوانيم فعلًا آنها را مشروحاً در اين مبحث بيان كنيم .\r\nولى اين مقدار مىتوانيم بگوييم كه عقل سليم مىگويد : اگر كسى كوچكترين انحرافى داشته باشد ، نمىتواند منصب نمايندگى خدا را اشغال كند - زيرا اين احتمال همواره براى ملتها وجود خواهد داشت كه چه تفاوتى ميان ما و اين پيامبران وجود دارد كه ما از آنها تبعيت كنيم ؟ اگر آنان نتوانند از هيجان نفس اماره جلوگيرى كنند ، نمىتوانند نفوس ديگران را مهار نموده دستور بدهند كه هيچ كس نبايستى از نفس اماره تبعيت كند .\r\nاز آن طرف در آيهء شريفه هنگامى كه حضرت ابراهيم عليه السلام از خداوند مىخواهد كه پيشوايى را به نسل او نيز نصيب فرمايد ، خداوند مىفرمايد : عهد الهى من به ستمكاران نمىرسند .\r\n« قالَ وَمِنْ ذُرِّيَّتِي ؟ قالَ لا يَنالُ عَهْدِي اَلظَّالِمِينَ » 2 : 124 ( 2 ) \r\n","description":"","footnote":" ( 1 ) نظريه دوم به چند عقيده تقسيم مىشود : 1 - پيغمبران پيش از تصدى مقام پيامبرى ممكن است معصيت كنند . . 2 - گناه صغيره در هر حال ممكن است از پيغمبر سر بزند . . 3 - تنها ممكن است پيامبر به گناه صغيره مرتكب شود آن هم پيش از رسيدن به مقام نبوت . براى هر يك از اين عقايد استدلالاتى شده است كه در علم كلام بررسى مىشود . .  ( 2 ) سوره البقرة ، آيهء 124 . . ","page_name":" 256 ","page_number":259},
  {"content":"\r\n( « ابراهيم مىگويد » : اين عهد را به نسل من عطا مىفرمايى خداوند پاسخ مىدهد عهد من به ستمكاران نمىرسد ) .\r\nچون معصيت به خدا از نظر آيات و روايات ظلم به معناى عمومى شمرده مىشود ، هر كس كه كوچكترين معصيت كند او ستمكار بوده ، نمىتواند شايستهء منصب الهى بوده باشد ، بعضىها گفته‌اند معصيت پيش از رسالت و پيامبرى مانعى ندارد ، ولى اين مطلب صحيح نيست - زيرا تذكر به اين مطلب كه شخصى كه فعلًا ستمكار است نمىتواند عهد الهى را متحمل شود ، توضيح واضحات است و احتياج به تذكر ندارد ، بلكه اين تذكر به جهت همان نكتهء عقلانى بود كه ما بيان نموديم .\r\nولى آياتى در قرآن مجيد وارد شده است كه ظواهر آنها دلالت بر معصيت انبياء مىكند . اين آيات در مورد خود كاملًا تفسير شده و با قراين عقليه و ساير آيات معلوم شده است كه اين آيات معصيت را براى انبياء ثابت نمىكند .\r\nيكى از آن آيات همين آيه‌اى بود كه جلال الدين در عنوان ابيات ذكر كرده است « لِيَغْفِرَ لَكَ الله ما تَقَدَّمَ مِنْ ذَنْبِكَ وَما تَأَخَّرَ » 48 : 2 ولى هيچ جاى ترديد نيست كه اين آيه نمىتواند براى انبياء معصيت اثبات كند - زيرا اولًا براى بخشيده شدن گناه توبه و كفاره و تحمل كيفر وجدانى لازم است نه فتح و پيروزى چون فتح و پيروزى يكى از موارد رسيدن به مقصود است ، لذا نمىتواند باعث بخشيده شدن گناه بوده باشد . اين مطلب نظير اين است كه يك نفر به شخص جنايت كار پولى بدهد و بگويد : اين پول را دادم براى اين كه گناه تو بخشيده شود بلكه مقصود از آيهء فوق اين است كه فتح مكه در حقيقت پايان دادن به سنت بت پرستى در قريش بود كه رواج داشته است و در مدت گذشته كه پيغمبر با خدايان قريش در مبارزه بود در حقيقت مبارزه با عرف عمومى محسوب مىشد ، لذا در نظر آنان بزرگترين گناه محسوب مىگشت .\r\nپيغمبر اكرم صلى الله عليه و آله با فتح مكه غائلهء اين پيكار را به نفع توحيد خاتمه داد ، در حقيقت آن مبارزه كه ميان پيغمبر و بت پرستان شروع شده بود ، براى آيندهء نامحدود به كلى از بين رفت و اين نابود شدن بت پرستى آن گناه عظيم را كه براى پيغمبر ميان كفار بت\r\n","description":"","footnote":"","page_name":" 257 ","page_number":260},
  {"content":"\r\nپرست اثبات كرده بود نابود شد ، اين است معناى غفران ذنب - زيرا معناى غفران منحصر در مفهوم بخشيدن گناه نيست ، بلكه به معناى پوشانيدن و از بين بردن است . در لغت معناى غفر به اين ترتيب ذكر مىشود :\r\nغفر به معناى پوشيدن و در شكل ماضى به معناى « پوشيد » است . بخشيدن هم بدان جهت گفته مىشود كه در حقيقت گناه پوشيده مىشود .\r\nپس گناهى كه به عقيدهء بت پرستان از پيامبر در بارهء بتهاى آنان سر مىزند با فتح مكه پوشيده شد .\r\n« قالَ رَبِّ اِغْفِرْ لِي وَهَبْ لِي مُلْكاً لا يَنْبَغِي لأَحَدٍ مِنْ بَعْدِي إِنَّكَ أَنْتَ اَلْوَهَّابُ » 38 : 35 ( 1 )  ( سليمان عليه السلام گفت : خداوندا مرا ببخشاى و ملكى براى من عطا كن كه پس از من كسى شايستگى آن ملك را نداشته باشد ) .\r\n« وَلَقَدْ فَتَنَّا سُلَيْمانَ وَأَلْقَيْنا عَلى كُرْسِيِّه جَسَداً ثُمَّ أَنابَ » 38 : 34 ( 2 )  ( ما سليمان را آزمايش كرديم و روى تخت او جسد بىروحى انداختيم سپس او توبه كرد ) .\r\nداستان فوق بدين قرار است كه خداوند به حضرت سليمان پسرى داد ، گروه پريان و شياطين با يكديگر جمع شدند و گفتند : اگر اين فرزند بماند و بزرگ شود ، مانند پدرش سليمان با ما رفتار خواهد كرد ، پس بهتر اين است كه او را تلف كنيم .\r\nهنگامى كه سليمان از اين توطئه با خبر شد فرزند را از دسترس آنها دور نگه داشته و او را از باران ابر شير دادند ، ولى با اين حال يك روز ديد كه جسد همين فرزند را روى تختش گذاشته‌اند . آن موقع سليمان متوجه شد كه ترس و احتياط در مقابل سر نوشت نهايى و قطعى نمىتواند كارى انجام دهد .\r\n","description":"","footnote":" ( 1 ) سوره ص ، آيهء 35 . .  ( 2 ) سوره ص ، آيهء 34 . . ","page_name":" 258 ","page_number":261},
  {"content":"\r\n\r\n\r\n( ( 2609 ) ) پس سليمان همتى بايد كه او\r\nبگذرد زين صد هزاران رنگ و بو\r\n\r\nاى كاش بشر مىتوانست با دريافت ارزش حقيقى خود در جستجوى مزايا كوشش مىكرد\r\nتا كنون هيچ يك از مكاتب فلسفى و اجتماعى نتوانسته است افراد بشرى را طورى تربيت كند كه هر كسى گنجايش و موقعيت واقعى خويش را درك كرده در صدد به دست آوردن مزايايى به اندازهء همان ظرفيت و موقعيت بر آيد .\r\nهمه مىخواهند ثروت دنيا را تصاحب كنند .\r\nهمه مىخواهند فرمانرواى جهان و جهانيان بوده باشند .\r\nهمه مىخواهند شهرت جهان گيرى داشته باشند كه حتى پس از مرگشان هم ملتها به ياد آنها بوده در بارهء آنها شعرها بگويند و كتابها بنويسند .\r\nاما غالباً شايستگى خويش را در نظر نمىگيرند و عوامل محيط و ساير شرايط را به محاسبه درنمىآورند .\r\nدر اين بحث جلال الدين آيه مربوط به حضرت سليمان را بسيار عالى تفسير مىكند و مىگويد : اين كه حضرت سليمان مىگويد كه : « خداوندا ملكى به من عطا فرماى كه ديگران شايستگى آن را نداشته باشند » .\r\nمقصود اين نيست كه سليمان با مقام نبوتى كه داشته است به ساير افراد بشرى حسد ورزيده و نخواسته است آنها از يك ملك عظيم برخوردار شوند ، بلكه بدان جهت بود كه مىدانست هر فردى قدرت از عهده بر آمدن اين مزيت بسيار بزرگ را ندارد كه تمام ملك دنيا را تصاحب كند به طورى كه با به دست آوردن مقام مزبور كوچكترين تعدى بر مخلوقات خدا از او سر نزند .\r\nدر حقيقت سليمان مىگويد : خداوندا كسانى كه شايستگى چنين ملكى را\r\n","description":"","footnote":"","page_name":" 259 ","page_number":262},
  {"content":"\r\n\r\nندارند به آنها عطا مفرماى كه آنان ممكن است سوء استفاده كنند .\r\nحتى سليمان عليه السلام با آن عظمت پيامبرى كه داشته ، احتياج به تنبيه و هشدار هم داشته است ، لذا مىبينيم كه خداوند متعال به خلاف ميل او جسد مردهء فرزندش را در مقابلش مىنهد تا بداند كه در مقابل مشيت او هيچ قدرت نمىتواند عرض اندام كند .\r\nتفسير ابيات\r\nمىگويد : اگر ولى خدا زهرى بخورد براى او نوش مىشود ، در صورتى كه اگر همان زهر را كسى كه هنوز در راه است و به مقصد نرسيده است بخورد هوشش از بين مىرود و نمىتواند به راه رفتن خود ادامه بدهد .\r\nاين خواسته كه « خدايا ملك عظيمى به من عنايت فرماى » تنها شايستهء شخصى مانند سليمان است كه با داشتن ملك جهان كوچكترين خود پرستى نمىكند و هيچ جاندارى را نمىآزارد ، و فراموش نمىكند كه مانند ساير افراد انسانى فردى است كه محكوم به قوانين جهان هستى است ، و نمىتواند از نظارت خداوند متعال كنار برود .\r\nاين خواستهء سليمان اگر چه به حسد شبيه است ولى حسد نيست ، تو گمان مكن كه اين گفتهء او « كسى پس از من شايستگى اين ملك را نداشته باشد » از روى بخل بوده ، بلكه از اين جهت بوده است كه سليمان مخاطرات ملك را مىدانست .\r\nاين ملك جهان آزمايشات گوناگونى دارد ، در اين آزمايش بر باد رفتن سر ، آشكار شدن اسرار ، از بين رفتن دين و . . . . آرى چنين آزمايشات خطرناك در خواستهء سليمان وجود داشت .\r\nبنا بر اين براى استحقاق چنين مزيتى سليمان همتى لازم است كه بتواند از رنگ و شكل فريبنده و ساير خواص جلب كنندهء ملك دنيا اعراض كند .\r\nبا اين حال كه سليمان شايستگى داشتن چنين ملكى را داشت ، مىبينيم موج آن ملك در دل او باعث غفلت جزئى شده و خداوند براى بيدار كردن او جسد بىجان فرزندش را روى تختش نهاد .\r\n","description":"","footnote":"","page_name":" 260 ","page_number":263},
  {"content":"\r\nپس از آن كه از اندوه مرگ فرزندش گردى بر رخسار مباركش نشست ، عاطفهء پدرى او تهيج شده در درون او حس ترحمى حتى در بارهء شاهان عالم نمودار گشت ، كه آنان نيز با آن قدرت كه دارند در مقابل خواست خداوندى بس ناتوانند .\r\nبه همين جهت بود كه سليمان با خدا چنين نيايش كرد كه خداوندا اگر هم به كسى چنين ملكى خواهى داد ، همت عالى به او عطا فرماى تا خود را گم نكند ، و كمالى به او عنايت فرماى كه كمال ملك دنيا در مقابل آن بىارزش نمايد .\r\nاگر از راه لطف ملكى با آن كمال به كسى عنايت فرمايى ، در حقيقت او هم سليمان ديگرى است . بيت بعدى با توجه به اصلى كه جلال الدين بارها گوشزد كرده گفته شده است :\r\n\r\n( ( 2614 ) ) او نباشد بعدى او باشد معى\r\nخود معى چه بود منم بىمدعى\r\n\r\nاين همان اصل اتحاد جانهاى شيرين خداست كه جلال الدين با اشكال گوناگونى در كتاب مثنوى ياد آور شده است .\r\n","description":"","footnote":"","page_name":" 261 ","page_number":264},
  {"content":"\r\n\r\nمخلص ماجراى عرب و جفت او در فقر و شكايت\r\n\r\n( ( 2616 ) ) ماجراى مرد و زن را مخلصى\r\nباز مىجويد درون مخلصى\r\n( ( 2617 ) ) ماجراى مرد و زن افتاد نقل\r\nاين مثال نفس خود ميدان و عقل\r\n( ( 2618 ) ) اين زن و مردى كه نفس است و خرد\r\nنيك پا بست است بهر نيك و بد\r\n( ( 2619 ) ) وين دو پا بسته در اين خاكى سرا\r\nروز و شب در جنگ و اندر ماجرا\r\n( ( 2620 ) ) زن همىجويد حويج خانقاه\r\nيعنى آب رو و نان و خوان و جاه\r\n( ( 2621 ) ) نفس همچون زن پى چاره گرى\r\nگاه خاكى گاه جويد سرورى\r\n( ( 2622 ) ) عقل خود زين فكرها آگاه نيست\r\nدر دماغش جز غم الله نيست\r\n( ( 2623 ) ) گر چه سرّ قصه اين دانه است و دام\r\nصورت قصه شنو اكنون تمام\r\n( ( 2624 ) ) گر بيان معنوى كامل شدى\r\nخلق عالم عاطل و باطل بدى\r\n( ( 2625 ) ) گر محبت فكرت و معنيستى\r\nصورت صوم و نمازت نيستى\r\n( ( 2626 ) ) هديه هاى دوستان با يكديگر\r\nنيست اندر دوستى الَّا صور\r\n( ( 2627 ) ) تا گواهى داده باشد هديه ها\r\nبر محبتهاى مضمر در خفا\r\n( ( 2628 ) ) ز انكه احسانهاى ظاهر شاهدند\r\nبر محبتهاى سراى ارجمند\r\n( ( 2629 ) ) شاهدت گه راست باشد گه دروغ\r\nمست گاهى از مىو گاهى ز دوغ\r\n( ( 2630 ) ) دوغ خورده مستيى پيدا كند\r\nهاى و هوى و سر گرانىها كند\r\n( ( 2631 ) ) آن مرائى در صلاة و در صيام\r\nمىنمايد جد و جهدى بس تمام\r\nتا گمان آيد كه او مست ولاست\r\nچون حقيقت بنگرى غرق رياست\r\n( ( 2632 ) ) حاصل افعال برونى رهبر است\r\nتا نشان باشد بر آن چه مضمر است\r\nراهبر گه حق بود گاهى غلط\r\nگه گزيده باشد و گاهى سقط\r\n( ( 2633 ) ) يا رب آن تمييز ده ما را بخواست\r\nتا شناسيم آن نشان كژ ز راست\r\n( ( 2634 ) ) حس را تمييز دانى چون شود ؟\r\nآن كه حس ينظر بنور الله بود\r\n\r\n","description":"","footnote":"","page_name":" 262 ","page_number":265},
  {"content":"\r\n\r\n\r\n( ( 2635 ) ) ور اثر نبود سبب هم مظهر است\r\nهمچو خويشى كز محبت مخبر است\r\n( ( 2636 ) ) نبود آن كه نور حقش شد امام\r\nمر اثرها يا سببها را غلام\r\nچون كه نور اللَّه در آمد در مشام\r\nمر اثر را يا سبب نبود غلام\r\n( ( 2637 ) ) تا محبت در درون شعله زند\r\nزفت گردد وز اثر فارغ كند\r\n( ( 2638 ) ) حاجتش نبود پى اعلام مهر\r\nچون محبت نور خود زد بر سپهر\r\n( ( 2639 ) ) هست تفصيلات تا گردد تمام\r\nاين سخن ، ليكن بجو تو و السلام\r\n( ( 2640 ) ) گر چه شد معنى در اين صورت پديد\r\nصورت از معنى قريب است و بعيد\r\n( ( 2641 ) ) در دلالت همچو آبند و درخت\r\nچون به ماهيت روى دورند سخت\r\nدانه بين كز آب و خاك و آفتاب\r\nچون درختى گشت عالم در شتاب\r\nور به ماهيت بگردانى نظر\r\nدور دورند اين همه از يكدگر\r\n( ( 2642 ) ) ترك ماهيات و خاصيات گو\r\nشرح كن احوال آن دو رزق جو\r\n( ( 2622 ) ) عقل خود زين فكرها آگاه نيست\r\nدر دماغش جز غم الله نيست\r\n\r\nخواست عقل چيست ؟ و تمايل نفس به چيست ؟\r\nنفس انسانى همواره در جستجوى تأمين جنبهء حيوانى انسان است . به عبارت روشنتر انسان كه در اين جهان طبيعى زندگى مىكند ، خوشىها و لذايذ زيادى بر او عرضه مىشود ، تشخيص دهندهء اين خوشىها و لذايذ و تحريك كننده به سوى آنها نفس انسان است كه در حال اعتدال مىخواهد همهء آن لذايذ و خوشىها را بدون محدوديت به دست بياورد .\r\nدرك كليات و محاسبه در خير و شر و موقت و دائمى براى نفس تقريباً مطرح نيست . اگر هم در موقع بهره بردارى از خوشىها و لذايذ ، نوعى از احساس كلى و\r\n","description":"","footnote":"","page_name":" 263 ","page_number":266},
  {"content":"\r\nقانون در درون انسان بروز نمايد ، مربوط به خود نفس نيست بلكه در همان موقع باز عقل است كه محاسبات و كليات را طرح ريزى مىكند ، كارى كه نفس مىكند اين است كه مىخواهد همهء آنها را در خواسته هاى خود پياده كند .\r\nالبته نفس انسانى در اين قيافه كه بحث مىكنيم به خودى خود شر و ناشايست نيست - زيرا قلمرو فعاليتش غير از تطبيق رويدادهاى جهان هستى با خواست « خود طبيعى » چيز ديگرى نيست . اين نفس هنگامى حالت ناشايست و مبارزه با عقل به خود مىگيرد كه آرمانهاى عقلانى را به كلى ناديده گرفته بخواهد عقل را هم تحت تأثير خويش قرار بدهد .\r\nدر اين موقع مبارزه ميان آن دو به خوبى آشكار مىشود . عقل مانند مرد است كه در فكر عاقبت جويى و محاسبات زندگى است . در صورتى كه نفس مانند زن به قول جلال الدين همواره در تهيهء آب و نان و خوان و جاه و مقام به سر مىبرد .\r\nولى وجود هر دو پديدهء نفس و عقل در انسان ضرورت دارد - زيرا اين دو هستند كه انسان را به خير و شر و نيك و بد آشنا مىسازند و در طرفدارى هر يك از خواستهء خود ، انسان را وادار به تكاپو مىكنند . اين تكاپو آن موقع نتيجه بخش و مثبت خواهد بود كه عقل و نفس انسانى هماهنگ باشند .\r\nخلاصه نفس حقيقتى است كه فلاسفه و روان شناسان گذشته و معاصر معانى گوناگونى در بارهء آن ابراز مىدارند و گاهى باعث گم گشتن يك معناى مشخص براى نفس مىشوند . ولى با اين كه گفته شد ما مىتوانيم نفس را از اين اختلاف آراء نجات بدهيم ، و به عبارت روشنتر چنين است كه نفس عبارت است از همان خود طبيعى كه از همين مواد جهان طبيعت توليد مىشود . اين است جنبهء ماديت نفس انسانى .\r\nاما انسان در همين نفس خود طبيعى منحصر نمىشود ، بلكه چنان كه مىبينيم تدريجاً قدرت تعقل پيدا كرده و كليات و روش منطقى در افكار خود را نيز به دست مىآورد .\r\nاين فعاليت عقلانى كه در گذشته آن را به عنوان عقل نظرى معرفى كرديم باز با\r\n","description":"","footnote":"","page_name":" 264 ","page_number":267},
  {"content":"\r\nنيك و بد و خير و شر كارى ندارد - زيرا چنان كه ديده مىشود اشقياى جهان بشرى عالىترين نيروى تجريد كليات و محاسبات منطقى را دارا هستند .\r\nولى مىبينيم انسان در همين نفس و عقل نظرى محدود نمىشود و افراد با فضيلت و با وجدان و مردان الهى به طور فراوان در تاريخ بشرى در هر دورانى ديده مىشوند از اين مشاهدهء حسى كشف مىكنيم كه انسان داراى نيروى ديگرى است كه ما فوق نفس « خود طبيعى » و عقل نظرى است - زيرا با نظر به عقل نظرى كه به طور بىطرفانه فعاليت مىكند ، اگر نيروى ما فوق وجود نداشته باشد تنها همان خود طبيعى از تعقل نظرى بهره بردارى خواهد كرد .\r\nاين نيروى ما فوق عقل نظرى را با اسمها و اصطلاحات گوناگونى بيان كرده‌اند از قبيل :\r\n1 - فطرت خدا دادى .\r\n2 - عقل عملى .\r\n3 - وجدان .\r\n4 - دل پاك . . . اين نيروى ما فوق حدود و مرزى براى خود نمىشناسد ، و چنان كه مشاهده مىكنيم انسان با داشتن اين نيرو و به كار انداختن آن گاهى از حد انسانيت پا فراتر گذاشته و به قول ابن سينا : رب النوع انسانى مىشود . اين كه جلال الدين مىگويد :\r\nعقل خود زين فكرها آگاه نيست در دماغش جز غم الله نيست اين نيروى ما فوق را مىگويد و الا چنان كه بارها ديديم جلال الدين در همين كتاب مثنوى عقل نظرى را كاملًا محكوم مىكند و مىگويد : عقل نظرى نمىتواند در قلمرو عالىتر از جهان ماده و ماديات قدم بر دارد و بنا به تفسيرى كه به عقل الهى كرديم بايستى مضمون بيت جلال الدين را تأويل كنيم - زيرا اين نيروى ربانى از همهء حوادث و از همهء آن چه كه در نفس و در عقل نظرى مىگذرد آگاه است و اگر آگاه نبود نمىتوانست آنها را تخطئه كرده به فعاليت خود مشغول شود .\r\n","description":"","footnote":"","page_name":" 265 ","page_number":268},
  {"content":"\r\n\r\n\r\n( ( 2625 ) ) گر محبت فكرت و معنيستى\r\nصورت صوم و نمازت نيستى\r\n\r\nبايستى عبادات مقررى از محبت واقعى كشف كند\r\nهيچ جاى ترديد نيست كه مقصود از عباداتى كه خداوند بر بندگانش مقرر فرموده است ، شكل ظاهرى آنها نيست . يعنى خداوند نمىخواهد بندگانش بدون علت و هدف مقدارى حركات و سكنات و اذكارى را به جا آورند . اين بيهوده ترين دستورى است كه ممكن است قابل تصور بوده باشد ، بلكه مطابق حكم بديهى عقل سليم و وجدان و آيات قرآنى و رواياتى كه در اين باره وارد شده است : روح عمل عبارت است از نيت و هدفى كه از آن عبادت منظور شده است .\r\nعبادت خشك و جامد تاريكترين پرده‌اى است كه به روى عبادت واقعى كشيده مىشود . اين عبادات صورى كه هيچ حقيقتى در خود نشان نمىدهد بزرگترين سد راه سلوك الى الله است .\r\nجبران خليل جبران مطلبى در بارهء نماز گفته است كه تقريباً مطابق منابع اسلامى بوده و روح عبادت را بيان مىكند ، او مىگويد :\r\n« سپس زنى پارسا به پيامبر گفت : سخنى در بارهء نماز فرماى .\r\nپيامبر چنين جواب داد : تو هميشه در هنگام احساس احتياج و فشار زندگانى رو به نماز مىگذارى . اما خوشا به وضع روانى تو اگر نماز را در موقع فرح و شادى بخوانى . نماز را آن موقع بگزارى كه خيرات به سوى تو رو آورده‌اند .\r\nآيا نماز غير از گسترش ذات انسانى در ابديت چيز ديگرى است ؟ آيا نماز چيزى غير از گسترش ذات انسانى در اثير ( روحى كلى جهان ) است ؟ اگر با ريختن كاسهء ظلمت در فضا تسليت به خود مىدهى ، تو بدون ترديد با ريختن روشنايى بامداد قلبت در فضا مىتوانى خرسند باشى .\r\n","description":"","footnote":"","page_name":" 266 ","page_number":269},
  {"content":"\r\nاگر ديدى نمىتوانى در حال نماز از گريه خوددارى كنى ، به رغم اين اشكها كه از ديده گانت سرازير مىشوند خود را به سوى انبساط تحريك كن باشد كه با شادمانى و تبسم نماز بگزارى .\r\nتو در هنگام نماز گزاردن روح خود را براى اجتماع و انس با ارواح نيايشگران ذات پاك خداوندى بالا مىبرى ، براى ديدار آن معبد غير محسوس آماده باش كه هيجان آسمانى و ملكوتى در خويشتن احساس كنى .\r\nاگر مقصود تو از دخول به پرستشگاه سؤال از احتياجات بوده باشد چيزى دستگير تو نخواهد شد . و اگر براى خضوع و خشوع به پرستشگاه الهى قدم بگذارى ، هرگز به عظمت و بلندى انسانى كه در انتظار تست نخواهى رسيد . بلكه اگر ورود تو به پرستشگاه به اميد به دست آوردن حسن نظر ديگران بوده باشد سؤال تو بدون اجابت خواهد ماند . اصلا تو مىتوانى وارد پرستشگاه شوى بدون اين كه كسى تو را ببيند - « زيرا پرستش در تماس گذاشتن ذات بىنهايت پائين با بىنهايت بالا با تفكرات روحانى است و امور مزبور نبايستى به عنوان هدف از عبادت تو را محدود كنند ، چون آنها عوارضى هستند كه ناچار دنبال اين تماس الهى بدست تو خواهند آمد » .\r\nمن نمىتوانم الفاظ نيايش را به تو تعليم دهم - زيرا مادامى كه خداوند نماز را به لبها و زبان تو نگذارد گوش به نماز تو نخواهد داد .\r\nمن نمىتوانم نماز درياها و چمنزارها و كوه هاى سر به فلك كشيده را به تو قابل درك بسازم ولى تو كه زاييده شدهء همين كوه ها و چمنها و درياها هستى ، مىتوانى نقش نماز آنها را در صفحات قلب خود دريابى .\r\nاگر در آرامش شبانگاهى گوش فرا دهى خواهى شنيد : كه كوه ها و درياها و چمنها با آرامش و خضوع مخصوص به خود مشغول راز و نيازاند . آنان چنين راز و نياز مىكنند :\r\nاى پروردگار ما اى خداى ما اى ذات بال و پر دهندهء ما ارادهء ما پيرو ارادهء تست ، مطابق رغبت و خواستهء تو رغبت مىكنيم و مىخواهيم ، تو با توانايى خويش شبها\r\n","description":"","footnote":"","page_name":" 267 ","page_number":270},
  {"content":"\r\nرا كه از آن تو است مبدل به روزها مىكنى كه آنها هم از آن تو است . ما نمىتوانيم احتياجات خود را با تو باز گو كنيم - زيرا تو پيش از آن كه احتياجات در درون ما توليد شوند آنها را مىدانى . احتياج نهايى ما به ذات تو است هر چه كه از تو بهره مند شويم از همه چيز برخوردار خواهيم گشت . » ( 1 )  ويكتور هوگو در بارهء نماز عبارت بسيار عالى در مغرب زمين گفته است :\r\nنماز .\r\nنماز مىگزارند .\r\nبراى كه ؟ براى خدا .\r\nنماز گزاردن براى خدا ، معناى اين كلمه چيست ؟ آيا در خارج از ما يك لا يتناها وجود دارد ؟ اين لا يتناها يك امر پايدار و لا يزال است و چون لا يتناها است ضرورت ذاتى او است .\r\nاگر شامل ماده نمىبود به همان جا محدود مىشد .\r\nچون لا يتناهاست ذى شعور است .\r\nاگر فاقد شعور مىبود به همان جا پايان مىيافت ، در صورتى كه ما نمىتوانيم چيزى جز تصور موجوديت به خود نسبت بدهيم .\r\nآيا اين لا يتناها در ما تصور جوهر و ذات را به وجود مىآورد ؟ به عبارت ديگر آيا او همان وجود مطلق نيست كه ما وابستهء اوييم ، هم در آن حال كه يك لا يتناها خارج از ما وجود دارد ، آيا يك لا يتناها نيز در خود ما نيست ؟ اين لا يتناهاها « چه جمع موحش ؟ » يكيشان فوق ديگرى قرار نمىگيرد ؟ آيا لا يتناهاى دوم به اصطلاح زير دست نخستين نيست ؟\r\n","description":"","footnote":" ( 1 ) النَّبىّ ، جبران خليل جبران ، ص 27 و 28 از ترجمهء فارسى . . ","page_name":" 268 ","page_number":271},
  {"content":"\r\n\r\nآيا آيينهء آن ، پرتو آن انعكاس آن ، لجهء متحد المركز با يك لجهء ديگر نيست ؟ آيا اين لا يتناهاى ثانوى نيز ذى شعور است ؟ فكر مىكند ؟ دوست مىدارد ؟ مىخواهد ؟ اگر هر دو لا يتناها ذى شعورند پس هر يك از آن دو اصلى براى خويشتن دارد و يك « من » در لا يتناهاى بالا است ، همچنان كه يك « من » در لا يتناهاى پائين وجود دارد ، « من پائينى » جان است « من بالايى » خدا است .\r\nلا يتناهاى پائين را با نيروى تفكر با لا يتناهاى بالا در تماس نهادن نماز ناميده مىشود . ( 1 ) \r\n\r\n( ( 2627 ) ) تا گواهى داده باشد هديه ها\r\nبر محبتهاى مضمر در خفا\r\n\r\nاين عبادتهاى مقرره بايستى مانند هديه هايى باشد كه محبتهاى واقعى ما را نشان بدهد\r\nبا اين كه خدا تمام اجزاء درونى و برونى انسان و آن چه را كه در آنها مىگذرد كاملًا مىداند و آگاه است ، ولى چنان كه گفته‌ايم اين عبادات براى آن مقرر شده است كه افراد بشرى در اين كار نيايش مسامحه نكنند و نگويند كه خداوند از دلها آگاه است و من هميشه به ياد او هستم - زيرا اين كه مىگويد : من هميشه به ياد او هستم ، اگر چه خود عبادت است ، اما انسان همواره جنبهء ماده پرستى و تن پرورى كه دارد در اغلب حركات او حكمفرما است ، لذا علتى اصيل براى كم كردن يا زياد كردن يا ساير تصرفات در باره عبادتها دارا مىباشد تا جايى كه ممكن است حالت پرستش را از خود دور كند .\r\n","description":"","footnote":" ( 1 ) بىنوايان ، ويكتور هوگو ، ج 1 ، ص 672 . . ","page_name":" 269 ","page_number":272},
  {"content":"\r\nبه اضافهء اين كه در گذشته گفتيم كه عبادت با حركات عضوى و ذكر خود يك مزيت بسيار با اهميت روانى دارد .\r\nاين مزيت به جهت تمركز قواى درونى ايجاد مىشود و ايجاب مىكند كه با الزام به حركات عضوى در مواقع مقرره كه با توجه به خدا همراه است ، به عنوان وظيفهء جدى مواجه شود .\r\nمطلب ديگرى كه در اين مورد تذكر آن را لازم مىدانيم اين است كه گروهى از اشخاص به آن جهت كه در همهء عبادات حال نيايش و توجه به خدا ندارند به كلى در بارهء عبادت مسامحه مىكنند ، ولى اين يك اشتباه بزرگ است زيرا اگر يك انسان صدها بار عبادتى را به جا آورد و در يكى بلكه در يك جزء از عبادت بتواند حالت روحانى واقعى پيدا كند در حقيقت به هدف عظمايى نائل شده است و نبايستى عدم حضور قلب دائمى را بهانه‌اى براى اعراض از عبادت بگيرد .\r\nبه همين مطلب جلال الدين با شكل بسيار زيباى ادبى اشاره مىكند و مىگويد :\r\n\r\n( ( 2629 ) ) شاهدت گه راست باشد گه دروغ\r\nمست گاهى از مىو گاهى ز دوغ\r\n\r\nاما همين توجه به اين كه اين عبادت را كه به جا آورده است شاهد شايسته‌اى براى محبت و گرايش واقعى به خدا نيست ، مىتواند بهترين وسيله براى پيش رفت در گرايش بوده باشد ، چنان كه انسان خطاها و اشتباهاتى را كه در امور زندگانى مرتكب مىشود با توجه به خطا و اشتباه در صدد اصلاح آنها بر مىآيد .\r\n","description":"","footnote":"","page_name":" 270 ","page_number":273},
  {"content":"\r\n\r\n\r\n\r\nآن مرائى در صلاة و در صيام\r\nمىنمايد جد و جهدى بس تمام\r\n\r\nرياكار هر چه كه در عبادت كوشش نشان بدهد بىهوده است\r\nروايات زيادى از منابع معتبر اسلامى داريم كه مىگويد : ريا در عبادت شرك خفى است و رياكار بايستى پاداش خود را از آن كسانى بگيرد كه عبادت را براى آنها انجام داده است .\r\nاو با ريايى كه در كار عبادت انجام مىدهد وقيحترين عمل را مرتكب مىشود زيرا او خود را در بارگاه الهى نشان مىدهد ، در صورتى كه غرق در خود پرستى و عشق به شهرت يا ساير مزاياى مادى شده است .\r\nانحرافات روانى انسان آن چنان دقيق و باريك است كه انسان نمىتواند معمولًا تشخيص بدهد كه در اين لحظه در چه موقعيتى قرار گرفته است ، به همين جهت جلال الدين باز در اين مورد در يك هيجان روانى الهى قرار گرفته مىگويد :\r\n\r\n( ( 2633 ) ) يا رب آن تمييز ده ما را بخواست\r\nتا شناسيم آن نشان كژ ز راست\r\n\r\nتفسير ابيات\r\nمىگويد : خلاصهء داستان آن زن و مرد را شخصى كه با اخلاص به اين داستان توجه كرده است جستجو مىكند . مىگويد : من اين داستان را كه نقل كردم ، مقصودم تطبيق آن با دو پديدهء نفس و عقل است .\r\nزن همان نفس انسانى است كه در جستجوى احتياجات خانگى از قبيل نان و خوان و جاه و افتخار است .\r\nمرد كه همان خرد انسانى است نيك و بد را طور ديگر تشخيص مىدهد - زيرا در عالم عقل تكاپويى به سوى هيچ چيز جز به پيشگاه الله وجود ندارد .\r\n","description":"","footnote":"","page_name":" 271 ","page_number":274},
  {"content":"\r\nاكنون كه داستان نفس و عقل يكى از رازهاى عميق جهان هستى است ، من نمىتوانم آن را كاملًا و مشروحاً بيان كنم زيرا در آن موقع اين كار و كوشش و جنبش در جهان طبيعت بىهوده جلوه مىكند ، لذا اين راز را تو در داستان بشنو .\r\nاز اين جا به بعد جلال الدين مطلب ديگرى را شروع مىكند كه تقريباً از مطالب پيشين گسيخته به نظر مىرسد ، مىگويد : صورت نماز و روزه بدون محبت واقعى به خداوند مانند اين است كه روزه و نمازى وجود ندارد . ارتباطى كه ميان مطالب گذشته و مطالب كنونى به نظر مىرسد اين است كه عقل انسانى هنگامى كه قيافهء الهى به خود گرفت ، او ديگر به ظواهر پاى بند نخواهد بود - زيرا عقل معنى را طلب مىكند و مطابق رواياتى كه مىگويد :\r\n« العقل ما عبد به الرحمن و اكتسب به الجنان » ( 1 )  ( عقل چيزى است كه خدا به وسيلهء آن عبادت مىشود و به وسيله آن بهشت را مىتوان كسب كرد ) اين مطلب بسيار صحيح است . سپس جلال الدين اشاره مىكند به اين كه بايستى همين عبادات بهترين شاهد بر محبت واقعى تو بالنسبه به خدا بوده باشد ، لذا رياكارى و انجام عبادت فقط از جنبهء عادت نتيجه‌اى نخواهد داشت . سپس مىپردازد به اين كه بايستى به طور دقيق تحت نظر قرار داد - زيرا به كوچكترين گمان و خيال و تصور منحرف مىشود و نمىتواند كج را از راست تميز بدهد ، لذا بايستى به خدا پناه برد و از بارگاه او اعتدال و استقامت را مسئلت نمود . و از خداوند حسى را بخواهيم كه در موقع عبادت بتوانيم عبادت واقعى را از عبادت صورى تشخيص بدهيم .\r\nاين حس همان نور خدايى است كه در اثر تزكيهء نفس به انسان عطا مىشود و با آن نور مىتواند دقايق آن چه را كه در روح خود مىگذرد تشخيص بدهد .\r\nاين نور خدايى هنگامى كه بر قلب انسانى پرتو مىافكند ، اگر انسان اثر دقايق روانى خود را هم نتواند ببيند ، مىتواند سبب را كاملًا دريافت كند . چنان كه موقعى\r\n","description":"","footnote":" ( 1 ) اصول كافى ، ج 1 باب عقل و جهل . . ","page_name":" 272 ","page_number":275},
  {"content":"\r\nكه ما ميان چند نفر رابطهء محبت احساس مىكنيم ، مىگوييم : ميان اين چند نفر خويشاوندى وجود دارد .\r\nبنا بر اين خود همان تشخيص با نور الهى مىتواند به ما اثبات كند كه اين همان نورى است كه خداوند بقلب ما پرتو افكن ساخته است .\r\nاين نكته در حالات روانى ما بسيار با عظمت است كه ما هنگامى كه در راه تكامل به جنب و جوش مىافتيم ، نبايستى به اثر و معلول آن تكاپو عشق بورزيم ، بلكه بايستى اين حقيقت را درك كنيم كه اين تكاپو از كجا سرچشمه گرفته است . نظير اين مطلب را جلال الدين در ابيات آينده در بارهء دعاهايى كه مستجاب نمىشود بيان خواهد كرد . در آن ابيات چنين مجسم كرده است كه :\r\nشخصى مدتهاى زيادى الله ا لله مىگفت ، ولى اين دعا و نيايش او مستجاب نمىشد تا دست از دعا كردن برداشت ، خضر عليه السلام را در خواب ديد ، خضر به او گفت : چرا دعا نمىكنى ؟ آيا پشيمان شده‌اى ؟\r\n\r\nگفت لبيكم نمىآيد جواب\r\nز ان همىترسم كه باشم رد باب\r\nگفت خضرش كه خدا گفت اين به من\r\nكه برو با او بگو اى ممتحن\r\nبلكه آن الله تو لبيك ماست\r\nو ان نياز و درد و سوزت پيك ماست ؟\r\nنى تو را در كار من آورده‌ام ؟\r\nنه كه من مشغول ذكرت كرده‌ام ؟\r\nحيله ها و چاره جويىهاى تو\r\nجذب ما بوده گشاده پاى تو\r\nدرد عشق تو كمند لطف ماست\r\nزير هر يا رب تو لبيكهاست\r\n\r\nنبايستى پس از نماز و پرستش در انتظار آن نشست كه اثر و معلول اين ابراز محبت كه من كرده‌ام كى مىرسد ؟ بلكه بايستى متوجه باشى كه :\r\n\r\n( ( 2638 ) ) حاجتش نبود پى اعلام مهر\r\nچون محبت نور خود زد سپهر\r\n\r\nسپهر سپس مىگويد : اگر چه آن معنايى را كه مىخواستم بگويم در صورت اين مطالب ظاهر شد ، ولى اين هم يك اصل است كه ميان صورت و معنا همواره ارتباطى\r\n","description":"","footnote":"","page_name":" 273 ","page_number":276},
  {"content":"\r\nبرقرار است كه اگر چه اين ارتباط به طور ناقص هم بوده باشد مىتوان معنا را از صورت دريافت كرد .\r\nاما با همين حال صورت نمىتواند آيينهء تمام نماى معنا بوده باشد - زيرا اگر چه درخت تا حدودى مىتواند آبى را كه در وى نفوذ كرده است نشان بدهد ، ولى اگر دقت كنيم خواهيم ديد ماهيت درخت غير از ماهيت آب است كه در وى نفوذ كرده است .\r\n","description":"","footnote":"","page_name":" 274 ","page_number":277},
  {"content":"\r\n\r\nدل نهادن مرد عرب بر التماس دل بر خويش و مبالغه نمودن كه مرا در اين تسليم حيله و امتحانى نيست\r\n\r\nباز گو از ماجراى مرد و زن\r\nز انكه انجامى ندارد اين سخن\r\n( ( 2643 ) ) مرد گفت اكنون گذشتم از خلاف\r\nحكم دارى تيغ بر كش از غلاف\r\n( ( 2644 ) ) هر چه گويى مر ترا فرمان برم\r\nور به دو نيك آيد آن را ننگرم\r\n( ( 2645 ) ) در وجود تو شوم من منعدم\r\nچون محبم حب يعمى و يصم\r\n( ( 2646 ) ) گفت زن آهنگ برّم مىكنى ؟\r\nيا به حيلت كشف سرّم مىكنى ؟\r\n( ( 2647 ) ) گفت و الله عالم السرّ و الخفى\r\nكافريد از خاك آدم را صفى\r\n( ( 2648 ) ) در سه كز قالب كه دادش وانمود\r\nآن چه در الواح و در ارواح بود\r\nياد دادش لوح محفوظ وجود\r\nتا بدانست آن چه در الواح بود\r\n( ( 2649 ) ) تا ابد هر چه كه از پس بود و پيش\r\nدرس كرد از علَّم الاسماء خويش\r\n( ( 2650 ) ) تا ملك بىخود شد از تدريس او\r\nقدس ديگر يافت از تقديس او\r\n( ( 2651 ) ) آن گشاديشان كه آدم وانمود\r\nدر گشاد آسمانهاشان نبود\r\n( ( 2652 ) ) در فراخى عرصهء آن پاك جان\r\nتنگ آمد عرصهء هفت آسمان\r\n( ( 2653 ) ) گفت پيغمبر كه حق فرموده است\r\nمىنگنجم هيچ در بالا و پست\r\n( ( 2654 ) ) در زمين و آسمان و عرش نيز\r\nمىنگنجم اين يقين دان اى عزيز\r\n( ( 2655 ) ) در دل مؤمن بگنجم اى عجب\r\nگر مرا جويى در آن دلها طلب\r\n( ( 2656 ) ) گفت فادخل فى عبادى تلتقى\r\nجنه من رؤيتى يا متقى\r\n( ( 2657 ) ) عرش با آن نور و با پهناى خويش\r\nچون بديد او را برفت از جاى خويش\r\n( ( 2658 ) ) خود بزرگى عرش باشد بس پديد\r\nليك صورت كيست چون معنى رسيد ؟\r\n( ( 2659 ) ) هر ملك مىگفت ما را پيش از اين\r\nالفتى مىبود با روى زمين\r\n( ( 2660 ) ) تخم خدمت در زمين مىكاشتيم ؟\r\nز ان تعلق ما عجب مىداشتيم\r\n( ( 2661 ) ) كاين تعلق چيست با اين خاكمان\r\nچون سرشت ما بُدست از آسمان ؟\r\n\r\n","description":"","footnote":"","page_name":" 275 ","page_number":278},
  {"content":"\r\n\r\n( ( 2662 ) ) الف اين انوار با ظلمات چيست ؟\r\nچون تو اندر نور با ظلمات زيست ؟\r\n( ( 2663 ) ) آدما آن الف از بوى تو بود\r\nز انكه جسمت را زمين بد تار و پود\r\n( ( 2664 ) ) جسم خاكت را از اينجا يافتند\r\nنور پاكت را در اينجا تافتند\r\n( ( 2665 ) ) اين كه جان ما ز روحت يافته است\r\nپيش پيش از خاك آن مىتافته است\r\n( ( 2666 ) ) در زمين بوديم و غافل از زمين\r\nغافل از گنجى كه بد در وى دفين\r\n( ( 2667 ) ) چون سفر فرمود ما را ز ان مقام\r\nتلخ شد ما را از اين تحويل كام\r\n( ( 2668 ) ) تا كه حجتها همىگفتيم ما\r\nكه بجاى ما كه آيد اى خدا ؟\r\n( ( 2669 ) ) نور اين تسبيح و اين تهليل را\r\nمىفروشى بهر قال و قيل را ؟\r\n( ( 2670 ) ) حكم حق گسترد بهر ما بساط\r\nكه بگوييد از طريق انبساط\r\n( ( 2671 ) ) هر چه آيد بر زبانتان بىحذر\r\nهمچو طفلان يگانه با پدر\r\nما همىدانيم خود راز شما\r\nليك مىخواهيم آواز شما\r\n( ( 2672 ) ) ز انكه اين دمها اگر نالايق است\r\nرحمت من بر غضب هم سابق است\r\n( ( 2673 ) ) از پى اظهار اين سبق اى ملك\r\nدر تو بنهم داعيهء اشكال و شك\r\n( ( 2674 ) ) تا بگويى و نگيرم بر تو من\r\nمنكر حلمم نيارد دم زدن\r\n( ( 2675 ) ) صد پدر صد مادر اندر حلم ما\r\nهر نفس زايد در افتد در فنا\r\n( ( 2676 ) ) حلم ايشان كف بحر حلم ماست\r\nكف رود آيد ولى دريا بجاست\r\n( ( 2677 ) ) خود چه گويم پيش آن دُر اين صدف\r\nنيست الا كفّ كفّ كفّ كف\r\n( ( 2678 ) ) حق آن كف حق آن درياى صاف\r\nكامتحانى نيست اين گفت و نه لاف\r\n( ( 2679 ) ) از سر مهر و صفاء است و خضوع\r\nحق آن كس كه به دو دارم رجوع\r\n( ( 2680 ) ) گر به پيشت امتحان است اين هوس\r\nامتحان را امتحان كن يك نفس\r\n( ( 2681 ) ) سر مپوشان تا پديد آيد سرم\r\nامر كن تو هر چه بر وى قادرم\r\n( ( 2682 ) ) دل مپوشان تا پديد آيد دلم\r\nتا قبول آرم هر آن چه قابلم\r\n( ( 2683 ) ) چون كنم در دست من چه چاره است ؟\r\nدر نگر تا جان من چه كاره است ؟\r\n\r\n","description":"","footnote":"","page_name":" 276 ","page_number":279},
  {"content":"\r\n\r\n\r\nآيه\r\n« يا أَيَّتُهَا اَلنَّفْسُ اَلْمُطْمَئِنَّةُ اِرْجِعِي إِلى رَبِّكِ راضِيَةً مَرْضِيَّةً فَادْخُلِي فِي عِبادِي وَاُدْخُلِي جَنَّتِي » 89 : 27 - 30 ( 1 )  ( اى نفس با آرامش به سوى خدايت بر گرد در حالى كه تو از او راضى و او از تو خشنود است ، در دستهء بندگانم به بهشت برينم وارد شو . )\r\nروايت\r\n« قيل يا رسول الله اين الله ، فى الارض او فى السماء ؟ قال فى قلوب عباده المؤمنين » .\r\n( گفته شد يا رسول الله ، خدا در كجا است در زمين است يا در آسمان ؟ فرمود : خدا در دلهاى بندگان با ايمانش است ) .\r\n« قال الله تعالى لم يسعنى ارضى و لا سمائي و وسعنى قلب عبدى المؤمن » ( 2 )  ( خداوند فرموده است زمين و آسمان گنجايش مرا ندارند ، ولى قلب بندهء مؤمنم گنجايش مرا داراست ) « حبك للشىء يعمى و يصم » ( 3 )  ( محبت تو به چيزى تو را از ديدن همه جانبهء آن چيز كور و از شنيدن همهء آن چه كه مربوط به آن چيز است كر مىكند . )\r\n","description":"","footnote":" ( 1 ) سوره الفجر ، آيهء 28 . .  ( 2 ) المحجة البيضاء ، ج 5 ، باب قلب . .  ( 3 ) نهج الفصاحة ، ص 28 . . ","page_name":" 277 ","page_number":280},
  {"content":"\r\n\r\n\r\n( ( 2645 ) ) در وجود تو شوم من منعدم\r\nچون محبم حب يعمى و يصم\r\n\r\nچگونه شخصيت انسانى در موقع خود باختگى نيروى محاسبه را از دست مىدهد ؟\r\nاين مطلب را كه انسان در موقع محبت مفرط به يك موضوعى تمام زشتىهاى آن را منها مىكند و آن موضوع را بدون محاسبه مانند جزئى از روح خود قرار مىدهد ، در جلد اول در مسائل عشق تا حدودى بحث كرديم .\r\nنكته‌اى كه در اين مبحث ياد آور مىشويم اين است كه ما در زندگانى ، نبايستى عنان شخصيت را آن چنان از دست بدهيم تا چيزى كه مورد محبت ما است به كلى شخصيت ما را خريدارى كند . ما بايستى محبت و كينه را كه بدون ترديد از جلوه هاى عالى روح آدميان است هنگامى كه به موضوعات معمولى تعلق پيدا مىكند به عنوان يكى از پديده هاى قابل فنا و نابودى تلقى كنيم . ما در آن موقع مىتوانيم محبت و كينه را قابل زوال بدانيم كه به عوامل آنها كاملًا اطلاع حاصل كنيم . هنگامى كه به عوامل آنها اطلاع پيدا كرديم ، در بارهء شخصيت خويش نيز به تفكر فرو رويم ؟ آن موقع احساس خواهيم كرد كه نه عوامل اقتضاى مطلق بودن محبت را دارد و نه شخصيت ما آن چنان راكد است كه هر موضوعى كه امروز براى ما مورد محبت يا كينه نمودار گشت آن موضوع براى ابد به محبوبيت يا زشتى خود در شخصيت ما ادامه خواهد داد .\r\nبا بررسى و ارزيابى در عوامل محبت و كينه و جريان و تحول دائمى شخصيت ما مىتوانيم هنگامى كه موضوعى براى ما مطرح گشته محبت ما را براى خود بر مىانگيزد ، محاسبات منطقى و عقلانى تماس شخصيت را با موضوع مزبور از نظر بگذرانيم تا در نتيجهء اين محاسبه دو پديدهء مزبور در ما اختلال روحى ايجاد نكند .\r\n","description":"","footnote":"","page_name":" 278 ","page_number":281},
  {"content":"\r\n\r\n\r\n( ( 2648 ) ) در سه گز قالب كه دادش وا نمود\r\nآن چه در الواح و در ارواح بود\r\n\r\nبه ناچيزى انسان از نظر كميت وجودى منگريد او جامع تمام آن چه كه در ارواح و الواح است مىباشد\r\nاگر انسان را از نظر موجوديت جسمانى بنگريم ، او داراى يك مقدار ناچيزى از استخوان و گوشت و پوست و خون و رگ و پى مىباشد . شايد براى سير شدن دو سه بار يك حيوان گوشتخوار كافى نباشد .\r\nهمچنين او از نظر اين كه بخوراك و پوشاك و مسكن و اشباع غرايز وابسته است ، بسيار ضعيف ديده مىشود ، ولى با نظر به آن گوهر شگفت انگيز كه دارد حائز عالىترين عظمتى است كه تا پيشگاه ربوبى مىتواند اعتلا بجويد .\r\nاو موجودى است كه اگر جهان و تمام انسانها را در گوشه‌اى از قلبش ببيند احساس ثقل و پر شدن مكانى در موجوديت خود نمىكند .\r\nموجود بس شگفت انگيزى است كه اگر به مقام محبت بر آيد تمام دنيا در مقابل محبت او ناچيز مىنمايد .\r\nاگر در مقام غضب بر آيد مىخواهد تمام موجودات را تباه سازد .\r\nاگر در مقام ترحم بر آيد خود را در راه اين پديدهء روحى فدا مىكند .\r\nاگر بخواهد لجاجت كند تمام حقايق را مىتواند ناديده بگيرد .\r\nاگر نيروى مغزى خود را به تكاپو وادار كند مجهولات را يكى پس از ديگرى بر طرف مىكند و اگر اراده كند براى او هيچ مسأله‌اى محال جلوه نمىكند .\r\nهر مقدار در درون خود به مكاشفه بپردازد به كشف قاره هاى جديدترى نائل مىآيد .\r\nاين است انسانى كه تا كنون بيش از چند جملهء ناچيز در بارهء او گفته نشده است .\r\n","description":"","footnote":"","page_name":" 279 ","page_number":282},
  {"content":"\r\n\r\nانسان است كه مشيت خداوندى چنين خواسته است كه تمام مزايايى را كه در عالم ارواح است و تمام آن چه را كه در صفحات پشت پردهء هستى به نام الواح است با تكامل روحى درك كند ، گويى نمونه‌اى از لوح محفوظ مىگردد كه مىتواند راز عالم خلقت را در خود داشته باشد .\r\n\r\n( ( 2653 ) ) گفت پيغمبر كه حق فرموده است\r\nمىنگنجم هيچ در بالا و پست\r\n( ( 2654 ) ) در زمين و آسمان و عرش نيز\r\nمىنگنجم اين يقين دان اى عزيز\r\n( ( 2655 ) ) در دل مؤمن بگنجم اى عجب\r\nگر مرا جويى از آن دلها طلب\r\n\r\nدل انسان با ايمان است كه گنجايش وجود خدا را دارد\r\nاين زمين و آسمان با آن فضاى پهناور و بىكرانش با آن كرات و كهكشانها و كازارهايش كه به نظر ما سرسام آور و خيره كننده مىنمايد ، « در عين حال مىدانيم كه موجودات جهان هستى خيلى بزرگتر از آن است كه در نظر ما جلوه مىكند » در مقابل عظمت خداوندى همان مقدار ناچيز است كه يك بال مگس در تصور ما با روح بىنهايت بزرگ انسانى .\r\nاين مقايسه هم در حقيقت نابه جا است - زيرا بالاخره روح انسانى هر چه باشد در مقابل عظمت خداوندى قابل تصور نيست . اين موجودات بىشمار و بسيار گسترده چون كف ناچيزى است كه در روى يك اقيانوس بىپايان براى چند لحظه سر مىكشد و از بين مىرود .\r\nبنا بر اين چگونه مىتواند اين موجودات به اين حقارت و ناچيزى گنجايش وجود خداوند را داشته باشند ؟ و به عبارت ديگر چون كميت در جهان هستى حكمفرما است و كيفيت تمام نمودهاى آن را فرا گرفته است ، چگونه مىتواند گنجايش آن موجودى را داشته\r\n","description":"","footnote":"","page_name":" 280 ","page_number":283},
  {"content":"\r\nباشد كه كميت را آفريده و ما فوق كيفيت است ؟ او بىنهايت است ، جهان متناهى است اگر چه نامحدود نباشد ، آن بىنهايت در اين متناهى جاى گير نخواهد گشت .\r\nيك فرد از انسان هنگامى كه در نتيجه تزكيهء نفس و اعتلاى روحى به مقام شامخ معرفت مىرسد ، همين جهان هستى به اين عظمت را آن چنان ناچيز مىداند كه گويى يك قفس تنگى براى او است . با اين ملاحظه آيا خداوندى كه خالق همين انسانها است كه خود بىنهايتهايى « چه جمع وحشتناك » هستند مىتواند در اين جهان كوچك جاى گير شود ؟ اما در درون همين انسان قلبى آفريده است كه آن قلب مىتواند مهمان سراى وجود الهى بوده باشد .\r\n\r\nدل سراى توست پاكش دارم از آلودگى\r\nكاندر اين ويرانه مهمانى ندانم كيستى\r\n\r\nمىگوييد : چطور مىشود كه قلب انسانى گنجايش خداى به آن عظمت را داشته باشد ؟ با اين كه قلب انسانى در درون همين كالبد جسمانى است . مىگوييم :\r\nقلب خواه همان عضو معروف باشد يا نه ، ما نمودهاى شگفت انگيزى را در درون خويش احساس مىكنيم كه با محاسبات منطق طبيعى از نظر كميت و كيفيت سازگار نيست ، مثلًا ما در حدود هشتاد ميليارد سلول در مغز داريم از دوران كودكى اين سلولها در فعاليت مىباشند چگونه مىشود مغز انسانى تا حدود يك ميليون ميليارد واحد اطلاع ثبت كند « هولگر هيدن زيست شناس معروف سوئدى » .\r\nچگونه اين واحدها در سلولها موجود مىشود در صورتى كه نه قابل عكس بردارى است و نه كوچكترين نمود فيزيكى ديگرى را نشان مىدهند ؟ به اضافهء اين كه ما در عمر خود هزاران بار كليات تجريد شده را در ذهن خود منعكس مىسازيم ، اين كليات تجريد شده كه هيچ گونه تشخصى ندارند چگونه در سلول مادى جسمانى منعكس مىشوند ؟ آيا اين نمود شگفت انگيز در درون ما وجود ندارد ( دريافت من ) كه « خود »\r\n","description":"","footnote":"","page_name":" 281 ","page_number":284},
  {"content":"\r\n\r\nرا درك مىكنيم يعنى به « من » خويش آگاهى پيدا مىكنيم ؟ مانند اين كه با چشمان خود بدون وسيلهء آيينه يا چيز ديگر چشمان خود را ببينيم به اضافهء اين كه همين مغز ما است كه مىتواند بىنهايتها را تصور كند . آيا اين بىنهايتها واقعاً داراى نمود و شكل فيزيكى هستند ؟ اگر چنين باشد كه بىنهايت نخواهند شد .\r\nمگر اين فعاليت قلبى ما نيست كه محبت جهانى را در دل احساس مىكنيم بدون اين كه اين محبت جهانى كوچكترين تغييرى در كميت و كيفيت قلب به ما بدهد .\r\nخلاصه با نظر به فعاليتهاى شگفت انگيز مغز و قلب مىتوانيم اين حقيقت را قبول كنيم كه نيروى عقلانى و قلبى ما وابسته به اصول و قوانين طبيعى خارجى نيستند كه نتوانيم از آن تجاوز نموده درون خويش را قلمرو ديگرى كه جهان خارجى مانند جزئى از آنست منظور كنيم .\r\nآرى اين قلب بسيار بزرگ كوچك نما شايستگى آن را دارد كه نور بىنهايت خداوندى را در خود منعكس بسازد .\r\n\r\n( ( 2673 ) ) از پى اظهار اين سبق اى ملك\r\nدر تو بنهم داعيهء اشكال و شك\r\n\r\nپديدهء شك يكى از بزرگترين وسايل وصول به واقعيات است\r\nدر تاريخ تفكرات علمى و فلسفى هيچ متفكرى را سراغ نداريم كه در مواقع معينى از زندگانى علمى و فلسفى خويش شك نداشته باشد . شهرت غزالى از شرقىها و دكارت از غربىها روى همين اصل بود كه آن دو صريحاً اين حقيقت را اظهار كردند كه توانسته‌اند در تمام معلومات و اندوخته هاى علمى خويش شك و ترديد كنند و سپس راه بيفتند ، اين گونه تشكيك در حقيقت طغيانى عليه معلومات يك دوران است كه در مغزهاى متفكرين جاى گير مىشود . اگر درست دقت كنيم خواهيم ديد كه شك و ترديد\r\n","description":"","footnote":"","page_name":" 282 ","page_number":285},
  {"content":"\r\nيك وسيلهء ضرورى براى پيش برد تمدن به تمام معنا بوده است .\r\nاگر انسانها در هر دورانى كه زندگى كرده‌اند به معلومات همان دوران قناعت مىورزيدند توانايى رهايى از آن معلومات كه پر از مجهولات بوده است نداشتند ، در نتيجه بشر حتى يك قدم هم نمىتوانست به جلو بر دارد .\r\nتمام دانشمندان متفكر بدون استثناء همگى كاروانيان اين راهند . و همچنين فلاسفه ى زبردست تا خود را از سيستمهاى رسمى فلسفى كنار نزده‌اند نتوانسته‌اند قدمى فراتر نهاده سيستم جديدترى را كه با واقعيتها بيشتر وفق مىدهد پى ريزى كنند . و جاى ترديد نيست كه هيچ فردى مادامى كه معلومات موجودهء خود را مورد تشكيك قرار ندهد نمىتواند پا را فراتر بنهد .\r\nولى نبايستى فراموش كنيم كه اين ترديد كه آن را « شك دستورى » اصطلاح مىكنيم غير از آن ترديد است كه در ليست علم الامراض جاى دارد .\r\nيعنى انسان عينكى از ترديد به ديده گان خود زده به هر چه بنگرد با ترديد و شك همراه بوده باشد .\r\nاين يك بيمارى است كه دوران ما را در خود فرو برده حتى يك محصل معمولى هم بدون اين كه پايه‌اى از تحصيل داشته باشد با مطالعهء چند كتاب ناچيز يا چند شماره از مجلاتى كه به طور تنوع به اين مسائل هم سرى مىزنند اظهار ترديد مىكنند . اين خطرى است كه فرهنگ اصيل امروزى ما را تهديد مىكند .\r\nاين همان ترديد است كه اگر بخواهيم كمى با دقت تحليل كنيم خواهيم ديد كه براى اين اشخاص حتى وجود خودش هم مشكوك است . اين روش همان سفسطه بازىهاى قرون باستانى يونان است كه قرنها بعضى از جوامع را بروز تيره نشانيده است .\r\nاما در شك دستورى كه بيان كرديم ، خواهيم ديد كه قضيهء مشكوك در شك دستورى از پذيرش يك عده اصول كاملًا برخوردار است ، يعنى اگر متفكرى در بارهء يك حقيقت ترديد مىكند و اصلى را قبول دارد كه مىگويد : « چون واقعيت ممكن است\r\n","description":"","footnote":"","page_name":" 283 ","page_number":286},
  {"content":"\r\n\r\nبه شكل ديگرى باشد بنا بر اين حقيقت موجود ممكن است بىاساس بوده باشد . » خود همين احتمال از اين اصل سرچشمه مىگيرد كه واقعيتى وجود دارد كه ممكن است حقيقت فعلى آن را درست نشان ندهد .\r\nدر اين ابيات جلال الدين عالىترين مضمون را در بارهء ترديد مطرح ساخته است و همان مطلب است كه ما به طور اختصار توضيح داديم كه ترديدى را كه خداوند براى ملايكه القاء كرد براى اظهار حقيقت بود . يعنى فرشتگان در بارهء حكمت آفرينش آدم ترديد داشتند ، ولى اين ترديد مقدمهء ظهور عالىترين حقيقت بود كه در موقع باز گو كردن حضرت آدم عليه السلام حقايق تعليم يافته را بر طرف شد .\r\nاحتمال هم مىرود كه مقصود از « اظهار سبق » ابراز غلبهء رحمت خداوندى بر غضبش بوده باشد - زيرا ترديد خود از نقص ناشى مىشود و اين نقص بايستى جبران شود ، خداوند براى تثبيت غلبهء رحمت بر غضب اول فرشتگان را به نقص خودشان متوجه ساخت تا پس از احساس نقص مشمول رحمت الهى شوند .\r\n« البته اگر نخواهيم ظاهر بيت را در نظر بگيريم كه مىگويد : ترديد را خود خداوند ايجاد كرده است با دشوارىهايى روبرو خواهيم گشت . »\r\n\r\n( ( 2676 ) ) حلم ايشان كفّ بحر حلم ماست\r\nكف رود آيد ولى دريا به جاست\r\n\r\nحلم خداوندى قابل مقايسه با حلم انسانها نيست\r\nبردبارى و شكيبايى انسانى مانند ساير پديده هاى روانى آنها تحت عوامل معينى بروز مىكند و با بر طرف شدن همان عوامل يا بروز عوامل متضاد از بين مىرود از آن جهت كه روح انسانى به طور مستقيم با جهان هستى و نمودهاى طبيعى آن سر و كار ندارد ، لذا پديده هايى كه در روح ايجاد مىشود با تماس سطح طبيعى به روح با طبيعت محدود و مشخص و فنا پذير مىباشد .\r\n","description":"","footnote":"","page_name":" 284 ","page_number":287},
  {"content":"\r\n\r\nبه عبارت ديگر اين روح ملكوتى انسانها نيست كه به طور مستقيم در دنيا فعاليت مىكند ، بلكه روح طبيعى انسان است كه در كالبد مادى تكاپو مىكند ، اين تكاپو با وسايل محدود و محدود كننده انجام مىگيرد ، بنا بر اين حلم و غضب و محبت و ساير پديده ها مادامى كه از سطح طبيعى روح تجاوز نكرده‌اند به طور مشخص و محدود نمودار مىگردند .\r\nاما خود روح ملكوتى انسانها هم باز از آن جهت كه شعاعى از خورشيد عظمت الهى است ، هر اندازه هم كه با عظمتتر و مشرفتر فرض شود بالاخره در مقابل عظمت الهى قطره‌اى در مقابل اقيانوس بىكرانى است كه قابل مقايسه با آن اقيانوس نيست ، لذا حلم و علم و محبت و عاطفه و ساير پديده هاى روانى را هر چند كه به خود روح هم نسبت بدهيم باز قابل مقايسه با آن چه كه در خدا است نخواهد بود .\r\n\r\n( ( 2681 ) ) سر مپوشان تا پديد آيد سرم\r\nامر كن تو هر چه بر وى قادرم\r\n\r\nاگر مىخواهيد از راز نهانى ديگران با خبر شويد راز خود را پنهان نكنيد\r\nحقيقتى بسيار ارزنده است كه هم از نظر اصول روان شناسى صحيح است و هم از نظر روابط اجتماعى ضرورت دارد .\r\nاما از نظر روان شناسى - جاى شبهه نيست كه حالت شگفت انگيزى در روان انسانى وجود دارد كه مىتوانيم آن را حالت گيرندگى بناميم .\r\nاين حالت موقعى بروز مىكند كه خود روح انسانى حالت « القايى » ( دهندگى ) پيدا مىكند ، هر گاه شما بدون پيچ و خم روانى و بدون پرده پوشى روى واقعيات روانى خود با كسى روبرو شويد خواهيد ديد طرف مقابل شما هم با قيافهء باز و چشمان\r\n","description":"","footnote":"","page_name":" 285 ","page_number":288},
  {"content":"\r\n\r\nدرخشنده همهء « من » را در پشت پردهء شفاف چشمش به شما نشان مىدهد .\r\nاما از نظر اجتماعى - اين اندازه مىتوان گفت : كه اگر ما انسانها مىتوانستيم با تمام قيافه ها و واحدهاى درونى با يكديگر روبرو شويم مشكلات زيادى را مىتوانستيم از بين ببريم ، ولى متاسفانه اين پرده پوشىها و ساختگىها در شخصيت انسانى هنوز به عنوان ضرورتهاى روابط اجتماعى مطرح بوده گويى زندگى بدون آن امكان پذير نخواهد گشت\r\nتفسير ابيات\r\nمرد اعرابى مىگويد : اكنون از مناقشه و جدال گذشتم هر حكمى دارى بگو ، من اطاعت خواهم كرد . من در هستى تو فانى شده‌ام زيرا تو را دوست دارم و به تو محبت مىورزم .\r\nمحبت انسان را از حقايق ديگر منصرف ساخته به محبوب جلب مىكند .\r\nزن از روى تعجب مىگويد : چه شده است ؟ آيا تو قصد نيكو دارى يا مىخواهى با حيله پردازىهايى كه در سر كرده‌اى راز مرا آشكار كنى ؟ مرد مىگويد : سوگند به خدايى كه داناى آشكار و نهان است و سوگند به آن خدايى كه آدم بر گزيده را از خاك پديد آورده است و به آن خدايى كه در سه گز ( سه ذراع ) « كه تقريباً يك متر و نيم است » انسانى آفريده ، و هر چه كه در الواح و عالم ارواح است به او داده و او را بلوح محفوظ آشنا ساخته است كه بتواند حقايق جهان هستى را بداند ، « من غرض ديگرى ندارم » آن خدايى است كه از گذشته و آينده هر چه كه در جهان هستى به وقوع خواهد پيوست به آدم تعليم فرمود .\r\nاين تعليم آن چنان با عظمت بود كه فرشتگان كه تقديس خود را در بارهء خدا برخ او كشيده و گفته بودند « چرا انسانها را مىآفرينى ؟ ما به تو تقديس و تسبيح مىكنيم » از دست داده و تقديس ديگرى را در نتيجهء سجده به آدم و ديدن حقايق تعليم شده به او دريافتند .\r\n","description":"","footnote":"","page_name":" 286 ","page_number":289},
  {"content":"\r\nآن گسترش روحى را به انسان عطا فرمود كه زمين و آسمان به آن پهناورى در مقابل آن ناچيز است .\r\nبه اين جهت پيغمبر فرمود كه خدا فرموده است : زمين و آسمان گنجايش مرا ندارد ، ولى قلب مؤمن مىتواند وجود مرا تحمل نمايد ، كسى كه بخواهد مرا پيدا كند قلب مؤمن را دريابد .\r\nآرى اگر در گروه مؤمنين جاى گير شوى ، از آن جهت كه قلب آنها جايگاه خدا است بهشت ديدار خدا را نائل خواهى گشت .\r\nعرش خدايى با آن عظمت در مقابل آن نور الهى بس ناچيز است - زيرا عرش هم مانند زمين و آسمانها صورت طبيعى هستى است ، اگر چه عرش از نظر عظمت بالاتر از موجودات زمين و آسمان بوده باشد با اين حال موجودى است كه روحانيت انسان را ندارد ، كجا رسد كه تاب تحمل وجود خدا را داشته باشد .\r\nآرى حتى خود عرش هم صورتى است و هنگامى كه معنى مىرسد براى صورت ارزشى نمىماند و صورت هرگز نمىتواند قالب حقيقى معنا بوده باشد .\r\nفرشتگان مىگفتند : ما پيش از اين با كرهء خاك انس و الفتى داشتيم و خود نمىدانستيم كه چرا و به چه علت اين اندازه به زمين محبت مىورزيم .\r\nبا اين كه سرشت و خميرهء آفرينش ما از آسمان است ، اين تعلق با خاك كه ما داريم بچه جهت است ؟ مادهء وجودى ما كه از نور بوده چگونه شيفتهء ماده خاكى شده است ؟ آرى تمام آن الفتها و انسها مربوط به عطر الهى آدم بود كه پيش از خلقت رسيده بود - زيرا تار و پود آدم از زمين بود .\r\nجسم خاكى تو از همين زمين تيره است اگر چه نور تو را در آسمانها سرشته‌اند .\r\n\r\nامر على الديار ديار سلمى\r\nاقبل ذا الجدار و ذا الجدارا\r\nو ما حب الديار شغفن قلبى\r\nو لكن حب من سكن الديارا\r\n\r\nعاشق سلمى از ديار معشوقه اش عبور مىكند و در و ديوار آن ديار را مىبوسد\r\n","description":"","footnote":"","page_name":" 287 ","page_number":290},
  {"content":"\r\nگويى به او مىگويند : خاك و سنگ جامد كه مورد علاقه انسانى نيست اين اظهار محبت از چيست ؟ مىگويد : آرى من اين خاك و سنگها را كه در ديوارهاى كوى سلمى است مىبوسم نه براى خود سنگ ، بلكه بدان جهت كه سلمى در اين سرزمين بوده است .\r\nما در آن هنگام كه در زمين بوديم خود زمين را مىديديم ، ولى از آن در و گوهر بس گرانبها كه در همين زمين نهفته بود اطلاعى نداشتيم ، هنگامى كه از زمين رفتيم و از اين هجران كام ما تلخ شد ، با خويشتن مىگفتيم : ما كه از زمين رفتيم كيست كه مىخواهد جاى ما را بگيرد ؟ حتى پا را از آن هم فراتر نهاده گفتيم :\r\nخداوندا اين تسبيح و تهليل و تقديس كه ما به تو داريم چگونه مىخواهى در مقابل قال و قيل آدميان مبادله كنى ؟ پس از آن كه آدم را آفريد به ما فرمود : حالا بگوييد ببينم چه آفريده‌ام ؟ بكاويد و امتناع مورزيد ، من با شما مانند پدر مهربان با طفلان خويش از در محبت در مىآيم و بر شما سخت گيرى نمىكنم ، ما خود راز درونى شما را مىدانيم ، اين كه مىخواهيم شما سخنى بگوييد ، براى اين است كه آواز شما در اين باره بلند شود . هر پاسخى كه بگوييد و هر دمى كه در اين باره در آوريد اگر هم نالايق و ناشايسته باشد من به شما سخت گيرى نخواهم كرد - زيرا رحمت من بر غضب من سبقت دارد .\r\n« وسعت رحمته غضبه » و شما اى فرشتگان از اين جهت ناراحت نباشيد كه من شما را در حيرت و ترديد فرو برده‌ام - زيرا ترديد مقدمه و انگيزه رسيدن به واقعيات است ، يا اين ترديد نقصى است كه موجب غضب است اين ترديد را ايجاد كردم سپس شما را بخشيدم تا بدانيد سبقت رحمتى غضبى چه معنا مىدهد .\r\nبه اظهارات شما من خرده گيرى نخواهم كرد ، تا آنان كه منكر حلم من هستند حساب كار خويش كنند و دم در نياورند . حلم ما را با حلم پدران و مادران مقايسه مكن حلم صدها پدر و صدها مادر در مقابل حلم ما لحظه‌اى بيش نيست ، اين حلمها كه مهربانترين پدران و مادران براى فرزندان خود اظهار مىكنند ، صدفى است كه در\r\n","description":"","footnote":"","page_name":" 288 ","page_number":291},
  {"content":"\r\nمقابل در گران بهاى حلم ما ارزشى ندارد ، حلم پدران و مادران در مقابل درياى حلم ما كفى بيش نيست ، بلكه كفى است كه از كف كفهاى ديگر سر زده است .\r\nسپس شوهر مىگويد : سوگند به حق آن مهر و محبت معمولى كه مانند كف در مقابل درياى مهر و محبت خداوند است و سوگند به آن درياى صاف محبت خداوندى كه اين گفته هاى من از روى امتحان نيست .\r\nتو مىتوانى همينها را كه گفتم و به تو امتحان جلوه كرد ، آزمايش كنى و به بينى آيا من از روى آزمايش مىگويم ؟ براى اين كه زندگانى ما هماهنگ شود تو راز خويش را از من مپوشان ، تا من هم راز خود را از تو پنهان نكنم .\r\nتو دل خويشتن را به من بسپار ، از ته دل با من صحبت كن ، من هم دل به تو مىدهم اكنون اى زن چه مىگويى ؟ در دست من چه چاره‌اى وجود دارد تا براى به جا آوردن آن برخيزم .\r\n","description":"","footnote":"","page_name":" 289 ","page_number":292},
  {"content":"\r\n\r\nتعيين كردن زن طريق طلب روزى شوى خود را و قبول او\r\n\r\n( ( 2684 ) ) گفت زن نك آفتابى تافته است\r\nعالمى زو روشنايى يافته است\r\n( ( 2685 ) ) نايب رحمان خليفهء كردگار\r\nشهر بغداد است از وى چون بهار\r\n( ( 2686 ) ) گر بپيوندى بدان شه شه شوى\r\nسوى هر ادبار تا كى مىروى\r\n( ( 2687 ) ) دوستى مقبلان چون كيميا است\r\nچون نظرشان كيميايى خود كجاست ؟\r\n( ( 2688 ) ) چشم احمد بر ابو بكرى زده\r\nاو ز يك تصديق صديق آمده\r\n( ( 2689 ) ) گفت من شه را پذيرا چون شوم ؟\r\nبىبهانه سوى او من چون روم ؟\r\n( ( 2690 ) ) نسبتى بايد مرا يا حيلتى\r\nهيچ پيشه راست شد بىآلتى ؟\r\n( ( 2691 ) ) همچو مجنونى كه بشنيد از يكى\r\nكه مرض آمد به ليلى اندكى\r\n( ( 2692 ) ) گفت آوه بىبهانه چون روم\r\nور بمانم از عيادت چون شوم ؟\r\n( ( 2693 ) ) ليتنى كنت طبيباً حاذقاً\r\nكنت أمشي نحو ليلى شائقاً\r\n( ( 2694 ) ) قل تعالوا گفت حق ما را بدان\r\nتا بود شرم اشكنى ما را نشان\r\n( ( 2695 ) ) شبپران را گر نظر و آلت بدى\r\nروزشان جولان و خوش حالت بدى\r\n( ( 2696 ) ) گفت چون شاه كرم ميدان رود\r\nعين هر بىآلتى ، آلت شود\r\n( ( 2697 ) ) ز انكه آلت دعوى است و هستى است\r\nكار در بىآلتى و پستى است\r\n( ( 2698 ) ) گفت كى بىآلتى سودا كنم\r\nتا نه من بىآلتى پيدا كنم\r\n( ( 2699 ) ) پس گواهى بايدم بر مفلسى\r\nتا شهم رحمى كند در مفلسى\r\n( ( 2700 ) ) تو گواهى غير گفتوگو و رنگ\r\nوانما تا رحم آرد شاه شنگ\r\n( ( 2701 ) ) كاين گواهى كه ز گفت و رنگ بد\r\nنزد آن قاضى القضاة آن جرح شد\r\nپس گواهى ز اندرون مىبايدم\r\nنى گواهىّ برون مىبايدم\r\n( ( 2702 ) ) صدق مىبايد گواه حال او\r\nتا بتابد نور او بىقال او\r\n( ( 2703 ) ) گفت زن صدق آن بود كز بود خويش\r\nپاك برخيزى تو از مجهود خويش\r\n\r\n","description":"","footnote":"","page_name":" 290 ","page_number":293},
  {"content":"\r\n\r\nآيه\r\nكلمهء « تَعالَوْا » 3 : 64 در قرآن مجيد در هفت آيه وارد شده است ، آن چه به هدف جلال الدين مناسب است دو آيه است :\r\n« قُلْ يا أَهْلَ اَلْكِتابِ تَعالَوْا إِلى كَلِمَةٍ سَواءٍ بَيْنَنا وَبَيْنَكُمْ أَلَّا نَعْبُدَ إِلَّا الله 3 : 64 . . . » ( 1 )  ( بگو اى اهل كتاب بياييد كلمه‌اى را كه ميان ما و شما مورد اتفاق است بپذيريم ، اين كه جز خدا كسى را نپرستيم ) .\r\nاين آيه اگر چه از يك جهت با ظاهر كلام جلال الدين وفق نمىدهد - زيرا مىگويد :\r\n\r\n( ( 2694 ) ) قل تعالوا گفت حق ما را بدان\r\nتا بود شرم اشكنى ما را نشان\r\n\r\nچنان كه معلوم است كلمهء « ما » ظاهر در بارهء مسلمانان است . اما از جهت ديگر با نظر به مقصود كلى جلال الدين آيهء مزبوره مىتواند قابل استشهاد باشد - زيرا جلال الدين مىخواهد بگويد : خداوند با خواستن انسانها كه چيز شايسته‌اى در دست ندارند و از آمدن به سوى او شرم دارند ، آنها را به سوى خود مىخواند تا شرم و خجلت از ميان برداشته شود .\r\n« وَإِذا قِيلَ لَهُمْ تَعالَوْا يَسْتَغْفِرْ لَكُمْ رَسُولُ الله لَوَّوْا رُؤُسَهُمْ 63 : 5 . . . » ( 2 )  ( هنگامى كه براى آنان گفته مىشود كه بياييد پيامبر خدا به شما استغفار كند ، سرهاى خود را كج مىكنند يا بر مىگردانند ) ممكن است مقصود جلال الدين از اين كه خدا ما را براى از بين بردن شرمى كه ما داريم به سوى خود مىخواند ، يك معناى عمومى باشد كه در آيات قرآنى كاملًا ديده مىشود كه خداوند مؤمنين را با خطابهاى گوناگونى به سوى خويش دعوت مىكند .\r\n","description":"","footnote":" ( 1 ) سوره آل عمران ، آيهء 64 . .  ( 2 ) سوره المنافقون ، آيهء 5 . . ","page_name":" 291 ","page_number":294},
  {"content":"\r\n\r\n\r\n( ( 2690 ) ) نسبتى بايد مرا يا حيلتى\r\nهيچ پيشه راست شد بىآلتى\r\n\r\nبدون وسيله به هدف نمىتوان رسيد\r\nدر مباحث گذشته در بارهء اين اصل كه « رسيدن به هر گونه هدف احتياج بسپرى كردن مقدمات و به دست آوردن وسايل دارد » تا حدودى بررسى شده است . تنها در اين مورد اين نكته را متذكر مىشويم كه عنايت و لطف الهى در رسيدن ما به مقاصد عاليهء خود يكى از عالىترين وسايل است كه خداوند در رهسپار شدن به كوى ربوبى شامل حال ما مىفرمايد .\r\nاين مطلب از منابع اسلامى هم استفاده مىشود كه لطف خداوندى در ايجاد وسايل توفيق براى انسانها دائماً در جريان است .\r\nبهره بردارى از لطف خداوندى هنگامى در عالىترين شكل امكان پذير مىشود كه انسان ساير وسايل وصول به هدف را ارزيابى كرده بداند كه اين وسايل با داشتن هر گونه مزيت طبيعى باز مربوط به عنايت خداوندى است . اگر خدا بخواهد مىتواند گره هايى را در راه هدف ايجاد كند و آن وسايل را به كلى از كار بيندازد .\r\nبا اين توجه كه در حقيقت شعبه‌اى از توحيد افعالى است ، انسان شايستگى بيشتر به آن وسيلهء ربانى پيدا مىكند كه همان عنايت خداوندى است .\r\nاين مسئله را جلال الدين در يك شكل ديگر نيز بيان مىكند و آن اين است كه موقعى مجنون احساس كرد كه هيچ وسيله‌اى براى ديدار ليلى ندارد ، هنگامى كه ليلى بيمار شد با خويشتن چنين مىگفت كه اى كاش من طبيبى بودم و به بهانهء طبابت به ديدار ليلى نايل مىشدم .\r\n\r\nليتنى كنت طبيبا حاذقا\r\nكنت أمشي نحو ليلى شائقا\r\n\r\nو در ابيات ديگر كه به مجنون نسبت داده شده است مىگويد :\r\n","description":"","footnote":"","page_name":" 292 ","page_number":295},
  {"content":"\r\n\r\n\r\nيقولون ليلى فى العراق مريضة\r\nفيا ليتنى كنت طبيبا مداويا\r\n\r\nمضمون هر دو بيت اين است كه شنيده‌ام ليلى مريض شده است اى كاش طبيبى بودم و به عيادت او مىرفتم .\r\nملاحظه مىشود كه وسيلهء ديدار ليلى را از ليلى مىجويد ، ولى با آن عنايت ربانى تفاوت بزرگى دارد كه احتياجى به توضيح ندارد .\r\nتفسير ابيات\r\nزن مىگويد : اكنون كه در صدد كار بر آمدى بايستى به سراغ آن خليفه كه در بغداد مانند آفتاب جهانى را روشنى مىسازد به روى . اگر بتوانى خود را به آن خليفه بپيوندى در حقيقت خليفه خواهى شد .\r\nكسانى كه در دنيا سعادتمند شده‌اند كيميا نظرانى هستند كه هر فلزى را به طلا مبدل مىسازند .\r\nمرد اعرابى مىگويد : من بدون بهانه چگونه به سوى او بروم ؟ يا بايستى با آن خليفه نسبتى داشته باشم يا چارهء ديگرى بينديشم ، آيا در دنيا كارى بدون آلت و وسيله امكان پذير بوده است ؟ چنان كه مجنون هنگامى كه شنيد ليلى مريض شده است ، گفت : من بدون بهانه چگونه به عيادت او بروم ؟ اى كاش طبيب معالج بودم كه به بهانهء معالجه پيش او مىرفتم .\r\nخداوند كه ما را به سوى خويش مىخواند در حقيقت خود وسيلهء ديدار خود را با برداشتن شرم از ما فراهم مىكند . بىنوا شبپرگان چون وسيله ندارند لذا روز روشن را نمىتوانند از مزاياى آفتاب بهرور شوند . زن اعرابى مىگويد : مردان كريم هنگامى كه به انسان توجه كنند بىوسيله بودن انسان را بهترين وسيله مىانگارند . مخصوصاً با در نظر داشتن اين كه هنگامى كه شخصى وسيله‌اى را آماده كند و بگويد : من با وسيله‌اى به سوى هدف پيش مىروم و من با همين وسيله به هدف خواهم رسيد ، در حقيقت براى خود توجه كرده و خود را براى خويش مطرح ساخته و آن مقام و الا\r\n","description":"","footnote":"","page_name":" 293 ","page_number":296},
  {"content":"\r\nرا كه براى او وصول به هدف را امكان پذير خواهد ساخت فراموش مىكند .\r\nمرد مىگويد : من بايستى چنين حالتى را در خود ايجاد كنم و احساس كنم كه آلتى براى وصول به هدف ندارم ، پس براى من گواهى لازم است كه به بىنوايى من شهادت بدهد .\r\nتو اى زن براى من شاهدى نشان بده كه بدون احتياج به گفتن و رنگ و شكل بر خليفه آشكار شود و او به من ترحمى كند - زيرا اين گواهىهاى ظاهرى در نزد داور حقيقى باعث تخريب دعوى مىشود .\r\nبنا بر اين يك گواه درونى لازم است و اين گواه همان صدق و راستى است كه بدون اين كه آشكارا سخن گويد نور خود را ظاهر ساخته گواهى مىدهد .\r\nزن مىگويد : صدق حقيقى آن است كه از وجود خويش در گذرى و تمام موجوديت خود را در مقابل آن مقام برتر كنار بگذارى .\r\n","description":"","footnote":"","page_name":" 294 ","page_number":297},
  {"content":"\r\n\r\n\r\nهديه بردن آن اعرابى سبوى آب باران از ميان باد به سوى بغداد نزد خليفه و پنداشتن كه آن جا قحط آب است\r\n\r\n( ( 2704 ) ) آب باران است ما را در سبو\r\nملكت و سرمايه و اسباب تو\r\n( ( 2705 ) ) اين سبوى آب را بردار و رو\r\nهديه ساز و پيش شاهنشاه شو\r\n( ( 2706 ) ) گو كه ما را غير از اين اسباب نيست\r\nدر مفازه هيچ به زين آب نيست\r\n( ( 2707 ) ) گر خزانه اش پر ز درّ فاخر است\r\nاين چنين آبش نباشد نادر است\r\n( ( 2708 ) ) چيست آن كوزه تن محصور ما ؟\r\nاندر آن آب حواس شور ما\r\n( ( 2709 ) ) اى خداوند اين خم و كوزهء مرا\r\nدر پذير از فضل الله اشترى\r\n( ( 2710 ) ) كوزه‌اى با پنج لوله پنج حس\r\nپاك دار اين آب را از هر نجس\r\n( ( 2711 ) ) تا شود زين كوزه منفذ سوى بحر\r\nتا بگيرد كوزهء ما خوى بحر\r\n( ( 2712 ) ) تا چو هديه پيش سلطانش برى\r\nپاك بيند باشدش شه مشترى\r\n( ( 2713 ) ) بىنهايت گردد آبش بعد از آن\r\nپر شود از كوزهء ما صد جهان\r\n( ( 2714 ) ) لوله ها بر بند و پر دارش ز خم\r\nگفت غضوا عن هوى ابصاركم\r\n( ( 2715 ) ) ريش او پر باد كاين هديه كر است\r\nلاحق چونان شهى اين است راست\r\n( ( 2716 ) ) و آن نمىدانست كانجا بر گذر\r\nهست جارى دجله‌اى همچون شكر\r\n( ( 2717 ) ) در ميان شهر چون دريا روان\r\nپر ز كشتىها و شست ماهيان\r\n( ( 2718 ) ) رو بر سلطان و كار و بار بين\r\nحسّ تجرى تحتها الانهار بين\r\n( ( 2719 ) ) اين چنين حسها و ادراكات ما\r\nقطره‌اى باشد در آن بحر صفا\r\nباز جوى و باز بين و بازياب\r\nاز كه از من عنده ام الكتاب\r\n\r\nآيه\r\n« إِنَّ الله اِشْتَرى مِنَ اَلْمُؤْمِنِينَ أَنْفُسَهُمْ وَأَمْوالَهُمْ بِأَنَّ لَهُمُ اَلْجَنَّةَ 9 : 111 . . . » ( 1 )  ( خداوند نفوس و اموال مؤمنان را در مقابل بهشت برين خريدارى كرده است . )\r\n","description":"","footnote":" ( 1 ) سوره توبه ، آيهء 112 . . ","page_name":" 295 ","page_number":298},
  {"content":"\r\n\r\n« قُلْ لِلْمُؤْمِنِينَ يَغُضُّوا مِنْ أَبْصارِهِمْ وَيَحْفَظُوا فُرُوجَهُمْ ذلِكَ أَزْكى لَهُمْ إِنَّ الله خَبِيرٌ بِما يَصْنَعُونَ » 24 : 30 ( 1 )  ( اى پيامبر ما به مؤمنين بگو : ديده گان خود را از ناشايستها فرو بندند و آلات شهوت خود را از حركات نامشروع باز دارند ، اين خوددارى براى آنان پاكيزه تر « يا پاكيزه كننده تر » است ، خداوند به هر چه كه انجام مىدهيد آگاه است ) .\r\n« إِنَّ اَلَّذِينَ آمَنُوا وَعَمِلُوا اَلصَّالِحاتِ لَهُمْ جَنَّاتٌ تَجْرِي مِنْ تَحْتِهَا اَلأَنْهارُ 85 : 11 . . . » ( 2 )  ( كسانى كه ايمان آورده‌اند و كردارهاى نيكو به جا مىآورند ، براى آنان است باغهاى بهشت كه در زير آنها چشمه سارها در جريان است . )\r\n\r\n( ( 2708 ) ) چيست اين كوزه ؟ تن محصور ما\r\nو اندر آن آب حواس شور ما\r\n( ( 2709 ) ) اى خداوند اين خم و كوزهء مرا\r\nدر پذير از فضل الله اشترى\r\n\r\nخداوندا ، موجوديت خود را مانند آن كوزهء پر از آب شور و گنديده به پيشگاه تو چونان تحفهء عرب مىآوريم\r\nاين است عالىترين حالت روحى يك انسان موحد كه هنگامى كه به خود مىنگرد مىبيند اندوخته هاى روحى او جز آلودگىها و كثافات و حتى دانشهايى را هم كه اندوخته است جز خيالات ناقص و مخلوط با هوى و هوسهاى نفسانى چيز ديگرى نيست .\r\nاين اندوخته هاى شرم آور را به دوش خود حمل كرده رهسپار كوى آن خدا مىشود كه روحانيتهاى بىنهايت و ملكوت بىپايان در مقابل عظمت او بس ناچيز\r\n","description":"","footnote":" ( 1 ) سوره نور ، آيهء 30 . .  ( 2 ) سوره البروج ، آيهء 11 . . ","page_name":" 296 ","page_number":299},
  {"content":"\r\n\r\nاست . واقعاً با يك توجه كامل انسان احساس مىكند كه مانند جلال الدين چاره‌اى جز اين ندارد كه بگويد :\r\nپروردگارا اين خم و كوزهء پر از آلودگىها و تبه كارهاى مرا بپذير و مرا از بارگاه ربوبيت خود مأيوس مفرماى .\r\nچرا اين كوزهء موجوديت انسانى پر از آبهاى شور و ناگوار است ؟ زيرا اين حواس كه ما داريم به منزلهء منفذهايى هستند كه نيك و بد و واقع و غير واقع را به درون ما منتقل مىسازند و ما همه گمان مىكنيم همه اين اندوخته ها به وسيله حواس به سود ما و مطابق واقعيات و بايستگىها و شايستگىهاى ما است .\r\nولى نسيمهايى كه لحظاتى مانند نفحات ربانى در روزگاران مىوزد ، در دل ما اين حقيقت را شكوفان مىكند كه كوزهء كالبد جسمانى ما پر از آب شور و كثافات است .\r\nولى باز عنايت خداوندى به اين كفايت نمىكند كه ما را در وادى حيرت سر گردان رها كند ، بلكه مىگويد : به سوى من بيا ، تو اگر اين حقيقت را درك كنى كه از آن منى . و اين اصل را دريابى :\r\n\r\nچنان لطف او شامل هر تن است\r\nكه هر بنده گويد خداى من است\r\n\r\nمن دست تو را تا كوى خود مىگيرم و تو را تا بارگاه خودم رهسپار مىكنم . اين حواس تو كه دهانه هايى براى ورود كثافات و آلودگى و آبهاى شور است ، منافذى براى اتصال به درياى بىپايان رحمت من خواهد گشت .\r\nتفسير ابيات\r\nزن شوهر خود را راهنمايى مىكند و مىگويد : ما سبويى داريم كه پر از آب است و اين است تمام سرمايهء هستى ما ، در بيابان هم بهتر از اين آبى پيدا نمىشود اين سبوى آب را بردار و به سوى خليفهء بغداد روانه شو و بگو كه : ما چيزى جز اين در دستگاه هستى نداريم .\r\n« غايه الجود بذل الموجود » .\r\n( نهايت جود بخشيدن موجود است . )\r\n","description":"","footnote":"","page_name":" 297 ","page_number":300},
  {"content":"\r\nاگر هم خزانه هاى خليفهء بغداد پر از درهاى فاخر است ولى او چنين آبى در اختيار ندارد .\r\nآرى اى انسانها موجوديت ما مانند همين كوزهء اعرابى است كه پر از آب شور است . آن آب شور كه از راه حواس به درون ما منتقل گشته و خم درونى ما را پر كرده است و ما گمان مىكنيم كه موجوديتى بهتر از اين در جهان وجود ندارد .\r\nاى خداوند اين خم و كوزهء كالبد جسمانى ما را با لطف عام خود و مطابق وعده كه داده ( از مؤمنين اموال و نفوس آنها را در مقابل بهشت خريدارى كرده‌اى ) بپذير .\r\nاين كوزهء كالبد ما داراى پنج لوله ( پنج حس ) است ، اين پنج حس اغلب در استخدام غرايز حيوانى ما است كه اندوخته هايش غير از لذايذ زود گذرى كه آثار تلخش باقى مىماند چيز ديگرى نيست .\r\nاگر اى خداوند مهربان تو خود عنايتى فرمايى و اين آب را از آلودگىها حراست كنى اين كوزهء موجوديت ما منافذى به درياى بىكران رحمت تو پيدا مىكند آن گاه اين كوزهء ناچيز ما خاصيت دريايى خواهد داشت ، تا هنگامى كه اين كوزهء ناچيز را ببارگاه تو مىآوريم از آلودگىها پاك شود - زيرا اگر آب اين خم محقر پاك باشد استعداد بهره ور شدن از بىنهايت را پيدا مىكند و آن گاه صدها كوزهء ديگر مىتواند از آب كوزهء ما پر شود .\r\nدهانه اين لوله ها ( حواس ) بر عوارض جهان طبيعت باز است و مىتواند در هر لحظه هر گونه پليدىها را به كوزهء موجوديت ما منتقل كند ، سرهاى آنها را به بنديد و مگذاريد پليدىها در آن راه بيايد . چنان كه خداى ما مىفرمايد : ديده گان خود را از هوى و هوس بر گردانيد .\r\nاين مرد اعرابى بىنوا با يك حالت تكبر و نخوت به خود مىبالد و مىگويد : كيست كه هديه‌اى بهتر از اين بتواند به بارگاه خليفه ببرد ؟ آرى هديه‌اى شايسته تر\r\n","description":"","footnote":"","page_name":" 298 ","page_number":301},
  {"content":"\r\nاز اين به پيشگاه خليفه وجود ندارد .\r\nولى اين بىنوا نمىداند كه در بارگاه خليفه دجله ها جريان دارد ، دجله هايى كه آبش گواراتر از شكر است .\r\nدجله‌اى كه در ميان شهر بغداد مانند دريا مىرود و كشتىها و ماهىهاى گوناگون در آن سير مىكنند .\r\nپس اى مرد بىنوا برو ، برو پيش سلطان و در آن جا ببين كه چگونه نهرها و چشمه سارها غلغله كنان در جريانند .\r\nآرى اين حسها و ادراكات ما در مقابل درياى صفا و روحانيت پشت پرده مانند يك قطرهء ناچيز است . آن بحر صفا را در كجا مىتوان يافت ؟ از كسى كه عنده ام الكتاب ( 1 ) \r\n","description":"","footnote":" ( 1 ) موضوع ام الكتاب در گذشته مشروحاً بحث و بررسى شده است . . ","page_name":" 299 ","page_number":302},
  {"content":"\r\n\r\nدر نمد دوختن زن سبوى آب را و مهر بر وى نهادن از اعتقاد\r\n\r\n( ( 2720 ) ) مرد گفت آرى سبو را سر ببند\r\nهين كه اين هديه است ما را سودمند\r\n( ( 2721 ) ) در نمد در دوز تو اين كوزه را\r\nتا گشايد شه به هديه روزه را\r\n( ( 2722 ) ) كاين چنين اندر همه آفاق نيست\r\nجز رحيق و مايهء اذواق نيست\r\n( ( 2723 ) ) ز انكه ايشان ز آبهاى تلخ و شور\r\nدائما پر علتند و نيم كور\r\n( ( 2724 ) ) مرغ كآب شور باشد مسكنش\r\nاو چه داند جاى آب روشنش ؟\r\n( ( 2725 ) ) اى كه اندر چشمهء شور است جات\r\nتو چه دانى شط و جيحون و فرات ؟\r\n( ( 2726 ) ) اى تو نارسته از اين فانى رباط\r\nتو چه دانى صحو و سكر و انبساط ؟\r\n( ( 2727 ) ) ور بدانى نقلت از اَبّ و جداست\r\nپيش تو اين نامها چون ابجد است\r\n( ( 2728 ) ) ابجدا و هوز چه فاش است و پديد\r\nبر همه طفلان و معنى بس بعيد\r\n( ( 2729 ) ) پس سبو برداشت آن مرد عرب\r\nدر سفر شد مىكشيدش روز و شب\r\n( ( 2730 ) ) بر سبو لرزان بد از آفات دهر\r\nهم كشيدش از بيابان تا به شهر\r\n( ( 2731 ) ) زن مصلَّى باز كرده از نياز\r\nرب سلم ورد كرده در نماز\r\n( ( 2732 ) ) كه نگه دار آب ما را از خسان\r\nيا رب اين گوهر بدان دريا رسان\r\n( ( 2733 ) ) گر چه شويم آگهست و پر فن است\r\nليك گوهر را هزاران دشمن است\r\n( ( 2734 ) ) خود چه باشد گوهر آب كوثر است\r\nقطره‌اى ز ان آب اصل گوهر است\r\n( ( 2735 ) ) از دعاهاى زن و زارى او\r\nوز غم مرد و گرانبارى او\r\n( ( 2736 ) ) سالم از دزدان و از آسيب سنگ\r\nبرد تا دار الخلافة بىدرنگ\r\n( ( 2737 ) ) ديد درگاهى پر از انعامها\r\nاهل حاجت گستريده دامها\r\n( ( 2738 ) ) دمبه دم هر سوى صاحب حاجتى\r\nيافته ز ان در عطا و خلعتى\r\n( ( 2739 ) ) بهر گبر مؤمن و زيبا و زشت\r\nهمچو خورشيد و مطر بل چون بهشت\r\n( ( 2740 ) ) ديد قومى در نظر آراسته\r\nقوم ديگر منتظر بر خاسته\r\n( ( 2741 ) ) خاص و عامه از سليمان تا به مور\r\nزنده گشته چون جهان از نفخ صور\r\n\r\n","description":"","footnote":"","page_name":" 300 ","page_number":303},
  {"content":"\r\n\r\n\r\n( ( 2742 ) ) اهل صورت چون جواهر بافته\r\nاهل معنى بحر نادر يافته\r\n( ( 2743 ) ) آن كه بىهمت چه با همت شده\r\nو آن كه با همت چه با نعمت شده\r\n( ( 2725 ) ) اى كه اندر چشمهء شور است جات\r\nتو چه دانى شط و جيحون و فرات ؟\r\n\r\nچگونه مىتوان به كرمى كه در لجنزار مىلولد عظمت گلشن و گلهاى عطر آگين آن را قابل درك ساخت ؟\r\nچنان كه هر كس مطابق حواس و كيفيت ساختمان مغزى و روانى خويش با جهان آشنايى پيدا مىكند ، همچنان كيفيت پذيرش واقعيات جهان و چشيدن طعم حقايق بستگى به كيفيت ذائقه‌اى دارد كه براى او به اختيار يا بدون اختيار تثبيت شده است .\r\nاين اصل را كه جلال الدين گوشزد مىكند در حقيقت جنبهء دريافت طعم زندگى است : كسى كه جز چشمهء شور آبى نديده است نمىتواند طعم آبهاى گواراى جيحون و فرات را درك كند .\r\nجنبهء ديگر آن عكس اين است ، يعنى كسى كه همواره در لذايذ و نعمتها غوطه ور است و به قول جلال الدين هميشه از آب جيحون و فرات زلال سيراب مىشود او نمىداند كسى كه همواره از آب شور بهره بردارى مىكند در چه حالى است .\r\nبه طور كلى منشأ اختلاف ديدگاه انسانها در دو قلمرو انسان و جهان عوامل گوناگون است و اين عوامل بر دو نوع اساسى تقسيم مىشود :\r\nنوع اول - عوامل ثابت .\r\nنوع دوم - عوامل متغير .\r\nممكن است عوامل ثابت اقسام زيادى داشته باشد ، ولى ما در اين مبحث به دو قسم عمدهء آن اشاره مىكنيم :\r\n1 - عوامل مربوط به غرايز .\r\n2 - عوامل مربوط به شخصيت روانى .\r\n","description":"","footnote":"","page_name":" 301 ","page_number":304},
  {"content":"\r\nقسم اول - كه عبارت است از عوامل غريزه‌اى . جاى ترديد نيست كه تفاوت زيادى است ميان وجود غرايز و فعاليت آنها در وجود انسان با نبودن يا خنثى شدن و از بين رفتن آنها .\r\nمثلًا كسى كه داراى غريزهء كنجكاوى است و اين غريزه در او مشغول فعاليت است مانند اين است كه او حقايق و رويدادهايى را كه همواره در جهان صورت مىگيرد سر پوشيده احساس مىكند و اعتقاد دارد كه بايستى اين پوششها را بر طرف ساخت .\r\nلذا از هر گونه حادثه و رويداد به هيجان آمده و مىخواهد تا اعماق آن حادثه فرو رود .\r\nدر مقابل اينان اشخاصى پيدا مىشوند كه يا اين غريزه به كلى در آنها از بين رفته يا عجالتاً به جهت عوارض روانى از كار افتاده است . اينان همهء حوادث را آن چنان كه به وجود مىآيند مىپذيرند و گويى هر حادثه آن چنان كه ديده مىشود تمام حقيقت خود را در اختيار انسانها قرار مىدهد . يا حد اقل مىگويد : اگر چه ممكن است در اين حقايق ريشه گيرى كرد ولى به من چه ؟ من كه زندگى مىكنم .\r\nهمچنين كسى كه داراى غريزهء جنسى است كه در حال فعاليت مىباشد با آن كسى كه اين غريزه از او سلب شده است جهان را طور ديگرى تفسير مىكند .\r\nقسم دوم - اختلاف مربوط به عناصر شخصيت است كه يكى از عوامل ثابت در تعيين ديدگاه مخصوص براى انسانها است و چون عناصر شخصيت به حسب ريشه هاى اختيارى و غير اختيارى به اقسام گوناگون تقسيم مىشود ، لذا اين نوع از عوامل بسيار مختلف خواهد بود .\r\nكسى كه مثلًا از جنبهء وراثت كه از پدران خود دارد ترسو است ، اين شخص ديدگاه مشخص دارد به طورى كه اگر محيط اقتضاى ترسو بودن را نداشته باشد همان پديده را به عنوان ديگرى منعكس خواهد كرد ، مثلًا اين قضيه را براى خود اصلى قرار مىدهد كه انسان بايستى در اين دنيا با احتياط زندگى كند ، نمىبينيد كه فلان شخص با بىباكى كه داشت بچه بلاهايى مبتلا شد ؟ و همچنين كسى كه عنصر اختيارى شخصيت خود را جاه\r\n","description":"","footnote":"","page_name":" 302 ","page_number":305},
  {"content":"\r\nطلبى انتخاب كرده است ، حقايق و رويدادها را همواره با همان الگو مطرح مىسازد ، نيكى و بدىها را با آن عنصر تميز مىدهد .\r\nنوع دوم - عوامل متغير - كسى كه غريزهء جنسىاش در حال هيجان است تمام نمودها براى او يا هيجان آور تلقى مىشود و يا نمود متضاد و مخالف با آن چه كه مىخواهد نمودار مىگردد ، بالاخره هر رويدادى كه براى او مطرح مىشود بىطرف نخواهد بود ، اگر چه اين عينك موقتى است كه به چشمان خود زده است . سعدى اين مطلب را با عباراتى ساده چنين بيان مىكند .\r\n\r\nاى سير تو را نان جوين خوش ننمايد\r\nمعشوق من است آن كه به نزديك تو زشت است\r\nحوران بهشتى را دوزخ بود اعراف\r\nاز دوزخيان پرس كه اعراف بهشت است\r\n\r\nكسى كه از ثروت دنيا بهره مند است براى او انسان و جهان معنايى دارد كه براى يك بىنوا آن معنى وجود ندارد يا معنايى ضد آن وجود دارد كه شخص ثروتمند دارا است .\r\nاين اصل قابل انكار نيست و بايستى آن را به عنوان يك واقعيت در روش زندگانى انسانى پذيرفت ولى مطلب اساسى كه وجود دارد اين است كه اين اختلاف در ديدگاه ها ممكن است به ضرر انسانها تمام شود و ممكن است به سود آنها .\r\nبنا بر اين اگر بنا شود كه فكرى به حال انسانها شود بايستى اين واحد را به طور كامل رسيدگى كرده راه بهره بردارى از آن را در اختيار مردم گذاشت .\r\nاهميت اين مسئله هنگامى به خوبى آشكار مىشود كه به خاصيت انعطاف پذيرى انسانها هم متوجه شويم - زيرا اگر انسانها از نظر ساختمان عضوى و روانى طورى بودند كه انعطاف در آنها وجود نداشت اصول و قوانين ما حالت ثابتترى به خود مىگرفت و اخلاقيات و معنويات شكل پايدارترى داشتند .\r\nولى مىدانيم كه انسان داراى انعطاف است و مىتواند با عوض شدن عوامل با نظر باندازهء استحكام شخصيت و سستى آن تغيير پيدا كند . به همين جهت است كه گويى به شمارهء انسانها طبيعتهاى متعدد وجود دارد و به شمارهء حالات يك انسان به سبب انعطافى\r\n","description":"","footnote":"","page_name":" 303 ","page_number":306},
  {"content":"\r\n\r\nكه دارد هر يك از آن طبيعتها نيز به نوبت خود مختلف مىشود .\r\nبا اين ملاحظهء بديهى روشن مىشود كه چرا اصول و مبادى عاليه‌اى كه از طرف حقوقدانان يا علماى اخلاق و يا ارباب اديان بر انسانها عرضه مىشود نتايج ناچيزى در بر دارد - زيرا هيچ كس در نيكى اصول اخلاقى و روش دينى از نظر اين كه انسانها را به وظايف زندگانى همه جانبه آشنا مىسازند ترديدى ندارد ، بلكه اشكال مطلب در اينجا است كه تعليم و تربيت انسانها با نظر بد و خاصيت انعطاف و اختلاف عينك كه ديدگاه انسانها را مختلف مىسازد در نظر گرفته نمىشود .\r\nمخصوصاً در دوران ما كه يك كلمه آزادى تفسير نشده كه خود هزاران زنجير حيوانيت را به دست و پاى انسانها زده و به بىهودگى زندگانى مىكشاند مسئله تعليم و تربيت جدى بودن خود را از دست داده بلكه بر خلاف اصول تربيت « براى شكل دادن بانسانها » گام بر مىدارند .\r\nتفسير ابيات\r\nمرد مىگويد اى زن عزيز سر سبو را محكم ببند و آن را در يك نمد به پيچ تا به پيش خليفه ببرم و خليفه روزهء خود را با همين آب افطار كند .\r\nاين هديه‌اى است كه در تمام دنيا نظير ندارد ، اين آب در حقيقت بادهء خوشگوار و مايهء ذوق انسانى است . آن بىچاره ها همواره آب شور و تلخ مىآشامند و به همين جهت بيمارند و خوشهاى جهان را نمىدانند .\r\nبىچاره آن مرغى كه در كرانهء آب شور مسكن گزيده است او چگونه مىتواند محل آب گوارا را سراغ بگيرد ؟ اى انسانى كه جاى تو در چشمهء شور است تو چگونه مىتوانى لذت آب جيحون و فرات را بچشى ؟ اى انسانى كه از اين كاروانسراى كهنسال رها نشده‌اى و همواره در لجنهاى اين جايگاه پست مىلولى ، تو چگونه مىتوانى عالم مستى و بيدارى و انبساط روحانى را دريابى ؟\r\n","description":"","footnote":"","page_name":" 304 ","page_number":307},
  {"content":"\r\nاگر هم مفاهيمى در اين باره مىدانى به آن مفاهيم مغرور مباش - زيرا مفاهيمى كه با تقليد از نياكان در درون انسان وارد شود كوچكترين ارزش را ندارد .\r\nچنان كه كودكان ابجد و هوز را با تقليد ياد مىگيرند ولى نمىدانند اين تركيب چه نتايجى در بر خواهد داشت .\r\nآن مرد عرب سبو را بر مىدارد روز و شب به سير خود به سوى خليفه ادامه مىدهد . او براى حفظ سبو از آفات شكننده مىلرزيد تا بالاخره سبو را به شهر بغداد رسانيد ، اما زن درد چه حال بود ؟ زن در همه احوال با خدا نيايش مىكرد ، مىگفت : اى خدا اين سبو را تا بارگاه خليفه سالم برسان ، اين آب ما را از دستبرد افراد پست محفوظ بدار ، اى خدا تو خود اين گوهر ناياب را به آن درياى جود و كرم برسان .\r\nاگر چه شوهر من خود بسيار زيرك و آگاه است ، ولى گوهرى را كه مىبرد هزاران دشمن در دنبال دارد .\r\nآن چه كه شوهر من به همراه خود مىبرد گوهر نيست بلكه آب كوثر است ، اين آب قطره‌اى از كوثر است كه اصل گوهرها است .\r\nبا نيايشهاى زن و ناله هاى او و اندوه مرد و دقت كارى او بالاخره سبو بدار الخلافه مىرسد . اما مرد عرب در آن جا چه ها مىبيند ؟ بارگاهى بس عظيم و پهناور كه اهل حاجت احتياجات خود را به آن جا آورده و باز گو مىكنند .\r\nارباب احتياج با گفتن مقاصد خود عطا و بخششها دريافته با وجد و شعف راه خود را پيش مىگيرند .\r\nآن بارگاه مانند ابر پر باران همه را سيراب مىكند ، يا مانند خورشيد بدون كوچكترين دريغ نور افشانى مىكند .\r\nآن جا گبر و مؤمن و زشت و زيبا بدون كوچكترين تفاوت راه يافته و به مراد خود مىرسند .\r\n","description":"","footnote":"","page_name":" 305 ","page_number":308},
  {"content":"\r\nگروهى خود را آمادهء ديدار خليفه مىكنند ، بارگاهى است كه گويى خلايق از خاص و عام ، از سليمان تا بمور حالت زندگى پيدا كرده چنان در جنب و جوش و تقلا هستند كه گويى اسرافيل در صور دميده و مردگان زنده گشته و در تكاپو افتاده‌اند .\r\nهر كس مطابق خواستهء خود با مراد خويش هم آغوش گشته است ، اهل صورت مزاياى صورت پيدا مىكنند اهل معنا به درياى معانى فرو مىروند .\r\nافراد بىهمتى كه در زندگانى حركتى نداشتند در آن بارگاه داراى همت شده‌اند و مردم با همت به نتايج همت خود رسيده‌اند .\r\n","description":"","footnote":"","page_name":" 306 ","page_number":309},
  {"content":"\r\n\r\n\r\n\r\nدر بيان آن كه چنان كه گدا عاشق كريم است كريم هم عاشق گدا است اگر گدا را صبر بيش بود كريم بر در او آيد و اگر كريم را صبر بيش بود گدا بر در او آيد اما صبر كمال گدا و نقص كريم است\r\n\r\n( ( 2744 ) ) بانگ مىآيد كه اى طالب بيا\r\nجود محتاج گدايان چون گدا\r\n( ( 2745 ) ) جود محتاج است و خواهد طالبى\r\nهمچنان كه توبه خواهد تايبى\r\nجود مىجويد گدايان و ضعاف\r\nهمچو خوبان كآينه جويند صاف\r\n( ( 2746 ) ) روى خوبان ز آينه زيبا شود\r\nروى احسان از گدا پيدا شود\r\n( ( 2748 ) ) چون گدا آيينهء جود است هان\r\nدم بود بر روى آيينه زيان\r\n( ( 2747 ) ) پس از اين فرمود حق در و الضحى\r\nبانگ كم زن اى محمد بر گدا\r\n( ( 2749 ) ) آن يكى جودش گدا آرد پديد\r\nوين دگر بخشد گدايان را مزيد\r\n( ( 2750 ) ) پس گدايان آينهء جود حقند\r\nوان كه با حقند جود مطلقند\r\n( ( 2751 ) ) وان كه جز اين دواست او خود مرده است\r\nاو بر اين در نيست نقش پرده است\r\n\r\nآيه\r\n« وَأَمَّا اَلسَّائِلَ فَلا تَنْهَرْ . » 93 : 10 ( اما مستمند سائل را با بانگ زدن محروم بر مگردان . )\r\n\r\n( ( 2745 ) ) جود مىجويد گدايان و ضعاف\r\nهمچو خوبان كآينه جويند صاف\r\n\r\nعطا و بخشش خود طالب مستحق است\r\nاگر چه مىتوان كمبود زندگانى بىنوايان را با يك محاسبات اجبارى تأمين كرد چنان كه دين مقدس اسلام هم تأكيد شديد مىكند و اداره معيشت بىچارگان را تكليف قطعى اجتماع مىداند .\r\n","description":"","footnote":"","page_name":" 307 ","page_number":310},
  {"content":"\r\nولى اگر افراد بشرى مىتوانستند زندگى تمام انسانها را براى خويش مطرح كرده در حدود توانايى خود سهمى در ادارهء زندگى انسانها به عهده گيرند شخصيت انسانها تكامل بيشترى را حيازت مىكرد - زيرا تفاوت بسيار است ميان اين كه بگويند : مقدار معينى از مال يا كار تو بايستى در اختيار انسانهاى محتاج قرار بگيرد و الا مستحق كيفر خواهى شد - و اين كه انسان از وجدان آزاد و بشر دوستى خود الهام گرفته و به كمك به بىنوايان تحريك شود .\r\nبه هر حال در اجتماعى كه مىخواهد از جنبهء رياضى و با ضمانت اجرايى جبرى بىنوايان را بىنياز بسازد ، روحيهء بسيار با ارزش كه در گذشت از مال و جان به طور اختيار وجود دارد از بين مىرود .\r\nخلاصه ما نمىخواهيم روش فيزيوكراتها را در مسائل اقتصادى پيش نهاد كنيم كه مىگويند : بگذاريد هر كس هر چه مىتواند در مسائل اقتصادى آزادانه انجام دهد و بهرور شود « زيرا مسائل اقتصادى نيز مانند جهان طبيعت براى خود نظم و ترتيبى دارد كه خود به خود از آن تبعيت مىكند . » اين مطلب پوچتر از آن است كه در بارهء آن به بحث و گفتگو نيازمند باشيم .\r\nولى مىخواهيم بگوييم : تفاوت زيادى است ميان ماشين كه به انسان محصول مىدهد و ميان انسانى كه از روى وجدان آزاد و با داشتن شخصيت خود را فداى سود اجتماعات مىكند .\r\nاگر بتوانيم اين روحيه را در افراد تقويت كنيم ، يك عامل اتوماتيك براى بر طرف ساختن احتياجات مستمندان به وجود آورده‌ايم و در اين مورد مىتوان گفت كه : چنان كه حقوقهاى موضوعه نمىتواند بدون اخلاق انسانها را رو به تكامل شخصيت ببرد اگر چه وجود حقوق ضرورت دارد ، همچنين تعديل توزيعها اگر چه يك اصل ضرورى اجتماعى است ولى ، بايستى يك عامل مثبت ديگرى را كه همين روحيهء بخشش است در افراد تقويت كنيم .\r\nجبران خليل جبران در بارهء عطا و بخشش و جود گفتگويى دارد كه نقل آن را\r\n","description":"","footnote":"","page_name":" 308 ","page_number":311},
  {"content":"\r\nدر اين مورد بسيار مناسب مىبينيم :\r\n« سپس مرد ثروتمندى پيش آمد و گفت : اى پيامبر عزيز در بخشش با ما سخن بگو .\r\nپيامبر پاسخ داد :\r\nهنگامى كه به كسى مالى را مىبخشى در حقيقت مقدار كمى از ثروت خود را بذل مىكنى . اما اين بخشش چه سودى دارد اگر جزئى از ذات خويش را به طرف تقديم نكنى ؟ زيرا ثروت تو چيست ؟ آيا ثروت يك مادهء فانى نيست كه در صندوق خويش متراكم كرده‌اى و كوشش فراوانى در نگهداريش مىكنى كه مبادا فردا به آن نيازمند باشى ؟ اما فردا ، فردا براى سگى كه بسيار ماهر است و استخوانها را در بىراهه ها زير خاك مىپوشاند و سپس به دنبال حجاج تا شهر مقدس مىرود چه چاره‌اى مىتواند بيانديشد ؟ آيا ترس از احتياج عين احتياج نيست ؟ آيا تشنگى شديد عين همان چاه پر نيست كه در اختيار آدم تشنه قرار گرفته ولى هرگز سيرابش نمىكند ؟ كسانى هستند كه مقدار كمى از ثروت كلان خود را مىبخشند ولى هدفى غير از شهرت ندارند .\r\nاين تمايل نهانى آنان به شهرت ، فايدهء عطا و بخشش آنها را ضايع مىسازد .\r\nگروهى هستند كه مالك ثروت اندكى هستند ولى همهء آن را بذل مىكنند . دستهء ديگرى از مردم به زندگى و سخاوت آن ايمان دارند ، اينان همواره صندوقهاى پر و خزانه هاى سرشارى دارند .\r\nعدهء ديگرى مىبخشند ولى همان بخشيدن را پاداش خود قرار مىدهند .\r\nجمعى ديگر با احساس شكنجه مىبخشند . برخى ديگر از افراد انسانى بدون احساس درد و بدون جستجوى شادى عطا مىكنند و به انتشار و شيوع فضيلت هم علاقه اى\r\n","description":"","footnote":"","page_name":" 309 ","page_number":312},
  {"content":"\r\nندارند . اينان آن چه را كه دارند مىبخشند ، چنان كه گلها و رياحين عطر آگين بوى لذت بخش خود را در چمنزارها و جلگه ها منتشر مىسازند و هيچ گونه توقعى هم ندارند .\r\nخداى بزرگ به وسيله دست اين افراد سخن مىگويد و از ميان ديده گان اين اشخاص بر روى اين زمين خاكى مىخندد .\r\nآرى بخشش به مستمندى كه نياز خود را به تو عرضه كرده زيبا است ، ولى زيباتر از آن اين است كه به كسى بخشش كنى كه نه از تو سؤالى كرده و نه نيازمندى او را مىدانى - زيرا كسى كه دست و دل خود را براى عطا باز مىكند به جستجو و پيدا كردن شخصى كه عطاى او را خواهد پذيرفت علاقه مندتر است از كسى كه عطاى او را قبول خواهد كرد .\r\nآيا مىتوانى چيزى از ثروتت را براى خود ذخيره كنى ؟ هر چيزى كه امروز در تسلط تو است ناچار روزى از دست تو بيرون خواهد رفت ، به اين جهت اكنون از ثروت خويش ببخش ، باشد كه فصول زندگانى تو فصلى هم از عطا و بخشش داشته باشد .\r\nچه بسيار شنيده‌ام كه مىگوييد : من مىخواهم ببخشم ولى آنان كه اظهار استحقاق مىكنند . . . اى دوست عزيز فراموش كرده‌اى كه درختان باغ تو چنين حرفى را نمىزنند ، چار پايان در مراتع همچنين سخنى نمىگويند .\r\nزندگانى درختان در ( بخشيدن است ، بخشيدن ميوه ) - زيرا اگر ميوه ندهند خود را به نابودى مىكشانند .\r\nخداوند در قرآن مىفرمايد :\r\n« وَأَنْفِقُوا فِي سَبِيلِ الله وَلا تُلْقُوا بِأَيْدِيكُمْ إِلَى اَلتَّهْلُكَةِ 2 : 195 . . . » ( 1 )  ( در راه خدا انفاق كنيد و با دست خويش خود را به هلاكت نيفكنيد ) .\r\nحقيقت را به شما بگويم : مردى كه براى قبول عطاى زندگى سزاوار شده و بهره\r\n","description":"","footnote":" ( 1 ) سوره البقرة ، آيهء 192 . . ","page_name":" 310 ","page_number":313},
  {"content":"\r\n\r\nبردارى از روزها و شبها براى او نصيب گشته است و انسانى كه به آشاميدن از اقيانوس زندگانى لياقت پيدا كرده است آن شخص براى پر كردن كاسهء خود از جويبار ناچيز تو نيز شايسته خواهد بود - زيرا كدامين بيابان بزرگتر از بيابانى است كه مانند انسان داراى جرات و جسارت بر قبول عطا دارد ؟ ( انسان صحراى بزرگى است و آبيارى او داراى اهميت زيادتر از ساير بيابانها است . ) به اضافهء اين كه در سيراب كردن انسان فضيلت و احسان هم وجود دارد .\r\nتو تو كيستى كه بايستى انسانها سينه هاى خود را در مقابل تو بشكافند و پرده از روى حيا و آزرم و عزت نفس خويش كنار بزنند تا تو آنها را به عطاى خود سزاوار ببينى ؟ پس اولًا بنگر و ببين آيا تو لياقت عطا كردن را دارا مىباشى ؟ زيرا تنها حقيقت زندگى است كه مىتواند زندگى عطا كند و تو متكبر كه چيزى عطا كرده‌اى تنها گواه انتقال اين عطا از زنده‌اى به زندهء ديگر بوده‌اى .\r\nاما شما اى كسانى كه عطا و بخشش را مىپذيريد ، شما جزئى از آن عطا كنندگان هستيد ، مبادا به سنگينى تكليف شناخت احسان تظاهر كنيد تا دوش خود و عطا كنندگان را با اين تظاهر سنگين نماييد ، بلكه بخششهاى عطا كنندگان بال و پرى باشد كه همهء شما با آن بال به پرواز در آييد .\r\nزيرا شما اگر در باره خدمت و پذيرش دينى كه عطا كننده پرداخت مىكند احساسات زيادى ابراز كنيد در حقيقت در سخاى احسان كنندگان شك و ترديد ايجاد كرده‌ايد . هيچ مىدانيد اين عطا كننده زاييدهء چيست ؟ مادر اين انسان عطا كننده اين زمين پهناور پر جود و بخشش و پدرش خداى كريم است . » ( 1 ) \r\nتفسير ابيات\r\nخداوند از مقام شامخ ربوبى دمبه دم و لحظه به لحظه جويندگان را به سوى خود\r\n","description":"","footnote":" ( 1 ) النَّبىّ ، جبران خليل جبران ، عطا . . ","page_name":" 311 ","page_number":314},
  {"content":"\r\nمىخواند و مىگويد : به سوى ما بياييد - زيرا چنان كه جويندگان در طلب هدف هستند هدفها نيز در جستجوى جويندگان مىباشند ، چنان كه توبه خود رابطه‌اى ميان انسان و خدا است كه مىگويد : اى انسانها بياييد و به سوى خداى خود باز گشت كنيد . همچنان كه خوبان نيز در دنيا آيينه مىخواهند كه جمال خود را تماشا كنند .\r\nدر حقيقت تمام اوصاف عاليهء انسانى مىخواهد انعكاس خود را در جهان هستى ببيند . آيينه نشان دهندهء زيبايى زيبايان است و جامعهء خوشبخت نشان دهندهء شخصيت افراد آن جامعه است .\r\nاز آن جا كه مستمندان مانند آيينه روحيهء عطا و بخشش شما را منعكس مىكنند لذا روى اين آيينه پاك و روشن دم نزنيد و آن را تيره و تار نكنيد ، چنان كه خداوند به پيامبر عزيزش دستور مىدهد كه به مستمندان بىنوا بانگ مزن و آنها را محروم باز مگردان .\r\nپس موجودات قابل در حقيقت مطابق مشيت خداوندى آيينهء خود حقاند و از آن جهت كه با حق و حقيقتاند خود بهره‌اى از جود مطلق دارند . اين مطلب را جبران خليل با بيان بسيار شيوا و ادبى در جملات گذشته بيان كرده است .\r\nكسى كه نه جنبهء فعاليت و نه جنبهء قابليت در اين جهان دارد در حقيقت او زنده نيست بلكه مردهء متحركى ميان زندگان است .\r\n","description":"","footnote":"","page_name":" 312 ","page_number":315},
  {"content":"\r\n\r\nفرق ميان آن كه درويش است به خدا و آن كه درويش است از خدا و تشنه است به غير او\r\n\r\nليك درويشى كه آن تشنهء خداست\r\nهست دايم از خدايش كار راست\r\nليك درويشى كه تشنهء غير شد\r\nاو حقير و ابله و بىخير شد\r\n( ( 2752 ) ) نقش درويش است او نى اهل جان\r\nنقش سگ را تو بينداز استخوان\r\n( ( 2753 ) ) فقر لقمه دارد او نى فقر حق\r\nپيش نقش مرده‌اى كم نه طبق\r\n( ( 2754 ) ) ماهى خاكى بود درويش نان\r\nشكل ماهى ليك از دريا رمان\r\nنقش ماهى كى بود درويش آب ؟\r\nآن ز بىآبى نمىگردد خراب\r\n( ( 2755 ) ) مرغ خانه است او نه سيمرغ هوا\r\nلوت نوشد او ننوشد از خدا\r\n( ( 2756 ) ) عاشق حق است او بهر نوال\r\nنيست جانش عاشق حسن و جمال\r\n( ( 2757 ) ) گر توهّم مىكند او عشق ذات\r\nذات نبود وهم اسماء صفات\r\n( ( 2758 ) ) وهم مخلوقست و مولود آمده است\r\nحق نزاييده است و او لم يولد است\r\n( ( 2759 ) ) عاشق تصوير و وهم خويشتن\r\nكى بود از عاشقان ذو المنن ؟\r\n( ( 2760 ) ) عاشق آن وهم اگر صادق بود\r\nآن مجازش تا حقيقت مىرود\r\n( ( 2761 ) ) شرح مىخواهد بيان اين سخن\r\nليك مىترسم ز افهام كهن\r\n( ( 2762 ) ) فهمهاى كهنهء كوته نظر\r\nصد خيال بد در آرد در فكر\r\n( ( 2763 ) ) بر سماع راست هر كس چير نيست\r\nلقمهء هر مرغكى انجير نيست\r\n( ( 2764 ) ) خاصه مرغ مردهء پوسيده اى\r\nپر خيالى اعميى بىپرده اى\r\n( ( 2765 ) ) نقش ماهى را چه دريا و چه خاك\r\nرنگ هندو را چه صابون و چه زاك\r\n( ( 2766 ) ) نقش اگر غمگين نگارى بر ورق\r\nاو ندارد از غم و شادى سبق\r\n( ( 2767 ) ) صورتش غمگين و او فارغ از آن\r\nصورتش خندان و او ز ان بىنشان\r\n( ( 2768 ) ) وين غم و شادى كه اندر دل خفيست\r\nپيش آن شادى و غم جز نقش نيست\r\n( ( 2769 ) ) صورت خندان نقش از بهر توست\r\nتا از آن صورت شود معنى درست\r\n\r\n","description":"","footnote":"","page_name":" 313 ","page_number":316},
  {"content":"\r\n\r\n\r\nصورت غمگين نقش از بهر ماست\r\nتا كه ما را ياد آيد راه راست\r\n( ( 2770 ) ) نقشهايى كاندرين گرمابه هاست\r\nاز برون جامه كن چون جامه هاست\r\n( ( 2771 ) ) تا برونى جامه ها بينى و بس\r\nجامه بيرون كن در آ اى هم نفس\r\n( ( 2772 ) ) ز آنكه با جامه در آن سو راه نيست\r\nتن ز جان و جان ز تن مسرور نيست\r\n( ( 2758 ) ) وهم مخلوق است و مولود آمده است\r\nجان نزاييده است و او لم يولد است\r\n\r\nهر چه كه در انديشه به عنوان خدا تصور شود آن زاييدهء انديشه است و خدا نيست\r\nآن چه كه در صحنهء تفكرات انسان نمودار مىگردد خالى از دو نوع نيست :\r\nنوع اول - انعكاساتى است كه از خارج يعنى طبيعت و اجزاء آن در ذهن ما راه مىيابد .\r\nنوع دوم - نمودهايى است كه جنبهء فعل و ايجاد شدن دارد .\r\nتمام تصورات و تداعى معانىها و واحدهاى اوليهء تجسم و خيال و وهم از نوع اول است ، يعنى از انعكاسات ذهنى است كه از بيرون از ذات به درون منتقل گشته و درون ما مانند آيينه آنها را نشان مىدهد ، از آن جهت كه خداوند جل و علا مانند يكى از موجودات طبيعى خارجى نيست كه قابل مشاهده و قابل درك با حواس به طور طبيعى مستقيم بوده باشد و نه براى او ضدى نمودار است كه مطابق قانون ( اضداد با يكديگر شناخته مىشوند ) از ضد خود او را بتوان شناخت ، لذا نه حقيقت او و نه وجود او به هيچ وجه در درون ما مانند يك نمود فيزيكى منعكس نخواهد گشت .\r\nزيرا او برتر از زمان و مكان و حدود مادى و سكون و حركت و برتر از تمام مقولاتى است كه در جهان طبيعت در جريان بوده و باعث مىشود كه ما با طرق گوناگون با اشياء تماس گرفته آنها را در ذهن خود منعكس بسازيم . بنا بر اين اصل اگر صورتى در\r\n","description":"","footnote":"","page_name":" 314 ","page_number":317},
  {"content":"\r\nعالم ذهن به عنوان خدا تصور كنيم از واقعيتى خبر نخواهد داد .\r\nاما نوع دوم از نمودهاى ذهنى عبارت است از فعاليتهاى درونى كه غير از پديده هاى انعكاسى مىباشد . اين نوع دوم را به دو قسم مىتوان تقسيم كرد :\r\nقسم اول - فعاليتهايى است كه در درون ما روى يك عده مواد خام انجام مىگيرد مثلًا ما يك موضوع زيبا را ديده‌ايم و لذت بخش بودن زيبا را هم مىدانيم ، در بارهء اين موضوع كه زيبا است به جهت علاقهء زيادى كه به آن موضوع زيبا داريم ، تجسيماتى در بارهء آن صورت مىدهيم ، يعنى با اين كه زيبايى موضوع مفروض و محدود و مشخص است ، آن را تا بىنهايت زيبا مجسم مىكنيم .\r\nدر اين مورد اگر چه واحدهاى اوليه را از خارج به درون منتقل ساخته‌ايم ، يعنى موضوع زيبايى را به طور كلى و خصوصيات آن را با تماس با خارج درك كرده‌ايم ، ولى اين كه اين موضوع مشخص تا بىنهايت زيبا است اين كار انعكاس نمودى از خارج نيست ، بلكه فعاليتى است كه درون ما در بارهء آن موضوع صورت مىدهد .\r\nقسم دوم - از فعاليتهاى درونى ما فعاليتهاى ابتدايى است ، يعنى بدون احتياج به بهره بردارى از واحدهاى ذخيره‌اى كه از بيرون به درون منتقل شده است ، فعاليت را آغاز مىكنيم .\r\nدر بارهء اين قسم دوم از فعاليتها فلاسفه و روان شناسان دو نظريهء مختلف ابراز مىكنند :\r\nيك نظريه مىگويد : اين قبيل فعاليتها امكان پذير است ، يعنى بدون اين كه احتياجى به داشتن واحدهاى قبلى در درون داشته باشيم مىتوانيم موضوعاتى را در درون ايجاد كنيم .\r\nنظريهء ديگر مىگويد : ما چنين فعاليت ذهنى را سراغى نداريم كه بدون داشتن واحد مناسب كارى در درون انجام شود .\r\nبه نظر مىرسد كه فعاليتهايى در گروهى از مفاهيم مانند وحدت به معناى فلسفى آن و بىنهايت به معناى يكى از نمودهاى ذهنى ، از همين قبيل هستند . درست است كه\r\n","description":"","footnote":"","page_name":" 315 ","page_number":318},
  {"content":"\r\nبايستى پيش از به وجود آمدن دو نمود وحدت و بىنهايت در ذهن ، موضوع كميت براى ذهن مطرح شود ، ولى دو مفهوم مزبور آن چنان از منشأ انتزاع خود دوراند كه مىتوان گفت : پس از آن كه ذهن يك فرد در مفاهيم وحدت و كثرت و متناهى و بىنهايت ورزيده شد ، مىتواند اين دو مفهوم را ايجاد كند بدون اين كه واحدهاى اوليهء آنها را از كميت منظور نمايد .\r\nهمچنين قضايايى از قبيل « اجتماع نقيضين محال است » .\r\nبدون ترديد ذهن انسانى در حال واحد نمىتواند نقيضين را مانند دو نمود فيزيكى در خود منعكس ساخته در بارهء آن قضيه‌اى بسازد .\r\nلذا با اطمينان كامل مىتوان گفت : اين قبيل قضايا از مخلوقات فعلى ذهن است نه انعكاسات تصورى آن و به هر حال هيچ يك از اقسام فعاليتهاى مزبوره كه در اين مبحث متذكر شديم نمىتواند مفهومى از خدا را در ذهن ما منعكس كند ، يعنى ما نمىتوانيم صورتى به عنوان صورت خدا در ذهن خود منعكس كنيم و نمىتوانيم فعاليتى انجام بدهيم كه محصولش صورت خداوند بوده باشد - زيرا در هر دو صورت خدا مطابق سازمان روانى و ذهنى ما براى ما مطرح خواهد گشت ، و اين است معناى اين كه وهم در بارهء خدا مخلوق ما است و خدا مخلوق نيست .\r\nدر منابع معتبر اسلامى اين روايت از امام صادق عليه السلام به طور فراوان نقل شده است كه :\r\n« كلما ميزتموه باوهامكم فى ادق معانيه فهو مخلوق لكم و مردود اليكم » .\r\n\r\nمور ضعيف و ناتوان چون شكل يزدانى كشد\r\nبىشك به شكل مورچه با شاخ حيوانى كشد\r\nمغز شبان هم نقشهء موسى بن عمرانى كشد\r\nدر فكر مانى گر فتد او صورت مانى كشد\r\nادراك هر جنبنده نقش خويش را داراستى\r\n\r\n","description":"","footnote":"","page_name":" 316 ","page_number":319},
  {"content":"\r\n\r\n\r\nاز ممكن اى ياران به ذات حق مسافتهاستى\r\nممكن چو كاهى مضطرب در موج آن درياستى\r\nممكن مكانى بوده و او از مكان بالاستى\r\nممكن زمانى بوده و او از زمان اعلاستى\r\nافهام را كى درك آن انيت علياستى ؟\r\n( ( 2760 ) ) عاشق آن وهم اگر صادق بود\r\nآن مجازش تا حقيقت مىرود\r\n\r\nاما اگر همين تو هم از روى اخلاص و جستجوى حقيقت باشد بدون ترديد به مقصد خواهد رسيد\r\nدرست است كه هر چه كه در ذهن خود تصور كنيم يا خلق نماييم از مخلوقات ما بوده و حقيقت خدا را نشان نخواهد داد ، ولى اينجا مطلب بسيار مهمى وجود دارد كه نبايستى از آن غفلت بورزيم و آن اين است كه انسان همواره از مراتب پايين معرفت رو به عالىترين مقامات مىرود .\r\nاگر انسانى در همين راهروى به هزاران خطا و اشتباه مرتكب شود ، اگر بتواند خاصيت راه رفتن را از دست ندهد ، به طور قطع به نتيجه خواهد رسيد . خداوند مىفرمايد :\r\n« وَاَلَّذِينَ جاهَدُوا فِينا لَنَهْدِيَنَّهُمْ سُبُلَنا 29 : 69 . . . » ( 1 )  ( آنان كه در راه ما مجاهدت مىورزند ما راه هاى خود را به آنان نشان خواهيم داد ) .\r\n« . . . وَاِتَّقُوا الله وَيُعَلِّمُكُمُ الله 2 : 282 . . . » ( 2 ) \r\n","description":"","footnote":" ( 1 ) سوره العنكبوت ، آيهء 69 . .  ( 2 ) سوره البقرة ، آيهء 282 . . ","page_name":" 317 ","page_number":320},
  {"content":"\r\n\r\n( شما به خدا تقوا بورزيد خدا به شما تعليم خواهد كرد ) .\r\nآرى تمام بد بختىهاى بشرى در همين جا است كه منزلگاهى را كه بايستى در راه مقصد پشت سر بگذارد ، آن جا را مقصد گمان مىكند و رحل اقامت معرفت را در آن جا مىاندازد و از مقصد باز مىماند .\r\nخلاصه مراتب نادانى ما همواره با تدريج مرتفع مىگردد ، تنها چيزى كه براى ما لازم است اين است كه بدانيم به هر منزلى كه مىرسيم بايستى به مقدارى كه از آن منزل مىتوان استفاده كرد بهره بردارى كنيم و راه بيفتيم .\r\n\r\n( ( 2768 ) ) وين غم و شادى كه اندر دل خفى است\r\nپيش آن شادى و غم جز نقش نيست\r\n\r\nنقشها را با اصول اشتباه نكنيم و « رابطهء ثابت و متغير »\r\nبراى حل اين مسئله كه آيا تغيرات و تحولات محسوس در جهان طبيعى احتياج به يك زير بنايى ثابت دارد يا نه ؟ و اگر احتياج به زير بناى ثابت دارد آن زير بنا چيست ؟ مسائل و گفتگوهاى زيادى مطرح شده است .\r\nگروهى از فلاسفه عقيده مندند كه بايستى اين متغيرات به يك زير بناى ثابت مستند بوده باشد .\r\nدليلى كه به اين ادعا مىآورند از اين اصل تجاوز نمىكند كه هر حركتى احتياج به موضوعى دارد كه حركت در آن محقق شود و چون سرتاسر موجودات طبيعت در حركتند ، لذا به يك زير بناى ثابت كه موضوع حركت بوده باشد نيازمند مىباشد .\r\nاين عقيده بنا به نظريه‌اى كه در بعضى از مباحث مثنوى توضيح داده‌ايم ممكن است به كلى مردود شناخته شود ، آن نظريه مىگويد كه : جهان هستى چنان نيست كه خداوند ماده‌اى را آفريده سپس آن را مطابق قوانين به حركت انداخته باشد ، بلكه با\r\n","description":"","footnote":"","page_name":" 318 ","page_number":321},
  {"content":"\r\nنظر به زير بناهاى نهايى جهان فيزيكى و دلايل عقلى احساس مىشود كه اين جهان مانند فوتونهاى نور دائماً در حال ريزش و استمرار است ، چنان كه براى انتقال ذرات نور نيازى به موضع حامل نداريم همچنان براى حركت اجزاء طبيعت هيچ ماده‌اى مورد احتياج نيست .\r\nهر چه هست همين اجزاء و روابط است كه به طور استمرار از ما وراى طبيعت در حال ريزش بوده و ما به جهت خواص طبيعى مغز و ساير وسايل درك كه داريم ماده را با تمام شئون و جلوه هايش داراى بعدهاى كشيده شده مىبينيم .\r\nاما با نظر به عقيده‌اى كه مىگويد : با قطع نظر از عقيدهء فوق براى همهء روبناهاى جهان هستى زير بناهاى ثابتى وجود دارد ، نظريات گوناگونى ديده مىشود كه عمدهء آنها دو نظريهء اساسى است :\r\nنظريهء اول مىگويد : تمام پديده ها و اجزاء جهان هستى در روى حقيقت واحدى از مقولهء همين حقايق محسوس در حركتاند از قبيل آب كه طاليس مىگفت ، عدد كه به فيثاغورس نسبت مىدهد .\r\nانرژى كه بعضى از دانشمندان دورانهاى اخير انتخاب مىكنند ، اراده كه شو پنهاور از آن دفاع مىكند ، هيدروژن كه ميليكان پيش مىكشد . . . . نظريهء دوم - مىگويد : اين حقيقت زير بنايى از مقولهء اين محسوسات نيست ، اگر چه از يك جهت هم سنخ آنها مىباشد . اين حقيقت همان مثل است كه افلاطون آن را پيش نهاد كرده است .\r\nاين مسئله را كه افلاطون و بعضى ديگر بيان كرده‌اند ، مورد گفتگوى فراوانى قرار گرفته فلاسفه در قبول يا رد آن مطالب زيادى گفته‌اند .\r\nآن حقيقت ثابت زير بنايى واحد است يا متكثر .\r\nاگر واحد است و از مقولهء همين موجودات است ، مثلًا آب است كه طاليس مىگفت اگر حقيقت طبيعى فيزيكى دارد چگونه ثابت است و چگونه مىتواند از حركت و تحول بر كنار بوده باشد ؟ زيرا اساسىترين خاصيت مواد طبيعى همان حركت و تحول\r\n","description":"","footnote":"","page_name":" 319 ","page_number":322},
  {"content":"\r\nاست و چگونه مىتواند يك واحد حقيقى با حفظ وحدت خود زير بناى موجودات متغير باشد و با فرض تماس و هماهنگى در وجود خود از تحول و تبدل بر كنار بوده باشد ؟ و اگر آن زير بنا متكثر بوده باشد :\r\nاولًا سؤال از علت تكثر آن حقيقت زير بنا به طور جدى مطرح خواهد شد ، چنان كه تكثر در روبنا سؤال از علت تكثر را مطرح مىسازد .\r\nثانيا - چگونه امكان دارد كه موجوداتى متكثر بوده و داراى ثبوت واقعى هم باشند ؟ مگر نه اين است كه موجودات متكثر همواره به جهت تماس و تفاعل با يكديگر در معرض تغير مىباشند ؟ « البته نبايد فراموش شود كه ما در اين نظريه آن زير بنا را مورد بررسى قرار داده‌ايم كه از مقولهء همين اجزاء محسوس طبيعت مىباشد » وانگهى همان علت كه باعث شده بود ما از زير بناى اين جهان متكثر و متغير پى جويى كنيم ، باز در همين زير بنا كه هم متكثر و هم متحرك و در جريان فرض شده است سؤال مزبور را مطرح كنيم .\r\nاگر فرض كنيم كه زير بناى جهان تغيرات و تحولات حقيقتى است در حال حركت و تحول به اضافهء سؤال فوق كه مىگويد : اگر زير بناى هستى در حركت است ، پس خود احتياج به زير بنايى دارد كه بتواند حامل آن حركت و تغير بوده باشد ، اين مسئله پيش مىآيد كه با فرض اين كه زير بنا به طور قطع بايستى پيوستگى داشته باشد ، با فرض اين پيوستگى آيا حركت زير بنا مطابق و در سمت حركت و تغيرات روبنا است يا مخالف سمت آن حركت و تغير پيدا مىكند ؟ اگر هر دو حركت با يكديگر موافق باشند ، اين اشكال را بر طرف نخواهد كرد كه دو حركت مربوط به يكديگر روى كدامين موضوع انجام مىگيرد ؟ در حقيقت اين فرض زير بنايى را اثبات نمىكند ، بلكه جهان ديگرى را از سنخ همين جهان در پشت پردهء محسوسات براى ما پيش نهاد مىكند و لذا نمىتواند از آن سؤال كه ما را وادار كرده است در انديشهء زير بناى جهان طبيعت باشيم بىنياز كند ، و اگر حركت داشته باشد در اين صورت نمىتواند به عنوان موضوع حامل تلقى شود - زيرا با فرض ارتباط دو حقيقت ( زير بنا يا روبنا ) با يكديگر اگر اختلاف آن دو از مقولهء\r\n","description":"","footnote":"","page_name":" 320 ","page_number":323},
  {"content":"\r\nتضاد بوده باشد بايستى محصول سومى ايجاد كرده جهان ديگرى بسازند و اگر اختلاف از مقولات ديگر بوده باشد ، استناد روبنا به زير بنا قابل تصور نخواهد بود ، مگر اين كه مفاهيمى را مطرح كنيم كه از منطق علمى و فلسفى بر كنار بوده باشد .\r\nشايد به جهت همين اشكالات است كه افلاطون و متفكرين ديگر را وادار كرده است كه زير بناى جهان متغير را از مقولاتى فرض كنند كه هم سنخ اين موجودات محسوسه نبوده باشد .\r\nافلاطون مىگويد :\r\n« آن چه علم بر آن تعلق مىگيرد عالم معقولات است ، به اين معنى كه هر امرى از امور عالم چه مادى باشد مثل حيوان و نبات و جماد و چه معنوى باشد مانند درشتى و خردى و شجاعت و عدالت و غيرها اصل و حقيقتى كه دارد سر مشق و نمونهء كامل او است و به حواس درك نمىشود ، تنها عقل آدمى آن را درمىيابد و آن را در زبان يونانى به لفظى ادا كرده كه معناى آن صورت است و حكماى ما « مثال » خوانده‌اند . مثلًا مىگويد : انسان يا انسان فى نفسه و مثال بزرگى و مثال برابرى و مثال دويى يا مثال يگانگى و مثال شجاعت و مثال عدالت و مثال زيبايى يعنى آن چه به خودى خود و به ذات خويش و مستقلًا و مطلقاً و به درجهء كمال و به طور كلى انسانيت يا بزرگى يا برابرى يا يگانگى يا دويى يا شجاعت يا عدالت يا زيبايى است .\r\nپس افلاطون معتقد است بر اين كه هر چيزى صورت يا مثالش حقيقت دارد و آن يكى مطلق و لا يتغير و فارغ از زمان و مكان و ابدى و كلى است و افرادى كه به حس و گمان ما در مىآيند نسبى و متكثر و متغير و مقيد به زمان و مكان و فانىاند و فقط پرتوى از « مثل » خود مىباشند و نسبتشان به حقيقت مانند نسبت سايه است به صاحب سايه و وجودشان بهره‌اى است كه از مثل يعنى حقيقت خود دارند و هر چه بهرهء آنها از آن بيشتر باشد به حقيقت نزديكترند و اين راى را به تمثيلى بيان كرده كه معروف است و آن اين است كه دنيا را به مغازه‌اى تشبيه نموده كه تنها يك منفذ دارد ، كسانى كه در آن مغازه از آغاز عمر اسير و در زنجيرند و روى آنها به سوى بشن\r\n","description":"","footnote":"","page_name":" 321 ","page_number":324},
  {"content":"\r\nمغازه است و پشت سرشان آتشى افروخته است كه به بشن پرتو انداخته و ميان آنها و آتش ديوارى است . كسانى پشت ديوار مىگذرند و چيزهايى با خود دارند كه بالاى ديوار بر آمده و سايهء آنها بر بشن مغازه كه اسيران روى به سوى آن دارند مىفتد .\r\nاسيران سايه ها را مىبينند و گمان حقيقت مىكنند و حال آن كه حقيقت چيز ديگرى است و آن را نمىتوانند دريابند ، مگر اين كه از زنجيرها رهايى يافته از مغازه در آيند . پس آن اسيران مانند مردم دنيا هستند و سايه هايى را كه به سبب روشنايى آتش مىبينند مانند چيزهايى است كه از پرتو خورشيد بر ما پديدار مىشود ، و لكن آن چيزها هم مانند سايه ها بىحقيقتاند و حقيقت « مثل » است كه انسان تنها به قوهء عقل و به سلوك مخصوصى آنها را ادراك تواند نمود . » ( 1 )  پس از بيان اين مطلب كه تا حدودى مسئلهء مثل را توضيح مىدهد بر مىگرديم به جمله‌اى كه جلال الدين مىگويد :\r\n\r\n( ( 2768 ) ) وين غم و شادى كه اندر دل خفى است\r\nپيش آن شادى و غم جز نقش نيست\r\n\r\nچنان كه ملاحظه مىشود مضمون بيت فوق تقريباً با مسئلهء « مثل » شباهت كامل دارد .\r\nولى دو تفاوت مهم ميان « مثل افلاطونى » و نظريهء جلال الدين وجود دارد كه ما بايستى آنها را منظور كنيم .\r\n1 - درك مثل افلاطونى چنان كه خود تصريح كرده است احتياج به شهود و اشراق دارد كه يك فرد بتواند آن را دريابد ، در صورتى كه واقعياتى را كه جلال الدين در پشت پردهء ظواهر طبيعت سراغ مىدهد با شهود برگسون هم قابل مشاهده است ، مقصود ما از شهود برگسون اين است كه چنان كه درك لذت و المهاى عميقتر را هر كس كه داراى ذهن ورزيده‌اى باشد مىتواند در خود احساس كند ( 2 )  يك درون عميقتر ما را به حقيقت\r\n","description":"","footnote":" ( 1 ) سير حكمت در اروپا ، فروغى ، ج 1 ، ص 18 ، مثل افلاطونى . .  ( 2 ) هنرى برگسون يك روش شهودى درونى را پى ريزى مىكند كه احتياجى به رياضت عرفانى ندارد و او بررسى نمودها و فعاليتهاى عميق روانى را با مشاهدات دقيق درونى توضيح مىدهد . . ","page_name":" 322 ","page_number":325},
  {"content":"\r\n\r\nزمان و مدت و اختيار و ريشه هاى لذايذ و خنده ها راهنمايى مىكند .\r\nبلى ممكن است افلاطون همچنين شهود را بپذيرد ، يعنى اگر چه رياضت و تزكيهء نفس هم در كار نباشد انسان باهوش و استعداد كافى بتواند اين دو پديده و امثال آنها را در اعماق نفس خود كه بسيار با عظمتتر از سطح ظاهرى طبيعت انسانى ديده مىشوند درك كند . ولى با نظر به اين كه راهيابى به اعماق درون به طور واقعى نه به شكل خيالات و توهمات سست و بىپايه است ، احتياج به تزكيهء نفس و روحانيت مخصوصى دارد و مىتوان گفت : افلاطون و جلال الدين يك اصل را گوشزد كرده‌اند و آن اين است كه اين غمها و شادىها و خنده و گريه ها جز سايه و نقش چيز ديگرى نيستند و آن حقيقت اصيل را تنها با نظر روحانى مىتوان درك كرد .\r\n2 - افلاطون رابطهء آن مثل را با خدا به طور صريح بيان نكرده است كه رابطهء آن متكثرات با خداى واحد چگونه و از چه قرار است ؟ ولى جلال الدين در ابيات مثنوى بارها رابطهء آن حقايق را با خدا مطرح مىكند كه نسبت همين سايه ها و نقشها به حقايق است و اين بيان رابطهء مطلبى است كه مىبايست افلاطون آن را نيز مطرح بسازد .\r\nتفسير ابيات\r\nتفاوت زيادى در ميان دو گروه وجود دارد ، آنان كه مرد الهى ناميده مىشوند « كه درويشى آنها در باره خدا است يعنى از خدا بهره‌اى ندارند و از نعمت واقعى به خدا محرومند و به اصطلاح امروزى درويش حرفه هستند » و مردان الهى حقيقى .\r\nآنان گمراهانى هستند كه خود را سالك راه خدا معرفى مىكنند ولى درويشان حقيقى و سالكان راه خدا واقعاً فقير الى اللَّه‌اند ، آنان دائماً خود را در بارگاه ربوبى مىبينند ، آنان تشنهء ديگران و اينان تشنه خدا مىباشند . آنان نقش درويشند اينان حقيقت درويش .\r\nآنان مستمندان خور و خواب و خشم و شهوتند نه تسليم خداى يگانه .\r\n","description":"","footnote":"","page_name":" 323 ","page_number":326},
  {"content":"\r\nتو چرا اشتباه مىكنى ؟ و در اين نقشهاى غير مطابق اصل مىگردى ؟ درويش نان مانند ماهى خشكى است كه در ظاهر به ماهى شبيه است ولى از دريا فرار مىكند . نقش ماهى احتياج به آب ندارد و اگر آبى نباشد او احساس ضررى نخواهد كرد .\r\nاين بىنوا همان مرغ خانگى ناچيز است ، نه آن سيمرغى كه در فضاى بىكران بپرواز در مىآيد .\r\nغذاى او همين لقمه ها است كه حيوانات هم تغذى مىكنند ، از بيابان ريگزار مىتواند آب بنوشد ، ولى او نمىتواند از درياى رحمت الهى بهره‌اى بر دارد . روح او گرسنهء عشق و جمال نيست . اگر هم عشقى براى حق ابراز بدارد براى مزاياى دنيوى است .\r\nاگر او گاهى گمان كند كه ذات خدا را دريافته است ، اشتباه مىكند . او توهماتى در بارهء اسماء و صفات الهى در ذهن خود مىآفريند و نمىفهمد كه تمام نقشهاى ذهنى او مخلوق خود او است و نمىتواند خدا را تجسيم كند - زيرا خدا مخلوق نيست كه مانند مخلوقات بزايد يا زاييده شود .\r\nاو مانند همان مورچه كه خدا را مانند خودش مجسم مىكند خدايى را براى خود ساخته به او عشق مىورزد ، او چگونه مىتواند از عشاق واقعى خداوند ذو المنن بوده باشد ؟ اما اينجا مطلب ديگرى وجود دارد و آن اين است كه همين شخص كه در بارهء خدا توهمى كرده است ، اگر در اين توهم صدق و صفايى داشته باشد يعنى در همان توهمات خود خلوصى داشته و ميخكوب نباشد ، همان درك مجازى او را تا كوى حقيقت روانه خواهد ساخت .\r\nاين سخن احتياج بشرى بيشترى دارد ولى من از آن مىگذرم - زيرا فهمهاى پوسيده قدرت هضم آن را ندارد .\r\nاين فهمهاى كهنه و كوته نظر از يك مطلب كه روى واقعيت گفته مىشود ممكن\r\n","description":"","footnote":"","page_name":" 324 ","page_number":327},
  {"content":"\r\nاست صدها خيالات سست در خود ايجاد كنند .\r\nآرى :\r\n\r\n( ( 2763 ) ) بر سماع راست هر كس چيز نيست\r\nطعمهء هر مرغكى انجير نيست\r\n( ( 2764 ) ) خاصه مرغ مرده‌اى ، پوسيده اى\r\nبر خيالى ، اعميى ، بىديده اى\r\n\r\nاين انسانها كه جز نقش انسان چيزى نيستند ، مانند آن نقش ماهى هستند كه براى آنها خاك و آب هيچ تفاوتى نمىكند . آنها مانند هندوهاى سياه رنگ هستند كه چه به رويشان صابون بزنى يا زاج بكشى يكى است .\r\nشما مىتوانيد نقش انسانى را در تابلو بكشيد كه قيافهء اندوهگين يا متفكر داشته باشد . آيا اين نقش تابلو واقعاً غمگين است ؟ آيا او حقيقتاً مىانديشد ؟ اما باز گمان نكنى كه همين نقشها و صورتها به كلى بىهوده و داراى هيچ گونه ارزشى نيستند ، آنها مىتوانند براى تو آموزنده هاى خوبى باشند تا تو از آن صورتها به معناها رهسپار گردى ، ولى نه به اين معنا كه : معناها در باطن همان صورتها هستند ، بلكه با نظر به مجموع دستگاه هستى خواهى ديد آنها نيز مىتوانند به نوبت خود نمونهء ناقصى از كليات با عظمتترى بوده باشند .\r\nاين اندوه ها و شادىها و خنده ها و گريه ها را كه مىبينى داراى مراتبى از عظمت و حقارت مىباشند .\r\nبعضى از آنها چنان كه گفتيم جز سايهء آن امور چيزى نيستند . بعضى ديگر اندكى از واقعيات را نشان مىدهند ، ولى در پشت پردهء همين پديده ها ( شادىها . . . ) در صورت كاملترى وجود دارند كه تا تكامل روحى پيدا نشود درك آنها امكان پذير نخواهد بود .\r\nآيا گاهى شده است كه به آن نقشها كه سر در گرمابه ها كشيده‌اند توجه كرده باشى ؟ اين نقشها را كه مىبينى در مقابل آن جامه هايى كه در رخت كن وجود دارند نقشهايى بيش نيستند .\r\nمادامى كه در بيرون هستى تنها جامه ها را خواهى ديد ، تا جامه از تن در نياورى\r\n","description":"","footnote":"","page_name":" 325 ","page_number":328},
  {"content":"\r\nنمىتوانى به درون حمام به روى ، وقتى كه به درون حمام رفتى بدنها را بدون جامه خواهى ديد .\r\nاكنون مىتوانى اين حقيقت را تصور كنى كه تا نتوانى اين جنبهء مادى خويش را از دست بدهى راهى به عالم معنى نخواهى يافت . آگاه نبودن تن ز جان ، مانند آگاه نبودن جامه ز تن مىباشد . چنان كه جامه نخواهد گذاشت تن را ببينى همچنين تن نخواهد گذاشت روح را ببينى ؟\r\n","description":"","footnote":"","page_name":" 326 ","page_number":329},
  {"content":"\r\n\r\nپيش آمدن نقيبان و دربانان از بهر اكرام اعرابى و پذيرفتن هديه او را\r\n\r\nباز مىگردم سوى قصهء عرب\r\nاز بيان راز و سرّ بو العجب\r\n( ( 2773 ) ) آن عرابى از بيابان بعيد\r\nبر در دار الخلافه چون رسيد\r\n( ( 2774 ) ) پس نقيبان پيش اعرابى شدند\r\nبس گلاب لطف بر رويش زدند\r\n( ( 2775 ) ) حاجت او فهمشان شد بىمقال\r\nكار ايشان بد عطا پيش از سؤال\r\n( ( 2776 ) ) پس به دو گفتند يا وجه العرب\r\nاز كجايى چونى از راه و تعب ؟\r\n( ( 2777 ) ) گفت وجهم گر مرا وجهى دهيد\r\nبىوجوهم چون پس پشتم نهيد\r\n( ( 2778 ) ) اى كه در روتان نشان مهتريست\r\nفرّتان خوشتر ز زرّ جعفريست\r\n( ( 2779 ) ) اى كه يك ديدارتان ديدارها\r\nاى نثار ديده تان دينارها\r\n( ( 2780 ) ) اى همه ينظر بنور الله شده\r\nاز بر حق بهر بخشش آمده\r\n( ( 2781 ) ) تا زنيد آن كيمياهاى نظر\r\nبر سر مسهاى اشخاص بشر\r\n( ( 2782 ) ) من غريبم از بيابان آمدم\r\nبر اميد لطف سلطان آمدم\r\n( ( 2783 ) ) بوى لطف او بيابانها گرفت\r\nذره‌هاى ريگ هم جانها گرفت\r\n( ( 2784 ) ) تا بدين جا بهر دينار آمدم\r\nچون رسيدم مست ديدار آمدم\r\n( ( 2785 ) ) بهر نان شخصى سوى نانوا دويد\r\nداد جان چون حسن نانوا را بديد\r\n( ( 2786 ) ) بهر فرجه شد يكى تا گلستان\r\nفرجهء او شد جمال باغبان\r\n( ( 2787 ) ) همچو اعرابى كه آب از چَه كشيد\r\nآب حيوان از رخ يوسف چشيد\r\n( ( 2788 ) ) رفت موسى كآتشى آرد به دست\r\nآتشى ديد او كه از آتش برست\r\n( ( 2789 ) ) جست عيسى تا رهد از دشمنان\r\nبردش آن جستن به چارم آسمان\r\n( ( 2790 ) ) دام آدم دانهء گندم شده\r\nتا وجودش خوشهء مردم شده\r\n( ( 2791 ) ) باز آمد سوى دام از بهر خور\r\nساعد شه يافت او با صد خطر\r\n( ( 2792 ) ) طفل شد مكتب پى كسب هنر\r\nبر اميد مرغ و يا لطف پدر\r\n\r\n","description":"","footnote":"","page_name":" 327 ","page_number":330},
  {"content":"\r\n\r\n\r\n( ( 2793 ) ) پس ز مكتب آن يكى صدرى شده\r\nماهيانه داده و بدرى شده\r\n( ( 2794 ) ) آمده عباس حرب از بهر كين\r\nبهر قمع احمد و استيز دين\r\n( ( 2795 ) ) گشت دين را تا قيامت پشت و رو\r\nدر خلافت او و فرزندان او\r\nآمده عمّر به حرب مصطفى\r\nتيغ در كف بسته بس ميثاقها\r\nگشته اندر شرع امير المؤمنين\r\nپيشوا و مقتداى اهل دين\r\nآن علف كش سوى ويرانها شده\r\nبىخبر بر گنج ناگه پازده\r\nتشنه آمد سوى جوى آب در\r\nديد اندر جوى خود عكس قمر\r\n( ( 2796 ) ) من بر اين در طالب چيز آمدم\r\nصدر گشتم چون به دهليز آمدم\r\n( ( 2797 ) ) آب آوردم به تحفه بهر نان\r\nبوى نانم برد تا صدر جهان\r\n( ( 2798 ) ) نان برون برد آدمى را از بهشت\r\nنان مرا اندر بهشتى در سرشت\r\n( ( 2799 ) ) رستم از آب و ز نان همچو ملك\r\nبىغرض گردم بر اين در چون فلك\r\n( ( 2800 ) ) بىغرض نبود به گردش در جهان\r\nغير جسم و غير جان عاشقان\r\n( ( 2786 ) ) بهر فرجه شد يكى تا گلستان\r\nفرجهء او شد جمال باغبان\r\n\r\nاگر در تكاپوى زندگى آگاهانه حركت كنيم از هر چيزى حقايقى را خواهيم ديد كه در صدد رسيدن به آنها نبوديم\r\nيكى از عوامل محرك افراد به سوى كمال اين اصل است كه جلال الدين چند بار آن را در مثنوى متذكر شده است . يك بار در ابيات گذشته چنين گفته بود :\r\nگفت معشوقم تو بودستى نه آن ليك كار از كار خيزد در جهان افراد انسانى در حركت به سوى هدفهايى كه براى خويش انتخاب كرده‌اند بسيار مختلفاند .\r\n","description":"","footnote":"","page_name":" 328 ","page_number":331},
  {"content":"\r\nگروهى همان نقطهء هدف را منظور كرده هيچ گونه توجه و اراده‌اى در ساير واحدهايى كه ممكن است پيرامون آن هدف را گرفته باشد ندارند . اينان به طور جامد و خشك حركت مىكنند ، اينان همانها هستند كه توانايى تكامل در زندگانى را نداشته از هدف معينى كه قبلًا تعيين كرده‌اند و شخصيت خود را به آن باخته‌اند به يك هدف ديگر روانه مىشوند و اين هدف دوم هم مانند هدف اول تعيين شده و مشخص است ، ولى حقايق و اصول ما وراى هدف مفروض براى آنان مطرح نبوده و ذهن آنان در بارهء آن حقايق و اصول كاملًا ناخود آگاه مىباشد ، آن چنان كه گويى حصارى از سرب دور آن هدف كشيده شده است و اين فرد بىنوا نمىداند كه هيچ نقطه‌اى از جهان طبيعت نمىتواند از ساير نقاط و حقايق گسيخته بوده باشد .\r\nافراد انسانى در اين مسئله بر دوگونه‌اند :\r\nگروهى همان اشخاص معمولى هستند كه تكليف خود را با جهان هستى يك سره كرده در چار چوبه هاى محدودى زندگانى خود را ادامه مىدهند ، به همين مطلب هم آگاه هستند كه زندگانى محدودى را سپرى مىكنند ، اين گروه با آگاهى مفروض نمىتوانند به ديگران آسيبى برسانند .\r\nزيرا نانى در مىآورند و مىخورند و به قول سعدى :\r\n\r\nنه بر اشترى سوار است نه چو خر به زير بار است\r\nنه خداوند رعيت نه غلام شهريار است\r\nغم موجود و پريشانى معدوم ندارد\r\nنفسى مىزند آسوده و عمرى به سر آرد ( 1 ) \r\n\r\nگروه ديگر كسانى هستند كه به عنوان پيش تازان كاروان بشريت در رديف اول\r\n","description":"","footnote":" ( 1 ) البته در شعر سعدى افعال مربوط به متكلم است : ( نه بر اشترى سوارم نه چو خر به زير بارم . . . ) ما به مناسبت مطلب فعلها را غايب آورديم . . ","page_name":" 329 ","page_number":332},
  {"content":"\r\nبه قول افراد معمولى خود را جا زده‌اند .\r\nاينان با كوته نظرى كه دارند هدفهاى خود را محدود و مشخص انتخاب كرده مانند همان اشخاص گروه اول قدرت گسترش روحى را ندارند ، « اگر چه قلمرو كارها و تكاپوهاى خود را با اهميتتر جلوه مىدهند » اينان مىتوانند به نوبت خود سنگلاخهاى بزرگى براى راه پيش رفت بشرى ايجاد كنند .\r\nبراى توضيح كامل اين مطلب مجبوريم يك مثال بيان كنيم ، مثالى كه متذكر مىشويم در بارهء پيش گامان دانش است ، ولى مىتوان آن را به تمام مزاياى انسانى قابل تطبيق ساخت .\r\nدر قلمرو دانش با دو گروه از دانشوران روبه رو هستيم :\r\nگروهى هستند كه واقعاً عظمت دستگاه هستى را درك كرده به جهت شخصيت بزرگى كه دارند هدفهاى علمى را به طورى انتخاب مىكنند كه به اصطلاح در يك سيستم بسته محدود نشود .\r\nاينان مىتوانند به قول جلال الدين به سراغ گلستان بروند ، ولى با درك عالى كه دارند جمال باغبان آنها را جلب كند و با درك جمال و عظمت باغبان حتى ساير گلها را هم كه نديده‌اند حدس بزنند كه اين باغبان با اين قدرت مىتواند ميليونها از اين گلستانها را ايجاد كند .\r\nبه عقيدهء ما اينان هستند كه گردونه تاريخ علم را به جلو مىرانند .\r\nاينان هستند كه موتور بسيار با عظمت ماشين علم را نيرو مىبخشند .\r\nگروه ديگر از اول هدف مشخص خويش را در شناسايىها انتخاب كرده ، آن چنان روى همان هدفها ميخكوب مىشوند كه گويى نه تنها براى آنها بلكه براى هيچ كس در دنيا مسئلهء ديگرى مطرح نيست .\r\nبياييد اين مطلب را با يك وجه ادبى هم متذكر شويم : اينان ليلى را پيدا كرده تمام جهان را مىخواهند در چشم و ابروى ليلى خويش بخوانند . تاريخ دانش را ورق بزنيد خواهيد ديد كه اين گونه دانشوران « به اصطلاح » به طور فراوان پيدا شده‌اند . همين ديروز بود كه فرويد ليلاى خود « غريزهء جنسى » را در حجله نشانيده براى او غزلها مىساخت .\r\n","description":"","footnote":"","page_name":" 330 ","page_number":333},
  {"content":"\r\n\r\n\r\nهمين ديروز بود كه تنازع در بقا را گروه زيادى با قطع نظر از هر گونه بايستگىهاى بشرى ليلى معرفى كرده ، به همه مىگفتند كه شما هم بايستى مانند ما عاشق اين ليلى شويد .\r\nبار الها از عنايات بىنهايت خود ديدگاه وسيعترى را براى ما عنايت فرماى تا در انتخاب هدفها و در گذرگاه هستى مانند آن عاشق نادان نباشيم .\r\n\r\n( ( 2800 ) ) بىغرض نبود به گردش در جهان\r\nغير جسم و غير جان عاشقان\r\n\r\nپس از به دست آوردن رشد و كمال حقيقى غايتها نمىتوانند انسان را جلب كنند\r\nانسان در مسير هستى و زندگانى طبيعى مجبور است كه نقاطى را به عنوان هدف انتخاب كرده براى رسيدن به آنها وسايل مناسبى را انتخاب كند ، هر چه كه رشد انسانى افزايش مىيابد ، محدوديت هدفها و نارسايى آنها را در مقابل عظمت تحريكات نيروى زندگى بهتر احساس مىكند ، اين احساس با پيش رفت تدريجى شخصيت ادامه پيدا مىكند تا آن گاه كه هدفها و غايتهاى محدود انگيزگى خود را از دست مىدهند ، گمان نكنيم كه روح انسانى در اين موقع با خلا روبرو مىشود - زيرا تحرك روح انسانى بدون كشش به سوى كمال امكان ناپذير است ، بلكه آن چه كه در درجات عالى شخصيت براى روح هدف قرار مىگيرد گسترش در بىنهايت است كه از رسيدن روح به فعليت طبيعى خود سرچشمه مىگيرد .\r\nتفسير ابيات\r\nجلال الدين بداستان عرب بر مىگردد ، مىگويد : عرب به دار الخلافه مىرسد و دربانان به استقبال او مىشتابند و گلاب به روى او مىپاشند تا خستگى راه را از او بر طرف\r\n","description":"","footnote":"","page_name":" 331 ","page_number":334},
  {"content":"\r\nسازند آن عرب پيش از آن كه حاجت خود را بگويد ، آنها احتياج او را درك كردند - زيرا آنها نمىگذاشتند كه صاحب حاجت آبروى خود را به عنوان قيمت در دست خود گرفته ، براى خريد مال محقر آن را در معرض مبادله بگذارد . آنان پيش از سؤال عطا مىكردند . آنان شروع به احوال پرسى كردند كه اى بزرگ عرب ( وجه عرب ) از كجا مىآيى ؟ در راه به شما چه گذشته است ؟ گفت : اگر براى من وجهى بدهيد من در نتيجه وجه العرب ( بزرگ عرب ) خواهم گشت . روى شما نشانه بزرگى را نمودار مىسازد ، شكوه شما بهتر از طلاى خالص است ، شماييد كه ديدار از شما مانند صدها ديدار است .\r\nديدار شما آن چنان با ارزش است كه بايستى دينارها نثار ديدارتان گردد .\r\nشما كه با نور خدايى در انسانهاى مستمند مىنگريد ، براى اين است كه حق تعالى شما را براى بخشش به مخلوقات آفريده است . شما نظرهاى كيميايى خويش را به مسهاى بىنوايان بزنيد تا آنها طلا شوند .\r\nمن به هواى دينار آمده بودم ، ولى هنگامى كه به اين بارگاه رسيدم مست ديدار شدم . مثل من مثل كسى است كه رفت تا از نانوايى نان بخرد ، ولى هنگامى كه حسن و زيبايى نانوا را ديد جان در راه او از دست داد .\r\nمانند آن كس است كه براى تماشا و تنزه به گلستان رفت ولى جمال باغبان او را به خود جلب كرد .\r\nمانند اعرابى كه آمده بود از چاه آبى بكشد ولى دلو او يوسف را از چاه بالا آورد . او به جاى آب معمولى آب حيات از روى دلارام يوسف آشاميد .\r\nموسى عليه السلام به سراغ آتش رفته بود ولى او نور آتشينى ديد كه از آتش رها شد .\r\nعيسى عليه السلام هم براى رهايى از دست دشمنان بر جست كه برود و خود را نجات\r\n","description":"","footnote":"","page_name":" 332 ","page_number":335},
  {"content":"\r\nبدهد ، ولى از بالاى دار به آسمان چهارم عروج كرد .\r\nآن دانه‌اى را كه آدم در بهشت خورد ، اگر چه باعث شد كه از بهشت بيرون رود ، ولى در اين خاكدان قدم گذاشت و منشأ نسل آدميان شد كه افرادى مانند پيامبران و اولياء الله از نسل او به وجود آمدند .\r\nآن باز بىنوا براى دانه به زمين نشست ولى با آن نشستن روى دست سلطان جاى گرفت .\r\nطفل با اميدهاى بچه گانه به مكتب مىرود ، ولى مانند ماه چهارده شبه مراحل دانش را مىپيمايد و روشنايى علم او جهانى را فرا مىگيرد .\r\nعباس عموى پيغمبر از روى ستيزه و پيكار با پيغمبر روبرو شده بود ، ولى پس از آن پناهگاه دين شد و او و فرزندانش پشتيبان دين گشتند ( 1 )  همچنين عمر با چه نيتى پيش خواهرش رفت ولى در نتيجه پيشواى دين و مقتداى اهل دين شد .\r\nآن انسانى كه براى چيدن علف به خرابه ها روى آورده گاه پايش به گنج گران قيمتى خورده آن را به دست مىآورد .\r\nتشنگان هم به اميد آب به سوى جويبار مىآيند ولى عكس ماه براى آنها دل كشترين منظره را نشان مىدهد ، من ( عرب ) به اين درگاه در جستجوى نان آمده‌ام ولى هنگامى كه به دهليز اين درگاه پا گذاشتم در خود عظمتى احساس كردم كه شايستهء صدر نشينان است . آبى آورده بودم كه تحفهء نانى بگيرم ولى بوى نان شما تا عالىترين\r\n","description":"","footnote":" ( 1 ) جلال الدين در مقام تمثيل است و الا خلفاى عباسى نه تنها حمايت با اخلاص از دين مقدس اسلام نكرده‌اند ، بلكه آنان با ظواهر فريبنده دين را دستاويز ملك و مقام خود ساخته بودند . . ","page_name":" 333 ","page_number":336},
  {"content":"\r\nمقام هستى روانه‌ام ساخت .\r\nكار من بر عكس كار آدم عليه السلام شده است ، نانى او را از بهشت بيرون كرد و نانى مرا به بهشت رهنمون شد .\r\nمن پس از اين ديدار ديگر از نان و آب رهايى پيدا كردم ، من در اين بارگاه مانند فلك كه بدون توقع روى اين بارگاه مىگردد خواهم ماند .\r\nدر جهان هستى هيچ موجودى بدون غرض و بدون هدف كه خارج از خود آن موجود است حركت نمىكند مگر عاشق كه تمام موجوديت او پيرامون عشق مىگردد و غرضى غير از خود عشق كه شخصيت عاشق را رشد يافته نشان مىدهد ندارد .\r\n","description":"","footnote":"","page_name":" 334 ","page_number":337},
  {"content":"\r\n\r\nدر بيان آن كه عاشق دنيا بر مثال عاشق ديواريست كه بر او آفتاب تافته و جهد نكرد تا فهم كند كه از آن تاب از ديوار نيست از آفتاب است از آسمان چهارم است . لاجرم كلى بر ديوار نهاد و چون پرتو آفتاب به آفتاب پيوست او محرومم ماند « و حيل بينهم و بين ما يشتهون »\r\n\r\n( ( 2801 ) ) عاشقان كل نه اين عشاق جزو\r\nماند از كل هر كه شد مشتاق جزو\r\n( ( 2802 ) ) چون كه جزوى عاشق جزوى شود\r\nزود معشوقش به كلّ خود رود\r\n( ( 2803 ) ) ريش گاو و بندهء غير آمد او\r\nغرقه شد كف در ضعيفى در زد او\r\n( ( 2804 ) ) نيست حاكم تا كند تيمار او\r\nكار خواجهء خود كند يا كار او\r\n( ( 2805 ) ) فازن بالحره پى اين شد مثل\r\nفاسرق الدرة بدين شد منتقل\r\n( ( 2806 ) ) بنده سوى بنده شد او ماند زار\r\nبوى گل شد سوى گل او ماند خار\r\nهمچو آن ابله كه تاب آفتاب\r\nديد بر ديوار و حيران شد شتاب\r\nعاشق ديوار شد كاين با ضياست\r\nبىخبر كاين عكس خورشيد سماست\r\nچون به اصل خويش پيوست آن ضيا\r\nديد ديوار سيه مانده به جا\r\n( ( 2807 ) ) او بمانده دور از مسلوب خويش\r\nسعى ضايع رنج باطل پاى ريش\r\n( ( 2808 ) ) همچو صيّادى كه گيرد سايه اى\r\nسايه كى گردد و را سرمايه‌اى ؟\r\n( ( 2809 ) ) سايهء مرغى گرفته مرد سخت\r\nمرغ حيران گشته بر شاخ درخت\r\n( ( 2810 ) ) كاين مدّمغ بر كه مىخندد عجب ؟\r\nاينت باطل اينت پوسيده سبب\r\n( ( 2811 ) ) ور تو گويى جزو پيوستهء كل است\r\nخار مىخور خار مقرون گل است\r\n( ( 2812 ) ) جزو يك رو نيست پيوسته به كل\r\nور نه خود باطل بدى بعث رسل\r\n( ( 2813 ) ) چون رسولان از پى پيوستناند\r\nپس چه پيوندندشان چون يك تناند\r\n( ( 2814 ) ) اين سخن پايان ندارد اى غلام\r\nز انكه جرّى سخت دارد اين كلام\r\n\r\n","description":"","footnote":"","page_name":" 335 ","page_number":338},
  {"content":"\r\n\r\n\r\nآيه\r\n« وَقَدْ كَفَرُوا بِه مِنْ قَبْلُ وَيَقْذِفُونَ بِالْغَيْبِ مِنْ مَكانٍ بَعِيدٍ . وَحِيلَ بَيْنَهُمْ وَبَيْنَ ما يَشْتَهُونَ » 34 : 53 - 54 ( 1 )  ( آنان پيش از اين كفر ورزيدند و از دور دست با گمانهاى بىپايه در بارهء انكار مسائل غيبى سخنها گفتند و در نتيجه ميان آنها و خواسته هاى آنها مانعى ايجاد شد . )\r\n\r\n( ( 2802 ) ) چون كه جزوى عاشق جزوى شود\r\nزود معشوقش به كل خود رود\r\n\r\nاحساس اين معنى تلخ است كه معشوق نمونه‌اى از يك حقيقت كلى باشد ولى عاشق آن را خود معشوق حقيقى بپندارد ، آن گاه معشوق به حقيقت خود به پيوندد و عاشق محروم بماند\r\nاگر در زندگانى چيزهايى كه ما را به خود جلب مىكنند « و گاهى اين جلب شدن به صورت عشق در مىآيد » تنها زيبايىهايى بودند كه جلوه مىكردند و از بين مىرفتند آن چنان تلخ و دردناك نبود - زيرا انسان آگاه از اول مىداند كه :\r\n\r\nهر صورت دل كش كه تو را روى نمود\r\nخواهد فلكش ز دور چشم تو ربود\r\n\r\nو به اندازهء ارزش و دوام واقعيت آن شىء محبوب شخصيت خود را مستهلك مىكرد اشكالى نداشت ، ولى جريان عشق و علاقهء انسانى به اشياء چنين نيست ، بلكه زيبايىها و مزاياى جهان هستى همانند امواج هستند كه حركت مىكنند و ما را به خود جلب مىكنند و سپس از ما دور مىشوند يا ما از آنها دور مىشويم و گمان مىكنيم كه اين امواج از بين رفتند ، در صورتى كه اين امواج در خود درياى عظمت زيبايى فرو رفته‌اند بدون اين كه معدوم شوند .\r\n","description":"","footnote":" ( 1 ) سوره سباء ، آيهء 53 و 54 . . ","page_name":" 336 ","page_number":339},
  {"content":"\r\n\r\nچه تشبيه زيبايى جلال الدين در اين مورد مىكند كه مىگويد : كسى كه به روشنايى آفتاب در ديوار عاشق شود هنگامى كه آن روشنايى رفت دست او تهى خواهد گشت و اين اندازه هنوز نهايت حقيقت نيست ، بلكه چون فريب روشنايى آفتاب را در ديوار خورده است درك نخواهد كرد كه اين شعاع از ديوار كشيده مىشود و به منبع اصلى خويش باز مىگردد ، آن منبع اصلى كه ميلياردها از اين شعاعها كه در ديوار نمودار است در مقابل آن ناچيز است . ( 1 )  اگر درست دقت شود جلال الدين در اين ابيات باز به همان اصل صورت و معنا يا به اصطلاح افلاطون ظواهر طبيعت و مثل اشاره مىكند .\r\n\r\n( ( 2812 ) ) جزء يك رو نيست پيوسته به كل\r\nور نه خود باطل بدى بعث رسل\r\n\r\nاگر رابطه ميان انسان و خدا رابطهء جزء و كل بود بعثت پيامبران باطل و بىهوده بود\r\nاگر چه جلال الدين مانند بعضى ديگر از متفكرين رابطه ميان انسان و خدا را عرفا رابطهء جزء و كل معرفى كرده است ، ولى بارها گوشزد مىكند كه اين همان نسبت جزء و كل معمولى نيست كه كل عين اجزاء بوده باشد - زيرا در اين صورت بعثت پيامبران و مسئوليتها و كيفر و پاداش همگى باطل و بىهوده مىگشت ، او در\r\n","description":"","footnote":" ( 1 ) مثالى كه جلال الدين براى مقصود خود شعاع آفتاب در ديوار مىزند از نظر عملى صحيح نيست كه زيرا شعاعى كه از آفتاب مىتابد فتونهايى است كه در فضا مستهلك مىشود و به منبع خويش كه آفتاب است برمى گردد ، چنان كه متذكر شديم تشبيه به امواج دريا كه در حقيقت خود همان دريا به اضافهء فشار هوا است بهتر به نظر مىرسد ، ولى تشبيهى را كه جلال الدين مىكند از نظر اين كه خورشيد هم از نظر ضرورت و هم از نظر زيبايى جالب تر است مناسب مىباشد . . ","page_name":" 337 ","page_number":340},
  {"content":"\r\n\r\nسرتاسر مثنوى دفاع از نبوت پيامبران و لوازم آن كرده است ، روى اين دليل بايستى يا از رابطهء جزء و كل ميان انسان و خدا دست برداشت ، يا بايستى اين رابطه را به طورى توجيه و تفسير كرد كه محذور مزبور پيش نيايد . جلال الدين توجيهى كه در اين باره مىكند اين است كه جزء از همه جهات پيوسته به كل نيست ، ممكن است مقصود همان تابش شعاع الهى در انسانها باشد كه تنها از جهت اين شعاع به خدا پيوسته است و نه از همه جهات ، اين مطلبى است كه هيچ محذورى ندارد و ما هم بارها آن را اثبات كرده و توضيح داده‌ايم . اگر مقصود چيزى ديگرى غير از مسئلهء شعاع الهى بوده باشد بايستى گفت : آن چيز يك دريافت شخصى است كه به جلال الدين دست داده ولى آن را بيان نكرده است .\r\nتفسير ابيات\r\nكسانى كه به عشق مطلق رسيده‌اند نمىتوانند به جزء عشق بورزند - زيرا هنگامى كه شخصيت انسانى ( ورزيده نشده ) است عاشق جزء مىباشد ، يعنى اين كه مىبينيم بعضى از افراد عاشق نمودهاى ناچيز و پا در هوا هستند براى اين است كه هنوز شخصيت آنها قابليت برخوردارى از عشق به كلى را نيافته است .\r\nاما اين عشق جزيى چه دوام و فايده‌اى خواهد داشت ؟ زيرا اين معشوق يك نمود موقتى است كه دير يا زود به سوى منبع خويش رهسپار گشته و بديهى است كه اين انسان خام از عشق و مزاياى آن تهى خواهد ماند . او چنان در عشق روش طفيلىگرى دارد كه ريشى به گاو ببندند ، يا سرتاسر وجود او بندهء ديگرى باشد .\r\nمگر آن معشوق خود مالك و صاحب اختيار خود است كه بتواند عاشق را از لذت واقعى عشق برخوردار سازد ؟ اين معشوق ناچيز چه كند ؟ آيا از آن جهت كه وابسته به اصل خويش است ، مطابق اصل خويش حركت كند يعنى به اصل خويش بر گردد ، يا به اين عاشق برسد ؟ چه مطلب زيبايى است اين كه جلال الدين متذكر شده است . درست دقت كنيد مىگويد :\r\n","description":"","footnote":"","page_name":" 338 ","page_number":341},
  {"content":"\r\nاين زيباى موقت و پا در هوا كه دائماً زيبايى را از ديگرى مىگيرد يعنى وجود او قائم به غير است « در نتيجه براى حفظ يا فناى خويش به آن منبع اصلى وابسته مىباشد » چگونه مىتواند روح كسى را اشباع كند كه بايستى عشق او تا بىنهايت گسترش پيدا كند ؟ اين بىنهايت خواهى با وضع عاريتى كه زيبايى محدود و موقت دارد سازگار نخواهد بود .\r\nيك مثل عربى مىگويد :\r\n« إذا عشقت فاعشق الحرة و إذا سرقت فاسرق الدرة » .\r\n( هنگامى كه مىخواهى عشق بورزى به آزاد زنى عشق بورز و هنگامى كه مىخواهى چيزى به دزدى خود كيسه پول را بدزد ) .\r\nچون آن معشوق جزيى مطابق اصل طبيعى خويش بايستى به سوى منبع خود روانه شود ، او خواهد رفت و اين عاشق بىچاره خوار و زار خواهد ماند .\r\nبوى گل به سوى گلشن خويش رهسپار خواهد گشت اين بىچاره مانند خار بىنوا و دست خالى خواهد ماند .\r\nبلكه مىتوان گفت : با زوال اين معشوق جزئى تنها چيزى را از دست نداده است ، بلكه از آن جهت كه عشقى ورزيده لذت جزئى را چشيده در نتيجه چشم او به دنبال آن لذت خواهد ماند و اين خود دردناكتر است .\r\nمانند آن مرد احمق كه روشنايى آفتاب را در ديوار مىبيند و به آن جلب مىشود و گمان مىكند كه اين روشنايى از خود ديوار است ، بىنوا گمان نمىكند كه اين نور از آفتاب بوده باشد ، آفتابى كه در نقطهء دور دستى از فضا قرار گرفته است . ولى موقعى كه آن روشنايى به اصل خويش يعنى به آفتاب بر مىگردد ، مىبيند آن ديوار كه چند ساعت پيش روشن بود تاريك و ظلمانى است ، به طورى كه اگر بخواهد آن را ببيند بايستى چراغى روشن كند .\r\nآفتاب رفت ، بىنوا عاشق نورى كه به ديوار تابيده بود مطلوب را از دست داد ، هر چه كه از نيرو و كار در اين باره مستهلك كرده بود همه ضايع شد .\r\n","description":"","footnote":"","page_name":" 339 ","page_number":342},
  {"content":"\r\nباز مانند آن شكارچى كه سايهء شكار را گرفته به خيال اين كه سرمايه‌اى كه در جستجوى آن است همين سايه مىباشد دنبال آن مىرود ، او در اين اشتباه به سر مىبرد ، در حالى كه مرغ در بالاى شاخ درخت در بارهء اين بىنوا حيران شده است كه اين شخص داراى مغز پوچ به چه مىخندد ؟ زهى گمان باطل و زهى سبب بىاساسى كه او را جلب كرده است .\r\nاگر تو چنين گمان مىكنى بسيار خوب ، اين شخص سايه مرغ را كه دنبال مىكند در حقيقت در جستجوى جزء عمر خود را سپرى مىكند و جستجوى جزء براى پيدا كردن كل خود نوعى از جستجوى كل است ، ولى تو با اين خيالات واهى شايستهء خار خوردن هستى - زيرا آن پيوستگى نامفهوم كه تو منظور كرده‌اى خار هم با گل همان پيوستگى را دارد .\r\nتو بايستى بدانى كه جزء از همه جهت پيوسته به كل نيست - زيرا اگر تمام جزءها از همه جهات به كل پيوستگى داشتند ، بعثت پيامبران و انزال كتابهاى آسمانى و وعد و وعيد و مسئوليتها و كيفر و پاداش همگى بىهوده مىشد .\r\nدر اين مطلب جلال الدين با تمام صراحت مىگويد : كه وحدت موجود در جهان هستى صحت و پايهء اساسى ندارد ، ولى اين پيوستگى از چه قرار است ؟ جلال الدين در اين باره در ابيات مورد بررسى سخنى نمىگويد ، و با بيت ذيل مسئله را پايان مىدهد :\r\n\r\n( ( 2814 ) ) اين سخن پايان ندارد اى غلام\r\nز انكه جرى سخت دارد اين كلام\r\n\r\nولى اى كاش اين مسئله را توضيح مىدادند و غبار ابهام را از اين مسئله دور مىكردند . اما جلال الدين در ابيات ديگر تا حدودى در بارهء اين پيوستگى صحبت كرده است كه ما هم در مورد خود بررسى خواهيم كرد .\r\n","description":"","footnote":"","page_name":" 340 ","page_number":343},
  {"content":"\r\n\r\nسپردن عرب هديه خود را به غلامان خليفه\r\n\r\nشرح كن حال عرب اى با نظام\r\nروز بىگه شد حكايت كن تمام\r\nبا نقيبان حال خود را آن عرب\r\nچون بگفت او ديد هنگام طلب\r\n( ( 2815 ) ) آن سبوى آب را در پيش داشت\r\nتخم خدمت را در آن حضرت بكاشت\r\n( ( 2816 ) ) گفت اين هديه بر سلطان بريد\r\nسائل شه را ز حاجت وا خريد\r\n( ( 2817 ) ) آب شيرين و سبوى سبز و نو\r\nز اب بارانى كه جمع آمد بگو\r\n( ( 2818 ) ) خنده مىآمد نقيبان را از آن\r\nليك پذرفتند آن را همچو جان\r\n( ( 2819 ) ) ز انكه لطف شاه خوب با خبر\r\nكرده بود اندر همه اركان اثر\r\n( ( 2820 ) ) خوى شاهان در رعيت جا كند\r\nچرخ اخضر خاك را خضرا كند\r\n( ( 2821 ) ) شه چو حوضى دان حشم چون لوله ها\r\nآب از لوله رود در كوله ها ( 1 ) \r\n( ( 2822 ) ) چون كه آب جمله از حوضى است پاك\r\nهر يكى آبى دهد خوش ذوقناك\r\n( ( 2823 ) ) ور در آن حوض آب شور است و پليد\r\nهر يكى لوله همان آرد پديد\r\n( ( 2824 ) ) ز انكه پيوسته است هر لوله به حوض\r\nخوض كن در معنى اين حرف حوض\r\n( ( 2825 ) ) لطف شاهنشاه جان بىوطن\r\nچون اثر كرده است اندر كل تن\r\n( ( 2826 ) ) لطف عقل خوش نهاد خوش نسب\r\nچون همه تن را در آرد در ادب\r\n( ( 2827 ) ) عشق شنگ بىقرار بىسكون\r\nچون در آرد كل تن را در جنون\r\n( ( 2828 ) ) لطف آب بحر كاو چون كوثر است\r\nسنگ ريزه اش جمله دُرّ و گوهر است\r\n( ( 2829 ) ) هر هنر كاستاد بدان معروف شد\r\nجان شاگردش بدان موصوف شد\r\n( ( 2830 ) ) پيش استاد اصولى هم اصول\r\nخواند آن شاگرد چست با حصول\r\n( ( 2831 ) ) پيش استاد فقيه آن فقه خوان\r\nفقه خواند نى اصول و نى زيان\r\n\r\n","description":"","footnote":" ( 1 ) كوله آبگير ، استخر و به معناى كمينگاهى است كه صياد مىنشيند تا صيد او را نبيند ، رشيدى مىگويد :\r\nتا كى آيد به دام مرغ مراد * همچو صياد مانده در كوله . ","page_name":" 341 ","page_number":344},
  {"content":"\r\n\r\n\r\n( ( 2832 ) ) پيش استادى كه آن نحوى بود\r\nجان شاگردش از آن نحوى شود\r\n( ( 2833 ) ) باز استادى كه آن محو ره است\r\nجان شاگردش از آن محو شه است\r\n( ( 2834 ) ) زين همه انواع دانش روز مرگ\r\nدانش فقر است ساز راه و برگ\r\n( ( 2820 ) ) خوى شاهان در رعيت جا كند\r\nچرخ اخضر خاك را خضرا كند\r\n\r\nشخصيتهاى بزرگ شخصيتهاى كوچك را مطابق سنخ خود مىسازند\r\nهنگامى كه يك شخصيت در اجتماع به مقامى مىرسد كه مىتواند ديگران را در دنبال خود بكشد ، اين شخصيت به شكل موجودى در مىآيد كه ساير انسانها را به طور خود آگاه يا ناخود آگاه مانند آهن ربا كه آهنهاى را به سوى خويش مىكشد در تحت تأثير خود قرار مىدهد .\r\nاگر درست دقت كنيم خواهيم ديد كه تأثير شخصيتها در افراد گاهى آن چنان شديد مىباشد كه افراد پيرو مانند مشتى از موجودات جامد بدون اختيار مانند يك تابلو در زير دست نقاش تسليم مىشوند . هر چه كه روان شناسى و جامعه شناسى شخصيت مزبور زيادتر بوده باشد تصرف او در افراد تابع با سهولت بيشترى خواهد بود .\r\nآن شخصيت ممكن است به طور مستقيم با همهء افراد تماس نداشته باشد ، ولى آن افراد كه به طور مستقيم تحت تأثير او هستند ، رنگ آن شخصيت را به خود گرفته به افراد ديگر با ملاحظهء مراتب منتقل مىسازند و اين يك قانون طبيعى است .\r\nاگر بخواهيم يك مثال روشن در اين باره در نظر بگيريم مىتوانيم طرز تفكر و وجدان يك فرد را مطرح بسازيم .\r\n","description":"","footnote":"","page_name":" 342 ","page_number":345},
  {"content":"\r\nهيچ گونه جاى ترديد نيست كه انسان در روشهاى زندگانيش تابع طرز تفكرات و وجدانى است كه براى خود تهيه كرده است ، به عبارت ديگر فرمانده تمام موجوديت انسان از مغز او سرچشمه مىگيرد كه خود كارگرى از مقام والاى شخصيت خود است . انسان هر گونه دستور دريافتى را كه شخصيت انسانى در بارهء واقعيات زندگانى يا بايستگىهاى آن مطابق عناصر تشكيل دهنده اش تشخيص مىدهد ، مغز انسانى مطابق همان درك و تشخيص در بارهء موجوديت انسان فرمان صادر مىكند .\r\nپس در حقيقت اگر بخواهيم حركات جسمانى و معنوى يك انسان را بشناسيم بايستى شخصيت و مغز او را درك كنيم و بدون درك شخصيت و فعاليتهاى عقلانى و وجدانى او به هيچ وجه راهى براى شناخت حقيقى يك فرد در دسترس نخواهيم داشت .\r\nرهبران جوامع خواه رهبر روحانى يا رهبر اجتماعى و سياسى تقريباً شبيه به شخصيت يك فرداند كه در عين فرديت مىتوانند معرف وضع اجتماعى خويش بوده باشند . زيرا سلطه‌اى كه در رهبر وجود دارد مىتواند هر فرد و طبقه‌اى را مطابق ديدگاه خود در زندگانى رنگ آميزى كند . اين تشبيه را سموئيل اسمايلز هم بيان مىكند و مىگويد :\r\n« مردان نابغه در جامعه به منزلهء نيروى تعقل و تفكر هستند ، صاحبان اخلاق به منزلهء روح و وجدان آن » ( 1 )  اگر ميان وجدان و تعقل يك فرد هماهنگى نباشد وضع روانى آن فرد مختل گشته ، در نتيجه موجوديت انسان قابل تفسير منطقى نخواهد بود .\r\nهمچنين هنگامى كه شخصيتهاى اجتماعى كه افراد رنگ موجوديت خود را از آنها مىگيرند هماهنگى نداشته باشند ، آن اجتماع از نظر هدف و انتخاب وسيله هرگز قابل تفسير و اصلاح نخواهد بود .\r\n","description":"","footnote":" ( 1 ) اخلاق ، سموئيل اسمايلز ، ص 8 . . ","page_name":" 343 ","page_number":346},
  {"content":"\r\n\r\nتفسير ابيات\r\nروز به پايان مىرسد ، بر گرديم حال عرب را شرح كنيم . عرب با دربانان و مقربان دستگاه خليفه حال خود را در ميان نهاد و گفت : اين سبو را پيش خليفه ببريد باشد كه احتياجم را از خليفه بر آوريد .\r\nببينيد اى دربانان هديه‌اى كه من آورده‌ام چه قدر هديهء شايسته‌اى است ، آبش از آب باران شيرين و سبويى كه آب را در آن آورده‌ام سبز و نو مىباشد .\r\nاز اين تعريفاتى كه عرب در بارهء سبوى خود مىكرد مأمورين را خنده مىگرفت ولى چون احساس كردند كه عرب اين هديهء ناقابل را با چه نيت و روح قابل و شايسته به آن بارگاه آورده است مانند جان آن را پذيرفتند . آنان چرا اين هديه ناشايسته را پذيرفتند ؟ زيرا خليفه كه شخصيت ما فوق آنها بود خريدار نيت پاك و روح پاك بود ، اين راد مردى در اطرافيان او هم اثر كرده بود - زيرا خوى و خاصيت شاهان در رعيت نيز منعكس مىشود ، چنان كه آسمان آبى ، رنگ خود را در كرهء خاكى هم منعكس مىسازد .\r\nشاه مانند حوض است و هم دمهاى شاه مانند لوله ها هستند كه رو به افراد در جريانند . از آن جهت كه همهء لوله ها از آب پاك حوض آبگيرى مىكنند ، لذا هر يك از آنها آبى را كه به خارج از حوض جارى خواهند ساخت پاك و صاف خواهد بود .\r\nاگر حوض پر از آب شور بوده باشد « چون لوله ها از خود آبى ندارند » همان آب شور را به خارج از حوض منتقل خواهند ساخت - زيرا به طور كلى لوله وابسته بحوض است و از خود آبى ندارد :\r\nباز ببينيد كه چگونه الطاف شاهنشاه بدن ، يعنى اين جان عزيز در كالبد بدن اثر مىكند . اگر عشق فرمانرواى درون ما باشد چگونه بدن را مجنون و آن را به هيجان مىآورد .\r\nآن آبى را كه مانند آب كوثر بهشتى است بدون ترديد سنگ ريزه هاى آن هم\r\n","description":"","footnote":"","page_name":" 344 ","page_number":347},
  {"content":"\r\nدر و گوهر خواهند بود . استاد را در نظر بگيريد هر هنرى را كه دارد به شاگرد خود منتقل خواهد ساخت اگر استاد شما علم و اصول مىداند شما را اصولى ، اگر فقيه است شما را فقيه و اگر نحوى است شما را نحوى ببار خواهد آورد .\r\nچنان كه آن استادى كه در سلوك به سوى بارگاه ربوبى محو شده است ، شاگرد خود را محو همان پادشاه خواهد ساخت .\r\nاما ضمناً اين را هم بدانيد كه اساتيد به شاگردان خويش خيلى چيزها مىآموزند ولى آن چه كه در آخرين روز زندگى بهترين توشهء انسانها خواهد بود دانش فقر و ارتباط با خدا است .\r\n","description":"","footnote":"","page_name":" 345 ","page_number":348},
  {"content":"\r\n\r\nماجراى مرد نحوى در كشتى با كشتيبان\r\n\r\n( ( 2835 ) ) آن يكى نحوى به كشتى در نشست\r\nرو به كشتيبان نمود آن خود پرست\r\n( ( 2836 ) ) گفت هيچ از نحو خواندى گفت لا\r\nگفت نيم عمر تو شد بر فنا\r\n( ( 2837 ) ) دل شكسته گشت كشتيبان ز تاب\r\nليك آن دم گشت خاموش از جواب\r\n( ( 2838 ) ) باد كشتى را به گردابى فكند\r\nگفت كشتيبان بدان نحوى بلند\r\n( ( 2839 ) ) هيچ دانى آشنا كردن ؟ بگو\r\nگفت نى از من تو سبّاحى مجو\r\n( ( 2840 ) ) گفت كل عمرت اى نحوى فناست\r\nز انكه كشتى غرق در گردابهاست\r\n( ( 2841 ) ) محو مىيابد نه نحو اينجا بدان\r\nگر تو محوى بىخطر در آب ران\r\n( ( 2842 ) ) آب دريا مرده را بر سر نهد\r\nور بود زنده ز دريا كى رهد ؟\r\n( ( 2843 ) ) چون به مردى تو ز اوصاف بشر\r\nبحر اسرارت نهد بر فرق سر\r\n( ( 2844 ) ) اى كه خلقان را تو خر مىخوانده اى\r\nاين زمان چون خر بر اين يخ مانده اى\r\n( ( 2845 ) ) گر تو علامهء زمانى در جهان\r\nنك فناى اين جهان بين اين زمان\r\n( ( 2846 ) ) مرد نحوى را از آن در دوختيم\r\nتا شما را نحو محو آموختيم\r\n( ( 2847 ) ) فقه فقه و نحو نحو و صرف صرف\r\nدر كم آمد يا بى اى يار شگرف ( 1 ) \r\n( ( 2848 ) ) آن سبوى آب دانشهاى ماست\r\nو ان خليفه دجلهء علم خداست\r\n( ( 2849 ) ) ما سبوها پر به دجله مىبريم\r\nگرنه خر دانيم ما خود را خريم\r\n( ( 2850 ) ) آن عرب بارى بدان معذور بود\r\nكو ز دجله غافل و بس دور بود\r\n( ( 2851 ) ) گر ز دجله با خبر بودى چو ما\r\nاو نبردى آن سبو را جا به جا\r\n( ( 2852 ) ) بلكه از دجله اگر واقف بدى\r\nآن سبو را بر سر سنگى زدى\r\nآن سبوى تنگ پر ناموس و رنگ\r\nشد حجاب بحر آن را زن به سنگ\r\n\r\n","description":"","footnote":" ( 1 ) كم آمد اصطلاحى است كه در مرگ ارادى يا طبيعى به كار مىبرند . مقصود جلال الدين اين است كه بىپايگى علوم حرفه‌اى موقع مرگ ارادى ( گذشتن از نمودهاى ماده و حيات حيوانى ) يا مرگ طبيعى روشن خواهد شد . . ","page_name":" 346 ","page_number":349},
  {"content":"\r\n\r\n\r\n( ( 2841 ) ) محو مىبايد نه نحو اينجا بدان\r\nگر تو محوى بىخطر در آب ران\r\n\r\nبراى ساكن كردن گرداب اقيانوس ، مرفوع بودن فاعل و منصوب بودن مفعول چه اثرى دارد ؟\r\nبىنوا انسان ، اصلا مىدانى چه مىخواهى ؟ مىدانى كه براى خواسته هاى تو چه وسايلى لازم است ؟ مىدانى كه عبور از يك سيل خانمان برانداز نيروى زياد و شناورى مىخواهد ، نه دانش فيزيك و شناسايى خواص آب و نيروى فشار و تعيين سمت جريان سيل ؟ آيا مىدانى كه در گردابهاى مخوف زندگى قايق نجات تو غير از آن چند كلمهء اصطلاحى است كه براى خود فروشى يا در آوردن يك لقمه نان اندوخته‌اى ؟ چه قدر زيبا مىگويد ويكتور هوگو در آن موقع كه كشتى آن گروه به گرداب افتاده همه ساكنان كشتى كه چند دقيقه پيش گرگانى بودند ، همه چون ميش بىنوايى شده و هر يك باقى ماندهء لحظات عمر خود را مىشمردند « ناخدا پيش آن استاد كهنسال آمد و سلام كرد ، ولى اين پير مرد كه رداى استادان دانشگاه آكسفورد يا گوتينگ را در برداشت متوجه نشد و از جاى خود تكان نخورد ، دريا را با نظر علماى موج شناسى نظاره مىكرد ، گويى مىخواست بميان غرش آنها دويده چيزى به آنها ياد بدهد .\r\nدر عين استادى مشغول تطير بود ( فال نيك يا بد گرفتن ) بر گردابهاى فضل فروشى مىكرد ، « سپس آن استاد ديد از فضل فروشى به گردابها كارى ساخته نيست رو به ساكنان كشتى كرده و گفت » : به خود رحم كنيد ، مىگويم به زانو در آييد ، مىتوانيد به دعا متوسل شويد . اين گرگها بره شدند در ساعات خطرناك چنين تغييراتى نادر نيست ، وقتى تاريكى\r\n","description":"","footnote":"","page_name":" 347 ","page_number":350},
  {"content":"\r\n\r\nگور چهره مىنمايد براى مرد بىايمان آوردن ايمان كار مشكلى است ولى بىايمانى امكان ندارد .\r\nاين يكى از نمونه هاى بارزى است كه بىنهايت پائين بودن انسان را خوب نشان مىدهد كه در اقيانوس پهناور و در ميان گردابهاى هولناك زندگانى اندوخته هاى شخصيت خود را كه عبارت از چند كلمه در مسائل غير مربوط به چاره جويى در مهلكه زندگانى است به معرض نمايش در مىآورد و فضل فروشى مىكند .\r\n\r\n( ( 2843 ) ) چون به مردى تو ز اوصاف بشر\r\nبحر اسرارت نهد بر فرق سر\r\n\r\nسنگينى علايق مادى ما را نخواهد گذاشت كه با روح انسانى الهى بر آخرين قلهء جهان هستى سر بكشيم\r\nتشبيه بسيار زيبايى كه جلال الدين در مضمون بيت مورد بحث مىگويد فوق العاده جالب است .\r\nجهان اسرار آميز ما وراى طبيعت را به دريا تشبيه مىكند ، مىگويد : ما انسانها به جهت علايق حيوانى كه در اين خاكدان تيره دامن گير ما شده است مانند انسان زنده كه روى آب نمىتواند بماند در قعر اين درياى طبيعت فرو مىرويم و نمىتوانيم روى درياى اسرار آميز ما وراى طبيعت حركت كنيم . چرا ؟ براى اين كه زندگى ساختگى مادى ما را سنگين ساخته و به اعماق درياى طبيعت فرو مىبرد . ( 1 )  اما كسانى كه با محاسبهء دقيق و ارزيابى منطقى روحانى در اين علايق مادى مىنگرند نمىگذارند از اين علايق يك زندگانى ساختگى و در نتيجه آن سنگينى ايجاد شود كه او\r\n","description":"","footnote":" ( 1 ) مردى كه مىخندد ، ويكتور هوگو ، ج 1 ص 50 و 51 و 99 . . ","page_name":" 348 ","page_number":351},
  {"content":"\r\n\r\nرا از اعتلا به سطح عالى درياى هستى جلوگيرى كند .\r\nاين سبكبالى روح را كه جلال الدين در ابيات فوق اشاره مىكند يك حقيقت قابل مشاهده است . همهء ما مىبينيم اشخاصى كه در پديده هاى حيوانى زندگانى زندانى شده‌اند ، آن چنان داراى روح سنگينى هستند كه كوچكترين گامى فراتر از همان پديده هاى حيوانى را هم درك نمىكنند .\r\nآرى خدا نخواهد كه شخصيت انسانى در گل تيرهء خود پرستى فرو رود - زيرا هيچ نيرويى نمىتواند سر او را بلند كرده بگويد : نگاه كن بالاى سر تو ستاره‌اى هم وجود دارد ، كجا رسد كه گام بر روى ستاره نهاده آن آهنگ را بجويد كه خود همين ستاره و ميلياردها امثال آن تارهايى بس ناچيز در دستگاه ايجاد كنندهء آن آهنگ مىباشند .\r\nتفسير ابيات\r\nمرد نحوى در كشتى نشست « براى اين كه به قول معمولى نردبانى براى سپرى كردن راه طولانى در پيش پا بگذارد ، « يا براى فضل فروشى » رو به كشتيبان كرده گفت : تا كنون چيزى از نحو خوانده‌اى ؟ كشتيبان گفت : نه ، من نحو نخوانده‌ام . آقاى نحوى گفت نصف عمر تو بىخود به فنا رفته است .\r\nاين اظهار فضل آقاى نحوى كه به بروز جهل كشتيبان در علم نحو منجر شد كشتيبان را دل شكسته و ساكت ساخت . ناگهان طوفانى برخاسته كشتى را بگردابى انداخت . كشتيبان رو به نحوى كرده گفت : رفيق عزيزم ، شناورى در دريا را آموخته‌اى ؟ گفت : نه من شناگر نيستم .\r\nكشتيبان با تمام جديت و صراحت گفت : اى رفيق عزيز اكنون تمام عمر تو بر باد فنا مىرود - زيرا اين كشتى بگرداب هلاكتبارى افتاده است .\r\nدر اين هلاكتگاه بايستى عامل ثقل كالبد مادى را از خود دور كنى و در سطح دريا شناور شوى .\r\n","description":"","footnote":"","page_name":" 349 ","page_number":352},
  {"content":"\r\nآرى اين چنين است مسئلهء شناورى در اين جهان هستى ، آن فرد الهى كه ثقل علايق مادى را از خود دور ساخته است سبك بال گشته ، مىتواند در اين درياى بىكران هستى به شنا پرداخته در روى اين جهان هستى كه رو به مجاورت خدا است شنا كند . اما آن انسان بىنوا كه در زندگانى جز خور و خواب و خشم و شهوت حقيقتى براى او مطرح نشده است ، او يك زندگانى گرانبارى به دوش مىكشد كه نمىتواند با آن بار سنگين خود را در سطح درياى هستى براى مجاورت با خدا شناور كند .\r\nاى بىنوايى كه ديده گان تو را « خود طبيعى حيوانى » آن چنان پوشيده بود كه همه را خر مىدانستى و به كشتيبان مىگفتى : چون نحو نخوانده‌اى نصف عمرت به باد فنا رفته است ، اكنون نتيجهء آن پرستش « خود طبيعى حيوانى » خود را ببين ، كه چگونه مانند خر ناتوان در گل مانده‌اى . اگر چه علامهء زمان باشى ولى در اين اقيانوس شناگرى لازم است . گرداب نمىتواند به فضل فروشى تو حسابى در مقابل جريان قوانين ازلى باز كند . من اين مثال مرد نحوى را براى تعليم گذشتن از خود پرستى آوردم .\r\nنبايستى به پاره‌اى از علوم رسمى قناعت كرده بگويى : من كه فقه مىدانم ، من كه تمام علم اصول را حلاجى كرده‌ام ، من نحو مىدانم و صرف خوانده‌ام - زيرا خواهى ديد كه همهء آن چه را كه مىتواند روح انسانى شما را فرا بگيرد اين علوم نيست « اگر چه در حد اعلاى صورت براى انسانها مىباشند » اين علوم در آن هنگام كه جنبه حرفه‌اى را به خود بگيرند تو را از راه رفتن باز خواهند داشت و در آن هنگام كه واقعيت و هدف آنها را دريابى ، خواهى ديد كه اين علوم احتياج به آن روحانيت عالى دارند كه بدون آنها بىثمر خواهند بود .\r\nآن سبوى عرب را كه گفتم مانند دانشهاى ما است كه پر از اشتباهات و خطاها است چنان كه سبوى آن مرد عرب پر از آب شور بود .\r\nآن خليفه را هم كه گفتم منظورم يك تشبيه بود كه خدا مانند آن خليفه است كه ما مىخواهيم اين اندوخته هاى ناقص و آلودهء خود را به سوى او به عنوان هديه ببريم .\r\nآرى اگر ما خود را ناقص ندانيم عين نقص مىباشيم .\r\n","description":"","footnote":"","page_name":" 350 ","page_number":353},
  {"content":"\r\n\r\nتا فضل و عقل بينى بىمعرفت نشينى\r\nيك نكته ات بگويم خود را مبين كه رستى\r\n\r\nعذر عرب در اين بود كه او دجله را نديده بود و نمىدانست كه در بارگاه خليفه دجلهء خروشان و جوشان و موج زنان در جريان است .\r\nاصلا اگر آن عرب بىنوا اطلاعى از دجله داشت نه تنها سبو را پيش خليفه نمىبرد بلكه آن را بسنگى زده متلاشى مىساخت .\r\nاين سبوى تنگ و پر از آلودگىها ديده گان ما را گرفته و ما را از درياى رحمت علم الهى و عظمت بارگاه او غافل كرده است . چنين سبويى براى شكستن خوب است نه براى هديه بردن به سوى مقام ربوبى\r\n","description":"","footnote":"","page_name":" 351 ","page_number":354},
  {"content":"\r\n\r\nقبول كردن خليفه هديه را و عطاى بسيار فرمودن با كمالى بىنيازى از آن هديه\r\n\r\n( ( 2853 ) ) چون خليفه ديد و احوالش شنيد\r\nآن سبو را پر ز زر كرد و مزيد\r\n( ( 2854 ) ) داد بخششها و خلعتهاى خاص\r\nآن عرب را كرد از فاقه خلاص\r\nپس نقيبى را بفرمود آن قباد\r\nآن جهان بخشش و آن بحر داد\r\n( ( 2855 ) ) كه به وى ده اين سبوى پر ز زر\r\nچون كه واگردد سوى دجله اش ببر\r\n( ( 2856 ) ) از ره خشك آمده است و آن سفر\r\nاز ره دجله اش بود نزديكتر\r\nچون به كشتى در شنيد رنج راه\r\nخود فراموشش شود آن جايگاه\r\nهمچنان كردند و دادندش سبو\r\nپر زر و بردند تا دجله دو تو\r\n( ( 2857 ) ) چون به كشتى در نشست و دجله ديد\r\nسجده مىكرد از حيا و مىخميد\r\n( ( 2858 ) ) كاين عجب لطف آن شه وهاب را\r\nوين عجبتر كاو ستد آن آب را\r\n( ( 2859 ) ) چون پذيرفت از من آن درياى جود ؟\r\nآن چنان جنس دغل را زود زود\r\n( ( 2860 ) ) كلّ عالم را سبو دان اى پسر\r\nكاين بود از لطف و خوبى تا بسر\r\n( ( 2861 ) ) قطره‌اى از دجلهء خوبى اوست\r\nكآن نمىگنجد ز پرّى زير پوست\r\n( ( 2862 ) ) گنج مخفى بد ز پرى چاك كرد\r\nخاك را تابانتر از افلاك كرد\r\n( ( 2863 ) ) گنج مخفى بد ز پرى جوش كرد\r\nخاك را سلطان اطلس پوش كرد\r\n( ( 2864 ) ) ور بديدى قطره از دجلهء خدا\r\nآن سبو را او فنا كردى فنا\r\n( ( 2865 ) ) و آن كه ديدندش هميشه بىخودند\r\nبىخودانه بر سبو سنگى زدند\r\n( ( 2866 ) ) اى ز غيرت بر سبو سنگى زده\r\nآن سبو ز اشكست كاملتر شده\r\n( ( 2867 ) ) خم شكسته آب از آن ناريخته\r\nصد درستى زين شكست انگيخته\r\n( ( 2867 ) ) جزو جزو خم به رقص است و به حال\r\nعقل جزوى را نموده اين محال\r\n( ( 2869 ) ) نه سبو پيدا در اين حالت نه آب\r\nخوش ببين و اللَّه اعلم بالصواب\r\n\r\n","description":"","footnote":"","page_name":" 352 ","page_number":355},
  {"content":"\r\n\r\n( ( 2870 ) ) چون در معنى زنى بازت كنند\r\nپرِّ فكرت زن كه شهبازت كنند\r\n( ( 2871 ) ) پر فكرت شد گل آلود و گران\r\nز آن كه گل خوارى تو را گل شد چو نان\r\n( ( 2872 ) ) نان گل است و گوشت كمتر خور ازين\r\nتا نمانى همچو گل اندر زمين\r\nخاك مىخورديم عمرى در غذا\r\nخاك ما را خود آخر در جزا\r\n( ( 2873 ) ) چون گرسنه مىشوى سگ مىشوى\r\nتند و بد پيوند و بد رگ مىشوى\r\n( ( 2874 ) ) چون شدى تو سير مردارى شوى\r\nبىخبر چون نقش ديوارى شوى\r\n( ( 2875 ) ) پس دمى مردار و ديگر دم سگى\r\nچون كنى در راه شيران هم تگى ؟\r\n( ( 2876 ) ) آلت اشكار خود جز سگ مدان\r\nكمترك انداز سگ را استخوان\r\n( ( 2877 ) ) ز انكه سگ چون سير شد سركش شود\r\nكى سوى صيد شكارى خوش رود ؟\r\n( ( 2878 ) ) آن عرب را بىنوايى مىكشيد\r\nتا بدان درگاه و آن دولت رسيد\r\n( ( 2879 ) ) در حكايت گفته‌ايم احسان شاه\r\nدر حق آن بىنواى بىپناه\r\n( ( 2880 ) ) هر چه گويد مرد عاشق بوى عشق\r\nاز دهانش مىجهد در كوى عشق\r\n( ( 2881 ) ) گر بگويد فقه فقر آيد همه\r\nبوى فقر آيد از آن خوش دمدمه\r\n( ( 2882 ) ) ور بگويد كفر آيد بوى دين\r\nآيد از گفت شكش بوى يقين\r\nور بگويد كژ نمايد راستى\r\nاى كژى كه راست را آراستى\r\n( ( 2883 ) ) كف كژ كز بحر صافى خاسته است\r\nاصل صاف آن فرع را آراسته است\r\n( ( 2884 ) ) آن كفَش را صافى و محقوق دان\r\nهمچو دشنام لب معشوق دان\r\n( ( 2885 ) ) گشت اين دشنام نامطلوب او\r\nخوش ز بهر عارض محبوب او\r\n( ( 2887 ) ) از شكر گر شكل نانى مىپزى\r\nطعم قند آيد نه نان چون مىمزى\r\n( ( 2888 ) ) گر بت زرّين ببايد مؤمنى\r\nكى هلد او را پى سجده كنى ؟\r\nچون بيايد مؤمنى زرّين وثن\r\nمىنبگذارد و را بهر شمن\r\n( ( 2889 ) ) بلكه گيرد اندر آتش افكند\r\nصورت عاريّتش را بشكند\r\n( ( 2890 ) ) تا نماند بر ذهب نقش وثن\r\nچون كه صورت مانع است و راه زن\r\n( ( 2891 ) ) ذات زرّش ذات ربّانيت است\r\nنقش بت نقد زر عاريّت است\r\n\r\n","description":"","footnote":"","page_name":" 353 ","page_number":356},
  {"content":"\r\n\r\n( ( 2892 ) ) بهر كيكى تو گليمى را مسوز\r\nوز صداع هر مگس مگذار روز\r\n( ( 2893 ) ) بت پرستى گر بمانى در صور\r\nصورتش بگذار و در معنى نگر\r\n( ( 2894 ) ) مرد حجّى همره حاجى طلب\r\nخواه هندو خواه ترك و يا عرب\r\n( ( 2895 ) ) منگر اندر نقش و اندر رنگ او\r\nبنگر اندر عزم و در آهنگ او\r\n( ( 2896 ) ) گر سياهست و هم آهنگ تو است\r\nتو سپيدش دان كه هم رنگ تو است\r\nور سفيد است و و را آهنگ نيست\r\nزو ببر كز دل مر او را رنگ نيست\r\n( ( 2897 ) ) اين حكايت گفته شد زير و زبر\r\nهمچو فكر عاشقان بىپا و سر\r\n( ( 2898 ) ) سر ندارد كز ازل بوده است پيش\r\nپا ندارد با ابد بوده است خويش\r\n( ( 2899 ) ) بلكه چون آب است و هر قطره از آن\r\nهم سر است و پا و هم بىهر دوان\r\n( ( 2900 ) ) حاش للَّه اين حكايت نيست هين\r\nنقد حال ما و توست اين خوش بين\r\n( ( 2901 ) ) پيش هر صوفى كه او با فر بود\r\nهر چه آن ماضى است لا يذكر بود\r\nچون بود فكرش همه مشغول حال\r\nنايد اندر ذهن او فكر مآل\r\n( ( 2902 ) ) هم عرب ما هم سبو ما هم ملك\r\nجمله ما يؤفك عنه من افك\r\n( ( 2903 ) ) عقل را شو دان و زن اين نفس و طمع\r\nاين دو ظلمانى و منكر عقل شمع\r\n( ( 2904 ) ) بشنو اكنون اصل انكار از چه خاست\r\nز انكه كل را گونه گونه جزوهاست\r\n( ( 2905 ) ) جزو كل نى جزوها نسبت به كل\r\nنى چو بوى گل كه باشد جزو گل\r\n( ( 2906 ) ) لطف سبزه جزو لطف گل بود\r\nبانگ قمرى جزو آن بلبل بود\r\n( ( 2907 ) ) گر شوم مشغول اشكال و جواب\r\nتشنگان را كى توانم داد آب\r\n( ( 2908 ) ) ور تو اشكالى به كلَّى و حرج\r\nصبر كن كالصبر مفتاح الفرج\r\n( ( 2909 ) ) احتمى كن احتمى ز انديشه ها\r\nز انكه شيرانند در اين بيشه ها\r\nاحتماها مر داوها را سر است\r\nهضم دار و علت نو ديگر است\r\n( ( 2910 ) ) احتماها بر دواها سرور است\r\nز انكه خاريدن فزونى گر است\r\n( ( 2911 ) ) احتما اصل دوا آمد يقين\r\nاحتما كن قوّت جانت ببين\r\n( ( 2912 ) ) قابل اين گفتها شو گوش وار\r\nتا كه از زر سازمت من گوشوار\r\n\r\n","description":"","footnote":"","page_name":" 354 ","page_number":357},
  {"content":"\r\n\r\n( ( 2913 ) ) گوشواره چه كه كان زر شوى\r\nتا به ماه و تا ثريّا بر شوى\r\n( ( 2914 ) ) اولًا بشنو كه خلق مختلف\r\nمختلف جانند از يا تا الف\r\n( ( 2915 ) ) در حروف مختلف شور و شكى است\r\nگر چه از يك روز سر تا پا يكى است\r\n( ( 2916 ) ) از يكى رو ضدّ و يك رو متحّد\r\nاز يكى رو هزل و از يك روى جدّ\r\n( ( 2917 ) ) پس قيامت روز عرض اكبر است\r\nروز عرضش نوبت رسوايى است\r\n( ( 2919 ) ) چون ندارد روى همچون آفتاب\r\nاو نخواهد جز شب همچون نقاب\r\n( ( 2920 ) ) برگ يك گل چون ندارد خار او\r\nشد بهاران دشمن اسرار او\r\n( ( 2921 ) ) وان كه سر تا پا گلست و سوسن است\r\nپس بهار او را دو چشم روشن است\r\n( ( 2922 ) ) خار بىمعنى خزان خواهد خزان\r\nتا زند پهلوى خود با گلستان\r\n( ( 2923 ) ) تا بپوشد حسن آن و ننگ اين\r\nتا نبينى ننگ آن و رنگ اين\r\n( ( 2924 ) ) پس خزان او بهار است و حيات\r\nيك نماند سنگ و ياقوت زكات\r\n( ( 2925 ) ) باغبان هم داند آن را در خزان\r\nليك ديد يك به از ديد جهان\r\n( ( 2926 ) ) خود جهان آن يك كس است و او شه است\r\nهر ستاره بر فلك جزو مه است\r\nخود جهان كامل است و مفرد است\r\nنسخهء كل وجود او را بد است\r\n( ( 2927 ) ) پس همىگويند هر نقش و نگار\r\nمژده مژده نك همىآيد بهار\r\n( ( 2928 ) ) تا بود تابان شكوفه چون زره\r\nكى كنند آن ميوه ها پيدا گره\r\n( ( 2929 ) ) چون شكوفه ريخت ميوه سر كند\r\nچون كه تن بشكست جان سر بر كند\r\n( ( 2930 ) ) ميوه معنى و شكوفه صورتش\r\nآن شكوفه مژده ميوه نعمتش\r\n( ( 2931 ) ) چون شكوفه ريخت ميوه شد پديد\r\nچون كه آن كم شد شد اين اندر مزيد\r\n( ( 2932 ) ) تا كه نان نشكست قوّت كى دهد ؟\r\nتا شكسته خوشه ها كى مىدهد ؟\r\n( ( 2933 ) ) تا هليله نشكند با ادويه\r\nكى شود خود صحّت افزا در ريه ؟\r\n( ( 2934 ) ) اى ضياء الحق حسام الدين بگير\r\nيك دو كاغذ بر فزا در وصف پير\r\n\r\n","description":"","footnote":"","page_name":" 355 ","page_number":358},
  {"content":"\r\n\r\n\r\nآيه\r\n« إِنَّكُمْ لَفِي قَوْلٍ مُخْتَلِفٍ . يُؤْفَكُ عَنْه مَنْ أُفِكَ » 51 : 8 - 9 ( 1 ) \r\n( « شما اى ، مشركين مكه » در بارهء محمد گفتارهاى گوناگونى داريد و « از ايمانى كه پيغمبر شما را به سوى آن مىخواند » به سبب اعراض از آن « رسالت پيامبر » گروهى ساقط مىشوند . )\r\nروايت\r\nاز حديث قدسى نقل شده است كه خداوند مىفرمايد :\r\n« كنت كنزا مخفيا فاحببت ان اعرف فخلقت الخلق لكى اعرف » ( 2 )  ( من يك گنج پنهانى بودم خواستم شناخته شوم لذا مخلوقات را آفريدم تا شناخته گردم ) .\r\nاهل حديث در سند اغلب احاديث قدسى اشكال كرده‌اند . به اين جهت حديث مزبور را نمىتوان معتبر دانست . با در نظر گرفتن اين كه از نظر قواعد عربى هم كلمهء مخفى صحيح نيست - زيرا مادهء خفى لازم است و مفعول از آن ساخته نمىشود و به كتابهاى لغت كه از نظر وثوق كاملًا معتبر مىباشند رجوع كرديم ، حتى استعمال نادرى را نقل نكرده بودند . اين لغتها مورد مراجعهء ما بوده است :\r\nلسان العرب - ابن منظور قاموس - فيروز آبادى نهايهء - ابن اثير المنجد - الاب لويس معلوف تاج العروس - زبيدى صحاح - جوهرى\r\n","description":"","footnote":" ( 1 ) سوره الذاريات ، آيهء 9 و 10 . .  ( 2 ) مصباح الانوار ، ج 2 ص 405 ، سيد عبد اللَّه شير . . ","page_name":" 356 ","page_number":359},
  {"content":"\r\n\r\n\r\n( ( 2860 ) ) كل عالم را سبو دان اى پسر\r\nكان بود از لطف و خوبى تا بسر\r\n\r\nجهان به اين عظمت در مقابل اقيانوس بىكران الهى مانند يك سبو است\r\nجهان هستى با اين عظمت و زيبايى در مقابل عظمت خداوندى بلكه در مقابل عالم ملكوت او سبويى بيش نيست . اين ناچيزى دنيا را از دو راه مىتوان درك كرد :\r\nاول - با نظر به عظمت خود خداوند دوم - نظر به عظمت روح انسانى .\r\nهنگامى كه مفهوم خداوند در نظر جلوه مىكند ما كه داراى افكار معمولى هستيم او را آن حقيقت عاليه‌اى ، كه كميتهاى فوق العاده و كيفيتهاى بىپايانى آن را فرا گرفته است مجسم مىكنيم و نامش را خدا مىگذاريم .\r\nاين گونه تصورات غير از اين كه ما را از خدا دور كند نتيجه‌اى در بر نخواهد داشت . زيرا مقياس بزرگى او را از مقولات معمولى كه در طبيعت با آنها سر و كار داريم اخذ كرده‌ايم .\r\nبنا بر اين در موقع مقايسهء جهان هستى با خداوند نمىتوانيم بزرگى و عظمت او را دريابيم تا جهان هستى در مقابل او مانند يك سبوى ناچيز بوده باشد .\r\nولى هنگامى كه دل را به سوى او متوجه مىسازيم و مىخواهيم از اعماق قلب خدا را دريابيم احساس مىكنيم كه با وجودى روبه رو هستيم كه تمام جهان با عظمت هستى نه در مقابل او يك سبو است ، بلكه اصلا نمىتواند اظهار وجود نمايد . موجودات جهان در لحظات شهود در مقابل ديده گان ما مانند صور و نقشها و سايه ها چون شبحى خود را نشان داده ، سپس راه عدم را در پيش مىگيرند ، تا آن جا كه براى درك اين حقيقت كه جهان هستى وجود دارد ، بايستى از همان حالت شهودى پايين بياييم و خود\r\n","description":"","footnote":"","page_name":" 357 ","page_number":360},
  {"content":"\r\nرا در ميان اين جهان ببينيم .\r\nاما راه دوم كه عبارت است از نظر در عظمت روح انسانى :\r\nاگر توجه كنيم به اين كه يك فرد انسانى با رشد تدريجى كه در فعاليتهاى مغزى به دست مىآورد ، چگونه مىتواند جهان به اين عظمت را آن چنان محدود درك كند كه يك سوزن ناچيز را .\r\nانسان از مراحل اولى درك شروع مىكند و تدريجاً به درك جهان نائل مىشود . در اين مراحل هر يك از موجودات طبيعى مىتواند روح او را پر كند ، مانند اين كه روح او ظرفى است كه با انتقال صور اشياء خارجى به ذهن او پر مىشود ، ولى تدريجاً كه روح او گسترش بيشترى پيدا مىكند ، گويى ظرفيت زيادترى پيدا كرده در نتيجه مثلًا كوه ها را مىداند ، درياها را در ذهن خود تصور كند و ستارگان را در ذهن خود جاى مىدهد ، تا به جايى مىرسد كه تمام قلمرو جسم و جسمانيات را كه در پيرامون او قابل تماس با يكى از حواس او است در مىيابد . آن گاه به درون خود مراجعه مىكند و مىبيند . گويى در درون او چيزى وجود ندارد ، در صورتى كه همين شخص در مراحل اوليه تماس با جهان بيرونى با درك اندك موجودى خود را پر از معلوم مىديد و نمىتوانست معلومات ديگرى را در بارهء ساير موجودات به درون خويش منتقل سازد .\r\nاگر درست دقت كنيم خواهيم ديد كه : در هر دوران و در هر جامعه‌اى افراد فراوانى پيدا مىشوند كه در بارهء جهان هستى نظريات و اصول كلى را ابراز مىدارند اعم از اين كه غلط باشد يا صحيح ؟ مگر مكتبهاى فلسفى مىتوانند بدون پى ريزى يك عده اصول كليه در بارهء تمام جهان هستى تشكل صحيحى پيدا كنند ؟ از همه اين افراد بپرسيد آيا شما در درون خود بعد بىنهايت احساس مىكنيد ؟ آيا شما در درون خود ثقل يا هر واحد ديگرى را كه در مىيابيد با اضافه به يك واحد ديگر از همان مقياس است كه احتياج به ظرف بزرگترى دارد ؟ جواب همهء اين سؤالات منفى است .\r\nپس روح انسانى كه مىتواند به تمام جهان مشرف شده و آن را به اصطلاح معمولى\r\n","description":"","footnote":"","page_name":" 358 ","page_number":361},
  {"content":"\r\n\r\nدر گوشه‌اى از روح خويشتن قرار بدهد بدون اين كه احساس افزايش مادى كند ، عظمت خداوندى كه خود همين روح انسانى در مقابلاش بس ناچيز است در مقابل اين جهان هستى بزرگتر از اقيانوس در مقابل سبو خواهد بود .\r\nاين مطلب را كه جلال الدين در داستان پادشاه جحود و وزير حيله گرش تحت عنوان « بيان خسارت وزير در اين خدعه و مكر » چنين گفته است :\r\n\r\nبا چنان قادر خدايى كز عدم\r\nصد چو عالم هست گرداند بدم\r\nصد چو عالم در نظر پيدا كند\r\nچون كه چشمت را به خود بينا كند\r\nگر جهان پيشت بزرگ و بىبنيست\r\nپيش قدرت ذره‌اى ميدان كه نيست\r\n\r\nخلاصه مىتوان گفت : براى دريافت اين مسئله كه جلال الدين بيان مىكند كه تمام هستى در مقابل خداوند مانند يك سبو در مقابل يك دريا است ، كافى است كه به نمونهء كوچكى از عظمت خداوندى توجه كنيم ، اين نمونهء كوچك روح انسانى است كه جهانى را در گوشه‌اى از آن قرار مىدهد و ممكن است از كوچكى طرف توجه او هم قرار نگيرد .\r\nناصر خسرو قباديانى مىگويد :\r\n\r\nنفس ما بر آسيا كى پادشا گشتى چنين\r\nگرنه نفس مردمى از كل خويش اجزاستى\r\n( ( 2862 ) ) گنج مخفى بد ز پرى چاك كرد\r\nخاك را تابانتر از افلاك كرد\r\n\r\nآيا خدا يك گنج پنهانى بود كه براى شناساندن خود جهان را آفريد ؟\r\nچنان كه در بيان روايت گفتيم اين حديث كه :\r\n« كنت كنزا مخفيا فاحببت ان اعرف فخلقت الخلق لكى اعرف » .\r\n","description":"","footnote":"","page_name":" 359 ","page_number":362},
  {"content":"\r\n( من يك گنج نهانى بودم خواستم شناخته شوم پس مخلوقات را آفريدم تا شناخته گردم ) .\r\nاز نظر سند معتبر نيست و اكنون مىخواهيم در بارهء معناى حديث ، يك بررسى اجمالى داشته باشيم .\r\nمىگوييم : اولًا روشن است كه پيش از خلقت عوامل هستى چيزى در وجود نبود كه خداوند از آن چيز پنهان بوده باشد . بعضى از متكلمين به اين اعتراض چنين پاسخ داده‌اند كه مادهء « خفى » از اضداد است يعنى هم به معناى پنهان بودن است و هم به معناى آشكار شدن ، در اين روايت مقصود آشكار بودن خدا است ، يعنى خدا در آن موقعيت كه هنوز جهان را نيافريده بود آشكار بود و چون خواست آشكار بودن خود را به مخلوقاتش قابل درك بسازد آنها را آفريد تا ظهور خود را به آنها بفهماند ملاحظه مىشود كه اين تفسير با داشتن اشكال بزرگى كه ذيلا مطرح خواهيم كرد با كلمهء « كنز » نيز ناسازگار مىباشد - زيرا كنز كه به معناى گنج است با پنهان بودن مناسب است نه با آشكار بودن .\r\nاما اصل اشكال كه به هر صورت اين روايت را غير قابل قبول مىنماياند اين است كه آيا واقعاً شناخته شدن خدا مىتواند هدف و علت اساسى خلقت بوده باشد ؟ اگر هدف همين شناسايى خدا بوده باشد ، اولًا چنين معرفتى يا اصلا در افراد بشرى ايجاد نشده است ، يا همان افراد معدودى به دست آورده‌اند كه ما آنها را پيامبران و اولياء الله مىناميم ، حتى خود پيامبران هم در تكاپوى افزايش معرفت بوده‌اند ، چنان كه آيهء شريفه مىگويد :\r\n« وَقُلْ رَبِّ زِدْنِي عِلْماً » 20 : 114 « وَأَلْحِقْنِي بِالصَّالِحِينَ » 12 : 101 .\r\n( بگو خداوندا بر علم من بيافزا و مرا به نيكو كاران ملحق گردان ) همچنين روايتى به پيغمبر منسوب است كه گروه زيادى آن را نقل كرده‌اند كه در مقام مناجات با خدا چنين عرض مىكرده است كه :\r\n","description":"","footnote":"","page_name":" 360 ","page_number":363},
  {"content":"\r\n« ما عرفناك حق معرفتك و ما عبدناك حق عبادتك » .\r\n( تو را آن چنان كه شايستهء شناسايى بودى نشناختيم و آن چنان كه بايستى پرستش شوى نپرستيديم ) .\r\nثانياً فرض مىكنيم كه همين مقدار از شناسايى كافى باشد ، يعنى اگر چه در تمام جهان خلقت يك فرد هم او را بشناسد كافى به هدف او است . آيا شناسايى مجرد آن ارزش را دارد كه دستگاهى به اين عظمت آفريده شود ؟ آن چه كه به نظر مىرسد اين است كه از اگر اشكال سند حديث قطع نظر كنيم و همچنين مسئلهء خلاف قاعده بودن كلمهء « مخفيا » را كنار بگذاريم و نيز از خود « پنهان بودن » كه از نظر عقلى صحيح به نظر نمىرسد صرف نظر كنيم ، نهايت معنايى كه به نظر مىرسد اين است كه هدف از آفرينش شناسايى خداوند توام با گرايش به او بوده است و اين گرايش در آيهء شريفهء « وَما خَلَقْتُ اَلْجِنَّ وَاَلإِنْسَ إِلَّا لِيَعْبُدُونِ » 51 : 56 تصريح شده است .\r\n( من جن و انس را نيافريدم مگر اين كه مرا بپرستند ) .\r\nسپس اين مطلب را هم بايستى اضافه كرد كه اين شناسايى و اين گرايش هيچ گونه سودى به حال خدا نمىتواند داشته باشد ، بنا بر اين كلمهء « فاحببت ان اعرف » بايستى از معناى معمولى بر كنار شود - زيرا در معناى معمولى آن اين نتيجه وجود دارد كه خدا دوست داشت كه شناخته شود ، مانند اين است كه احتياجى داشته است كه او را بشناسند ، در صورتى كه اين احتمال در بارهء خداوند خطا است .\r\nچنان كه حسين بن على عليه السلام در دعاى عرفه عرض كند : « او بالاتر از اين است كه سودى از خود به خود برساند ، كجا رسد كه ما بتوانيم براى او سودى برسانيم . »\r\n","description":"","footnote":"","page_name":" 361 ","page_number":364},
  {"content":"\r\n\r\n\r\n( ( 2863 ) ) گنج مخفى بد ز پرى جوش كرد\r\nخاك را سلطان اطلس پوش كرد\r\n\r\nآيا خداوند از شدت عظمت مانند گنج نهانى بود كه لبريز گشته و موجودات را آفريده است ؟\r\nدر اين مسئله كه بروز اين جهان هستى چگونه از خدا سر زده است ، مطالب زيادى گفته شده است . گروهى از عرفا مىگويند :\r\n\r\nچون حق به تفاصيل و شئون گشت عيان\r\nمشهود شد اين عالم پر سود و زيان\r\nچون باز روند عالم و عالميان\r\nدر رتبهء اجمال حق آيد به ميان\r\nآن شاهد غيبى ز نهان خانهء بود\r\nزد جلوه كنان خيمه به صحراى وجود\r\nاز زلف تعينات بر عارض ذات\r\nهر حلقه كه بست دل ز صد حلقه ربود\r\nبحريست وجود جاودان موج زنان\r\nز ان بحر نديده غير موج اهل جهان\r\nدر ظاهر بحر و بحر در موج نهان\r\nسرّى است حقيقة الحقائق پنهان\r\n\r\nگروهى ديگر مىگويند :\r\n« عشق به ذات كه در خداوند موجود است ، او را به هيجان آورده از اين هيجان موجودات آفريده شده‌اند » .\r\nدستهء ديگرى مىگويند :\r\nاو كه فياض على الاطلاق است چگونه مىتواند در فيض بخشى خود بخل بورزد ؟ لذا براى ريزش فيض اين جهان هستى را آفريده است .\r\nبعضى ديگر از رابطهء عليت استفاده كرده مىگويند : چون خداوند متعال علت تامه است و علت تامه نمىتواند از معلول خود جدا شود ، لذا جهان را كه معلولات او است\r\n","description":"","footnote":"","page_name":" 362 ","page_number":365},
  {"content":"\r\nبه وجود آورده است .\r\nدر بارهء هر يك از اين نظريات مطالب بسيار مشروحى بيان كرده‌اند ، ولى هيچ يك از اين نظريات نتوانسته است از عهدهء سؤالات بسيار مهمى كه در بارهء آنها مطرح مىشود بر آيد . اغلب اين نظريات از ذوق معنوى سرچشمه مىگيرد با ملاحظهء اين كه بعضى از آنها هم تنها براى تفسير دوگانگى « خدا و موجودات » گفته شده است و در حقيقت براى چاره جويى از سؤالات كه در بارهء دوگانگى موجودات و خدا پيش مىآيد نظريات مزبور به ميان كشيده شده است . مثلًا اين سؤالات به آن نظرى كه مىگويد : خداوند مانند گنجى كه لبريز شود مخلوقات را آفريده است يا عاشقى كه به خود عشق بورزد و به هيجان بر آيد فعاليتى كرده است كه نتيجهء آن همين موجودات است ، اين سؤال پيش مىآيد كه آيا دليلى براى تعيين اين كه بايستى اين لبريز گشتن در زمان معينى باشد نه زمانهاى ديگر ، مثلًا ميلياردها ميليارد سال پيش نه يك سال جلوتر و نه يك سال عقبتر ؟ آيا اين حالت لبريز گشتن يا هيجان عشقى كه به او روى داده است از مقولهء كمال بوده يا نقص يا هيچ يك ؟ اگر اين حالت عارضى كمال بوده است ، معلوم مىشود كه خدا پيش از آن حالت ناقص بوده و احتياج به چنين حالى داشته است و اگر حالت مزبور نقص بوده است ، چگونه خداوندى كه ما فوق تمام كمالات است رو به نقص رفته است ؟ و اگر مسئلهء نقص و كمال مطرح نبوده است و هر دو حال مساوى است دليل انتخاب حال دوم چيست ؟ و اگر گفته شود كه : هيچ يك از اين مسائل مطرح نيست ، بلكه آن چه كه واقعيت دارد اين است كه خداوند اين موجودات را از خود ابراز نموده است ، در اين موقع مىتوان گفت : وجود جهان هستى در مقام ربوبى عالىترين وجودى بوده است كه مىتوان تصور كرد ، چه علتى داشته است كه اين وجود تنزل كند و در شكل ماده و شئون آن نمودار شود ؟\r\n","description":"","footnote":"","page_name":" 363 ","page_number":366},
  {"content":"\r\n\r\nخلاصه چنان كه گفتيم ، نظرياتى از آن قبيل كه ذكر كرديم نمىتواند مشكلات موجوده در استناد جهان به ذات خدا را بر طرف كند . اين مسئله را به طور اختصار در گذشته و مشروحاً در مباحث آينده متذكر خواهيم شد .\r\n\r\n( ( 2867 ) ) خم شكسته آب از آن ناريخته\r\nصد درستى زين شكست انگيخته\r\n\r\nساده لوحان گمان مىكنند « خود طبيعى » را شكستن از بين رفتن است در صورتى كه شكستن « خود طبيعى » عالىترين درست شدن را در دنبال دارد\r\nجهانى كه ما در آن زندگانى مىكنيم داراى هزاران ماده و صورت و روابط ميان آنها و تركيبات و اجزاء مىباشد .\r\nاين موجودات همواره در حال تجزيه و تلاشى و تأليف و تركيب به سر مىبرند . عظمت و حقارت اين تجزيه و تركيبها به طور كلى نسبى هستند و ما نمىتوانيم هر تجزيه را فساد و هر تركيب را هستى عالىتر فرض كنيم .\r\nدانه ها در زير خاك تا تجزيه نشوند و به اصطلاح منفى نگردند ، به ريشه و ساقه و برگ و گل مبدل نخواهند گشت .\r\nچنان كه غذاهايى را كه انسانها مىخورند تا در معدهء آنان تجزيه نگردد بلكه از موجوديت نيفتد مبدل به گوشت و خون و سلولهاى انسانى نخواهد گشت . پس هر تجزيه‌اى دليل فساد مطلق نيست ، بلكه چنان كه بينيم بايستى تركيباتى را كه پس از آن تجزيه بوجود خواهد آمد در نظر بگيريم .\r\nبه همين جهت است كه در موجود انسانى تجزيه هايى كه خواه در اجزاء درونى و خواه در اجزاء برونى صورت مىگيرد مىتواند مقدمهء تركيبات عالىترى گردد ، بلكه\r\n","description":"","footnote":"","page_name":" 364 ","page_number":367},
  {"content":"\r\n\r\nاگر معناى حركت و تحول دائمى را در اجزاء عالم هستى دقت كنيم ، خواهيم ديد اين كه :\r\n\r\nهر نفس نو مىشود دنيا و ما\r\nبىخبر از نو شدن اندر بقا\r\nعمر همچون جوى نو نو مىرسد\r\nمستمرى مىنمايد در جسد\r\n\r\nبدون نفىهايى كه اثباتهايى را در دنبال دارد و همچنين بدون اثباتهايى كه نفىهايى را پى ريزى مىكند امكان پذير نخواهد بود .\r\nنهايت امر اين است كه اشخاص ساده لوح و آنان كه در ظواهر و نمودهاى جهان هستى غوطه ور شده‌اند ، گمان مىكنند كه اين تجزيه ها و تركيبات به همين شكلى كه در قلمرو هستى ديده مىشوند پايان مىپذيرند و نمىدانند كه تركيبات عالىترى در جهان هستى مخصوصاً در موجوديت انسانى صورت مىبندد كه انسان را تا مقام تشبه به خدا مىرساند .\r\n\r\n( ( 2868 ) ) جزو جزو خم به رقص است و به حال\r\nعقل جزوى را نموده اين محال\r\n\r\nچگونه عقل جزوى مىتواند نشاط و هيجان جهان هستى را دريابد ؟\r\nعقل جزيى كه دائماً سر و كارش با نمودهاى كمى و كيفى و استنتاجات مربوط به محصول حواس ظاهرى است چگونه مىتواند آهنگ جهان هستى را شنيده به رقص و پاى كوبى آنها گوش فرا دهد ؟ بىچاره آن عقلى كه به جاى اين كه حواس را تعديل يا حد اقل آنها را به محدوديت فعاليتشان آگاه بسازد ، خود نيز فريب آنها را خورده و هر حقيقتى را كه از مقابل حواس دور مىشود و حواس به آنها دسترسى ندارد منكر مىشود . به طور حتم حواس انسانى نمىبيند كه در اين جهان چه مىگذرد ؟ آيا حواس انسانى از حقيقت اشياء خبر دارد ؟\r\n","description":"","footnote":"","page_name":" 365 ","page_number":368},
  {"content":"\r\nآيا حواس انسانى مىداند كه چگونه مىشود با اين كه خود در حركت و تحول است ، با اين حال اشياء را به درون انتقال مىدهد و آن اشياء به عنوان واحدهايى معين ثابت جزء معلومات در مىآيند ؟ به عبارت روشنتر علوم طبيعى و فلسفه اتفاق دارند كه تمام اجزاء جهان مادى در حركت و تحول است . بسيار خوب ، يكى از اين اجزاء متحرك چشم انسانى است ، مثلًا اگر فرض كنيم كه تمام اجزاء مربوط به چشم انسانى در حركت و تحول است و اين اجزاء حالت ثباتى ندارد ، چگونه مىتواند مثلًا شكل ماه را به ذهن ما منتقل بسازد ، در صورتى كه فرض شده است كه خود ذهن هم در حال حركت است - زيرا آن جزء از چشم يا ذهن كه با يك جزء از موضوع خارجى تماس گرفت در كمتر از لحظه‌اى يعنى پيش از آن كه فعاليت چشم در بارهء آن موضوع تمام شود تحول يافته است و جزء بعدى از وسيلهء درك كه به وجود آمده آن جزء قبل از موضوع را نديده است ، چنان كه جزء بعدى موضوع را هم نخواهد ديد .\r\nآيا حواس ما اين معما را حل كرده است ؟ آيا حواس ما جاذبيتهاى جزئى يا جاذبيت كيهانى را ديده است ؟ آيا حواس ما از درون خود انسان با خبر است ؟ آيا يك فعاليت جزئى درون انسانى را از ميان فعاليتهاى بىنهايت مىتوان بيرون كشيد و با آن تماس گرفت ؟ خلاصه آيا حواس ما تعقل و انديشه و هوش و حافظه و تجسيم و كيفيتهاى شگفت انگيز روح را در حال اختيار و غير اختيار و ميليونها از اين فعاليتهاى جزئى و كلى درون را ديده است ؟ پس فعاليت حواس انسانى بسيار محدود است ، آن عقل انسانى خام است كه با اين كه محدوديت را مىبيند ، باز از همين حواس تبعيت كرده مىگويد : كو و كجاست آن تركيبات عالىترى كه پس از اين تجزيه ها به وجود مىآيند ؟ كو آن آبادىها كه پس\r\n","description":"","footnote":"","page_name":" 366 ","page_number":369},
  {"content":"\r\n\r\nاز اين تخريبات طبيعى بنا خواهند شد ؟ اين در حقيقت عقل نيست بلكه سد راه انسانها به سوى تكامل مىباشد .\r\n\r\n( ( 2880 ) ) هر چه گويد مرد عاشق بوى عشق\r\nاز دهانش مىجهد در كوى عشق\r\n\r\nانسان هر اندازه هم بخواهد وضع شخصيت خود را پنهان بدارد بالاخره همان وضع را كه شخصيت دارد آشكار خواهد ساخت\r\nرنگهايى كه شخصيت ما را رنگ آميزى مىكند انواع گوناگونى دارد : پاره‌اى از اين رنگها آن چنان قوى نيست كه بتواند شخصيت را به خود جلب كند ، به طورى كه بتواند كه تمام واحدهاى درونى را اشغال كند ، اين گونه رنگ آميزىها ممكن است با مهارت يك انسان نه تنها براى مدتها بلكه براى ابد هم پنهان بماند و انسان آنها را آشكار نسازد .\r\nگروه ديگرى از پديده ها است كه در درون ما وارد مىشوند و آن چنان شخصيت ما را تحت تأثير قرار مىدهند كه گويى يكى از اجزاء شخصيت ما همان پديده است .\r\nگاهى بعضى از پديده ها تمام شخصيت ما را تحت تصرف قرار مىدهد ، به طورى كه پنهان ساختن آن پديده مانند پنهان كردن خود روح و شخصيت مىباشد .\r\nيكى از اين پديده ها عشق است . عشق در روح انسانى چنان تأثير مىكند كه گويى روح ديگرى كه تنها از عشق تشكيل شده است در درون انسانى به وجود آمده است و چنان كه در مباحث عشق در جزء اول از دفتر اول گفتيم : عشق عينك ديگرى به ديده گان عاشق مىزند كه نه تنها آن عينك در تمام زندگانى او به ديده گانش زده شده است ، بلكه بدون آن عينك جهان براى او مفهومى نخواهد داشت .\r\nبنا بر اين مرد عاشق اگر داراى عشق حقيقى بوده باشد نمىتواند آن را در همه\r\n","description":"","footnote":"","page_name":" 367 ","page_number":370},
  {"content":"\r\nحال و از همه كس پنهان بدارد ، اين است كه جلال الدين مىگويد :\r\n\r\n( ( 2880 ) ) هر چه گويد مرد عاشق بوى عشق\r\nاز دهانش مىجهد در كوى عشق\r\n\r\nالبته جلال الدين مىگويد : اين بوى عشق تنها در كوى عشق از دهانش مىجهد و شايد مقصودش شدت اظهار عشق است كه در كوى عشق صورت مىگيرد ، اما با نظر به ماهيت عشق و شخصيت عاشق ، او در همه حال عاشق است و شخصيت عاشقانه خود را همراه دارد ، كالبد مادى انسان با تمام اجزايش تحت تصرف شخصيت است ، چگونه مىتواند راهى را انتخاب كند كه شخصيت در سمت متضاد آن است ؟ خود جلال الدين هم در ابيات گذشته صراحتاً گفته بود :\r\n\r\nعشق خواهد كاين سخن بيرون بود\r\nآينه غماز نبود چون بود ؟\r\n\r\nبيت بعدى هم شاهد همين معنا است كه بيان كرديم - زيرا مىگويد :\r\n\r\n( ( 2881 ) ) گر بگويد فقه فقر آيد همه\r\nبوى فقر آيد از آن خوش دمدمه\r\n( ( 2882 ) ) ور بگويد كفر آيد بوى دين\r\nآيد از گفت شكش بوى يقين\r\n\r\nاو اگر در بارهء فقه كه مسائل حقوقى و اجتماعى را هم مطرح مىكند سخن گويد ، بوى زهد و اعراض از دنيا در كلماتش آشكار مىشود .\r\nاگر در حال عشق مطلبى گويد كه ظاهرش كفر بوده باشد ، رايحهء ايمان از آن كلمهء كفر منتشر مىگردد .\r\nدرست دقت كنيد جلال الدين در اين اصل مخصوصاً با مثالهايى كه متذكر شده است عالىترين مطلب را بيان مىكند .\r\nاين اصل را مىتوان در كتاب نهج البلاغه امير المؤمنين عليه السلام به روشنى كامل مشاهده كرد ، اين كتاب در بارهء موضوعات گوناگون سخن مىگويد :\r\nتوحيد و به طور كلى مسائل الهيات .\r\nزير بناهاى حقوق و اقتصاد اسلامى .\r\nجنگها و ميدانهاى خونين آنها .\r\nزهد و تقوى و اعراض از دنيا و نپرستيدن آن .\r\n","description":"","footnote":"","page_name":" 368 ","page_number":371},
  {"content":"\r\nتهديد مىكند .\r\nبشارت مىدهد .\r\nمسائل سياسى و اجتماعى مربوط به سياست را مطرح مىكند .\r\nداستان مىسرايد .\r\nاخلاقيات مىگويد .\r\nروز رستاخيز را مجسم مىكند .\r\nكيفر و پاداش در سراى جاودانى را گوشزد مىكند .\r\nوقايع بزرگ تاريخ را باز گو مىكند .\r\nپيش گويىها دارد .\r\nموجوديت انسان را در اين جهان زندگى تعريف مىكند .\r\nقيافه هاى گوناگون انسان را در جهان هستى را نمودار مىسازد .\r\nولى با اين حال همهء اين گفتارهاى گوناگون با يك سبك و از يك دل بر آمده است كه آن دل تنها يك رو دارد و آن رو هم به سوى بارگاه الهى است و به تعبير جلال الدين همهء اين مسائل گوناگون عطر عشق منتشر مىكند .\r\nاين داستان را در كتب معتبرهء اسلامى نقل كرده‌اند كه : در دوران جنگ صفين روزى يكى از سربازان پيش على عليه السلام آمده در بارهء توحيد از او پرسيد ، شخصى در آن جا بود گفت :\r\nمگر نمىبينى كه امير المؤمنين مشغول جنگ و ادارهء آن است ؟ اين وقت براى سؤال تو مناسب نيست .\r\nامير المؤمنين عليه السلام فرمود : بگذار سؤال خود را بگويد ، مگر براى چه و كدامين علت ما با اين قوم در حال جنگ و پيكار هستيم ؟ ملاحظه مىشود كه شخصيت امير المؤمنين عليه السلام آن چنان رنگ الهى به خود گرفته بود كه حتى ميدان جنگ براى او با محراب عبادت و انديشه در الهيات تفاوتى نداشت .\r\n","description":"","footnote":"","page_name":" 369 ","page_number":372},
  {"content":"\r\nنكتهء ديگرى را كه گروهى از مفسرين نهج البلاغه متوجه شده‌اند ، اين است كه با اين كه محتويات نهج البلاغه فوق العاده متنوع است ، با اين حال در هر يك از موضوعات كه امير المؤمنين عليه السلام سخن مىگويد ، گويى تمام زندگانى على عليه السلام در همان موضوع سپرى شده است .\r\nمثلًا هنگامى كه در زهد و تقوا صحبت مىكند ، مانند اين است كه على عليه السلام هرگز دست به اين دنيا نيالوده و گويى زندگانى او بيگانه از اين دنيا سپرى شده است . هنگامى كه در كشور دارى سخن مىگويد ، گويى : اين مرد تمام عمر خود را در زمامدارى گذرانيده و هيچ وقت يك فرد عادى نبوده است و غير از زمامدارى شغل ديگرى نداشته است .\r\nموقعى كه در الهيات سخن مىگويد ، گويى : على عليه السلام در زندگانى خود به جز غوطه ور شدن در الهيات به كار ديگرى نپرداخته است . با اين كه تمام موضوعات در نظر على عليه السلام در آخرين درجهء جديت نمودار مىشود ، با اين حال آن موضوعات بوى ديگرى دارد و طعم ديگرى .\r\nبا نظر به اين نكته ، اين كه جلال الدين مىگويد : مرد عاشق اگر فقه گويد ، زهد از او درك مىشود ، اگر كفر بگويد ، بوى دين از آن استشمام مىشود ، مورد تأمل قرار مىگيرد - زيرا هنگامى كه عشق درجات مجازى را سير كرد و به نهايت اوج و اعتلاى خود رسيد كه همان درجهء عشق افلاطونى بوده باشد و بقول معروف عشق مطلق به معشوق مطلق حاصل آمد ، در اين صورت واقعيات را چنان كه هستند درك و ابراز خواهد داشت چون شخصيت در عشقهاى مجازى باخته مىشود نه در عشق حقيقى ، و در عشق حقيقى شخصيت به حد تكامل رسيده با واقعيات به طور مستقيم و بدون خود باختگى تماس مىگيرد ، لذا نه اشتباه مىكند و نه خطا . بلى ، چيزى كه مىتوان گفت اين است كه : ممكن است عاشق مطلق به جهت بيم از كوته نظرى مردم نتواند واقعيات را آن چنان كه هستند ابراز بدارد .\r\n","description":"","footnote":"","page_name":" 370 ","page_number":373},
  {"content":"\r\n\r\n\r\n( ( 2883 ) ) كفّ كژ كز بحر صافى خاسته است\r\nاصل صاف آن فرع را آراسته است\r\n\r\nبه ظواهر زشت و ناگوار منگريد - زيرا همه از يك حقيقت زيبا سرچشمه مىگيرد\r\nانسانها براى خود مفاهيمى در بارهء زيبايى و زشتى و راست و كج و نيك و بد ساخته و با اين مفاهيم ساختگى در مشكلات بىپايان خود را غوطه ور ساخته‌اند ، چنانچه در مثل معروف گفته مىشود : شعرهايى گفته و در قافيهء آن درمانده‌اند .\r\nبه نظر مىرسد مشكلترين قافيه‌اى را كه بشر براى خود آماده ساخته و آن را تحت تعقيب قرار مىدهد ، بلكه بتواند در همان قافيه غزل بىنهايت خود را بسرايد قافيه نقص و كمال است .\r\nمىتوان گفت : حتى اولين مصرع را هم نتوانسته است با اين قافيه ترتيب دهد .\r\nاگر يك انسان يك چشمى به دنيا بيايد ، مىگوييم : زشت است و ناقص است ، اگر يك پاى او لنگ بود ناقص است ، اما كمالى كه ما توقع داريم در دوران كودكى مطرح نيست - زيرا در آن دوران همين كه داراى اعضا معمولى و سالم بود ، مىگوييم : كودك معتدل است . پس از دوران كودكى هنگامى كه مسئله انديشه و هوش و ساير نيروهاى درونى بروز كرد ، موضوع داورىهاى ما قرار مىگيرد .\r\nچيزى كه در بارهء قضاوت در موضوع نقص و كمال مطرح نيست مسئلهء آگاهى و معلومات لازم و كافى است ، ما همان گونه كه از يك چشم داشتن انسان ناله كرده و آن را نقص مىناميم ، اختلالات مغزى و كبدى را نيز كه ناشى از مىگسارى است نقص مىناميم . اگر مىگسارى كنيم و كبد از بين برود و سلولهاى عقل را در هر بار دو هزار از دست بدهيم ، در نتيجه نه تنها زندگانى بلكه براى جهان هستى يك اصل هم نتوانيم بپذيريم ، مىگوييم : اين چه ساختمان مغزى است . اصلا مغز ما هنوز ناقص است و\r\n","description":"","footnote":"","page_name":" 371 ","page_number":374},
  {"content":"\r\nچرا خداوند يك سازمان ناقص بوجود آورده و از اين مغز ناقص نتايج كامل را توقع دارد ؟ ما يك موجود انسانى را حد متوسط ساخته‌ايم كه ثروت قارون و جمال يوسف و عدالت على بن ابى طالب عليه السلام و عمر نوح و لشكر كشى ناپلئون مختصات او را تشكيل مىدهد ، اگر افراد انسانى داراى مزاياى بالاتر از اينها بود كامل است و اگر يكى از مزاياى مزبوره را نداشت ناقص است ، آن گاه شروع مىكنيم به پندار بافى در بارهء نقص و كمال و عدالت خداوندى و غير ذلك .\r\nچون اين مسئله ( نقص و كمال ) يكى از با عظمتترين مسائل انسانى است و شايد به جرأت بتوان گفت كه در مسائل انسانى مسأله‌اى به اين عظمت وجود ندارد ، لذا اين بحث را به بررسى دفتر دوم مثنوى موكول مىكنيم كه تا حدود توانايى خويش مشروحاً مطرح بسازيم .\r\nتنها اينجا يك اصل را متذكر مىشويم و آن اين است كه هر چيزى در اين جهان به قول جلال الدين كج و پيچيده به نظر ما جلوه كند ، بايستى بدانيم كه در پشت پردهء جهان هستى در بارهء اين راست و كجها و زشت و زيباها قوانين و محاسبات ديگرى مطرح است و همهء آن قوانين و محاسبات با نظارت خداوند انجام مىگيرد .\r\n","description":"","footnote":"","page_name":" 372 ","page_number":375},
  {"content":"\r\n\r\n\r\n( ( 2896 ) ) گر سياه است و هماهنگ تو است\r\nتو سپيدش دان كه هم رنگ تو است\r\nور سفيد است و و را آهنگ نيست\r\nزو ببر كز دل مر او را رنگ نيست\r\n\r\nبدون ايده آل اعلى اتحادى ميان انسانها قابل تصور نيست\r\nبراى هماهنگ ساختن انسانهاى روى زمين سخنها گفتند ، شعرها سرودند ، توصيه ها كردند ، اعلاميهء جهانى حقوق بشرى نوشتند ، خطابه ها خواندند . خلاصه براى اثبات اين كه افراد بشرى همه اعضاى يك پيكرند چه سخنها كه نگفتند و چه عملها كه نكردند .\r\nبا اين همه باعث شرمسارى است كه بگوييم : حتى كوچكترين گامى هم از نظر عمل در اين راه برداشته نشد . ولى چه بايد كرد ؟ واقعيات با شرمسارى و خجلتهاى ما قابل تغيير نيست .\r\nآرى اى دوستان عزيز هيچ يك از آن اشعار و سخنرانيها و اعلاميه ها به جايى نرسيده است .\r\nباز سياه سياه است و سفيد سفيد . غربى مىگويد تو شرقى هستى و عقب مانده‌اى ، شرقى مىگويد : تو غربى هستى و غربى براى خود اصلى در زندگانى ندارد ، نيرومند به ناتوان مىگويد : تو دنبال من بيا ، ناتوان مىگويد تو ستمكارى ، عالم مىگويد : تو نادانى و تمام مزاياى زندگى از آن من است ، نادان مىگويد : اين شما دانايان هستيد كه آتش به سر انسانها ريخته‌ايد و . . . به طور كلى نمىتوان دو طبقه يا دو صنف از انسانها را پيدا كرد كه يكديگر را عضو يك پيكر بدانند .\r\nاين تلاش و گسيختگى از كجا سرچشمه مىگيرد ؟ و آيا پايانى براى آن مىتوان تصور كرد ؟\r\n","description":"","footnote":"","page_name":" 373 ","page_number":376},
  {"content":"\r\nپاسخ اين دو سؤال آسان است ، آرى آن چنان آسان است كه حتى براى كودك هم مىتوان قابل درك ساخت .\r\nپاسخ سؤال اول اين است كه اينان خود را در هدف زندگى يكى نمىدانند . اينان هنوز خود را از پرتگاه تنازع در بقا و دستورات ماكياولى نتوانسته‌اند كنار بكشند . با اين دستورات كه تمام جوامع بشرى مانند يك رسالهء علميه در آغوش گرفته‌اند و در اين پرتگاه كه نام آن را بهشت آرمانهاى تمدن نهاده‌اند با يكديگر گلاويز هستند ، متلاشى و گسيخته خواهند ماند .\r\nپاسخ سؤال دوم نيز بسيار آسان است ، اين پاسخ مىگويد : مادامى كه بشر براى خود يك ايده آل به دست نياورده و همهء آنها همان ايده آل را براى خويش ايده آل نمىدانند اينان گسيخته و در حال تلاشى زندگى خواهند كرد .\r\nداشتن يك ايده آل مشترك با پيوستگى و اتحاد چه ارتباطى دارد ؟ اين ارتباط بسيار روشن است - زيرا با نظر به وضع طبيعى و روانى افراد انسانى اختلاف به حدى است كه با هيچ وسيله‌اى نمىتوان آنها را يكى كرد ، مگر اين كه تمام افراد انسانى از بين بروند و يك انسان ديگر ساخته شود مىگويند : فردريك نيچه همچنين مطلبى را در يك مقاله نوشته بود كه مورد باز خواست قضاوت قرار گرفت .\r\nاز طرف ديگر اگر عوامل اختلاف در وضع روانى و طبيعى انسانها منحصر بود ، باز با يك عده اصول مربوطه مىتوانستند يكديگر را بشناسند ، ولى روشن است كه مسئله تنها در اين اختلاف نيست ، بلكه هزاران اختلافهاى ساختگى را در ميان بشر براى رسيدن به هوى و هوسهاى حيوانى رواج داده‌اند ، به حدى كه به شكل قوانين و سنتهاى جاريه در آمده‌اند .\r\nبراى چاره جويى جز تحقيق ايده آلهاى نسبى كه بيك ايده آل اعلى برسد و همهء انسانها در بارهء آن ايده آل شركت داشته باشند وجود ندارد . اين كه مىگوييم : وجود ندارد ، نمىخواهيم يك جملهء ادبى خوشايند بگوييم ، به طور قطع راه ديگرى پيش پاى بشر ديده نمىشود .\r\n","description":"","footnote":"","page_name":" 374 ","page_number":377},
  {"content":"\r\n\r\nايده آل است كه شخصيتهاى انسانى را به يك نقطه و به يك هدف متوجه ساخته آنها را با كمال اختلافى كه دارند متحد مىسازد .\r\nتمام اوراق تاريخ را ورق بزنيم با اين اصل روبه رو مىشويم كه افراد بشرى هرگز و با هيچ وسيله‌اى جز شركت در ايده آل هماهنگ نشده‌اند .\r\nاين است كه جلال الدين با تمام صراحت مىگويد : اين اختلافات بدون هماهنگى در ايده از بين نخواهد رفت . اگر در يك ايده اتحاد داشته باشيد سياه و سفيد ، آقا و خدمتگزار ، كارگر و كارفرما ، تفاوتى نخواهند داشت ، بالعكس اگر هماهنگى وجود نداشته باشد اگر همهء انسانها از تمام جهات طبيعى و روانى هم شكل بوده باشند باز شخصيتهاى آنها سمتهاى مختلفى را انتخاب خواهند كرد .\r\n\r\n( ( 2904 ) ) بشنو اكنون اصل انكار از چه خاست\r\nز ان كه كل را گونه گونه جزوهاست\r\n( ( 2905 ) ) جزو كل نى جزوها نسبت به كل\r\nنى چو بوى گل كه باشد جزو گل\r\n\r\nرابطهء جزوى و كل كه در بارهء خدا و موجودات مىگوييم ، غير از رابطهء جزء و كل معمولى مىباشد\r\nجلال الدين در بيت پيش گفته است :\r\n\r\n( ( 2903 ) ) عقل را شو دان و زن اين نفس و طمع\r\nاين دو ظلمانى و منكر عقل شمع\r\n\r\nپس از توجه به مضمون بيت فوق اين سؤال مطرح مىشود كه با اين كه عقل و نفس مانند ساير موجودات هستند و نسبت ساير موجودات به خدا نسبت جزء با كل است چگونه عقل و نفس را كه مانند « نور و ظلمتاند » به منزلهء اجزاء يك كل مىباشند ؟ آن كل كه بسيطترين حقايق است نه قابل تركيب از اجزاء است و نه پديده هاى زشت را\r\n","description":"","footnote":"","page_name":" 375 ","page_number":378},
  {"content":"\r\nمىتوان به دو نسبت داد ؟ در پاسخ اين سؤال مىگويد : انكار جزء و كل از اين جهت است كه گمان مىكنند نسبت اين حقايق به كل نسبت اجزاء معمولى به كل خويش مىباشد ، در نتيجه خدا از آن قبيل كل مىباشد كه داراى اجزاء ظلمانى و نورانى است ، ولى بايستى توجه داشت كه اين جزء و كل كه ما مىگوييم ، مانند ساير اجزاء و كلهاى معمولى نيست كه اشكال فوق لازم آيد - زيرا مقام شامخ الهى از هر گونه تركب مبرا است و مانند بوى گل نيست كه يكى از اجزاء كل بوده باشد ، بلكه مانند لطف و زيبايى سبزه است كه جزء لطف گل مىباشد و همچنين مانند ترانهء بلبل است كه جزو جنبهء خوانندگى بلبل است .\r\nاين مطلب اگر چه اشكال تركب را بر مىدارد ، ولى بالاخره اين مشكل به جاى خود مىماند كه چگونه از منبع خير ظلمات نفس و طمع و ساير زشتىها صادر مىشود لذا جلال الدين مىگويد : اگر در اين باره بخواهم به طور تفصيل مشغول بيان اشكال و جواب شوم نمىتوانم به حقايقى بپردازم كه تشنگان را سيراب كنم ، ولى براى پاسخ به سؤال فوق گروهى اين نظريه را انتخاب كرده‌اند كه بدىها و زشتىها امور وجودى نيستند كه خدا آنها را آفريده باشد ، بلكه شرور و پليدىهايى كه در طبيعت ديده مىشوند امور عدمى هستند ، آن چه كه خدا آفريده است وجود است و نور .\r\nگروه ديگرى مىگويند : اگر چه شرور و پليدىها را خدا آفريده است ، ولى اين شرور در مقابل خيرات بسيار اندك و ناچيز مىباشند ( شر قليل و خير كثير ) و اين عقيدهء خيام است .\r\n","description":"","footnote":"","page_name":" 376 ","page_number":379},
  {"content":"\r\n\r\n\r\n( ( 2909 ) ) احتمى كن احتمى ز انديشه ها\r\nز انكه شيرانند در اين بيشه ها\r\n\r\nاگر توانايى فرو رفتن در مسائل عالى الهيات را ندارى از ورود به اين مسائل خوددارى كن و به احكام فطرت سليم قناعت كن\r\nمسلم است كه حدود افكار انسانها مختلف است ، مىبينيم بعضى از افراد داراى هوش و استعداد و نبوغ عالى مىباشند و به اضافهء اين نيروهاى با ارزش به تكاپو و كوشش در انديشه نيز پردازند و در نتيجه به عالىترين مقامات معرفت مىرسند . در صورتى كه گروه زيادى كه با اطمينان مىتوان گفت : اكثريت مطلق را تشكيل مىدهند ، بهره‌اى از اين نيروها نداشته ، يا اگر هم داراى بعضى از نيروهاى مزبور هستند ، تكاپو و كوشش ندارند ، اينان نبايستى به اين گونه مسائل وارد شوند - زيرا بدون ترديد ضررى كه در اين راه خواهند ديد از سود آن بيشتر خواهد بود .\r\nاين اصل را در دوران ما به خوبى مىتوان مشاهده كرد كه افراد زيادى روى اغراض نفسانى از قبيل شهرت پرستى يا غرضهاى ديگر مسائل دشوار و عالى را براى عموم مطرح مىكنند و مىگويند : همه بايد اين مسائل را بفهمند ، شيرينى عبارات اين اشخاص هم مردم را فريب داده بدون آمادگى در اين مسائل غوطه ور مىسازد و در نتيجه چيزى غير از اضطراب فكرى و پريشانى روانى به دست آنها نمىرسد و يك عمر در ترديد و بىچارگى به سر مىبرند .\r\nتفكر در بارهء مشكلات الهيات مانند به هم زدن خاكهايى است كه با ريزه هاى طلا و آتش در هم آميخته است براى كسى كه محاسبهء به دست آوردن طلا امكان پذير نيست اين به هم زدن ممكن است غير از شعله ور ساختن آتش سوزان نتيجه‌اى نداشته باشد .\r\n","description":"","footnote":"","page_name":" 377 ","page_number":380},
  {"content":"\r\n\r\n\r\n( ( 2916 ) ) از يكى رو ضد و يك رو متحد\r\nاز يكى رو هزل و از يك روى جد\r\n\r\nبا توجه به اختلاف نسبتها تناقضات در خلقت بر طرف خواهد شد\r\nدر اين ابيات جلال الدين يك مطلب عالى را متذكر مىشود كه در شناسايىهاى ما بسيار مفيد است .\r\nاو مىگويد : با مشاهدات ظاهرى درست است كه اشياء با يكديگر گوناگون و متضاد ديده مىشوند ، مانند عقل و نفس اماره و سعادتمندان و اشقياء و زشتىها و زيباها و غير ذلك ، ولى از نظر پشت پردهء هستى خواهيد ديد كه همه اين مختلفها اتحاد كامل دارند .\r\nاين وحدت كلمه چنان كه در مباحث گذشته گفتيم : همان وحدت است كه بدون درك آن هيچ فردى نمىتواند آهنگ جهان هستى را خواه در روى پرده و خواه در پشت پرده بشنود ، اين وحدتى است كه به طور مستقيم متعلق مشيت خداوندى است و در آن وحدت كميتها و كيفيتهايى كه در جهان طبيعت ديده مىشود و همچنين امتدادهاى زمانى و مكانى و ساير مقولات راهيابى ندارند .\r\nزشتى و زيبايى و كوچكى و بزرگى و ساير اختلافات همه و همه از گسترده شدن اشياء در پهنهء هستى ناشى مىشود .\r\nاگر بخواهيم براى اين اصل يك مثال روشنى را در نظر بگيريم ، مىتوانيم به « من » انسانى توجه كنيم : « من » انسانى هزاران صور و افعال متضاد و گوناگون را از خود صادر مىكند ، آيا اين صور و افعال متضاد به وحدت كار نفس خللى وارد مىآورد ؟ البته پاسخ منفى است - زيرا آن چه كه « من » انجام مىدهد ، مانند خود « من » پاك و صاف و كاملًا مانند نور است ، اين عرصهء كالبد مادى ما است كه نمىتواند بدون حدود زشتى و زيبايى و ساير مقولات حقيقتى را در خود نمودار بسازد .\r\n","description":"","footnote":"","page_name":" 378 ","page_number":381},
  {"content":"\r\n\r\nپس مىتوان گفت : پديده هايى كه از « من » صادر مىگردد با خود « من » هم سنخ مىباشد و در آن مقام تضاد و اختلافى قابل تصور نيست بلكه اين تضادها و اختلافات از موقعى شروع مىشود كه حقايق صادره از « من » در پهنهء طبيعت گسترده يا با نمودهاى طبيعت در هم مىآميزد . ناگفته نماند كه اين واحد با اصطلاحات مختلفى تعبير مىشود ، مانند روح كل ، عقل كل . . . و غير ذلك ، اما سبب بروز زشتى و زيباييها چيست ؟ در مباحث گذشته در تفسير بيت :\r\n\r\nچون كه بىرنگى اسير رنگ شد\r\nموسيى با موسيى در جنگ شد\r\n\r\nتوضيح داديم . خود جهان آن يك كس است و باقيان جمله اتباع و طفيلند اى فلان\r\nاين است خليفة الله در روى زمين\r\nافراد بىشمارى در مقابل اين مسئله حيران و سر گردان گشته‌اند كه چگونه خداوند ميلياردها ميليارد افراد انسانى را مىآفريند ، با اين حال در هر دورانى شايد بجز گروه انگشت شمارى از ميان اين همه نفوس بىشمار به هدف اصلى زندگانى نمىرسند و نمىتوانند به عنوان انسانى كه هدف خداوند از خلقت آدميان است معرفى شوند ؟ بلى اين مسئله از نظر سطحى بسيار جالب به نظر مىآيد و اين سؤال شايد براى اغلب افراد مطرح مىشود . گروهى با توجه بنا چيزى معلومات انسانى مىگويند :\r\nخداوندا ما در بارهء هدف تو از خلقت انسانها چيزى نمىدانيم . گروه ديگرى هستند كه اين جهالت خود را به صورت اشكال و اعتراض در آورده مىگويند :\r\nيكى از دو صورت ممكن است تحقق داشته باشد : يا خدايى وجود ندارد . يا اگر خدايى وجود دارد روى اين انسانها كه اين همه شعر و تمجيد در بارهء آنها مىگوييم كوچكترين محاسبه‌اى نداشته است و آن اصالت و شرافت را كه به انسان قائل هستيم انكار مىكنند .\r\nجلال الدين در اين ابيات به مطلبى اشاره مىكند كه تقريباً مىتواند پاسخى شايسته\r\n","description":"","footnote":"","page_name":" 379 ","page_number":382},
  {"content":"\r\nبراى اين سؤال بوده باشد . ما اين پاسخ را با توضيح ذيل بيان مىكنيم :\r\nاگر درست دقت كنيم آيه شريفه‌اى كه مىگويد :\r\n« . . . أَنَّه مَنْ قَتَلَ نَفْساً بِغَيْرِ نَفْسٍ أَوْ فَسادٍ فِي اَلأَرْضِ فَكَأَنَّما قَتَلَ اَلنَّاسَ جَمِيعاً وَمَنْ أَحْياها فَكَأَنَّما أَحْيَا اَلنَّاسَ جَمِيعاً » 5 : 32 ( 1 )  ( هر كس يك فرد را بدون عنوان قصاص . يا بدون عنوان فساد كننده در روى زمين بكشد ، گويى تمام انسانها را كشته است و اگر كسى را احيا كند گويى تمام انسانها را احياء كرده است ) .\r\nما مىدانيم كه خداوند در اين كتاب آسمانى نمىخواهد براى مردم شعر بگويد يا العياذ باللَّه گزافه گويى نمايد ، ما يقين داريم كه گفته هاى خدا همگى عين واقع مىباشد .\r\nدر اين آيه يك فرد را مساوى تمام انسانها مىداند كه از نخستين انسان تا آخرين فردى را كه در روى اين كرهء خاكى قدم خواهد برداشت شامل مىگردد . آ يا تساوى يك فرد و همه انسانها از نظر كمى است ؟ نه - زيرا بديهى است كه كميت موجوديت يك فرد در مقابل همهء انسانها آن چنان ناچيز است كه يك قطره آب در مقابل اقيانوس بىكران .\r\nآيا از نظر كيفيت يك فرد مساوى تمام انسانها است ؟ اگر مقصود از كيفيت معناى معمولى آن بوده باشد . البته نه - زيرا كيفيت يك فرد مانند كميت او محدود و ناشى از عوامل محدود است ، پس اين تساوى ميان فرد و همهء انسانها ناشى از چيست ؟ اين تساوى با نظر به اين كه همهء انسانها مانند نهالهاى يك باغباناند خيلى روشن است .\r\n","description":"","footnote":" ( 1 ) سوره المائدة ، آيهء 36 . . ","page_name":" 380 ","page_number":383},
  {"content":"\r\nاما اين يك معناى تقريباً معمولى است - زيرا همه مىدانيم همهء افراد انسانى نهالهاى يك باغ و تحت نظارت يك باغبان رشد و نمو پيدا مىكنند .\r\nآن چه كه احساس مىشود اين است كه خداوند مىخواهد به ما تعليم بدهد كه در نزد من مسئلهء كميت و كيفيت و اكثريت و اقليت و بزرگ و كوچك از ديدگاه طبيعى ابدا مطرح نيست . اصلا در پيشگاه خداوندى عدد و شمارش مفهومى ندارد ، چنان كه كمى و زيادى و امتداد زمان و بعد مكانى مفهومى ندارد .\r\nبنا بر اين خداوند مىخواهد در روى زمين خليفه الله مستقر بسازد . اين خليفه الله به يك نفر هم تطبيق مىشود به ميلياردها نفر هم قابل صدق مىباشد .\r\nبه همين جهت است كه در قرآن اكثريت را كه تابع هوى و هوس حيوانى هستند بدون اهميت معرفى كرده ، محكوم مىكند و مىگويد :\r\nاكثر آنها تعقل نمىكنند .\r\nاگر تو تابع اكثريت باشى تو را گمراه خواهند كرد .\r\nمىبينيم هيچ گونه اهميتى يا تاسفى به اين كه اكثريت انسانها بىراهه مىروند اظهار نمىفرمايد - زيرا چنان كه گفتيم : مقصود او برقرار شدن خليفه الله در روى زمين مىباشد و با عدد انسانها كارى ندارد .\r\nالبته معلوم است كه در هر دورانى پيامبر يا وصى پيامبر يا يكى از اولياء الله حد اقل وجود داشته است كه هدف خداوندى را از آفرينش انسانها محقق بسازد . اين نكته هم ناگفته نماند كه تكامل و رشد شخصيت الهى همهء انسانها مورد خواست خداوند است ، ولى آن چه كه هدف او را از خلقت انسانها عملى مىسازد خليفه الله است كه به كميت مربوط نيست .\r\n","description":"","footnote":"","page_name":" 381 ","page_number":384},
  {"content":"\r\n\r\n\r\n( ( 2929 ) ) چون شكوفه ريخت ميوه سر كند\r\nچون كه تن بشكست جان سر بر كند\r\n\r\nتكامل روحى انسانها به طور تدريجى است\r\nچنان كه براى به وجود آمدن تركيبات گوناگون بايستى يك عده از تركيبات پيشين تحليل شوند و از بين بروند تا تركيبات جديد بروز كنند ، همچنان انسان در راه تكامل پيوسته در تحليل و تركيب به سر مىبرد تا آن گاه كه روح از قلمرو تحليل و تركيب خارج شود .\r\nمىبينيم انسان در حال كودكى براى خود يك وضع روانى را ساخته است كه عوامل و انگيزه هاى مناسب با او را به خوبى نشان مىدهد .\r\nهنگامى كه دوران كودكى سپرى مىشود عوامل قوىتر و مؤثرتر در زندگانى يك انسان براى او مطرح گشته سازمان ديگرى از مفاهيم را در روان او بنا مىكند ، مانند آموختن علم يا صنعت يا غير ذلك .\r\nآن گاه براى او مسائل ديگرى مورد ارزيابى قرار مىگيرد مثلًا آيا هدف زندگانى او تنها بر آوردن احتياجات زندگانى مادى است ، يا اين زندگانى مىتواند از حدود خود بينى و خود پرستى تجاوز نموده و به تكامل روحى عالىترى برسد ؟ در مقابل اين سؤالات كه پس از رشد « من » نمودار مىشوند گروه فراوانى را مىبينيم كه ضرورت اين تكامل را دريافته و در صدد رهسپار شدن به اين مقصد بر مىآيند . يعنى « من » ايده آل مىجويند .\r\nاينان هر حالت پيشين را كه در مقابل حالت بعدى ناچيز است منفى ساخته و حالت بعدى را كه تكامل يافته تر است به جاى آن در روح خود ايجاد مىكنند .\r\nاين تكامل كه عبارت است از تجزيه و تركيبهاى پى در پى ، ادامه دارد تا آن گاه\r\n","description":"","footnote":"","page_name":" 382 ","page_number":385},
  {"content":"\r\n\r\nكه موضوع تجزيه و تحليل به كلى از بين برود . اين حالت موقعى شروع مىشود كه انسان بتواند آن اعتلاى روحى را براى خود كسب كند كه اين جهان با عظمت نتواند در مقابل روح او سد راهى بوده باشد .\r\nتفسير ابيات\r\nخليفه اعرابى را ديد و از احوالش پرسيد ، سپس سبوى او را گرفته آب شورش را پذيرفت ، پس از آن كوزه را خالى كرده از طلا پرش كرد و به آن عرب آن قدر بخشيد كه او را از فقر و بىنوايى نجات داد .\r\nبه يكى از مأمورين دستور داد كه اين سبوى طلا را به عرب بده و هنگام بر گشتن او را از راه دجله به سوى مقصدش روانه بساز ، راه دجله براى او نزديكتر است و مخصوصاً چون به كشتى خواهد نشست براى او سبب آسايش بيشترى خواهد بود و آن زحمتها و خستگىها را كه در راه خشكى ديده بود فراموش خواهد كرد .\r\nهنگامى كه عرب را بكشتى در نهر دجله سوار كردند او به حال سجده افتاد و خود را شرمگين احساس مىكرد و با خود گفت : چه لطفهاى گرانبها كه آن خليفه در حق من كرد و شگفتتر از همه اين كه با داشتن چنين نهر زلال چگونه آن سبوى پر از آب شور را از من پذيرفت ؟ آرى اى فرزند من تمام اين جهان مانند همان سبوى عرب است كه از لطف خداوندى با همين ناچيزىاش مالامال است ، آن گاه اين جهان به اين عظمت قطره‌اى از دجلهء رحمت و عظمت او است ، آن دجله كه از سرشار بودن زير پوست نمىگنجد .\r\nاو مانند يك گنج پنهانى بود كه از شدت تراكم و پرى هستى را شكافت و همين جهان خاكى را درخشنده تر از كرات نورانى آسمانها ساخت .\r\n« اين مسئله ( كنز مخفى ) را در مورد خود مشروحاً بررسى كرده‌ايم » اگر اين جهان هستى كه مانند قطرهء ناچيزى در مقابل دجلهء خدا است ، خود دجله خداوندى را مىديد از احساس حقارت خود را نابود مىساخت . آن انسانها كه خود مانند قطره‌اى هستند ،\r\n","description":"","footnote":"","page_name":" 383 ","page_number":386},
  {"content":"\r\nهنگامى كه آن درياى بىپايان ما وراى طبيعت را ديدند به حالت ناخود آگاهى قدم گذاشتند و در هنگام ناخود آگاهى بود كه سنگ را بر سبو زدند - زيرا انسان در آن حال است كه مىتواند نيروى واقعى خود را دريابد ، آن نيرويى كه مىتواند اين جهان به اين عظمت را خرد كرده و آن را نيست و نابود بسازد .\r\nسپس جلال الدين سبو را به معناى موجوديت طبيعى انسان منظور نموده مىگويد :\r\nاى كسى كه از غير انسانيت كه داراى به اين سبوى ناچيز ( موجوديت طبيعى ) سنگ زده آن را از هم متلاشى ساختى ، بدان كه اين سبويى است كه با شكستن درست مىشود . به اين معنى كه « من » تو در راه تكامل مىخواهد هر موجوديت طبيعى را كه براى خود ساخته‌اى مانند يك ساختمان ويرانه تخريب كرده مرتبه بعدى را از تكامل به شكل يك ساختمان عالىتر در درون تو بسازد .\r\nاين خمى كه تو از هم متلاشى ساخته‌اى ، مانند خمهاى طبيعى نيست كه اگر بشكند آب از آن ريخته شود - زيرا آبى كه در اين خم قرار دارد روح تو است ، نه تنها با شكستن موجوديت طبيعى ، روح نيست و نابود نمىشود ، بلكه خم عالىترى به جاى آن براى تو مىسازد .\r\nباز گمان مكن كه شكستن خمهاى ديگر باعث مىشود كه اجزاء آن خرد شده و در زمين بريزد و نابود گردد ، بلكه هر يك از اجزاء اين خم در دستگاه مجموع هستى رقص كنان به سير خود ادامه خواهند داد .\r\nاما چه كنم اين عقل جزئى كه خود را پاى بند حواس طبيعى نموده و نمىخواهد از آن بالا برود ، مىگويد : چنين چيزى محال است .\r\nولى خواه اين عقل ناچيز اعتراف بكند يا انكار نمايد ، بايد بدانى در هر حال كه موجوديت طبيعى شكسته شود « چنان كه سبو موقع شكستن متلاشى و از روى پرده جهان هستى ناپيدا مىشود » همچنين آن آبى كه سبو داشته است ، يعنى روح تو نيز به عالم ملكوت صعود كرده به جايگاه خويش كه پردهء جهان هستى است سفر مىكند . آرى\r\n","description":"","footnote":"","page_name":" 384 ","page_number":387},
  {"content":"\r\nتو با همين وسوسه هاى عقل جزئى در ظواهر گرفتار خواهى شد .\r\nبيا در معنى را بزن كه به روى تو باز خواهند كرد .\r\nبيا بال و پر انديشه را از خارستان حواس محدود باز كرده ، او را در فضاى بىكران ما وراى طبيعت به پرواز در آور ، آن گاه خواهى ديد كه تو همين يك انسان محدود نيستى ، بلكه تو شاهباز عرش نشين مىباشى .\r\nتو كه دائماً گل مىخورى و اندوخته هاى تو خطاها و نتايج روشهاى هوى و هوس تو خود پرستى است ، چگونه مىتوانى بال و پر انديشه را رها كنى ؟ اين قدر در خور و خواب و شهوت خود را زنجير مكن ، تا مانند گل سنگين در اين كرهء خاكى ميخكوب نشوى .\r\nدريغا ، يك عمر خاك خورديم ، تا در نتيجه خود نيز مانند خاك در همين زمين به خاك مبدل شديم .\r\nصائب تبريزى مىگويد :\r\n\r\nهر كس آمد در غم آباد جهان چون گرد باد\r\nروزگارى خاك خورد آخر به هم پيچيد و رفت\r\n\r\nمىدانى پاى بندى بخور و خواب و خشم و شهوت با تو چه مىكند ؟ من صريح با تو بگويم : تو هنگامى كه گرسنه مىشوى مانند سگ حمله و هجوم كنى ، قدرت خوددارى را از دست مىدهى .\r\nاگر چه در حالت گرسنگى ممكن است تا حدودى آگاهى پيدا كنى ، ولى آگاهى تو بىنتيجه خواهد بود ، نيروى تو تنها در راه پيدا كردن وسايل خور و خواب حيوانى تو مستهلك خواهد شد .\r\nاگر سير شوى آن گاه است كه هيچ گونه آگاهى هم نخواهى داشت و مانند يك مردار بىحركت در دريايى از بىخبرى غوطه ور خواهى گشت .\r\nپس تو كه در يكى از دو حالت مردارى و هجوم درندگى عمرى را سپرى مىكنى چگونه مىتوانى خود را هم رديف راد مردان الهى محسوب كنى ؟\r\n","description":"","footnote":"","page_name":" 385 ","page_number":388},
  {"content":"\r\nبيا اين سگ نفس اماره را درست بشناس و بيش از حد ضرورت او را كامياب مساز - زيرا وقتى كه سگ سير شد درنده تر مىشود ، ديگر او براى شكار تكاپو نخواهد كرد .\r\nآن عرب را بىنوايى و فقر به درگاه خليفه كشيد و در نتيجه به آن مقام والاى بىنيازى رسيد .\r\nمن در ابيات گذشته داستان احسان همين خليفه را گفتم : من داستان مىگفتم و مفاهيمى را در اين راه به كار بردم كه براى اشخاص معمولى جز تابلويى براى يك حكايت چيزى نبود ، ولى هيچ مىدانيد كه من چيز ديگرى مىگفتم ؟ آيا بوى دهان مرا در بيان آن داستان استشمام مىكرديد كه مقصود من چه بوده است ؟ آرى هر چند كه عاشق بخواهد خود را پنهان بسازد ، بالاخره بوى عشق از دهان او منتشر شده راز او را آشكار خواهد ساخت .\r\nاگر در بارهء فقه صحبت كند بوى زهد و تقوى از آن بلند خواهد گشت .\r\nاگر كلماتش كفر آميز جلوه كند بوى ايمان از آن ساطع خواهد شد .\r\nاگر مرد عاشق سخنانى بگويد كه به ظاهر كج نمايد ، مرد هشيار بوى راستى را از همان سخنان دريافت مىكند .\r\nمىدانيد اين گونه كجىها از چه مقوله هستند ؟ اين گونه كجىها هستند كه راستىها را مىنمايانند .\r\nاگر در ظاهر كفهاى ناپايدار دريا به نظر كج مىآيد ، نبايد فراموش كرد كه زير بناى اين كجها كه آب دريا است كاملًا صاف و راست است و با نظر به زير بناى آن كجىهاى ظاهرى ، بايستى همان كفهاى كج نما را هم راست و حقيقت بدانى ، چنان كه اگر از ذهن معشوق دشنامى بشنوى براى تو بسيار گوارا مىباشد - زيرا آن معشوق حتى با آن قيافهء دشنامگويى زيبا جلوه مىكند و همچنين اگر تو گردهء نانى از شكر بپزى ، آن پخته شده در ظاهر مانند نان است ، ولى اگر آن را بچشى خواهى ديد كه طعم شكر را مىدهد .\r\n","description":"","footnote":"","page_name":" 386 ","page_number":389},
  {"content":"\r\nباز يك مثال ديگر براى شما بگويم : اگر يك مرد موحد و مومنى مجسمهء بتى از طلا را پيدا كند ، آن بت زرين را هرگز سجده نخواهد كرد ، همچنين به آن هم قناعت نكرده بلكه شكل آن را به هم خواهد زد ، تا شخص بت پرستى او را براى سجده مورد بهره بردارى قرار ندهد .\r\nآن بت زرين را در آتش انداخته شكل نارواى آن را در هم مىريزد ، ولى اصل آن كه فلز گران بهاى طلا است سبب حفاظت آن خواهد شد .\r\nآيا شنيده‌ايد كه براى كشتن حيوان ناچيزى مانند كيك گليمى را بسوزانند ؟ اگر تو هم در نمودهاى خالص اين جهان هستى فرو روى و تمام داورىهاى خود را در همين صور انجام بدهى ، بدون ترديد بت پرست خواهى شد .\r\nتو اگر سالك راه خدايى ، تو اگر به زيارت خانهء خدا مىروى با سياه و سفيد چه كار دارى ؟ ببين آنان كه با تو همراهند واقعاً آهنگ سلوك الى الله را دارند يا نه ؟ اگر ندارند خواه هم رنگ تو باشند يا مخالف رنگ تو ، آنان همراه و هم مقصد تو نيستند و اگر واقعاً با تو هماهنگ مىباشند خواه رنگ آنها با تو موافق باشد يا نه آنان همراه تواند .\r\nاين حكايت اعرابى را به طور گسيخته و از هم پاشيده براى شما نقل كردم ، اين گسيختگى را يك پديدهء معمولى گمان نكنيد - زيرا انديشه هاى عاشقان نيز بىسر و پا جلوه مىكند ، ولى با نظر به واقعيت عشق و نقطهء واحدى كه عاشق را بدان جلب نموده است ، خواهيد ديد كه پاشيدگى در انديشه هاى او مانند پاشيدگى در انديشه هاى مردم معمولى نيست .\r\nچون خود عشق نه سر دارد و نه پا ، نه آغاز مىشناسد و نه انجام . ولى همين پديده كه يكى از نمونه هاى ابديت است هنگامى كه در صحنهء شناسايىهاى معمولى با مفاهيم معمولى پياده مىشود گسيخته و ناهماهنگ نمودار مىگردد وانگهى من قصدى به داستان سرايى نداشتم بلكه خواستم حال خودمان را تشريح كنم . اگر اين داستانها در گذشته اتفاق افتاده است ، گذشته و اكنون براى مرد الهى چه\r\n","description":"","footnote":"","page_name":" 387 ","page_number":390},
  {"content":"\r\nتفاوتى دارد ؟ كه او در ما فوق گذشته و آينده زندگى مىكند - زيرا مرد الهى تمام مشاعر خود را در حال لذت بخش عرفانى غوطه ور ساخته است .\r\nاگر درست دقت كنيد خواهيد ديد كه واحدهايى را كه در داستان اعرابى آوردم همگى قابل انطباق به واحدهاى موجوديت ما مىباشد .\r\nپس عرب و سبو و پادشاه همه اين مقوله ها در خود ما است .\r\nاگر كسى نمىتواند هضم كند بگذار به سيه چال حيوانيت سقوط كند . داستان بطريق ذيل بر حال ما تطبيق مىشود :\r\nعقل همان عرب است كه با زن خود به مجادله پرداخته بود ، نفس ما همان زن است كه خواسته هاى خود را بر مرد تحميل مىكرد . نفس و طمع و حرص امور ظلمانى هستند ، اما تنها اين عقل است كه نورانى است .\r\nباز در اين مورد گروهى به مقام انكار بر آمده خواهند گفت : مگر عقل و نفس همه به عنوان اجزاء يك كل نيستند ؟ مگر همهء اين امور متضاد از يك واحد صادر نشده‌اند ؟ پس اين اختلاف و تضاد چيست ؟ بايد بگويم كه : اين جزء و كل كه در اين مقام مطرح است مانند ساير اجزاء و كلها نيست - زيرا مقام شامخ الهى از تركيب مبرا است ، نسبت اين موجودات مختلف به خدا نسبت بوى گل به خود گل نيست ، بلكه مانند لطف و زيبايى سبزه است كه جزء لطف گل مىباشد و همچنين مانند ترانهء بلبل است كه جزء جنبهء خوانندگى بلبل است .\r\nباز دوباره ممكن است در اين مورد اشكالات و پاسخهاى زيادى مطرح بوده باشد ، ولى مىگذارم و مىگذرم - زيرا تشنگانى در انتظار من ايستاده‌اند كه آبى از حقايق به آنها برسانم .\r\nاگر تو مىبينى كه اين اشكالات درون تو را ناراحت كرده است ، كمى تحمل و شكيبايى داشته باش - زيرا « صبر كليد فرج و گشايش است » اما يك اصل به تو بگويم\r\n","description":"","footnote":"","page_name":" 388 ","page_number":391},
  {"content":"\r\nمتوجه باش كه انديشه هاى خود را بدون مهار در بارهء فهم حقايق عاليهء جهان هستى رها مكن زيرا مطالب خوب و بد و زشت و زيبا در درون ما به هم آميخته و تشخيص آن براى انديشه هاى معمولى بسيار دشوار است .\r\nپرهيز و خوددارى در انديشه هاى مشكل عاليترين دواى انسانهاى بيمار است كسى كه به بيمارى گر مبتلا است ، هر چه كه روى زخمها را بخراشد بيماريش طولانىتر خواهد گشت .\r\nنكتهء ديگر اين كه خوددارى منطقى در قلمرو انديشه ها مىتواند كشف كنندهء نيروى روحى انسانى بوده باشد - زيرا كسانى كه داراى روح نيرومند نيستند ، در سركشىهاى هر گونه خيالات و توهمات ، شخصيت خود را از دست مىدهند . تو شايستگى شنيدن اين مطالب را داشته باش ، من گوش شنواى ترا با طلاى حقايق مزين ساخته و خواهم آراست . من كه گفتم گوش تو را با طلا مىآرايم ، مطابق انديشه هاى معمولى بود و الا اگر تو واقعيات را درست در درون خويش جاى بدهى خود معدن طلا خواهى گشت .\r\nاولًا اين اصل را بپذير كه تمام افراد مردم با يكديگر كاملًا اختلاف دارند حتى نمىتوان دو نفر را پيدا كرد كه از همه جهات جسمانى و روحانى شبيه يكديگر بوده باشند ، چنان كه حروف از الف گرفته تا ياء از حيث شكل با يكديگر مختلف هستند .\r\nاين حروف كه مختلف ديده مىشوند باعث شورش ذهن انسانى و ترديد در وحدت و كثرت است ، اما اگر همان حروف مختلف را از روى ديگر نظاره كنى ، خواهى ديد آنها همگى يكى هستند .\r\nپس حروف از يك رو ضد و از روى ديگر كاملًا متحد مىباشند . وحدت حروف در اين است كه با همديگر تركيب يافته از يك معنى كه قابل قسمت و تجزيه نمىباشد حكايت مىكنند .\r\nدر روز رستاخيز كه روى عرض اكبر ( نمودار شدن همه حقايق ) است افراد انسانى در اشكال گوناگون محشور مىشوند ، آن فرد كه در اين زندگانى راه الهى را\r\n","description":"","footnote":"","page_name":" 389 ","page_number":392},
  {"content":"\r\nپيموده بود خواستار نمودار شدن حقايق است - زيرا حقيقت زيبايى از چنين انسان در آن روز آشكار خواهد گشت ، ولى هر كس كه داراى درون سياه است همان روز براى او هنگامهء رسوايى خواهد بود . دقت كنيد كه روز رستاخيز از نظر ماهيت يك روز است ولى اختلافات از خود افراد انسانى است كه در اين زندگانى طبيعى براى خود كسب كرده‌اند .\r\nآن كسى كه رويى مانند آفتاب ندارد و زشت و تاريك است ، بدون ترديد روشنايى را در جهان نمىخواهد - زيرا روشنايى باعث رسوايى او مىباشد . آن خار كه مانند گل برگهاى زيبا ندارد در فصل بهاران اسرار زشت او آشكار مىشود - زيرا خار چيزى قابل نشان دادن ندارد ، بلكه زشت و موذى مىباشد . بالعكس آن شخص كه مانند گل و سوسن است فصل بهاران چشمان او را درخشنده تر مىكند .\r\nآرى خار بىمعنى همواره طالب خزان است - زيرا در خزان گل و خار نمودى ندارند كه زشت و زيبا از يكديگر تفكيك شود و باعث رسوايى خار گردد .\r\nكيست كه بتواند در خزان خار را از گل تشخيص بدهد ؟ اين تنها باغبان است كه مىتواند در موقع خزان آنها را بشناسد و از يكديگر تفكيك كند . شما خواهيد گفت : آيا تمام افراد انسانى در تشخيص خوب و بد به خطا مىروند ، و تنها اشخاص معدودى هستند كه حقايق را در مىيابند ؟ مىگويم : بلى ، اما فراموش مكنيد كه دريافت كامل و حقيقى يك نفر بهتر از دريافت ناقص تمام دنيا است ، بلكه به عنوان يك اصل الهى به شما بگويم : جهان غير از همان يك نفر نيست كه جهان را دريافته است .\r\n« اين مطلب را در بررسى مطالب تا حدودى شرح كرده‌ايم مراجعه شود . » چنان كه در آسمان مىبينيد كه ستارگان به جهت ناچيزى جزء ماه مىباشند . ( 1 ) \r\n","description":"","footnote":" ( 1 ) مىتوانيم در معناى اين بيت مضمونى را منظور كنيم كه مخالف دانش امروزى نباشد - زيرا اين بيت ماه را مانند يك كل معرفى مىكند ، در صورتى كه ماه يكى از ستارگان بسيار ناچيز فضايى است كه امروزها پاى بشر به آن رسيده است ، بايستى بگوييم : مقصود روشنايى ماه است براى ديده گان كه در شبها از ستارگان ديگر قوىتر مىنمايد . . ","page_name":" 390 ","page_number":393},
  {"content":"\r\nآن يك كس ( خليفه الله در زمين ) همهء جهان است و بقيهء موجودات طفيل وجود او هستند .\r\nاو است جهان كامل در حال وحدت و او است به تنهايى نسخهء تمام هستى .\r\nهمهء اين موجودات زيبا و با عظمت در جهان مانند آن نقش و نگارند كه به آمدن بهار مژده مىدهند .\r\nاين موجودات محدود و غوطه ور در ماديات مادامى كه به موجوديت خود ادامه مىدهند ، چگونه آن انسانى اعلى در ميان اين همه تيرگىها مىتواند نمودار گردد ؟ بايستى شكوفه دوران خود را سپرى كند تا ميوه ها برسند ، هنگامى كه شكوفه ها ريخته شوند ميوه سر مىكشد و نمودار مىگردد ، آرى چون كالبد مادى شكست آن وقت چهرهء جهان نمودار مىگردد .\r\nارتباط اين مضامين با ابيات پيشين را مىتوان بدين ترتيب مطرح كرد كه در حقيقت يك انسان اعلى مىتواند به منزلهء ميوهء رسيدهء تمام دستگاه طبيعت بوده باشد - زيرا انسان است كه مىتواند به آن عظمت برسد كه بر تمام جهان برترى داشته باشد . به همين جهت است كه مىتواند به تنهايى هدف خلقت تمام جهان هستى بوده باشد .\r\n","description":"","footnote":"","page_name":" 391 ","page_number":394},
  {"content":"\r\n\r\nدر صفت پير و مطاوعت كردن با او\r\n\r\nگر چه جسمت نازك است و بس نزار\r\nبر نمىآيد جهان را بىتو كار\r\n( ( 2935 ) ) گر چه جسم نازكت را زور نيست\r\nليك بىخورشيد ما را نور نيست\r\n( ( 2936 ) ) گر چه مصباح و زجاجه گشته اى\r\nليك سر خيل دل و سر رشته اى\r\n( ( 2937 ) ) چون سر رشته به دست و كام توست\r\nدرّه هاى عقد دل ز انعام توست\r\n( ( 2938 ) ) بر نويس احوال پير راه دان\r\nپير را بگزين و عين راه دان\r\n( ( 2939 ) ) پير تابستان و خلقان تير ماه\r\nخلق مانند شبند و پير ماه\r\n( ( 2940 ) ) كرده‌ام بخت جوان را نام پير\r\nكاو ز حق پير است نز ايّام پير\r\n( ( 2941 ) ) او چنان پير است كش آغاز نيست\r\nبا چنان درّ يتيم انباز نيست\r\n( ( 2942 ) ) خود قوىتر مىبود خمر كهن\r\nخاصه آن خمرى كه باشد من لدن\r\nخود قوىتر مىشود خمر قديم\r\nاين كهنتر بهتر اى شيخ عليم\r\n( ( 2943 ) ) پير را بگزين كه بىپير اين سفر\r\nهست بس پر آفت و خوف و خطر\r\n( ( 2944 ) ) آن رهى كه بارها تو رفته اى\r\nبىقلاورز اندر آن آشفته اى\r\n( ( 2945 ) ) پس رهى را كه نرفتستى تو هيچ\r\nهين مرو تنها ز رهبر سر مپيچ\r\nهر كه او بىمر شدى در راه شد\r\nاو ز غولان گمره و در چاه شد\r\n( ( 2946 ) ) گر نباشد سايهء پير اى فضول\r\nبس تو را سر گشته دارد بانك غول\r\n( ( 2947 ) ) غولت از راه افكند اندر گزند\r\nاز تو داهىتر در اين ره بس بُدند\r\n( ( 2948 ) ) از نبى بشنو ضلال رهروان\r\nكه چسان كرد آن بليس بد روان\r\n( ( 2949 ) ) صد هزاران ساله راه از جاده دور\r\nبردشان و كردشان ز ادبار عور\r\n( ( 2950 ) ) استخوانهاشان ببين و مويشان\r\nعبرتى گير و مران خر سويشان\r\n( ( 2951 ) ) گردن خر گير و سوى راه كش\r\nسوى رهبانان و رهدانان خوش\r\n( ( 2952 ) ) هين مهل خر را و دست از وى مدار\r\nز انكه عشق اوست سوى سبزه زار\r\n( ( 2953 ) ) گر يكى دم تو به غفلت وا هليش\r\nاو رود فرسنگها سوى حشيش\r\n\r\n","description":"","footnote":"","page_name":" 392 ","page_number":395},
  {"content":"\r\n\r\n\r\n\r\n( ( 2954 ) ) دشمن راه است خر مست علف\r\nاى بسا خر بنده كز وى شد تلف\r\n( ( 2955 ) ) گر ندانى ره هر آن چه خر بخواست\r\nعكس آن را كن كه هست آن راه راست\r\n( ( 2956 ) ) شاوِروهُنَّ پس آن گه خالفوا\r\nان من لم يعصهن تالف\r\n( ( 2957 ) ) با هوا و آرزو كم باش دوست\r\nچون يضلك عن سبيل الله اوست\r\n( ( 2958 ) ) اين هوا را نشكند اندر جهان\r\nهيچ چيزى همچو سايهء همرهان\r\n\r\nآيه\r\n« . . . فَاحْكُمْ بَيْنَ اَلنَّاسِ بِالْحَقِّ وَلا تَتَّبِعِ اَلْهَوى فَيُضِلَّكَ عَنْ سَبِيلِ الله 38 : 26 . . . » ( 1 )  ( ميان مردم به حق حكم كن و از هوا پيروى مكن كه در نتيجه از راه خدا تو را گمراه مىسازد . )\r\nروايت\r\nروايتى به پيغمبر صلى الله عليه و آله منسوب است كه فرمود : « شاوِروهُنَّ فخالفوهن » .\r\nاين حكم در بارهء زنان نقل شده است و معناى آن اين است كه ( با آنها مشورت كنيد سپس مخالفت نماييد ) .\r\nاين روايت را بايستى تفسير كرد ، اگر سند آن صحيح و معتبر باشد بدون تأويل قابل قبول نيست - زيرا مىبينيم كه مطابق منابع معتبر اسلامى زن در زندگانى شريك مرد است . همچنين آيات قرآنى هنگامى كه در بارهء ملاك و شخصيت انسانها صحبت مىكند گاهى صراحتاً زن و مرد را مساوى معرفى مىكند ، مانند آن آيه كه مىفرمايد :\r\n« يا أَيُّهَا اَلنَّاسُ إِنَّا خَلَقْناكُمْ مِنْ ذَكَرٍ وَأُنْثى وَجَعَلْناكُمْ شُعُوباً وَقَبائِلَ لِتَعارَفُوا إِنَّ أَكْرَمَكُمْ عِنْدَ الله أَتْقاكُمْ » 49 : 13 ( 2 ) \r\n","description":"","footnote":" ( 1 ) سوره ص ، آيهء 26 ، در اين مضمون آيات زيادى وجود دارد و در سوره هاى مختلف اين مضمون وارد شده است ، مانند النازعات ، آيه 40 - المائدة ، آيه 77 - الانعام ، آيه 56 - البقرة ، آيه 120 و 145 - الرعد ، آيه 37 - المؤمنون ، آيه 71 - الانعام ، آيه 119 . .  ( 2 ) سوره الحجرات ، آيهء 4 . . ","page_name":" 393 ","page_number":396},
  {"content":"\r\n( اى مردم ما شما را از يك مرد و زن آفريده و شما را به صورت دسته ها و قبايل قرار داديم تا يكديگر را بشناسيد و هماهنگ شويد ، عزيزترين شما پيش خدا با تقواترين شما مىباشد ) .\r\nبعضى ديگر از آيات بدون تصريح عموم اصناف مرد و زن را در بارهء ملاك شخصيت متحد معرفى كرده است . به اضافهء اين كه اگر مشاوره با زنان صحيح نبود ، زن و مرد چگونه مىتوانستند يك زندگانى مشترك داشته باشند ؟ - زيرا شركت در زندگانى در نتيجهء تفاهم مىباشد .\r\nاگر تفاهمى ميان اين دو صنف برقرار نباشد چگونه مىتوانند زندگانى هماهنگ داشته باشند ؟ وانگهى تواريخ معتبر اسلامى همكارى زنان را با مردان در تمام شئون زندگانى خانوادگى با صراحت نقل مىكند و از نظر فقهى شهادت زن كاملًا معتبر است اگر چه در شهادت زن هميشه تعدد شرط است .\r\nالبته مىدانيم كه مسئلهء شهادت غير از مشورت است ، مسئلهء شهادت كه از نظر فقهى نتايج اجتماعى جدى را در بر دارد بسيار با اهميتتر از مشورت مىباشد و حاكم مجبور است روى شهادت زن ترتيب اثر بدهد با آن سقوط مقامى كه امثال روايات فوق در بارهء زن بيان مىكند سازگار نخواهد بود .\r\nآن چه كه مىتوان گفت اين است كه : اين روايت بر فرض صحت سند اغلب زنان آن دوران را مىگويد كه تازه از جاهليت رهايى يافته بودند و تمام پديده هاى روانى آنها رنگ عاطفه‌اى پست داشته است .\r\nالبته چنان كه در مباحث گذشته گفته‌ايم با نظر به سيستم خانوادگى و اصالت آن ، بايستى به حسب ساختمان عضوى و روانى مرد و زن كارها در زندگانى تقسيم شود و الا خانواده ها منقرض خواهند گشت . چنان كه در دوران ما كشورهاى غربى مبتلا شده و براى ما شرقىها هم تحفه مىفرستند\r\n","description":"","footnote":"","page_name":" 394 ","page_number":397},
  {"content":"\r\n\r\nتفسير ابيات\r\nاى حسام الدين اگر چه از نظر كالبد مادى جسم تو بس نازك و ناتوان است ، با اين حال كار جهان بدون تو هماهنگ نيست « زيرا حسام الدين از اولياء الله است و چنان كه جلال الدين مكرر گفته است وجود اولياء الله در آهنگ جهان هستى تأثير و دخالت دارد » ، « آرى جسم تو ناچيز به نظر مىرسد » خورشيد جهان افروز هم از دور بسيار كوچك مىنمايد ، اما براى جهان پرتوى غير از خورشيد وجود ندارد .\r\nابو الحسن تهامى در بارهء بزرگ كوچك نما چنين مىگويد :\r\n\r\nان يحتقر صغر فرب مفخم\r\nيبدو ضئيل الشخص للنظار\r\nان الكواكب فى علو محلها\r\nلترى صغارا و هى غير صغار\r\n\r\nبسا كوچك نماها ناچيز شمرده مىشوند ، ولى موجودات با عظمتى هستند كه به تماشا كنندگان ناچيز مىنمايند . ستارگان در آن محل بالا كه قرار دارند چيزهاى كوچكى ديده مىشوند ولى آن ستارگان كوچك نيستند ) .\r\nبا اين كه تو مانند يك چراغ كوچك و مانند شيشه موجود ظريف هستى ولى تو كاروانسالار و سر رشتهء قلب مايى .\r\nآرى چون سر رشتهء دلها به دست تو و خواست تست ، لذا براى گردن بند دلهاى ما بدون درهاى گران بهاى تو انعام ديگرى نيست .\r\nاى حسام الدين اكنون بيا ، در بارهء پير راه خدايى مطالبى بنويس ، آن پيرى كه اگر پيدايش كنى خود راه را پيدا كرده‌اى . پير راه مانند تابستان و مردم مانند پاييزاند . مردم مانند شب ظلمانى و پير ماه پرتو افكن مىباشد .\r\nشراب پديده‌اى است كه هر چه كهنه تر شود در ايجاد مستى قوىتر است ، مخصوصاً آن شراب كه مربوط به خود ما وراى طبيعت است . بايستى در اين راه كه پر خطر است پيرى را انتخاب كرد زيرا :\r\n\r\nقطع اين مرحله بىهمرهى خضر مكن\r\nظلمات است بترس از خطر گمراهى\r\n\r\nافراد انسانى هر راهى را كه بدون راهبر در پيش بگيرند در آن راه پريشانىها\r\n","description":"","footnote":"","page_name":" 395 ","page_number":398},
  {"content":"\r\nو آشفتگىها خواهند ديد . مخصوصاً آن راه را كه هرگز نرفته‌اى در آن راه گام مگذار مگر رهبرى را پيش تاز خود بدانى .\r\nتو گمان مبر كه راه ها از مخاطرات خالى است و اگر دنبال رهبرى راه نيفتى تنها پيش آمدى كه خواهى ديد به مقصد نخواهى رسيد - نه ، بلكه راه زنانى سر راه را بر تو خواهند گرفت و به ضد غرض تو اخلالگرى خواهند كرد .\r\nچنان كه در قرآن مجيد مىبينى كه خداوند مىفرمايد : از آن جهت كه افراد انسانى عقل و وجدان و پيامبران را تبعيت نكردند ، نه تنها به مقصد نرسيدند ، بلكه شيطان راه آنها را گرفته و گمراهشان كرد و آنها را به شقاوت ابدى دچار ساخت .\r\nلحظاتى به عقب بر گرد و به بين كه اغواها و گمراهىهاى شيطانى انسانها را به چه روزگارى انداخته است ، خراب كارى كارهاى شيطان را در تاريخ نظاره كن و عبرت بگير . اين مركب كه تو سوار شده‌اى آن نفس حيوانى است كه اگر آن را مهار نكنى او ترا به آن جا كه دل خواه خويش است خواهد برد . پس گردن اين مركب چموش را بگير و خود را به رهبران و راه شناسان برسان .\r\nآيا مىدانى كه اگر خر را به حال خود بگذارند به كدامين سمت حركت مىكند ؟ واضح است كه او به سوى علف زار خواهد رفت ، او كارى به تو ندارد كه مقصد تو كجا است بلكه او مقصد خود را مىخواهد .\r\nبا يك چشم به هم زدن اگر غفلت كنى خواهى ديد تو را از مقصد كنار كرده ، فرسنگها به سوى سبزه زار كه معشوق او است كج شده است . قيس عامرى ( مجنون ) مىگويد :\r\n\r\nهوى ناقتى خلفى و قدامى الهوى\r\nو انى و اياها لمختلفان\r\n\r\nهواى شتر من در پشت سر من است - زيرا بچه‌اى زاييده است و مىخواهد به سوى خانه بر گردد ، اما هواى من پيش روى من است كه كوى ليلى است و هدف من و شتر من در دو سمت متضاد است ) .\r\nاگر در مواردى ترديد كردى كه اين راه را كه مىروى آيا راه درست است يا راه خطا ؟ دقت كن اگر ديدى كه نفس اماره به آن راه تمايل دارد بدون از دست دادن\r\n","description":"","footnote":"","page_name":" 396 ","page_number":399},
  {"content":"\r\nفرصت راه را بر گردان و راه ديگرى را پيش بگير - زيرا پيغمبر هم فرموده است كه « با آنان مشاوره كنيد تا مخالفت شان كنيد » .\r\nهوى و هوس را براى دوستى انتخاب مكن - زيرا ترا از راه راست گمراه خواهد كرد .\r\nاين هوى خيلى مستحكم است ، فوق العاده ريشه دار است ، چيزى او را نمىتواند بشكند مگر سايهء رهبران الهى .\r\n« چه نكتهء زيبايى كه جلال الدين در اينجا متذكر شده است مىگويد : با اين كه سايهء رهبر نمىتواند جزء موجودات باشد - » زيرا سايه بودى ندارد ، بلكه تنها يك نمودى است كه از تابش نور بر اجسام حاصل مىشود . « با اين حال عظمت سايهء رهبر به آن اندازه است كه مىتواند سپاه هوى و هوس به آن نيرومندى را با شكست روبه رو بسازد . »\r\n","description":"","footnote":"","page_name":" 397 ","page_number":400},
  {"content":"\r\n\r\nوصيت كردن رسول خدا صلى الله عليه و آله مر على عليه السلام را كه چون هر كس به نوع طاعتى تقرب به حق جويد . تو تقرب جوى به صحبت عاقل و بندهء خاص تا از ايشان همه پيش قدم باشى قال ، النَّبىّ : إذا تقرب الناس الى خالقهم لانواع البر فتقرب الى ربك بالعقل و السر تسبقهم بالدرجات العلى و الزلفى عند الناس فى الدنيا و عند الله فى الاخرة\r\n\r\n( ( 2959 ) ) گفت پيغمبر على را كاى على\r\nشير حقّى پهلوانى پر دلى\r\n( ( 2960 ) ) ليك بر شيرى مكن هم اعتميد\r\nاندر آ در سايهء نخل اميد\r\nهر كسى گر طاعتى پيش آورند\r\nبهر قرب حضرت بىچون و چند\r\nتو تقّرب جو و به عقل و سرّ خويش\r\nنى چو ايشان بر كمال و برّ خويش\r\n( ( 2961 ) ) اندر آ در سايهء آن عاقلى\r\nكش نتابد برد از ره ناقلى\r\nپس تقرب جو به دو سوى إله\r\nسر مپيچ از طاعت او هيچ گاه\r\nز آنكه او هر خار را گلشن كند\r\nديدهء هر كور را روشن كند\r\n( ( 2962 ) ) ظلّ او اندر زمين چون كوه قاف\r\nروح او سيمرغ بس عالى طواف\r\nدستگير و بندهء خالص إله\r\nطالبان را مىبرد تا پيشگاه\r\n( ( 2963 ) ) گر بگويم تا قيامت نعت او\r\nهيچ آن را غايت و مقطع مجو\r\nآفتاب روح نى آن فلك\r\nكه ز نورش زنده‌اند انس و ملك\r\n( ( 2964 ) ) در بشر رو پوش گشتست آفتاب\r\nفهم كن و الله اعلم بالصواب\r\n( ( 2965 ) ) يا على از جملهء طاعات راه\r\nبر گزين تو سايهء خاص إله\r\n( ( 2966 ) ) هر كسى در طاعتى بگريختند\r\nخويشتن را مخلصى انگيختند\r\n( ( 2967 ) ) تو برو در سايهء عاقل گريز\r\nتا رهى ز ان دشمن پنهان ستيز\r\n( ( 2968 ) ) از همه طاعات اينت لايق است\r\nسبق يا بى بر هر آن كاو سابق است\r\n( ( 2969 ) ) چون گرفتى پيرهن تسليم شو\r\nهمچو موسى زير حكم خضر رو\r\n\r\n","description":"","footnote":"","page_name":" 398 ","page_number":401},
  {"content":"\r\n\r\n\r\n( ( 2970 ) ) صبر كن بر كار خضر اى بىنفاق\r\nتا نگويد خضر رو هذا فراق\r\n( ( 2971 ) ) گر چه كشتى بشكند تو دم مزن\r\nگر چه طفلى را كشد تو مو مكن\r\n( ( 2972 ) ) دست او را حق چو دست خويش خواند\r\nپس يد اللَّه فوق ايديهم براند\r\n( ( 2973 ) ) دست حق ميراندش زنده اش كند\r\nزنده چبود جان پاينده اش كند\r\nيار بايد راه را تنها مرو\r\nاز سر خود اندر اين صحرا مرو\r\n( ( 2974 ) ) هر كه تنها نادراً اين ره بريد\r\nهم بعون همت پيران رسيد\r\n( ( 2975 ) ) دست پير از غايبان كوتاه نيست\r\nدست او جز قبضهء الله نيست\r\n( ( 2976 ) ) غايبان را چون چنين خلعت دهند\r\nحاضران از غايبان لا شك بهند\r\n( ( 2977 ) ) غايبان را چون نواله مىدهند\r\nپيش مهمان تا چه نعمتها نهند\r\n( ( 2978 ) ) كو كسى كه پيش شه بندد كمر\r\nتا كسى كه هست از بيرون در ؟\r\nفرق بسيار است و نايد در حساب\r\nآن ز اهل كشف و اين ز اهل حجاب\r\nجهد مىكن تا رهى يا بى درون\r\nور نه مانى حلقه وار از در برون\r\n( ( 2979 ) ) چون گزيدى پير نازك دل مباش\r\nسست و ريزيده چو آب و گل مباش\r\n( ( 2980 ) ) ور به هر زخمى تو پر كينه شوى\r\nپس كجا بىصيقل آيينه شوى ؟\r\n\r\nآيه\r\n« . . . يَدُ الله فَوْقَ أَيْدِيهِمْ 48 : 10 . . . » ( 1 )  ( دست خدا ( قدرت خدا ) بالاتر از دست ( قدرت ) آنها است .\r\n« . . . هذا فِراقُ بَيْنِي وَبَيْنِكَ 18 : 78 . . . » ( 2 )  ( اينجا از همديگر جدا مىشويم ) .\r\nهنگامى اين مطلب را خضر اظهار داشت كه حضرت موسى به او اعتراض كرد كه چرا ديوار اين آبادى را درست كردى با اين كه اهالى اين آبادى از ما پذيرايى نكردند ؟\r\n","description":"","footnote":" ( 1 ) سوره الفتح ، آيهء 11 . .  ( 2 ) سوره الكهف ، آيهء 77 و 78 . . ","page_name":" 399 ","page_number":402},
  {"content":"\r\n\r\nروايت\r\n« يا على إذا رايت الناس يتقربون الى خالقهم بانواع البر تقرب أنت إليه بانواع العقل تسبقهم » .\r\n( يا على وقتى كه مىبينى مردم با انواع نيكو كارىها به آفرينندهء خود تقرب مىجويند تو با تعقلهاى گوناگون به او تقرب بجوى كه بر همهء آنان سبقت خواهى گرفت ) .\r\nاين روايت به شكلى كه ما نقل كرديم در كتاب « معراج نامهء » ابن سينا ثبت شده است .\r\nعلى بن فضل الله جيلانى با كمى تفاوت آن را از ابن سينا نقل كرده است .\r\nگويا همهء اين نقلها بالاخره به يك سند قوى مىرسد كه باعث نقل فراوان شده است ، مضمون همين عبارت را محقق بزرگ مير داماد نيز نقل كرده است .\r\nما اين روايت را مطابق نقل ابن سينا در كتاب « معراج نامه » ثبت مىكنيم ابن سينا در اين كتاب در بارهء ترجيح معقول بر محسوس چنين مىگويد :\r\n« و براى اين بود كه شريفترين انسان و عزيزترين انبياء و خاتم رسولان صلى الله عليه و آله چنين گفت : با مركز حكمت و فلك حقيقت و خزانهء عقل امير المؤمنين عليه السلام كه :\r\n« يا على إذا رايت الناس يتقربون الى خالقهم بانواع البر تقرب أنت إليه بانواع العقل تسبقهم » .\r\n( گفت : اى على چون مردمان در تكثر عبادت رنج برند ، تو در ادراك معقول رنج بر تا بر همه سبقت گيرى ) .\r\nو اين چنين خطاب را جز چنو بزرگى راست نيامدى ، كه او را در ميان خلق چنان بود كه معقول در ميان محسوس . لاجرم چون با ديدهء بصيرت عقل مدرك اسرار گشت همه حقايق را دريافت و ديدن حكم داد و براى اين بود كه گفت : « لو كشف الغطاء ما ازددت يقينا » هيچ دولت آدمى را زيادت از ادراك معقول نيست . بهشتى كه بحقيقت آراسته باشد با انواع نعيم و زنجبيل و سلسبيل ادراك معقول است و دوزخ با عقاب و اغلال متابعت اشغال جسمانى است كه مردم در بند هوا افتند و\r\n","description":"","footnote":"","page_name":" 400 ","page_number":403},
  {"content":"\r\n\r\nدر جحيم خيال بمانند ) ( 1 )  تبصره - نكتهء مهمى كه در عنوان ابيات مورد بحث قابل دقت است ، اين است كه هم بنا به متن حديثى كه جلال الدين نقل مىكند و هم مطابق آن چه كه ما نقل كرديم اين است كه پيامبر اكرم به على فرموده است كه : « فتقرب أنت إليه بالعقل يا بانواع العقل » تو با تعقل به او نزديكى جوى » در صورتى كه جلال الدين در ترجمهء اين جمله در عنوان ابيات عقل را به معناى عاقل و بندهء خاص خدا گرفته است و اين مطلب از نظر معنا با آن چه كه نقل شده است مغايرت دارد .\r\n\r\n( ( 2960 ) ) ليك بر شيرى مكن هم اعتميد\r\nاندر آ در سايهء نخل اميد\r\n\r\nانسان هر اندازه هم قوى باشد بايستى اميدوار بودن به خدا را از دست ندهد\r\nقدرتها و مزايايى كه در اين جهان هستى نصيب انسان مىشود در معرض فنا و نابودى و اختلال است زيرا همان عواملى كه اين قدرت و مزايا را به او داده است به ديگرى نيز خواهد داد و عوامل مزاحم طبيعت با هيچ كس قوم و خويشاوندى ندارد . به اضافهء اين كه همهء قهرمانىهاى بشر داراى ريشه هايى است كه آن ريشه ها از عوامل طبيعى ناشى شده و به نوبت در مقابل تيشه هاى بنيان كن اصول و قوانين طبيعت نابود خواهند گشت . بالاخره روزى فرا مىرسد كه اين قهرمان جهان گير نمىتواند حتى يك مگس را از خود دور كند . اما اگر انسان از نظر عوامل طبيعى ناتوان باشد و نتواند حتى مزيتى از واحدهاى جالب طبيعت را براى خود بيندوزد ، اگر شخصيت او رو به سوى خدا است ، او قوىترين اشخاص خواهد بود .\r\n","description":"","footnote":" ( 1 ) معراج نامهء ابن سينا ، نسخهء فخر رازى ، ص 21 و 22 ، توفيق التطبيق - على بن فضل الله گيلانى ، ص 56 چاپ مصر . . ","page_name":" 401 ","page_number":404},
  {"content":"\r\n\r\nنمىگويم : در ميدان تنازع در بقا مىتواند حاكميت پيدا كند ، ولى مىگويم كه اين شخص چنان اعتلاى روحى به خود مىگيرد كه مىتواند هر گونه پيروزى و شكست را با يك محاسبهء الهى پيروزى مطلق بداند .\r\nاگر اين منطق صحيح نباشد ما نمىتوانيم پيروزىهايى را كه خواه در مسائل اجتماعى و خواه در مسائل دينى نصيب راد مردان الهى تاريخ گشته است تفسير كنيم - زيرا اغلب تكاپوهاى اين افراد در ظاهر و با نظر به پيروزىها و شكستهاى طبيعى همواره با شكست روبه رو شده‌اند ، چنان كه در داستان على عليه السلام با دشمنانش و در پيروزى شگفت انگيز حسين بن على عليه السلام در داستان خونين نينوا مشاهده مىكنيم . گلوله ى كوچكى مهاتما گاندى را از پاى در مىآورد ، اما مهاتما گاندى هند را بيدار كرده بود . او با يك بدن لاغر و نحيف با يك راس بزغاله بريش اقوياى همهء دول بزرگ مىخنديد .\r\nابو ذر غفارى با تمام ناتوانى از نظر طبيعى با امپراطور آن زمان ( عثمان ) گلاويز گشته و با اين كه در ربذه جان خود را از دست داد پيروزمندانه از اين پيكار بيرون آمد .\r\n\r\nآفتاب روح نى آن فلك\r\nكه ز نورش زنده‌اند انس و ملك\r\n( ( 2964 ) ) در بشر رو پوش گشتست آفتاب\r\nفهم كن و الله اعلم بالصواب\r\n\r\nخورشيدى را كه در جان انسانى پرتو افكنى مىكند با آفتاب فضايى اشتباه نكنيد\r\nيك چراغ موشى در گوشه‌اى از زير زمين روشن است . يك چراغ معمولى هم به پيرامون خود روشنايى مىافكند . نور افكنهاى قوى پرتو زيادترى دارند .\r\nآفتاب جهان افروز از همهء اين روشنايىهاى طبيعى روشنتر و داراى اثر بيشترى\r\n","description":"","footnote":"","page_name":" 402 ","page_number":405},
  {"content":"\r\nاست . همه ى اين روشنايىها از چراغ ضعيف گرفته تا خورشيد جهان تاب كه همه و همه به وسيلهء فوتونها اجسام را در مقابل ديده گان ما روشن مىسازند ، در زندگانى ما بزرگترين نقش را به عهده دارند ، اما يك روشنايى ديگر وجود دارد كه با اين روشنايىهاى طبيعى قابل مقايسه نيست . براى اثبات وجود اين روشنايى راه هاى فراوانى وجود دارد ، ما مىتوانيم با مطالب ساده‌اى در بارهء اين نورانيت و وجود آن بررسى كنيم :\r\nحدس و الهامات روانى و شهود در كارهاى زندگى ما به طور فراوان ديده مىشود . مىبينيم كه بعضى از اين اشخاص داراى قدرت حدس فوق العاده‌اى هستند ، با اين كه مقدمات و عوامل موجوده در مقابل انسان آن چنان روشنايى ندارند كه بتوانند نتيجه را كاملًا و به طور صريح براى انسان نشان بدهند ، با اين حال با نيروى حدس نتيجه را مانند اين كه مىبينند پيش گويى مىكنند .\r\nاين حدس را گاهى در زبان معمولى با اين جمله مىگويند : « فلان شخص بسيار آدم روشنى است » اين يك روشنايى فيزيكى نيست ، بلكه اين همان تيز بينى چشم درونى انسان است كه در موردى كه براى ديگران تاريك است براى او روشن است . اين روشنايى ممكن است تا حد بىنهايت در يك انسان وجود داشته باشد ، ولى عوامل محيط خانوادگى و اجتماعى يا سياسى و غير ذلك نگذارد اين روشنايى به فعليت رسيده ثمر خود را آشكار كند .\r\nراه ديگرى براى اثبات اين روشنايى وجود دارد كه آن را از نظر روان شناسى حس ششم يا هر « اصطلاح ديگرى كه شايسته باشد » مىگويند . وجود اين حس را با اين مطالبى كه تا كنون در علوم مربوطه به انسان به دست آمده است نمىتوان منكر شد .\r\nاين حس روشنايىها دارد كه قابل مقايسه با روشنايىهاى ناشى از منطق و علم معمولى نيست ، چنان كه قابل تطبيق به روشنايى طبيعى نمىباشد .\r\nراه سوم براى اثبات اين روشنايى پيوستن روح انسانى به عالم بالا است ، تقوا و ورع واقعى يك نوع تيز بينى براى انسان نصيب مىكند كه در انسانهاى معمولى ديده\r\n","description":"","footnote":"","page_name":" 403 ","page_number":406},
  {"content":"\r\n\r\nنمىشود و آيات قرآنى در چند مورد همين حقيقت را متذكر شده مىگويد :\r\n« وَاِتَّقُوا الله وَيُعَلِّمُكُمُ الله » 2 : 282 ( و شما به خدا تقوا بورزيد ، خدا به شما ياد خواهد داد ) .\r\nاين مسئله در يك درجه پايينتر در رياضت كشان كاملًا ديده مىشود كه آنان چگونه از گذشته و آيندهء انسانها اطلاع مىدهند و صحيح از آب در مىآيد .\r\nخلاصه از نظر علمى و مشهودات خارجى راه هاى مختلفى براى اين روشنايى وجود دارد ، ولى آن نورانيت را كه جلال الدين در اين ابيات مطرح ساخته است ، همان راه سوم است كه انسان به سبب تقرب به خدا به آن نايل مىگردد .\r\nاما اين كه مىگويد : روشنايى آفتاب طبيعى ممكن است براى انسان باعث تاريكى شود . مطلب بسيار صحيح است - زيرا كسى كه ديدگاه خود را به همين جهان طبيعت منحصر مىكند و به شناخت اين جهان قناعت مىورزد ، به قول بعضى از فلاسفه ى غرب براى او يك روشنايى ايجاد مىشود كه جنبهء مزاحمت هم دارد ، چون او را در چار چوبهء يك دستگاه بسته گرفتار و اسير مىسازد كه براى او هيچ گونه قابل تفسير نخواهد بود .\r\n\r\nور به هر زخمى تو پر كينه شوى\r\nپس كجا بىصيقل آيينه شوى ؟\r\n\r\nبدون تحمل ناراحتىها به راحتى حقيقى نتوان رسيد\r\nاگر راهبر به تو بگويد : فلان مشقت و ناراحتىها را تحمل كن ، تو نبايستى زبان به اعتراض بگشايى .\r\nاگر در راه تبعيت از رهبر خارها در پاى تو بخلد ، گمان مكن آن خارها تنها براى ناراحت كردن تست ، بلكه براى اين كه گلشنى در روح تو سر سبز شود بايستى خارهايى را كه در راه به پاى تو فرو مىرود از جان و دل بپذيرى . به طور كلى با تن پرورى و نازك دلى نمىتوان راه به اين باريكى و طولانى را پيمود .\r\n","description":"","footnote":"","page_name":" 404 ","page_number":407},
  {"content":"\r\n\r\nجلال الدين در جاى ديگر در اين باره مىگويد :\r\nعشق كار نازكان نرم نيست عشق كار پهلوان است اى پسر مبارزه با ماديات و تنظيم آن به شكلى كه مانع سلوك الى الله نباشد اصل اولى مرد راهرو مىباشد . در گذشته بارها گفتيم كه خداوند انسان را براى تقلا و كوشش آفريده است .\r\nآيا اين تقلا و كوشش مىتواند خود هدف نهايى موجوديت انسان بوده باشد ؟ البته نه - زيرا چه سودى از كوشش و فعاليت بىهوده براى انسان نصيب مىگردد ؟ مگر خدا نمىتوانست انسانها را طورى بيافريند كه آنان بدون زحمت و سعى مشغول زندگى در اين خاكدان بوده باشند ، مسلماً مىتوانست .\r\nولى هدف اقصاى خلقت اين است كه انسان با كوشش در قلمرو طبيعت جوهر گران بهاى وجود خود را استخراج كند . او با اين كوشش و تكاپو آيينهء خدا نماى روح خود را صيقلى مىسازد . او با اين كوشش « خود طبيعى » را تا مقام روحانيت برترين بالا مىبرد ؟\r\nتفسير ابيات\r\nپيغمبر ما به على عليه السلام فرمود : اى على تو قهرمان انسانها هستى ، تو شير حق تعالى مىباشى و فوق العاده دلاورى و دليرى .\r\nاما به اين همه مزايا قناعت مكن و به آنها اعتماد نداشته باش ، بلكه برو زير سايهء اميد يزدانى .\r\nبراى تقرب به درگاه خداوندى وسيله ديگرى كه عالىتر است وجود دارد ، اين وسيله تقرب به بارگاه ربوبى است به اضافهء تعقل و آگاهى بر از درونى خود ، كه خدا در تو بوديعت نهاده است . تو بمردم معمولى منگر كه تنها راه تقرب را در عبادات معمولى و نيكو كارىهاى ظاهرى منحصر كرده‌اند . تو با تبعيت از عقل و عاقلان مىتوانى سنگلاخ جهان هستى را بپيمايى .\r\nاگر به عقل و عاقل بگروى ، هيچ گونه نقلهاى بىاساس نمىتواند ترا از راه\r\n","description":"","footnote":"","page_name":" 405 ","page_number":408},
  {"content":"\r\nبر كنار كند . اين عقل را وسيلهء تقرب ببارگاه الهى انتخاب كن . اين وسيله‌اى است كه تمام خارها را به گلشن سر سبز مبدل مىكند . اين وسيله‌اى است كه نابينايان را بينايى مىبخشد .\r\nسايهء عقل و عاقل در روى زمين مانند سايهء كوه قاف است كه به همهء آفاق گسترده شده است . روح عقل و عاقل است كه مانند آن پرندهء افسانه‌اى « كه سيمرغش مىنامند » داراى پرواز بسيار عالى است . اين وسيله‌اى است كه دست انسانها را گرفته جويندگان راه حقيقت و حق را تا پيشگاه ربوبى مىبرد . من نمىتوانم در بارهء نعت آن آخرين جمله را بگويم - زيرا براى نعتهاى اين وسيلهء عظمى پايانى وجود ندارد .\r\nاين است آفتاب ، ولى نه آفتاب طبيعى كه در فضا درخشان است و انسان و فرشته به وسيلهء آن زنده هستند ، بلكه اين آفتاب روح انسانى است كه اگر درست دقت شود ديده مىشود كه خود را در رو پوش قالب و كالبد انسانى مخفى كرده است .\r\nتو در ميان اين همه عبادتها كه به خدا انجام مىدهى پيروى رهبران الهى را انتخاب كن . هر كسى در اين دنيا براى خود اطاعت و عبادتى انتخاب كرده است تو همواره با عقل و عاقل همراه باش - زيرا اين همراهى ديو درونى تو را كه خونىترين دشمن تو است از پا خواهد در آورد . با اين اطاعت است كه بر همهء انسانها سبقت خواهى گرفت . تو اگر موسى عليه السلام هم باشى ، باز بدان كه خداوند به جهت مشيت نهانى خود رازهايى را براى اشخاصى تعليم مىكند كه مانند خضر براى موسى عليه السلام رهبرى مىكند . در راه وصول بحقايق با رهبران ستيزه مكن - زيرا ممكن است راهبر همان خطاب را به تو متوجه بسازد كه خضر به موسى عليه السلام متوجه ساخته ، گفت : « ديگر اينجا از يكديگر جدا مىشويم » .\r\nتو براى شروع در راه اعتراضى به رهبر مكن ، اگر او كشتى را مانند خضر\r\n","description":"","footnote":"","page_name":" 406 ","page_number":409},
  {"content":"\r\nسوراخ كرد ، تو عيب جويى مكن . اگر طفلى را كشت مو شكافى منما ، مىدانى چرا كارهاى او مطابق واقع است ؟ - زيرا دست او دست خدا است و دست خدا بالاتر از همه دستهاى انسانها است .\r\nاين دست خدا است كه مىميراند و زنده مىكند ، نه تنها زنده مىكند بلكه به آن زندگانى ايجاد شده ابديتى مىبخشد كه ديگر فنا را بر او راهيابى نيست .\r\nنبايد گمان ببرى كه دستگيرى رهبران حق مانند دستگيرى در مسائل معمولى زندگانى طبيعى است كه بايستى دستگيرى كننده حاضر باشد ، بلكه اين دستگيرى مىتواند شامل حال غايبان نيز بوده باشد .\r\nاز اين مطلب هم كه جلال الدين مطرح كرده است مىتوان استبعادى را كه بعضى از اشخاص در بارهء اثر وجودى بقيه الله ( عج ) ابراز مىدارند بر طرف ساخت . اينان مىگويند : امام غايب چه اثرى مىتواند داشته باشد ؟ و متوجه نيستند كه در جهان ما فوق طبيعت محسوس وسيله و اثر مفاهيم ديگرى پيدا مىكند .\r\nاين يك پديدهء طبيعى نيست كه بايستى عاملى به طور طبيعى با موجودى به طور مستقيم و محسوس تماس بگيرد تا اثر خود را در آن ظاهر بسازد .\r\nشما در زندگانى خودتان هزاران بار ديده‌ايد كه انسان تحت تأثير روحى يك نفر قرار مىگيرد ، بدون اين كه آن طرف حرفى بزند يا اشاره‌اى كند ، به اضافه ى اين كه در همين جهان هستى نيروهاى پنهانى داريم ، مانند جاذبيت كه تمام جهان طبيعت را فرا گرفته است و در آن تأثير مىبخشد ، ولى تأثير آن مانند ساير عوامل محسوس در معمولات خود نيست .\r\nروشنتر از همهء اينها كه گفتيم مسئلهء تأثير روح در كالبد انسانى است . كيست در اين پديدهء كوچكترين ترديد به خود راه بدهد كه روح در تمام موجوديت انسان تأثير مىكند ، ولى خود به هيچ وجه مانند يك عامل طبيعى در ميدان فعاليت نمودار نمىشود :\r\nاى رهروان حق و حقيقت تا مىتوانيد با تحمل مجاهدات تماس مستقيم با رهبر\r\n","description":"","footnote":"","page_name":" 407 ","page_number":410},
  {"content":"\r\nداشته باشيد - زيرا تفاوت بسيار است ميان كسى كه از پشت پرده با راهبر در تماس است و كسى كه حضورا با او روبه رو است . مجاهدت كن تا آن حد كه بتوانى به اندرون و حضور خود راهبر راه پيدا كنى و الا يك عمر در روى پردهء طبيعت سر گردان خواهى ماند و اگر اثر غيابى از رهبر بگيرى سايه‌اى را خواهى ديد نه خود حقيقت را .\r\nآن گاه كه توانستى در اين راه براى خود رهبر انتخاب كنى ، ديگر آن نازك دلىها را كه باعث مىشد از همهء چيز رنجش پيدا كنى دور بينداز ، ناراحتىها را تحمل كن تا آيينهء روح تو صيقلى شود .\r\n","description":"","footnote":"","page_name":" 408 ","page_number":411},
  {"content":"\r\n\r\nكبودى زدن مرد قزوينى بر شانه گاه و پشيمان شدن او به سبب زخم سوزن\r\n\r\n( ( 2981 ) ) اين حكايت بشنو از صاحب بيان\r\nدر طريق و عادت قزوينيان\r\n( ( 2982 ) ) بر تن و دست و كتفها بىدرنگ\r\nمىزدند از صورت شير و پلنگ\r\nبر چنان صورت پياپى بىگزند\r\nاز سر سوزن كبودىها زنند\r\n( ( 2983 ) ) سوى دلاكى بشد قزوينيى\r\nكه كبودم زن بكن شرينئى\r\n( ( 2984 ) ) گفت چه صورت زنم اى پهلوان ؟\r\nگفت بر زن صورت شير ژيان\r\n( ( 2985 ) ) طالعم شير است نقش شير زن\r\nجهد كن رنگ كبودى سير زن\r\n( ( 2986 ) ) گفت بر چه موضعت صورت زنم ؟\r\nگفت بر شانه گهم زن آن رقم\r\nتا شود پشتم قوى در رزم و بزم\r\nبا چنين شير ژيان در عزم جزم\r\n( ( 2987 ) ) چون كه او سوزن فرو بردن گرفت\r\nدرد در آن شانگه مسكن گرفت\r\n( ( 2988 ) ) پهلوان در ناله آمد كاى سنى\r\nمر مرا كشتى چه صورت مىزنى ؟\r\n( ( 2989 ) ) گفت آخر شير فرمودى مرا\r\nگفت از چه عضو كردى ابتدا ؟\r\n( ( 2990 ) ) گفت از دمگاه آغازيده ام\r\nگفت دم بگذار اى دو ديده ام\r\n( ( 2991 ) ) ز آن دم دمگاه شيرم دم گرفت\r\nدمگه او دمگهم محكم گرفت\r\n( ( 2992 ) ) شير بىدم باش گو اى شير ساز\r\nكه دلم سستى گرفت از زخم گاز\r\n( ( 2993 ) ) جانب ديگر گرفت آن شخص زخم\r\nبىمحابا بىمواساتى و رحم\r\n( ( 2994 ) ) بانگ زد او كاين چه اندام است از او ؟\r\nگفت او گوش است اين اى نيك خو\r\n( ( 2995 ) ) گفت تا گوشش نباشد اى همام\r\nگوش را بگذار و كوته كن كلام\r\n( ( 2996 ) ) جانب ديگر خلش آغاز كرد\r\nباز قزوينى فغان را ساز كرد\r\n( ( 2997 ) ) كاين سيم جانب چه اندام است نيز ؟\r\nگفت اين است اشكم شير اى عزيز\r\n( ( 2998 ) ) گفت كو اشكم نباشد شير را\r\nخود چه اشكم بايد اين ادبير را\r\nدرد افزون گشت كم زن زخمها\r\nاشكم چه شير را بهر خدا\r\n\r\n","description":"","footnote":"","page_name":" 409 ","page_number":412},
  {"content":"\r\n\r\n\r\n( ( 2999 ) ) خيره شد دلاك و بس حيران بماند\r\nتا بدير انگشت بر دندان بماند\r\n( ( 3000 ) ) بر زمين زد سوزن آن دم اوستاد\r\nگفت در عالم كسى را اين فتاد ؟\r\n( ( 3001 ) ) شير بىدُمّ و سر و اشكم كه ديد ؟\r\nاين چنين شيرى خدا كى آفريد ؟\r\nچون ندارى طاقت سوزن زدن\r\nاز چنين شير ژيان پس دم مزن\r\n( ( 3002 ) ) اى برادر صبر كن بر درد نيش\r\nتا رهى از نيش نفس گبر خويش\r\n( ( 3003 ) ) كاين گروهى كه رهيدند از وجود\r\nچرخ و مهر و ماهشان آرد سجود\r\n( ( 3004 ) ) هر كه مرد اندر تن او نفس گبر\r\nمر و را فرمان برد خورشيد و ابر\r\n( ( 3005 ) ) چون دلش آموخت شمع افروختن\r\nآفتاب او را نيارد سوختن\r\n( ( 3006 ) ) گفت حق در آفتاب منتجم\r\nذكر تزاور كذا عن كهفهم\r\nخفتگانى كز خدا بد كارشان\r\nميل كردى آفتاب از غارشان\r\n( ( 3007 ) ) خار جمله لطف چون گل مىشود\r\nپيش جزوى كاو بر كل مىشود\r\n( ( 3008 ) ) چيست تعظيم خدا افراشتن ؟\r\nخويشتن را خوار و خاكى داشتن\r\n( ( 3009 ) ) چيست توحيد خدا آموختن ؟\r\nخويشتن را پيش واحد سوختن\r\n( ( 3010 ) ) گر همىخواهى كه بفروزى چو روز\r\nهستى همچون شب خود را بسوز\r\n( ( 3011 ) ) هستىات در هست آن هستى نواز\r\nهمچو مس در كيميا اندر گداز\r\n( ( 3012 ) ) در من و ما سخت كردستى دو دست\r\nهست اين جمله خرابى از دو هست\r\n\r\nآيه\r\n« وَتَرَى اَلشَّمْسَ إِذا طَلَعَتْ تَزاوَرُ عَنْ كَهْفِهِمْ ذاتَ اَلْيَمِينِ وَإِذا غَرَبَتْ تَقْرِضُهُمْ ذاتَ اَلشِّمالِ وَهُمْ فِي فَجْوَةٍ مِنْه ذلِكَ مِنْ آياتِ الله مَنْ يَهْدِ الله فَهُوَ اَلْمُهْتَدِ وَمَنْ يُضْلِلْ فَلَنْ تَجِدَ لَه وَلِيًّا مُرْشِداً » ( 1 )  18 : 17 ( اگر تو آن كهف را مىديدى هنگامى كه آفتاب طلوع مىكرد به طرف راست مايل مىشد و هنگامى كه غروب مىكرد كهف را در طرف چپ مىگذاشت ، به طورى\r\n","description":"","footnote":" ( 1 ) سوره كهف ، آيهء 17 . . ","page_name":" 410 ","page_number":413},
  {"content":"\r\n\r\n\r\nكه آفتاب از مقابل نمىتابيد تا به داخل كهف روشنايى بيندازد . آنان در يك فضاى وسيعى « يا گشايشى » در كهف داشتند .\r\nاين از آيات خداوندى است هر كس را كه خدا هدايت كند او هدايت يافته است و كسى را كه او گمراه نمايد براى او حمايت كننده و ارشاد كننده‌اى پيدا نخواهد شد . )\r\n\r\n( ( 3009 ) ) چيست توحيد خدا آموختن\r\nخويشتن را پيش واحد سوختن\r\n\r\nتوحيد واقعى علم است و گذشتن از خود در مقابل خدا\r\nاين يك تعريف اجمالى و كافى براى توحيد است كه جلال الدين بيان مىكند و مىتوان گفت : اين تعريف را منابع معتبر اسلامى با بيانات گوناگونى بيان كرده‌اند . توضيح اين تعريف با تحليل آن به دو واحد اساسى عبارتند از :\r\nآموختن دانش .\r\nگرايش واقعى به سوى خداوند .\r\nگرايش بدون علم مثمر هيچ ثمرى نيست - زيرا اين گونه گرايشها همان تقليد بىجا و بىهوده است كه طعم عبادت را ندارد .\r\nچنان كه علم بدون گرايش هم اگر مضر نباشد فايده‌اى در زندگانى همه جانبهء انسانى نخواهد داشت .\r\nاين دو واحد تا با يكديگر هماهنگ نباشند بشر گامى به سوى تكامل بر نداشته است .\r\nتفسير ابيات\r\nحكايت بسيار آموزنده‌اى است كه جلال الدين بيان كرده و نتايج بسيار با اهميتى را در بر دارد :\r\nآن مرد قزوينى براى خال كوبى پيش يك استاد خال كوب رفت ، او مىخواست\r\n","description":"","footnote":"","page_name":" 411 ","page_number":414},
  {"content":"\r\nنقش شيرى بر شانهء خويش حك كند ، اين كار با فرو بردن سوزن و رنگين ساختن جاهاى سوزن صورت مىگرفت .\r\nآن مرد قزوينى پيش نهاد خود را در بارهء كوبيدن شير به شانهء خويش به آن استاد خال كوب بيان كرد او هم گفت : مانعى وجود ندارد . آن مرد نقش شير را بر شانهء خود نقش مىكرد تا در جنگها براى خود اسباب تلقين روانى داشته باشد و با ديدن نقش شير در شانهء خويش تشجيع و تحريك شود .\r\nمرد خال كوب اولين سوزن را كه در شانهء مرد قزوينى فرو برد ، جاى سوزن درد گرفت ، مرد قزوينى گفت : چه مىكنى و اين كدامين عضو شير است ؟ خال كوب پاسخ داد : اين دم شير است ، مرد قزوينى گفت : ما دم نمىخواهيم اين شير كه تو در شانهء من نقش مىكنى بىدم باشد .\r\nخال كوب سوزن ديگر فرو برد ، مرد قزوينى باز احساس درد كرده و گفت : اين كدامين عضو شير است ؟ خال كوب گفت : اين گوش شير است ، مرد قزوينى گفت : اين شير كه مىخواهم در شانهء خود نقش كنم گوش نداشته باشد ، برو جاى ديگر را نقش كن .\r\nهنگامى كه براى سومين بار درد سوزن را احساس كرد باز گفت : آن كدامين عضو شير است ؟ خال كوب جواب داد كه اين شكم شير است . گفت : هيچ ضررى ندارد كه شير ما شكم نداشته باشد . بىچاره خال كوب متحير مانده سوزن را به زمين زد و از او پرسيد : آيا در دنيا چنين اتفاقى افتاده است كه شيرى وجود داشته باشد ولى نه دم داشته باشد نه گوش و نه شكم و نه يال و نه اعضاء ديگر ؟ اى مرد قزوينى :\r\n\r\n( ( 3001 ) ) شير بىيال و دم و اشكم كه ديد\r\nاين چنين شيرى خدا كى آفريد ؟\r\n\r\nتو كه طاقت درد سوزن را ندارى چرا دم از شير ژيان مىزنى ؟ چنين است حال ما آدميان كه مىخواهيم روح ما به حد اعلاى تكامل برسد و از نيشهاى زهرآگين نفس رهايى پيدا كنيم ولى در اين راه به نيشهاى رياضت و\r\n","description":"","footnote":"","page_name":" 412 ","page_number":415},
  {"content":"\r\nتزكيهء نفس تن در ندهيم مىدانيد آن گروه از اشخاص الهى كه از موجوديت حيوانى رهايى يافتند چگونه چرخ با اين عظمت با خورشيد فروزانش به آنان سجده كرد ؟ آن اصحاب كهف را به ياد آوريد كه چگونه آفتاب براى پنهان داشتند آنها در موقع طلوع و غروب وضع هميشگى خود را تغيير مىداد ؟ آيا اين تغيير دادن نمىتواند اثبات كند كه انسانهايى كه در اين دنيا نفس اماره را به زير پاى نهند مىتوانند پا روى تمام قوانين طبيعت بگذارند ؟ آن جزئى كه ميل به سوى كل خويش پيدا كرده است هر خارى براى او لطف گل پيدا مىكند .\r\nمىدانيد تعظيم خدا چگونه امكان پذير مىشود ؟ تعظيم خدا يك راه دارد و آن اين است كه بايستى از ما و منى رو گردان شده به تمام معنى تسليم مشيت و ارادهء او گشت .\r\nهيچ مىدانيد معناى واقعى توحيد چيست ؟ توحيد يك معنى دارد و آن عبارت است از آموختن دانش و سپس در مقابل آن واحد حقيقى فانى گشتن .\r\nآيا مىخواهى كه مانند روز روشن فروزان شوى ؟ بيا آن موجوديت طبيعى خود را كه در اسارت شهوات و هوى و هوس است مانند شب تاريك از ميان ببر تا روزت درخشندگى پيدا كند .\r\nبيا مس وجود را در كيمياى آن ذات پاك ربوبى به طلا مبدل بسازد . اين مقام در انتظار تو است ، ولى يك شرط دارد و آن اين است كه هستى خود را در مقابل آن هست مطلق كه هستىها را مىنوازد ناچيز شمرده و به بارگاه كبرياى او آن را عرضه كنى .\r\n","description":"","footnote":"","page_name":" 413 ","page_number":416},
  {"content":"\r\n\r\nرفتن گرگ و روباه در خدمت شير به شكار\r\n\r\n( ( 3013 ) ) شير گرگ و روبهى بهر شكار\r\nرفته بودند از طلب در كوهسار\r\n( ( 3015 ) ) كآن سه با هم اندر آن صحراى ژرف\r\nصيدها گيرند بسيار و شگرف\r\n( ( 3014 ) ) تا به پشت همدگر از صيدها\r\nسخت بر بندند بار و قيدها\r\n( ( 3016 ) ) گر چه ز ايشان شير نر را ننگ بود\r\nليك كرد اكرام و همراهى نمود\r\n( ( 3017 ) ) اين چنين شه را ز لشكر زخمت است\r\nليك همره شد جماعت رحمت است\r\n( ( 3018 ) ) همچنين مه را ز اختر ننگهاست\r\nاو ميان اختران بهر سخاست\r\n( ( 3019 ) ) امر شاورهم پيمبر را رسيد\r\nگر چه رايش را نبد رايى مزيد\r\n( ( 3020 ) ) در ترازو جو قرين زر شده است\r\nنى از آن كه جو چو زر گوهر شده است\r\n( ( 3021 ) ) روح قالب را كنون همره شده است\r\nمدتى سگ حارس درگه شده است\r\n( ( 3022 ) ) چون كه رفتند آن جماعت سوى كوه\r\nدر ركاب شير با فر و شكوه\r\n( ( 3023 ) ) گاو كوهى و بز و خرگوش زفت\r\nيافتند و كار ايشان پيش رفت\r\n( ( 3024 ) ) هر كه باشد در پى شير حراب\r\nكم نيايد روز و شب او را كباب\r\n( ( 3025 ) ) چون ز كه در بيشه آوردندشان\r\nكشته و مجروح و اندر خون كشان\r\n( ( 3026 ) ) گرگ و روبه را طمع بُد اندر آن\r\nكه رود قسمت به عدل خسروان\r\n( ( 3027 ) ) عكس طمع هر دوشان بر شير زد\r\nشير دانست آن طمعها را سند\r\n( ( 3028 ) ) هر كه باشد شير اسرار و امير\r\nاو بداند هر چه انديشد ضمير\r\n( ( 3029 ) ) هين نگه دار اى دل انديشه خو\r\nدل ز انديشهء بدى در پيش او\r\n( ( 3030 ) ) داند و خر را همىراند خموش\r\nبر رخت خندد براى روى پوش\r\n( ( 3031 ) ) شير چون دانست آن وسواسشان\r\nوانگفت و داشت آن دم پاسشان\r\n( ( 3032 ) ) ليك با خود گفت بنمايم سزا\r\nمر شما را اى خسيسان گدا\r\n( ( 3033 ) ) مر شما را بس نيامد راى من ؟\r\nظنتان اين است در اعطاى من ؟\r\n( ( 3034 ) ) اى وجود رايتان از راى من\r\nاز عطاهاى جهان آراى من\r\n\r\n","description":"","footnote":"","page_name":" 414 ","page_number":417},
  {"content":"\r\n\r\n\r\n\r\n( ( 3035 ) ) نقش با نقاش چه اسگالد دگر\r\nچون سگالش اوش بخشيد و نظر\r\n( ( 3036 ) ) اين چنين ظنّ خسيسانه به من\r\nمر شما را بود ننگان زمن\r\n( ( 3037 ) ) ظانين باللَّه ظن السوء را\r\nگر نبرّم سر بود عين خطا\r\n( ( 3038 ) ) وارهانم چرخ را از ننگان\r\nتا بماند در جهان اين داستان\r\n( ( 3039 ) ) شير با اين فكر مىزد خنده فاش\r\nبر تبسمهاى شير ايمن مباش\r\n( ( 3040 ) ) مال دنيا شد تبسمهاى حق\r\nكرده ما را مست و هم مغرور خلق\r\n( ( 3041 ) ) فقر رنجورى بهستت اى سند\r\nكآن تبسم دام خود را بر كند\r\n\r\nآيه\r\n« فَبِما رَحْمَةٍ مِنَ الله لِنْتَ لَهُمْ وَلَوْ كُنْتَ فَظًّا غَلِيظَ اَلْقَلْبِ لَانْفَضُّوا مِنْ حَوْلِكَ فَاعْفُ عَنْهُمْ وَاِسْتَغْفِرْ لَهُمْ وَشاوِرْهُمْ فِي اَلأَمْرِ فَإِذا عَزَمْتَ فَتَوَكَّلْ عَلَى الله إِنَّ الله يُحِبُّ اَلْمُتَوَكِّلِينَ » ( 1 )  3 : 159 ( با رحمت خداوندى قلب تو به آنان نرم شد ، اگر تو تند خو و عبوس و سنگ دل بودى از پيرامون تو پراكنده مىگشتند ، از تقصير و كوتاهى آنان در گذر به آنان طلب بخشايش كن . با آنان در كارها مشورت نما . هنگامى كه پس از مشورت تصميم گرفتى به خداوند توكل كن ، خداوند توكل كنندگان را دوست دارد ) .\r\n« وَيُعَذِّبَ اَلْمُنافِقِينَ وَاَلْمُنافِقاتِ وَاَلْمُشْرِكِينَ وَاَلْمُشْرِكاتِ اَلظَّانِّينَ بِالله ظَنَّ اَلسَّوْءِ عَلَيْهِمْ دائِرَةُ اَلسَّوْءِ وَغَضِبَ الله عَلَيْهِمْ وَلَعَنَهُمْ وَأَعَدَّ لَهُمْ جَهَنَّمَ وَساءَتْ مَصِيراً » ( 2 )  48 : 6 ( خداوند مردان و زنان منافق و مردان و زنان مشرك را عذاب خواهد كرد ، آنان كسانى هستند كه در بارهء خداوند گمان بد دارند و خداوند بر آنان غضب كرده و لعنت نموده و براى آنان دوزخ را آماده ساخته است و سر نوشت بدى در انتظار آنها است . )\r\nروايت\r\nچند روايت با مضامين مشابه وارد شده است كه اجتماع و هماهنگى با اجتماع را تأكيد مىكند : مانند « يد الله مع الجماعة » ( دست خدا با اجتماع\r\n","description":"","footnote":" ( 1 ) سوره آل عمران ، آيهء 153 . .  ( 2 ) سوره الفتح ، آيهء 6 . . ","page_name":" 415 ","page_number":418},
  {"content":"\r\n\r\nاست ) و عليكم بالسواد الاعظم « بر شما باد كه در اجتماعات انبوه زندگى كنيد . « اجتماع امتى رحمه » البته روايتى را به اين كلمات با سند معتبر نديده‌ايم .\r\nاما چنان كه گفتيم به همين مضمون و يا مشابه آن رواياتى وارد شده است .\r\n\r\n( ( 3019 ) ) امر شاورهم پيمبر را رسيد\r\nگر چه رايش را نبد رايى مزيد\r\n\r\nمشورت و تبادل افكار و تفاهم از مبانى ضرورى اسلام است\r\nدر ادبيات فارسى جمله‌اى است بسيار ساده و در خور فهم همگانى كه مىگويد « همه چيز را همگان دانند » نبايد ترديد كنيم در اين كه نتيجهء اشتراك عقول و انديشه هاى متعدد و گوناگون در رسيدن به واقعيتها براى هيچ انسان عاقل تاريك و مبهم نيست .\r\nاين يك اصل است كه قلم فرسايى زياد در بارهء آن مورد نياز نيست . اگر كسى كوچكترين ترديدى در اين باره داشته باشد شايسته است كه بد بختى جوامعى را در نظر بگيرد كه سر نوشت خود را از اين اصل بر كنار كرده‌اند .\r\nآن چه كه بايستى در اين مورد متذكر شويم اين نكته است كه در دين اسلام موضوعات مورد مشورت چيست ؟ در اين مسئله بايستى ميان قوانين اوليه و ابدى و قوانين ثانويه و موضوعات تفكيك كنيم . آن چه كه بايستى مورد مشورت قرار بگيرد قوانين ثانويه كه در اصطلاح فقهى به « عنوان ثانوى » تعبير مىشود و موضوعاتى است كه در جريان زمان و با اختلاف شرايط دگرگون مىگردد كه در آينده بحث مشروحى در اين باره خواهد شد .\r\n","description":"","footnote":"","page_name":" 416 ","page_number":419},
  {"content":"\r\n\r\n\r\n( ( 3020 ) ) در ترازو جو رفيق زر شده است\r\nمدتى سگ حارس درگه شده است\r\n\r\nبراى هماهنگى جهان هستى وجود حقير و عالى هر دو لازم است\r\nدر ايجاد ادامهء يك دستگاه منظم همهء واحدهايى كه بايستى در آن دستگاه مشغول كار شوند به يكسان نيستند .\r\nاگر اين اصل را با دقت تمام در دستگاه هستى تطبيق كنيم اشكالات فراوانى را مىتوانيم از ميان برداريم .\r\nاز آن جمله اشكالى كه گفته مىشود : چرا خداوند يكى را با نيروى جسمانى يا عقلانى كلان آفريده و ديگرى را ناتوان و ضعيف العقل به وجود آورده است ؟ اگر چه ما اين مبحث را مشروحاً در دفتر دوم در مبحث « عدالت خداوندى » مورد بررسى قرار خواهيم داد ، ولى در شرح اين ابيات هم تا حدودى مطرح مىسازيم :\r\nچنان كه در مباحث پيشين گفته‌ايم در روى پردهء جهان هستى مقولاتى حكمفرما است كه با نظر به آن مقولات مفاهيم گوناگونى براى ما مطرح مىشود ، مانند كوچكى و بزرگى و زشتى و زيبايى و نيكى و بدى و غير ذلك .\r\nاين مقولات از نظر ما وراى طبيعى با همين وضعى كه ما مطرح مىكنيم ، نمىباشند . آن جا جايگاه كميت نيست تا كوچكى و بزرگى و تساوى كمى مطرح شود جايگاه كوشش براى زندگى نيست كه نيرومند و ناتوان مفهومى داشته باشد و قلمرو صورت بينى نيست كه منشأ انتزاع زشتى و زيبايى طبيعى بوده باشد .\r\nبه طور كلى همهء اين مفاهيم از مختصات اين روى جهان هستى است كه به شكل طبيعت در جريان است .\r\nبنا بر اين همهء مفاهيم مختلف و متضاد در حقيقت براى جريان هماهنگ هستى در روى پرده مىباشد و لذا نمىتوان به موقعيتهاى مختلف موجودات اعتراضى كرد -\r\n","description":"","footnote":"","page_name":" 417 ","page_number":420},
  {"content":"\r\n\r\nزيرا همهء آنها واحدهايى هستند كه در هماهنگى دستگاه پيوسته دخالت مىورزند . با اين كه پيغمبر اكرم صلى الله عليه و آله عقل كل بود ، از نظر خاصيت جهان زندگانى بايستى در موضوعات با افراد اجتماع خويش كه در عظمت هيچ گونه قابل مقايسه با او نبوده‌اند مشورت كند .\r\n\r\n( ( 3029 ) ) هين نگه دار اى دل انديشه خو\r\nدل ز انديشهء بدى در پيش او\r\n( ( 3030 ) ) داند و خر را همىراند خموش\r\nبر رخت خندد براى روى پوش\r\n\r\nمتوجه باشيد كه اولياء الله جريانات درونى شما را مىدانند\r\nتزكيهء نفس با رياضتهاى مناسب يك روشنايى به انسان مىدهد كه در نتيجهء آن مىتواند با حقايق جاريه در جهان هستى آشنايى پيدا كرده و در درون انسانها نفوذ نموده و راز آنها را بدون مقدمات منطقى درك كند . براى آنان رازهاى نهانى انسانهاى معمولى آن چنان روشن است كه رازهاى كودكان براى بزرگ سالان با هوش .\r\nاين آگاهى گاهى به طور مستقيم به درون انسانى نفوذ مىكند ، چنان كه به طور فراوان مشاهده كرده‌ايم كه افرادى از درون انسانها خبر مىدهند بدون اين كه يك راه معمولى را در اين آگاهى در پيش گرفته باشند و گاهى به وسيلهء قيافه مخصوصاً با نظر به جريانات چشم حقايق زيادى را درك مىكنند .\r\nالبته قسم دوم تا حدودى طبيعىتر بوده و ممكن است اشخاصى بدون رياضت هم با دقت در وضع قيافه بتوانند شئون ثابت يا پديده هاى متغير مردم را بشناسند .\r\nبه هر حال شناسايى براى انسانها منحصر بحواس نبوده و نخواهد بود .\r\n","description":"","footnote":"","page_name":" 418 ","page_number":421},
  {"content":"\r\n\r\n\r\n\r\n( ( 3040 ) ) مال دنيا شد تبسمهاى حق\r\nكرده ما را مست و هم مغرور خلق\r\n\r\nافزايش ثروت بىمحاسبهء دنيا شما را شادمان نكند زيرا اين گونه مالها مانند تبسم زهرآگين حق به شما است\r\nاين مطلب ادبى را كه جلال الدين با تشبيه بسيار زيبا بيان كرده است ، نزديك به آن مضمون است كه خداوند متعال در قرآن شريف در يك آيه بيان مىفرمايد :\r\n« وَلا يَحْسَبَنَّ اَلَّذِينَ كَفَرُوا أَنَّما نُمْلِي لَهُمْ خَيْرٌ لأَنْفُسِهِمْ إِنَّما نُمْلِي لَهُمْ لِيَزْدادُوا إِثْماً وَلَهُمْ عَذابٌ مُهِينٌ . » 3 : 178 ( 1 ) \r\n( آنان كه كفر مىورزند گمان نكنند اين گونه وسايل دنيا را كه براى آنان آماده مىكنيم و آنان را سرشار از مال دنيا مىنمايى به صلاح آنها است ، بلكه اين افزايش و سرشار ساختن براى آن است كه مطابق هواى خود رفتار كرده گناهانشان افزوده شود ، براى آنان عذاب اهانت بارى آماده شده است ) .\r\nدرست است كه براى خدا تبسمى وجود ندارد ، ولى اگر اين پديده براى او امكان داشت بهترين مورد تبسم سخريه آميز همين مال و جاه دنيوى بود كه براى اشخاص جاهل و شهوت پرست بسيار شيرين به نظر مىرسد ولى در واقع به ضرر آنان تمام خواهد شد .\r\nتفسير ابيات\r\nشير و گرگ و روباهى با هم به شكار مىروند ، آنان با اين اجتماع مىخواستند پشت و پناه يكديگر بوده و در مبارزه با شكارها پيروز شوند .\r\nاگر چه با يك نظر همراه شدن شير با گرگ و روباه شايستهء شئونات او نيست ، ولى خداوند در خود اجتماع رحمتى قرار داده است ، چنان كه ماه هم با آن روشنايى\r\n","description":"","footnote":" ( 1 ) سوره آل عمران ، آيهء 178 . . ","page_name":" 419 ","page_number":422},
  {"content":"\r\nدر ميان اختران بىنور احساس ننگ مىكند ، ولى او در آن پيوستگى از خود كرامتى نشان مىدهد .\r\nپيامبر عظيم الشأن اسلام با آن عظمت و عقل خدا دادى كه از همهء عقول انسانها برتر بوده است ، مأمور به مشورت با افراد امت خود گشته بود . براى هماهنگى و شناخت وزن يك مشت جو در يك كفهء ترازو و طلا در كفهء ديگر قرار مىگيرد ولى شان طلا با اين معادله كم نمىشود .\r\nبالاتر از اين ، روح در دوران زندگانى با كالبد جسمانى ما همراه شده است و اين همراهى هرگز از عظمت روح نمىكاهد .\r\nاين سه حيوان به همراه يكديگر به سوى كوه رفتند و سه حيوان را شكار كردند : گاو كوهى ، بز و خرگوش .\r\nآرى همراهى با اقويا گاهى هم انسان را به نوايى مىرساند . هنگامى كه اين سه شكار را از كوه پائين آوردند ، گرگ و روباه را طمع و حرص روى داد كه شير آن شكارها را به طورى تقسيم كند كه عادلانه باشد ( شايد مقصود تساوى در قسمت بوده است ) عكس طمع اين دو حيوان در درون شير منعكس شد .\r\nآرى اولياء الله از درون انسانها آگاهى دارند . متوجه باش در درون خود انديشه هاى نابه جا راه ندهى كه آنان از جريان درونى تو با خبراند .\r\nآنان با اين كه جريان قلب شما را مىدانند ولى بدون اظهار دانايى به كار خويش مشغولند و حتى گاهى به روى شما خنده هم مىزنند . شير با اين كه وسوسه هاى درونى آنها را دريافته بود ، آداب رفاقت را حفظ كرده چيزى نگفت ، ولى با خود چنين مىگفت كه اى همراهان پست كيفر اين بد انديشىهاى شما را به شما خواهم داد .\r\nشما به مقام من آشنا نشديد و در عطا و بخشش من چنين گمان نابه جا كرديد ؟ شما مگر نمىدانيد كه انديشه هاى من است كه شما را به انديشه وادار مىكند .\r\nانديشهء شيرانهء من بود كه شما را به اين كوه آورده و براى شما شكارى اندوختم شما مگر نمىدانيد كه در مقابل نيروى من مانند نقش در زير دست نقاش داراى هيچ\r\n","description":"","footnote":"","page_name":" 420 ","page_number":423},
  {"content":"\r\nگونه اختيارى نيستيد ؟ اگر براى نقش مزيتى وجود داشته باشد كه با آن بخواهد گستاخى بكند ، اين مزيت را نقاش به او داده است . شما اسباب ننگ زمان در باره من چنين گمان پست به خود راه داده‌ايد ؟ بلى ، انسانهايى كه به خدا گمان بد ببرند بايستى نابود شوند ، من شما را اگر تلف نكنم خطا كار بوده‌ام ، چنان كيفرى بشما بدهم كه داستان آن در تاريخ بماند .\r\nشير با اين تفكرات گاهى تبسمى بلبان خود مىآورد . اما تو ساده لوح مباش و از تبسمهاى شيرانه فريب مخور .\r\nاى دوست عزيز مال دنيا هم ترا مغرور نكند - زيرا مال دنيا مانند تبسمهاى سخريه‌اى خدا است كه ما را سر مست كرده است ، مستمندى از روى عقل بهتر است از بىنيازى كه به سبب تبسم سخريه‌اى خداوند به دست آمده باشد .\r\n","description":"","footnote":"","page_name":" 421 ","page_number":424},
  {"content":"\r\n\r\n\r\nامتحان كردن شير گرگ را و گفتن كه اين صيدها را قسمت كن\r\n\r\n( ( 3042 ) ) گفت شير اى گرگ اين را بخش كن\r\nمعدلت را نو كن اى گرگ كهن\r\n( ( 3043 ) ) نايب من باش در قسمتگرى\r\nتا پديد آيد كه تو چه گوهرى\r\n( ( 3044 ) ) گفت اى شه گاو وحشى بخش توست\r\nآن بزرگ و تو بزرگ و زفت و چست\r\n( ( 3045 ) ) بز مرا كه بز ميانه است و وسط\r\nروبها خرگوش بستان بىغلط\r\n( ( 3046 ) ) شير گفت اى گرگ چون گفتى ؟ بگو\r\nچون كه من باشم تو گويى ما و تو ؟\r\n( ( 3047 ) ) گرگ خود چه سگ بود كاو خويش ديد\r\nپيش چون من شير بىمثل و نديد ( 1 ) \r\n( ( 3048 ) ) گفت پيش آ كس خرى چون تو نديد\r\nپيشش آمد پنجه زد او را دريد\r\n( ( 3049 ) ) چون نديدش مغز و تدبير رشيد\r\nدر سياست پوستش از سر كشيد\r\n( ( 3050 ) ) گفت چون ديد منت از خود نبرد\r\nاين چنين جان را ببايد زار مرد\r\n( ( 3051 ) ) چون نبودى فانى اندر پيش من\r\nفرض آمد مر تو را گردن زدن\r\nگر چه غالب دارم اندر بذل فضل\r\nگاه گاهى هم كنم از عدل فضل\r\n( ( 3052 ) ) كل شىء هالك جز وجه او\r\nچون نه‌اى در وجه او هستى مجو\r\n( ( 3053 ) ) هر كه اندر وجه ما باشد فنا\r\nكل شىء هالك نبود و را\r\n( ( 3054 ) ) ز انكه در الاست او از لا گذشت\r\nهر كه در الاست او فانى نگشت\r\n( ( 3055 ) ) هر كه بر در او من و ما مىزند\r\nردّ باب است او و بر لا مىتند\r\n\r\nآيه\r\n« وَلا تَدْعُ مَعَ الله إِلهاً آخَرَ لا إِله إِلَّا هُوَ كُلُّ شَيْءٍ هالِكٌ إِلَّا وَجْهَه لَه اَلْحُكْمُ وَإِلَيْه تُرْجَعُونَ . » 28 : 88 ( 2 ) \r\n( خداى ديگرى را با وجود خدا مخوان ، خدايى جز او وجود ندارد ، تمام\r\n","description":"","footnote":" ( 1 ) نديد مثل و نظير . .  ( 2 ) سوره القصص ، آيهء 88 . . ","page_name":" 422 ","page_number":425},
  {"content":"\r\n\r\nكاينات هلاك خواهد شد مگر وجود او « كه فانى شدنى نيست . )\r\n\r\nگر چه غالب دارم اندر بذل فضل\r\nگاهگاهى هم كنم از عدل فضل\r\n\r\nتوجه به فضل الهى نبايد ما را از عدالت مطلقهء او غافل كند\r\nچنان كه در مورد خود بحث خواهد شد معناى عدالت مقرر ساختن هر چيز در موقعيت مناسب به خود است .\r\nفضل در اصطلاح كلام و مسائل الهى عبارت است از اعطاى مزيت بدون بايستگى از روى عدالت .\r\nاين مسئله ميان دانشمندان الهى مطرح است كه آيا خداوند با انسانها با عدالت رفتار خواهد كرد يا با فضل و احسان خويش ؟ اين مسئله در زندگانى دنيا هم عموميت دارد ، يعنى آيا خداوند مزايايى را كه به گروهى مىبخشد روى دادگرى مطلق او است يا اين كه فضل او هم در كارهايش دخالت مىورزد ؟ در تمام اقوام و ملل مسئلهء فضل و رحمانيت خداوندى مورد توجه است ، مناجات و دعاها و ساير عبادات آنها از صفت خداوندى كه شامل حال بندگان است كشف مىكند .\r\nبهره بردارى از اين صفت خدايى در سه مورد قابل بررسى است :\r\nاول - در مورد استحقاق كيفر .\r\nدوم - در مورد شايستگى پاداش .\r\nسوم - در موردى كه نه شايستگى پاداش وجود دارد و نه استحقاق كيفر . اما در مورد اول كه انسان استحقاق كيفر داشته باشد و خداوند با فضل خويش\r\n","description":"","footnote":"","page_name":" 423 ","page_number":426},
  {"content":"\r\nدر بارهء او عنايتى كرده عامل كيفر او را كه گناه است ببخشايد .\r\nبا نظر به عظمت رحمت خداوندى اين فضل و بخشايش مخالف هيچ منطقى نيست ، اگر چه خداوند وعدهء عذاب داده باشد - زيرا تخلف از وعدهء تهديدى و دست برداشتن از كيفر نه تنها محال نيست ، بلكه كرامت و بزرگى اقتضاى چنين بخشودگى را مىكند . بر عكس آن مورد كه وعدهء پاداش داده و تخلف شود در اين صورت با نظر به عظمت وعده دهنده و كرامت او قبيح بوده و شايستهء مقام يك انسان شريف نيست ، چه رسد به خداى بزرگ .\r\nاين فضل و بخشش كه گفتيم مربوط به توبه و باز گشت اختيارى به خدا نيست كه خود عامل بخشيده شدن گناه و رفع كيفر مىباشد . همچنين غير از مسئلهء شفاعت است كه مطابق بعضى از آيات در حق گناهكاران صورت خواهد گرفت .\r\nبايستى فراموش نكنيم كه فضل خداوندى آن گناهان را از بين مىبرد و كيفر آن گناهان را مرتفع مىسازد كه جنبهء شخصى داشته و ميان انسان و خدا انجام گرفته باشد .\r\nاما گناهانى كه ناشى از ضايع كردن حقوق مردم و ستمكارى به بندگان خدا بوده باشد ، فضل خدايى شامل حال چنين اشخاصى نخواهد گشت ، بلكه بايستى آن حقوق ضايع شده جبران گردد و در تعبير فقاهى همين تقسيم را مىكنند و مىگويند : حق بر دو قسم است : حق الله ، حق الناس .\r\nحق الناس كه با ضايع شدنش انسان عنوان ستمكارى به خود مىگيرد ، كيفر مقرر خود را به هر حال براى ستمكار تثبيت مىكند .\r\nمگر اين كه در روز رستاخيز خدا ذى حق را با بخشايشهاى خود به بخشيدن ظالم وادار كند .\r\nاما فضل الهى در صورت شايستگى انسان به پاداش به اين نحو ممكن است عملى شود كه فضل خداوندى موجب افزايش پاداش گردد .\r\nالبته اين فضل هم مانعى از شمول به انسان ندارد - زيرا كرم عام خداوندى كه\r\n","description":"","footnote":"","page_name":" 424 ","page_number":427},
  {"content":"\r\nشامل حال گنهكاران مىباشد شايسته تر است كه نيكو كاران را نيز شامل شود .\r\nاما در موردى كه نه شايستگى پاداش نيك و نه استحقاق كيفر وجود داشته باشد باز از جريان فضل الهى مانع عقلانى ديده نمىشود - زيرا اصل به وجود آمدن جهان هستى بدون كوچكترين استحقاق و شايستگى به جريان افتاده است و اين جريان چنان كه در اين كتاب به طور مكرر مطرح شده است فضل و لطف خداوندى است .\r\nولى يك نكتهء بسيار با اهميتى در اينجا وجود دارد كه مجبوريم براى تكميل اين مبحث متذكر شويم ، آن نكته اين است كه : فرق عدالت با فضل خداوندى از نظر ما افراد انسانى بسيار روشن است - زيرا عدالت خداوندى در بارهء حركات و سكنات انسانها و نتايجى كه به آنها مترتب مىشود ، محاسبهء واقعى در كار و نتيجه و معادله برقرار كردن ميان آنها مىباشد .\r\nاين مسئله كاملًا روشن است . « اگر چه عدالت به معناى فلسفى آن مسئلهء بسيار دشوارى است كه در آينده مورد بررسى قرار خواهيم داد » .\r\nاما فضل چنان كه گفتيم مطلب روشنى است - زيرا كرامت و فضل افراد انسانها را به يكديگر مشاهده كرده‌ايم و يك مفهوم اجمالى را در بارهء فضل در نظر مىتوانيم بگيريم ولى در جريان فضل نبايستى دو مورد را يكى بدانيم ، اين دو مورد عبارت است از :\r\n1 - فضل الهى در بخشيدن وسايل ترقى و تكامل با قطع نظر از كردارهاى صادره از انسان .\r\n2 - فضل الهى در بارهء نتايج كارهايى كه از انسان صادر شده است .\r\nتصور احسان و لطف در مورد آماده ساختن وسايل ترقى و تكامل براى انسانها هيچ گونه تاريكى وجود ندارد - زيرا خدايى كه دستگاه هستى را در تاريكى نيستى بدون ضرورتى كه ما در بارهء اشياء فكر مىكنيم ايجاد كرده است ، مىتواند وسايل توفيق و تكاپو در جهان هستى را نيز براى انسانها آماده كند و اين مطلب در يك بيان ديگر همان قاعدهء لطف است كه گروهى از متكلمين آن را پذيرفته و اثبات مىكنند .\r\nولى تصور فضل در بارهء نتايج اعمال انسانى به سادگى قسم اول نيست - زيرا اگر\r\n","description":"","footnote":"","page_name":" 425 ","page_number":428},
  {"content":"\r\n\r\nشمول فضل با وجود عامل كيفر يا بدون عامل پاداش مطرح شود ، مانند اين است كه معلولى بدون علت يا معلولى با وجود علتى كه ضد آن را ايجاب مىكند تحقق پيدا كند .\r\nاما بايستى در نظر گرفت كه پديدهء فضل در نتايج اعمال انسانى خلاف عدالت نيست ، بلكه مخالف محاسبات ما در بارهء قانون علت و معلول است . يعنى ما در معلومات خود عادت كرده‌ايم و جريان خارج نيز نشان مىدهد كه معلول بايستى مطابق علت بوده باشد و چنان كه بدون معلول علت امكان پذير نيست همچنان اين دو حقيقت متقابل كه از يكى از ديگرى ( معلول از علت ) ناشى مىشود . بايستى تطابق داشته باشند . ولى مىدانيم كه اين محاسبات در بارهء قانون عليت منحصر بروبناى جهان هستى است ، اما با نظر به زير بناى آن نمىتوانيم علل و معلولات را مانند جريان علل و معلولات رو بنايى محاسبه كنيم ، چنان كه در مسئلهء معجزه مشروحاً گفتيم و در آن مبحث متذكر شديم كه در مسئلهء معجزه خلاف واقعيات صورت نمىگيرد ، بلكه مطابق واقعيات و قوانين پشت پردهء جهان هستى انجام مىگيرد ، اگر چه در محاسبات طبيعى ما مخالف طبيعت مىباشد .\r\n\r\n( ( 3052 ) ) كل شىء هالك جز به وجه او\r\nچون نه‌اى در وجه او هستى مجو\r\n\r\nبراى پايدار ماندن بايستى به وجود پايدار تكيه كرد\r\n\r\nاى همه هستى ز تو پيدا شده\r\nخاك ضعيف از تو توانا شده\r\nما همه فانى و بقا بس تو راست\r\nذات تعالى و تقدس تو راست\r\nآن چه تغير نپذيرد تويى\r\nو آنچه نمرده است و نميرد تويى\r\n\r\nكسى كه موجوديت خود را در اين جهان هستى به يك عده حقايق و پديده ناپايدار مستند كرده ، حيات خود را در حيات همين امور پيدا كرده است و نمىخواهد از اين كائنات رو به فنا بالاتر برود ، بدون ترديد در پستترين درجات وجود سقوط كرده\r\n","description":"","footnote":"","page_name":" 426 ","page_number":429},
  {"content":"\r\n\r\nاز صحنهء با عظمت هستى كنار خواهد رفت . آيا يكى از معانى دوزخ نمىتواند همين معنى بوده باشد ؟ مگر در قلمرو هستى عذابى بالاتر از جدايى از مقام شامخ ربوبى وجود دارد ؟ البته وجود ندارد ، چنان كه امير المؤمنين عليه السلام در دعاى كميل به خدا چنين نيايش مىكند :\r\n« فهبني يا الهى و سيدى و مولاى و ربى صبرت على عذابك فكيف اصبر على فراقك و هبنى صبرت على حر نارك فكيف اصبر عن النظر الى كرامتك » .\r\n( اى خدا و اى بزرگ و سرور من گيرم كه به عذاب تو صبر كنم ، اما چگونه به جدايى تو شكيبايى داشته باشم . گيرم كه به شعله هاى آتش سوزانت تحمل كردم چگونه از مشمول شدن به كرامت تو صرف نظر كنم ) .\r\nاما اشخاصى كه از روى عقل و وجدان پاك اين جهان را ارزيابى كرده در همين جهان پايندگى خويش را پى ريزى كرده‌اند ، باقى به بقاء الله بوده و فنا و سقوطى بر آنها متصور نيست .\r\nتفسير ابيات\r\nشير به گرگ مىگويد : اين سه شكار را تقسيم كن . من اين منصب را به تو دادم كه با آزمايش گوهر نهانى ذات ترا بيرون بياورم . گرگ بىنوا گفت : گاو وحشى كه بزرگتر از آن دو شكار ديگر است از آن شما باشد . من كه از حيث وجود در حد متوسط قرار گرفته‌ام از بز استفاده كنم و خرگوش هم كه ضعيف و حيوان كوچكى است قسمت روباه باشد . شير گفت : چه گفتى ؟ دوباره بگو ببينم در جايى كه من وجود دارم تو اظهار وجود مىكنى ؟ تو گرگ تيره بخت كيستى تا خود بين باشى ؟ سپس گفت : پيشتر بيا كه هيچ كس مانند تو خر نفهمى نديده است . همين كه گرگ پيش آمد با پنجه هاى نيرومند خود او را از هم دريد . چرا شير گرگ را دريد ؟ براى اين كه او مغزى نداشت و تنها پوست ظاهرى بود .\r\n","description":"","footnote":"","page_name":" 427 ","page_number":430},
  {"content":"\r\nآرى :\r\n\r\nبسوزند شاخ درختان بىبر\r\nسزا خود همين است مر بىبرى را\r\n\r\nشير گفت : با اين كه گرگ مرا مىديد و مىبايست خود را در وجود من فانى كند با اين حال عرض اندام كرد ، براى او كيفرى جز نابودى از صفحهء هستى وجود نداشت .\r\nتو گمان مىكردى كه من همواره با فضل و احسان رفتار مىكنم ؟ مگر نمىدانى كه گاهى عدالت ورزى در بارهء موجودات عين فضل و احسان است ؟ اى آن زندگانى كه مىگوييد : ما زنده‌ايم ، بدانيد كه اگر پشتيبان وجود و زندگانى شما همين مواد و نمودهاى طبيعى است و اگر شما شخصيت خويش را تنها همين مواد و نمودها تفسير كرده‌ايد ، روزى فرا خواهد رسيد كه راه نيستى را در پيش بگيريد ، شما شايستهء پايندگى در قلمرو وجود نيستيد - زيرا نتوانستيد از انديشه و وجدان به طور شايسته بهره بردارى كرده و خود را به آن وجود ازلى و ابدى مستند بسازيد تا فنا و نابودى به سراغ شما نيايد .\r\nآرى هر كه در بارگاه الهى منزل گزيند ، براى او فرياد دور باش يا نابود باش وجود ندارد .\r\nهر كس از قلمرو « لا » گذشته است يعنى تمام جهان هستى را با يك تكبير در پشت سر گذاشته و وارد صحنهء بارگاه ربوبى شده است ، او وارد « الا » شده است . آرى هر فردى كه توانست خود را به پيشگاه « الا الله » برساند ، ديگر براى او خطر فنا و نيستى وجود ندارد .\r\n","description":"","footnote":"","page_name":" 428 ","page_number":431},
  {"content":"\r\n\r\nقصهء آن كسى كه در يارى بكوفت ، از درون گفت : كيست ؟ گفت : منم ، گفت چون تو تويى ، در نمىگشايم كه كسى از ياران نشناسم كه من باشد\r\n\r\n( ( 3056 ) ) آن يكى آمد در يارى بزد\r\nگفت يارش كيستى اى معتمد ؟\r\n( ( 3057 ) ) گفت من ، گفتش برو هنگام نيست\r\nبر چنين خوانى مقام خام نيست\r\n( ( 3058 ) ) خام را جز آتش هجر و فراق\r\nكه پزد كه وارهاند از نفاق ؟\r\nچون تويىّ تو هنوز از تو نرفت\r\nسوختن بايد تو را در تار تفت\r\n( ( 3059 ) ) رفت آن مسكين و سالى در سفر\r\nدر فراق يار سوزيد از شرر\r\n( ( 3060 ) ) پخته گشت آن سوخته پس باز گشت\r\nباز گردد خانهء انباز گشت\r\n( ( 3061 ) ) حلقه زد بر در به صد ترس و ادب\r\nتا بنجهد بىادب لفظى ز لب\r\n( ( 3062 ) ) بانگ زد يارش كه بر در كيست آن ؟\r\nگفت بر در هم تويى اى دلستان\r\n( ( 3063 ) ) گفت اكنون چون منى اى من در آ\r\nنيست گنجايى دو من در يك سرا\r\nچون يكى باشد همه نبود دوئى\r\nهم منى برخيزد آن جا هم تويى\r\n( ( 3064 ) ) نيست سوزن را سر رشته دو تا\r\nچون كه يكتايى در اين سوزن در آ\r\n( ( 3065 ) ) رشته را با سوزن آمد ارتباط\r\nنيست در خور با جمل سم الخياط\r\n( ( 3066 ) ) كى شود باريك هستى جمل\r\nجز به مقراض رياضات و عمل\r\n( ( 3067 ) ) دست حق بايد مر آن را اى فلان\r\nكآن بود بر هر محالى كن فكان\r\n( ( 3068 ) ) هر محال از دست او ممكن شود\r\nهر حرون از بيم او ساكن شود\r\n( ( 3069 ) ) اكمه ( 1 )  و ابرص ( 2 )  چه باشد مرده نيز\r\nزنده گردد از فسون آن عزيز\r\n( ( 3070 ) ) و آن عدم كز مرده مرده تر بود\r\nدر كف ايجاد او مضطر بود\r\n( ( 3071 ) ) كل يوم هو فى شان را بخوان\r\nمر و را بىكار و بىفعلى مدان\r\n( ( 3072 ) ) كمترين كارش به هر روز آن بود\r\nكاو سه لشكر را روانه مىكند\r\n\r\n","description":"","footnote":" ( 1 ) اكمه كور مادرزاد . .  ( 2 ) ابرص كسى كه مبتلا به بيمارى برص ( پيسى ) مىباشد . . ","page_name":" 429 ","page_number":432},
  {"content":"\r\n\r\n\r\n( ( 3073 ) ) لشكرى ز اصلاب سوى امّهات\r\nبهر آن تا در رحم رويد بنات\r\n( ( 3074 ) ) لشكرى ز ارحام سوى خاكدان\r\nتا ز نرّ و ماده پر گردد جهان\r\n( ( 3075 ) ) لشكرى از خاكدان سوى اجل\r\nتا ببيند هر كسى حسن عمل\r\nباز بىشك بيش از آنها مىرسد\r\nو آن چه از دلها به گلها مىرسد\r\nاينت لشكرهاى حق بىحد و مرّ\r\nاز پى اين گفت ذكرى للبشر\r\n( ( 3076 ) ) اين سخن پايان ندارد هين بتاز\r\nسوى آن دو يار پاك پاكباز\r\n\r\nآيه\r\n« . . . لا يَدْخُلُونَ اَلْجَنَّةَ حَتَّى يَلِجَ اَلْجَمَلُ فِي سَمِّ اَلْخِياطِ 7 : 40 . . . » ( 1 )  ( آنان به بهشت داخل نخواهند شد مگر اين كه شتر در سوراخ نخ « سوراخ سوزن » داخل شود . ) ( 2 )  اين جمله كنايه از امكان ناپذير بودن ورود آنان به بهشت است » .\r\n« . . . كُلَّ يَوْمٍ هُوَ فِي شَأْنٍ » 55 : 29 ( 3 )  ( در هر روز او ( خدا ) در كارى است ) .\r\nمقصود از « يوم » همان روز اصطلاحى نيست كه از طلوع آفتاب يا از طلوع فجر تا به غروب آفتاب گفته مىشود ، بلكه مقصود زمان است كه به كم و زياد اطلاق گردد .\r\n« وَما يَعْلَمُ جُنُودَ رَبِّكَ إِلَّا هُوَ وَما هِيَ إِلَّا ذِكْرى لِلْبَشَرِ . » 74 : 31 ( 4 )  ( لشكريان خداى ترا كسى جز او نمىدانند ، اينها تنها براى اين است كه بشر همواره به ياد او باشد . )\r\n","description":"","footnote":" ( 1 ) سوره الاعراف ، آيهء 39 . .  ( 2 ) ابن عباس كلمهء جَمَل « شتر » را در آيهء بالا جُمَّل « طناب كشتى » قرائت كرده است كه بىمناسبت نمىنمايد . .  ( 3 ) سوره الرحمن ، آيهء 30 . .  ( 4 ) سوره المدثر ، آيهء 35 . . ","page_name":" 430 ","page_number":433},
  {"content":"\r\n\r\n\r\n( ( 3063 ) ) گفت چون اكنون منى اى من در آ\r\nنيست گنجايى دو من در يك سرا\r\n\r\nچون دو بىنهايت نمىتواند موجود باشد ، لذا تمام كاينات در مقابل بىنهايت حقيقى نمىتواند موجوديت استقلالى داشته باشد\r\nاين مطلب مىتواند به دو مسئلهء بسيار مهم تحليل شود :\r\nيكى اين كه در جهان هستى دو موجود بىنهايت به هيچ وجه امكان پذير نيست - زيرا تصور « دو بودن » با تصور حد و مرز به آن دو موجود ، آنها را از بىنهايت بودن ساقط خواهد ساخت ، چون دو مفهوم نمىتواند دو موجود واقعى باشد مگر اين كه از يك ديگر تفكيك شده هر يك هويتى را دارا باشد كه آن ديگرى ندارد . يا حد اقل مشخصاتى داشته باشد كه ديگرى دارا نيست . در غير اين صورت دو موجود نخواهيم داشت و به همين دليل است كه مىگوييم دو خدا اصلا قابل تصور نيست و نيازى نيست به اين كه از روى دليل آن را با دليل ديگر مردود بسازيم .\r\nدوم - اين است كه در مقابل يك بىنهايت حقيقى هيچ موجودى نمىتواند استقلال داشته باشد - زيرا اگر موجودى در مقابل آن بىنهايت وجود داشته باشد ، موجوديت بىنهايت مفروض را محدود خواهد ساخت .\r\nمقصود جلال الدين از عدم گنجايش دو « من » در يك سراى همين است كه بيان كرديم و الا اگر دو موجود محدود شوند مىتوانند موجوديت خود را جداگانه حفظ كنند .\r\n","description":"","footnote":"","page_name":" 431 ","page_number":434},
  {"content":"\r\n\r\n\r\n( ( 3070 ) ) و ان عدم كز مرده مرده تر بود\r\nدر كف ايجاد او مضطر شود\r\n\r\nآيا عدم قابل تبديل به وجود مىباشد ؟\r\nظاهر بيت فوق اين است كه خود نيستى قابل تبديل به هستى مىباشد ، ولى اين مسئله كاملًا اشتباه است - زيرا اگر مقصود از هستى و نيستى آن دو مفهوم است كه در تمامى معلومات بشرى مطرح مىشود ، انقلاب نيستى به هستى امكان ناپذير است ، چون معناى تبدل آن تغير است كه انتقال موضوعى را از نقطه‌اى بنقطهء ديگر انجام مىدهد ، فرض اين است كه نقطهء مفروض اولى نيستى است و با اين فرض چيزى وجود ندارد كه از نقطه‌اى به نقطهء ديگر تغيير پيدا كند و نيز تبديل مفهوم نيستى با اين كه در نيستى است به هستى تناقض صريحى دارد كه امكان ناپذير است .\r\nاز اين مطلب يك مسئلهء مهمى كه مورد مناقشه و مجادله ميان متفكرين است روشن مىشود . به توضيح اين كه بعضى گمان كرده‌اند كه خداوند هستى را از نيستى به وجود آورده است ، لذا گروهى اعتراض كرده مىگويند : نيستى نمىتواند مبدل به هستى شود .\r\nدر صورتى كه اگر درست دقت شود الهيون نمىگويند : نيستى به هستى يا به هست منقلب شده است ، بلكه مىگويند : خداوند جهان هستى را ابداع كرده است ، يعنى بدون سابقهء وجود جهان را هست كرده است . مانند اين كه در تاريكى چراغى را روشن ساخته باشند .\r\nخداوند در ايجاد هستى احتياج به ماده نداشته است كه عمل خلقت را روى آن ماده انجام بدهد ، چنانچه فعاليتهاى روانى ما احتياج به انگيزه دارد ولى از ماده بىنياز مىباشد .\r\n","description":"","footnote":"","page_name":" 432 ","page_number":435},
  {"content":"\r\n\r\n\r\n( ( 3071 ) ) كل يوم هو فى شأن را بخوان\r\nمر و را بىكار و بىفعلى مدان\r\n\r\nفعاليت خداوندى دائمى است\r\nگروهى از ارباب اديان و افرادى كه خدا شناس ولى به يك دينى عقيده مند نيستند ، چنين گمان كرده‌اند كه خداوند پس از آفرينش موجودات كارى ندارد « و مانند ساعت سازى كه ساعت را بسازد و كوك كند » موجودات هستى احتياجى به تصرف و نظارت ندارد .\r\nاو تنها ماده را به وجود آورده قوانين حاكم بر موجودات را تنظيم كرده و در آنها به جريان انداخته است .\r\nاين مطلب از جهات زيادى قابل قبول نيست و ما بعضى از اين جهات را متذكر مىشويم :\r\n1 - چنان كه در مسئلهء فوق اشاره كرديم خدا يك موجود محدودى نيست كه در يك نقطه‌اى از جهان هستى قرار گرفته و نتواند در آفريدگان خود تصرف كند . اگر فرض كنيم كه خداوند جهان هستى را آفريده دخالتى در شئون آن ندارد ، بايستى بپذيريم كه خدا مانند ساير سازندگان اشياء مىباشد و اين مطلب او را محدود خواهد كرد .\r\n2 - چنان كه موجودات براى به وجود آمدن احتياج به خالقى داشته است ، همچنين براى ادامهء وجود به خدا نيازمند است - زيرا به مجرد اين كه كاينات در صحنهء هستى نمودار گشتند ، آن احتياج به بىنيازى از بين نرفته است ، چون در موقع يك تحليل عميق در باره موجودات خواهيم ديد كه موجودات به يك واحد طبيعى مستقل كه از سركشىهاى تغيرات و كون و فساد بر كنار باشد ، مستند نيستند و نمىتوان آنها را مانند يك ساعت كوك شده فرض كرد كه احتياجى به نظارت و تصرف دائمى ساعتساز ندارد - زيرا چنان كه\r\n","description":"","footnote":"","page_name":" 433 ","page_number":436},
  {"content":"\r\n\r\nايجاد اجزاء ساعت در دست ساعتساز نبوده است و او تنها آنها را با محاسبهء فنى با يك ديگر تركيب كرده ساعت را به وجود آورده است . همچنين اعدام و از بين بردن آنها به دست ساعت ساز نيست ، براى ما و در محيط طبيعى ما اجزاء ساعت براى خود بقايى نشان مىدهند كه احتياج به ساعتساز ندارند . در صورتى كه موجوديت اشياء در پهنهء هستى قوامى ندارد ، مانند پديده هايى كه « من » ايجاد مىكند آن پديده ها و فعاليتها بدون « من » انسانى موجوديتى ندارند .\r\nتفسير ابيات\r\nشخصى آمد و در خانهء دوست خود را زد ، دوست از درون خانه پرسيد كه كيستى ؟ گفت منم ، صداى دوست از درون خانه دوباره بلند شد كه بر گرد - زيرا تو هنوز خامى ، در جهان دوستى و عشق واقعى « من » وجود ندارد ، اكنون كه تو هنوز تويى و از بودن تجريد نگشته‌اى ، برو آن « من » خود را در آتش رياضتها بسوزان و نيست و نابود كن سپس بيا و در سر خوان عشق واقعى بنشين .\r\nآن دوست خام برگشت و يك سال در فراق يار خانمان و وطن را ترك كرد . اما اين سفر او بىهوده نبود ، بلكه بسيار ثمر بخش شد - زيرا هنگامى كه برگشت و در خانهء دوست را زد موقعى كه دوست پرسيد كيستى ؟ گفت آن كه پشت در ايستاده است ، هم تويى . دوست گفت اكنون كه تو هم « من » هستى در درون خانه در آى . مىدانى من چرا سال گذشته تو را به خانه راه ندادم ؟ براى اين بود كه دو « من » در يك خانه نمىگنجيد .\r\nاكنون كه اين دو « من » يكى شده است پس هم « من » از ميان برخاسته و هم « تو » آرى يك خانه مىتواند گنجايش يك وجود را داشته باشد . هيچ تا كنون ديده بودى كه دو سر نخ به سوراخ سوزن كه گنجايش آن دو را ندارد داخل گردد ؟ رشتهء باريك مىتواند در سوراخ سوزن داخل شود ولى شتر به آن بزرگى نمىتواند از آن سوراخ بگذرد .\r\nتا انسان در سايهء تزكيهء نفس عوارض طبيعت را از خود دور نكرده است مانند آن شتر فربه است كه نمىتواند در سوراخ سوزن وارد شود .\r\n","description":"","footnote":"","page_name":" 434 ","page_number":437},
  {"content":"\r\nبراى اين كه هستى انسان باريك شود و بتواند از مقامات سلوك عبور كرده به مقام شامخ معرفت الله برسد بايستى رياضتها بكشد و علايق مادى حيوانى را از خود بريزد .\r\nباز نبايد گمان كرد كه تنها رياضت و تزكيهء نفس مىتواند چنين اثر معجزه آسا را داشته باشد ، بلكه بايستى رحمت حق روى نمايد و عنايتهاى او اين تن مادى را بگدازد و آن گاه او را شايستهء عبور از مقامات سلوك الى الله كند .\r\nانسان در اين دنيا تحت شرايط قوانين و نمودهاى طبيعى براى خويش مفاهيمى از قبيل : ضرورت و امكان و محال مىسازد ، آن گاه آنها را در همين قلمرو طبيعت به كار بسته ، بصحنهء ما فوق طبيعت تجاوز كرده همين مفاهيم درك شده از جريانات طبيعت را به آن صحنهء شگفت انگيز هم نسبت مىدهد .\r\nآرى خيلى چيزها براى تو محال است ، اما براى آن خدايى كه آفرينندهء اين جهان و ذهن فعال تو است محالى وجود ندارد زيرا چنان كه گفتيم : مفاهيم سه گانهء گذشته از جريانات طبيعت و تماس ذهن ما با اين خاصيتهاى محدودش ناشى مىشود .\r\nآن نيستى را كه تو مفهومى از آن را درك كرده و مىگويى : نمىتواند مبدل به وجود شود در دست قدرت او به طور اضطرار چه بخواهد و چه نخواهد مبدل به وجود گردد .\r\nهر گونه طغيانگر در تحت قدرت او رام و ساكن است . مگر نديدى كه خداوند به وسيلهء عيسى عليه السلام كور مادر زاد و بيمار مبتلا به برص را چگونه بينا كرد و شفا بخشيد ؟ اگر خداوند بزرگ ما نمىتوانست در آفريدگان خود كه مطابق قوانين در حركتاند تصرفى كند ، پس او به چه كارى مشغول است ، در صورتى كه مىفرمايد : « او هر روز در كارى است » .\r\nمن مقدارى از كمترين كارهاى او را براى تو بشمارم :\r\nاو هر روز سه لشكر را روانه مىكند . اين سه لشكر چيست و كدام است ؟ لشكرى از اصلاب مردان به ارحام زنان مىفرستد تا در جايگاه ظلمانى رحم نشو و نما كنند .\r\n","description":"","footnote":"","page_name":" 435 ","page_number":438},
  {"content":"\r\nلشكر ديگرى را از ارحام به سوى همين خاكدان روانه مىسازد و جهان را پر از نر و ماده مىكند .\r\nلشكر سوم آنان هستند كه بساط وجود آنها بر چيده شده به زير خاك مىروند تا نتايج اعمال خويش را ببينند .\r\nاين سه لشكر را كه گفتم در مقابل آن چه كه از پيشگاه حق تعالى به جانهاى انسانى فرود مىآيد ناچيز است .\r\nاين جان انسانى كه مىتواند گنجايش شعاع الهى را داشته باشد ، مركز نزول بىنهايت فعاليتهاى روحى است .\r\nباز لشكر ديگر از همين جانها بدل و مغز انسانى بسيج مىشوند . آن گاه از مغز و دل به صورت انديشه ها و دريافتها در بارهء جهان هستى بروز مىكنند .\r\n« البته اين مطلب را كه جلال الدين مىگويد : كه معارف از جان انسانى به مغز و دل او سرازير مىشود ، دليل اين نيست كه او تمام شناسايىها را به طور پيش از تجربه معرفى مىكند - زيرا ابيات ديگرى در مثنوى ديده مىشود كه تعليم و تعلم و آزمايش را ايجاد كنندهء دانش معرفى مىكند و ممكن است كه مقصودش عموم معارف انسانى در بارهء جهان هستى بوده باشد ، مطابق آن مكاتب فلسفى كه مىگويند : انسان تمام معارف و شناسايىها را با خود به اين جهان آورده است و دانشهايى را كه در اين عالم مىاندوزد در حقيقت تذكرى است كه انگيزهء بروز همان معارف درونى مىباشد ، اين نظريه را از كلمات افلاطون مىتوان استفاده كرد و عبارت معروف سقراط هم مىتواند شاهد اين مسئله بوده باشد كه مىگويد :\r\nكارى كه من در تعليم و تربيت با افراد مىكنم شبيه به كار مامايى است . يعنى آنان خود حقايق را دارا هستند ، من تنها كارى كه مىكنم آنها را به فعليت مىرسانم . »\r\n","description":"","footnote":"","page_name":" 436 ","page_number":439},
  {"content":"\r\n\r\n\r\nخواندن آن يار خود را پس از ترتيب يافتن\r\n\r\n( ( 3077 ) ) گفت يارش كاندر آ اى جمله من\r\nنى مخالف چون گل و خار چمن\r\n( ( 3079 ) ) كاف و نون همچون كمند آمد جذوب\r\nتا كشاند مر عدم را در خطوب ( 1 ) \r\n( ( 3080 ) ) پس دو تا بايد كمند اندر صور\r\nگر چه يكتا باشد آن دو در اثر\r\n( ( 3081 ) ) گر دو پا گر چار پاره را برد\r\nهمچو مقراض دو تا يكتا برد\r\n( ( 3082 ) ) آن دو انبازان گازر را ببين\r\nهست در ظاهر خلاف آن و اين\r\n( ( 3083 ) ) آن يكى كرباس در جو مىزند\r\nو ان دگر انباز خشكش مىكند\r\n( ( 3084 ) ) باز او آن خشك را تر مىكند\r\nگوئيا ز استيزه ضد بر مىتند\r\n( ( 3085 ) ) ليك آن دو ضدّ استيزه نما\r\nيك دل و يك كار باشند اى فتى\r\n( ( 3086 ) ) هر نبىّ و هر ولى را مسلكى است\r\nليك تا حق مىبرد جمله يكيست\r\n( ( 3087 ) ) چون كه جمع مستمع را خواب برد\r\nسنگهاى آسيا را آب برد\r\n( ( 3085 ) ) ليك آن دو ضدّ استيزه نما\r\nيك دل و يك كار باشند اى فتى\r\n\r\nبا نظر به هر يك از دو ضد مخالفت بروز مىكند اما با نظر به دو ضد در حال هماهنگى يك حقيقت به دست مىآيد\r\nاين مسئله را در مباحث گذشته بيان كرده‌ايم كه ما اگر موجودات را با بازيگرى\r\n","description":"","footnote":" ( 1 ) خطوب ، جمع خطب حوادث مهم . . شاعر مىگويد :\r\nو هو الخطوب على حتى * كانى صرت أمنحها الودادا\r\n( حوادث مشكل و مهم را بر خودم آسان كرده‌ام ، گويى در حالى هستم كه به آن حوادث محبت مىورزم ) . . ","page_name":" 437 ","page_number":440},
  {"content":"\r\n\r\nمخصوص به ساختمان حواس و ذهن خود از يكديگر گسيخته ، آنها را به عنوان موجودات مستقل منظور كنيم ، بدون ترديد براى ما هيچ گونه شناسايى واقعى در بارهء اشياء امكان پذير نخواهد بود ، ولى همين كه ديدگاه خود را وسيعتر و عميقتر كرديم ، خواهيم ديد اين تضاد و گلاويزى موجودات با يكديگر اساس هستى جهان طبيعت است .\r\n\r\nزندگانى آشتى ضدهاست\r\nمرگ آن كاندر ميانشان جنگ خاست\r\n\r\nبلى يك مسئلهء ديگر وجود دارد كه بعضى از اشخاص گمان مىكنند كه اين مسئله مورد اختلاف است .\r\nآن اين است كه آيا اضداد با يكديگر اتحاد و آشتى دارند يا با يكديگر در حال تنازع و پيكار مىباشند ؟ ولى با نظر دقيق مىتوان گفت كه در بارهء اين اصل اختلافى وجود ندارد - زيرا : آن گروه كه تعبير گلاويزى و پيكار مىكنند منظورشان حالت اولى روبه رو گشتن اضداد با يكديگر است كه تعين و تشخص هر يكى با تعين و تشخص ديگرى رو در رو قرار گرفته و با يكديگر تفاعل مىورزند .\r\nآن گروهى كه تعبير اتحاد اضداد مىكنند مقصودشان بروز حادثهء جديد است كه از تكاپو و پيكار اضداد به وجود آمده است .\r\nتفسير ابيات\r\nپس از آن كه آن دوست خام با رانده شدن از خانهء يار خويش تربيت يافت ، برگشت . دوست صاحب خانه گفت : بيا ، ما اكنون ديگر با يكديگر مخالفتى در موجوديت نداريم ، ديگر آن دورانى كه نسبت ما به يكديگر نسبت خار و گل در يك چمن بود سپرى شده است .\r\nحالا رشته يكى است و غلطى كه از دو بودن ناشى شده بود منتفى شده است . ساده لوحان دو جزء كلمهء « كن » را كه عبارت است از « ك » و « ن » ، واقعاً دو مىبينند ، اما نمىدانند كه اين دو حرف مانند دو سر يك كمند است كه به جهان نيستى انداخته شده است تا آن را به سوى هستى بكشاند .\r\nبايستى براى اين ساده لوحان مثالهاى ساده‌اى را بيان كنيم .\r\n","description":"","footnote":"","page_name":" 438 ","page_number":441},
  {"content":"\r\nانسان يا حيوان ديگرى با دو پا راه مىرود ، آيا اين دو پا او را به دو راه جداگانه مىبرد يا اين كه حركت هماهنگ آن دو ، يك راه را سپرى مىكند ؟ مقراض دو لبه دارد ، اما برشى كه ايجاد مىكند يك نمود بيش نيست . لباسشوها همواره از دو نفر مركبند : يكى از آن دو لباس را در آب فرو مىبرد ، ديگرى آن را از آب بيرون مىآورد .\r\nآيا اين دو نفر كه دو كار متضاد مىكنند ؟ آيا آنان به لجاجت يكديگر برخاسته يا نظافت و خشك شدن رويدادى است كه محصول اين دو كار در ظاهر متضاد مىباشد ؟ تمام انبياء و اولياء در ظاهر اشخاص گوناگون و در دورانهاى مختلف و با شرايع متعددى براى اين انسانها عرضه شده‌اند ، ولى همهء آنان رهبر يك راه و رهنماى يك مقصداند .\r\n","description":"","footnote":"","page_name":" 439 ","page_number":442},
  {"content":"\r\n\r\n\r\nروى در كشيدن سخن از ملامت مستمعان\r\n\r\n( ( 3088 ) ) رفتن اين آب فوق آسياست\r\nرفتنش در آسيا بهر شماست\r\n( ( 3089 ) ) چون شما را حاجت طاحون نماند\r\nآب را در جوى اصلى باز راند\r\n( ( 3090 ) ) ناطقه سوى دهان تعليم راست\r\nور نه خود آن آب را جويى جداست\r\n( ( 3091 ) ) مىرود بىبانگ و بىتكرارها\r\nتحتها الانهار تا گلزارها\r\n( ( 3092 ) ) اى خدا جان را تو بنما آن مقام\r\nكاندران بىحرف مىرويد كلام\r\n( ( 3093 ) ) تا كه سازد جان پاك از سر قدم\r\nسوى عرصهء دور پهناى عدم\r\n( ( 3094 ) ) عرصه‌اى بس گشاد و با فضا\r\nكاين خيال و هست زو يابد نوا\r\n( ( 3095 ) ) تنگتر آمد خيالات از عدم\r\nز ان سبب باشد خيال اسباب غم\r\n( ( 3096 ) ) باز هستى تنگتر بود از خيال\r\nز ان شود در وى قمر همچون هلال\r\n( ( 3097 ) ) باز هستىّ جهان حس و رنگ\r\nتنگتر آمد كه زندانيست تنگ\r\n( ( 3098 ) ) علت تنگى است تركيب و عدد\r\nجانب تركيب حسها مىكِشد\r\n( ( 3099 ) ) ز ان سوى حس عالم توحيد دان\r\nگر يكى خواهى بدان جانب بران\r\n( ( 3100 ) ) امر كن يك فعل بود و نون و كاف\r\nدر سخن افتاد و معنى بود صاف\r\n( ( 3101 ) ) اين سخن پايان ندارد باز گرد\r\nتا چه شد احوال گرگ اندر نبرد\r\n( ( 3088 ) ) رفتن اين آب فوق آسياست\r\nرفتنش در آسيا بهر شماست\r\n\r\nحقايق بايستى با ملاحظهء استعداد انسانها ابراز شود\r\nحقايق و واقعيات عاليه الهى خيلى بالاتر از آن است كه انسانها ظرفيت گنجايش آنها را داشته باشند ، لذا كسى كه به عقل كلى پيوسته و از آن بهره بردارى\r\n","description":"","footnote":"","page_name":" 440 ","page_number":443},
  {"content":"\r\n\r\nمىكند ، نمىتواند بيش از ظرفيت شنوندگان آن حقايق را باز گو كند .\r\nبه همين جهت هنگامى كه گويندهء الهى احساس كند كه ظرفيت شنوندگان پر شده و ديگر نمىتوانند آن حقايق را تحمل كنند ، مجبور مىشود كه بقيه حقايق را به همان منبعى كه آنها را از آن جا گرفته است باز گرداند .\r\nاين مطلب هم به نوبت خود از نظر اختلاف گنجايشهاى انسانى بسيار مفيد است احتمال هم مىرود كه مقصود از « رفتن اين آب فوق آسياست » عقل كل يا روح كلى باشد كه براى هر يك از افراد به اندازهء گنجايش او داده شده است ، هنگامى كه مدت زندگانى تمام مىشود همان قسمت از عقل كل يا روح كلى به قلمرو ما وراى طبيعى خود بر گردد .\r\nكميل بن زياد مىگويد :\r\n« روزى امير المؤمنين عليه السلام دست مرا گرفت و بيرون از شهر كوفه رفتيم وقتى كه به جبانه ( دشتى در بيرون كوفه ) رسيديم فرمود : يا كميل به آن چه كه مىگويم گوش فرا ده ، اين دلهاى آدميان ظرفهاى گوناگونى هستند و بهترين آنها دلهايى مىباشند كه گنجايش بيشترى براى دريافت حقايق دارند . »\r\n\r\n( ( 3091 ) ) مىرود بىبانك و بىتكرارها\r\nتحتها الانهار تا گلزارها\r\n\r\nچشمه سار حقايق در ما فوق جويبارهاى محدود انسانها بىبانك و بىتكرار در جريان است\r\nحقايق عاليه كه از عقل كلى به انسانها سرازير مىشود ، نه قابل تكرار است و نه حالت ركود دارد . چنان كه جهان طبيعت دائماً در حال حركت و تحول است ، همچنان آن حقايق روحانى نيز در پشت پرده و در جويبار اصلى خويش بدون تكرار در جريان است .\r\n","description":"","footnote":"","page_name":" 441 ","page_number":444},
  {"content":"\r\n\r\nاگر بگوييم : مقصود جلال الدين عبور حقايق از ذهن انسانى است كه بدون تكرار و بدون صدا در حال حركت است ، باز يك مطلب بسيار مهمى است كه جلال الدين متوجه شده است - زيرا مورد اتفاق تمام روان شناسان است كه پديده هاى ذهنى به اضافهء اين كه همواره در جريانند كوچكترين تكرارى هم در آنها وجود ندارد .\r\n\r\n( ( 3095 ) ) تنگتر آمد خيالات از عدم\r\nز ان سبب باشد خيال اسباب غم\r\n( ( 3096 ) ) باز هستى تنگتر بود از خيال\r\nز ان شود روى قمر همچون هلال\r\n\r\nخيالات تنگتر از عدم و هستى تنگتر از خيالات است\r\nمقصود جلال الدين در موارد زيادى از كتاب مثنوى از كلمهء عدم « ما وراى طبيعت » است ، نه عدم در مقابل وجود به طور مطلق ، با نظر به بياناتى كه در جزء اول مثنوى در بارهء تشابه فلسفهء هگل و انديشهء جلال الدين گفتيم تعبير عدم در بارهء ما فوق طبيعت زياد بىمناسبت نخواهد بود - زيرا چنان كه در آن مبحث ملاحظه شد مقصود از « وجود » همين موجودات مادى و محسوس و خواص آنها است كه در ما فوق طبيعت و به اصطلاح فلسفهء هگل در « كلى » واقعيت ندارند .\r\nاين عدم در حقيقت زير بناى وجودى است كه در روى پردهء هستى نمودار گشته است . به همين جهت است كه جلال الدين مىگويد : اين همان عرصه است كه هستى و تمام فعاليتهاى درونى انسان از آن جمله خيالات كه قلمروى بس وسيع دارد همه و همه از آن عرصه سرچشمه مىگيرند .\r\nاين خيالات با اين كه دامنهء بسيار وسيعتر از خود هستى دارد - ( زيرا انسان داراى آن عظمت ذهنى است كه مىتواند تمام جهان را در گوشه‌اى از ذهن خود جاى داده و\r\n","description":"","footnote":"","page_name":" 442 ","page_number":445},
  {"content":"\r\nاحساس كوچكترين اشغال فضاى ذهنى هم نداشته باشد ) با اين حال چون خيال از عرصه ما فوق طبيعت توليد و ناشى شده است ، لذا تنگتر و محدودتر از آن است .\r\nشاهد اين معنى اين است كه شما هر اندازه هم داراى پرواز ذهنى عالى بوده باشيد با اين حال بالاخره از ديدگاه درونى خودتان كه در مقابل آن عرصهء پهناور بس محدود است فعاليت ذهنى مىكنيد ، لذا شما با مفاهيم محدود و با مقولات كميت و كيفيت سر و كار داريد ، به همين جهت است كه خيالات مىتواند براى شما اسباب اندوه بوده باشد .\r\nاين اندوه از آن جا ناشى است كه خود روح ملكوتى متوجه ما وراى طبيعت است كه كاملًا بىنهايت است و اين گرايش و سوزش به ما وراى طبيعت همواره در اعماق روح ملكوتى شما وجود دارد ، در صورتى كه خيالات چنان كه گفتيم با امور محدود سر و كار دارد ، گويى ذهن انسانى در حال خيال سد بزرگى در مقابل سير و سلوك روح به ما وراى طبيعى كه جايگاه اصلى خويش است قرار مىدهد .\r\nاما اين كه جهان هستى از خيالات هم تنگتر است براى آن است كه اين جهان از همه جهات با كميتهاى متصل و منفصل احاطه شده است . به طورى كه نمىتوانيم بدون تصور بعد و امتداد چيزى از ماده را درك كنيم . هنگامى كه فيثاغورس « عدد » و زر نه دكارت بعد و كشش را حقيقت اصيل جهان معرفى مىكنند به علت حكمفرمايى كميت منفصل و متصل در جهان طبيعت است .\r\nاين بعد و امتداد هر اندازه هم كه بوده باشد بالاخره هنگامى كه در مقابل ديده گان ما گسترده مىشود خواص خود را آشكار مىسازد از قبيل : زياد و كم شدن و قابليت تجزيه به واحدهاى كوچكتر بودن و غير ذلك .\r\nبه اضافهء امور مزبوره كه در ماهيت كميت وجود دارد ، اگر هم فرض كنيم كه كميتى وجود داشته باشد كه خالى از امور مزبوره بوده باشد ، با اين حال از آن جهت كه فعاليتهاى خيالى در ذهن از مقولهء كميت نيست و تنها از پديده هاى كيفى مىباشد ، لذا بعد و كشش كه در مقابل يك فعاليت كيفى قرار مىگيرد ، آن فعاليت كيفى مختل مىگردد - زيرا آن كميت مفروض مىخواهد كيفيت مفروض را مانند خويش داراى\r\n","description":"","footnote":"","page_name":" 443 ","page_number":446},
  {"content":"\r\n\r\nكشش نشان بدهد وانگهى كيفيت مىخواهد آن كشش را از مقابل خود بر كنار نمايد ، لذا هر دو پديده از نظر ماهيت خود مختل مىشوند .\r\nيك علت ديگر هم جلال الدين متذكر شده است كه مىگويد : اگر جهان هستى تنگتر از خيالات نبود ، مىبايست پديده هاى طبيعت بدون مزاحمت با يكديگر در جريان بوده باشند ، در صورتى كه مىبينيم ماه با آن كه يك كرهء بزرگ و كامل است به جهت حايل شدن كرهء ديگر ميان ما و ماه به صورت هلال مىنمايد و آن كروى بودن خود را در نظر ما از دست مىدهد ، در صورتى كه خيال قطع نظر از جريان طبيعى خارجى مىتواند حقيقت ماه را به همان شكل اصلى خود داشته باشد .\r\nاين مطلب را كه جلال الدين بيان مىكند از يك جهت جالب است ، ولى از جهت ديگر مورد تأمل مىباشد - زيرا آن چه را كه ذهن در جهان شناسى انجام مىدهد در حقيقت همه واقعيت نيست - زيرا مقتضاى جريان قانونى كرات فضايى بايستى ماه در قيافهء چهارده شبه هم ديده شود و در شكل هلال هم نمودار گردد ، ذهن انسانى در تماسى كه با جهان مىگيرد ، نمودهاى مشخصى را عكس بردارى مىكند . بعضى از اين نمودها مطابق شرايطى كامل ، بعضى ديگر ناقص جلوه مىكنند ، در صورتى كه اين كمال و نقص مربوط به نقطه‌اى از هستى و شرايط است كه ما در مقابل اجزاى جهان قرار گرفته‌ايم .\r\nتفسير ابيات\r\nجريان اين حقايق بالاتر از آسياب وجود شما است ، اين مقدار از حقايق كه براى شما عرضه مىشود در حدود گنجايش آسياب وجودى شما مىباشد .\r\nگروه ديگرى جهان هستى را به آسياب تشبيه كرده‌اند ، از آن جمله ناصر خسرو قباديانى است كه مىگويد :\r\n\r\nآسيايى راست است اين كآبش از بيرون اوست\r\nمن شنيدستم به تحقيق اين سخن از راستى\r\n\r\n","description":"","footnote":"","page_name":" 444 ","page_number":447},
  {"content":"\r\n\r\nآسيابان را ببينى چون ازو بيرون شوى\r\nو اندر اينجا هم ببينى چشمت ار بيناستى\r\nعقل ما بر آسيا كى پادشا گشتى چنين\r\nگرنه نفس مردمى از كل خويش اجزاستى\r\n\r\nخلاصه جلال الدين در اين ابيات موجوديت انسانى را به آسيابى تشبيه مىكند كه آبهاى حقايق از عقل كلى به سوى آن سرازير مىشود و چون هر آسيابى گنجايشى براى خود دارد ، لذا نمىتوان بيش از آن گنجايش آبى در آسيا روانه ساخت .\r\nوقتى كه راهبر احساس مىكند كه ديگر راهرو توانايى گيرندگى حقايق را ندارد آنها را به همانجا بر مىگرداند كه گرفته بود . گمان مكنيد كه اين زبان مىتواند تمام آن چه را كه در آن جويبار اصلى در جريان است باز گو نمايد ، بلكه زبان براى تفهيم و تعليم است .\r\nآب انبوه حقايق در عالم عقل كلى بىبانگ و بدون تكرار در جريان مىباشد و چون از بارگاه الهى به عقل كلى سرازير شده است باز به همان بارگاه بر گردد .\r\nاما زبان با اين كه عالىترين وسيلهء تعليم و تربيت است ، از آن جهت كه بايستى به وسيلهء كلمات آن چه را كه در درون انسانها مىگذرد باز گو نمايد و آن كلمات بسيار محدود و نارسا مىباشند ، لذا جلال الدين به مقام مناجات بر آمده با يك هيجان روحى عالى مىگويد :\r\n\r\n( ( 3092 ) ) اى خدا جان را تو بنما آن مقام\r\nكاندران بىحرف مىرويد كلام\r\n\r\nاگر روزى فرا رسد كه به چنين مقامى نائل شوم اين جان پاك به عوض پا از سر براى خود قدم ساخته و با سر به سوى آن عرصهء پهناور ما وراى طبيعت روانه خواهد گشت . اين كدامين عرصه است ؟ عرصهء بسيار پهناور و داراى فضاى روحانى بىكران كه زير بناى تمام هستى است .\r\nاين خيالات وسيعتر از هستى است . اما خيالات انسانى با اين كه دامنهء بسيار وسيعى دارد ، از آن جهان ما وراى طبيعى تنگتر است و به همين جهت است كه خيال\r\n","description":"","footnote":"","page_name":" 445 ","page_number":448},
  {"content":"\r\nبا آن وسعتش فشار و تنگى در دل ما ايجاد مىكند .\r\nباز همين جهان هستى از خيالات هم تنگتر است - زيرا اين جهان جايگاه امتداد و كشش است كه خود علت تزاحم اشياء است و به همين جهت است كه با حايل شدن يك كره و قرار گرفتن آن در مقابل ماه آن ماه كه در حقيقت و واقعيت كروى است در نظر ما هلال ضعيفى ديده مىشود .\r\nآرى علت اين تنگى و محدوديت عبارت است از كميت و عدد كه در سراسر جهان هستى حكمفرما است .\r\nدر بارهء حاكميت كميت و عدد در اين جهان هستى اين مقدار كافى است كه يكى از بزرگترين فلاسفه ى يونان باستان ( فيثاغورس ) مىگفت اصل اشياء عدد است .\r\nالبته ممكن است مقصود از اصل اشياء مادهء مطلق فلسفى نباشد ولى به هر حال اين نظريه كشف مىكند كه فيثاغورس عمومىترين مفهومى را كه براى تطبيق به اين جهان در نظر گرفته است ، همان عدد مىباشد و در قرون اخير دكارت را مىبينيم كه مىگويد مادهء جهان همان بعد است كه موضوع علم هندسهء نظرى است .\r\nسپس جلال الدين مىگويد :\r\nاين است جهان كثرت و تعدد و اختلافات كه باعث تنگى آن شده است ، اما اگر تمايل به عالم وحدت داشته باشى ، بايستى گام به آن سوى هستى بگذارى كه نه عددى وجود دارد و نه كششى .\r\n","description":"","footnote":"","page_name":" 446 ","page_number":449},
  {"content":"\r\n\r\nادب كردن شير گرگ را به جهت بىادبى او\r\n\r\n( ( 3102 ) ) گرگ را بر كند سر آن سر فراز\r\nتا نماند دو سرى و امتياز\r\n( ( 3103 ) ) فانتقمنا منهم است اى گرگ پير\r\nچون نبودى مرده در پيش امير\r\n( ( 3104 ) ) بعد از آن رو شير با روباه كرد\r\nگفت اين را بخش كن از بهر خورد\r\n( ( 3105 ) ) سجده كرد و گفت كاين گاو سمين\r\nچاشت خوردت باشد اى شاه ميهن\r\n( ( 3106 ) ) وين بز از بهر ميانه روز را\r\nيخنئى باشد شه پيروز را\r\n( ( 3107 ) ) و آن دگر خرگوش بهر شام هم\r\nشبچره‌اى شاه با لطف و كرم\r\n( ( 3108 ) ) گفت اى روبه تو عدل افروختى\r\nاين چنين قسمت ز كه آموختى ؟\r\n( ( 3109 ) ) از كجا آموختى اين اى بزرگ ؟\r\nگفت اى شاه جهان از حال گرگ\r\n( ( 3110 ) ) گفت چون در عشق ما گشتى گرو\r\nهر سه را بر گير و بستان و برو\r\n( ( 3111 ) ) روبها چون جملگى ما را شدى\r\nچونت آزاريم چون تو ما شدى\r\n( ( 3112 ) ) ما تو را و جمله اشكاران تو را\r\nپاى بر گردون هفتم نه بر آ\r\n( ( 3113 ) ) چون گرفتى عبرت از گرگ دنى\r\nپس تو روبه نيستى شير منى\r\n( ( 3114 ) ) عاقل آن باشد كه عبرت گيرد از\r\nمرگ ياران در بلاى محتزر\r\n( ( 3115 ) ) روبه آن دم به زبان صد شكر راند\r\nكه مرا شير از پس آن گرگ خواند\r\n( ( 3116 ) ) گر مرا اوّل بفرمودى كه تو\r\nبخش كن اين را كه بردى جان از او ؟\r\n( ( 3117 ) ) پس سپاس او را كه ما را در جهان\r\nكرد پيدا از پس پيشينيان\r\n( ( 3118 ) ) تا شنيديم آن سياستهاى حق\r\nبر قرون ماضيه اندر سبق\r\n( ( 3119 ) ) تا كه ما از حال آن گرگان پيش\r\nهمچو روبه پاس خود داريم بيش\r\n( ( 3120 ) ) امت مرحومه زين رو خواندمان\r\nآن رسول حق و صادق در بيان\r\n( ( 3121 ) ) استخوان و پشم آن گرگان عيان\r\nبنگريد و پند گيريد اى مهان\r\n( ( 3122 ) ) عاقل از سر بنهد اين هستى و باد\r\nچون شنيد انجام فرعونان و عاد\r\n( ( 3123 ) ) ور نبنهد ، ديگران از حال او\r\nعبرتى گيرند از اضلال او\r\n\r\n","description":"","footnote":"","page_name":" 447 ","page_number":450},
  {"content":"\r\n\r\n\r\nآيه\r\n« وَلَقَدْ أَرْسَلْنا مِنْ قَبْلِكَ رُسُلًا إِلى قَوْمِهِمْ فَجاؤُهُمْ بِالْبَيِّناتِ فَانْتَقَمْنا مِنَ اَلَّذِينَ أَجْرَمُوا وَكانَ حَقًّا عَلَيْنا نَصْرُ اَلْمُؤْمِنِينَ . » 30 : 47 ( 1 ) \r\n( ما پيامبرانى را با قوام شان فرستاديم ، آنان شواهد و بينات به سوى آنها آوردند ، ما از كسانى كه تبه كارى كردند انتقام گرفتيم ، پيروز ساختن مردم با ايمان براى ما حق بود ) .\r\nمضمون انتقام از بزهكاران و كفار در 13 مورد از قرآن وارد شده است كه چند آيه از آنها مىتواند با مقصود جلال الدين تطبيق شود :\r\n\r\n( ( 3117 ) ) پس سپاس او را كه ما را در جهان\r\nكرد پيدا از پس پيشينيان\r\n\r\nهر چه زمان پيشتر مىرود حوادث عبرت انگيز وسيلهء تجربه بيشتر مىشود\r\nدر امتداد تاريخ هر گروهى و هر ملتى راه و رسمى براى زندگى خويشتن انتخاب كرده است ، نتايج روش زندگانى آنان را تاريخ غالباً براى آيندگان ثبت مىكند ، به همين جهت آيندگان همواره بايستى به سر نوشت گذشتگان اهميت مخصوصى قائل شوند و دائماً آنها را زير نظر بگيرند و از راه تجربه بهره بردارىهاى شايان داشته باشند و از اين رو است كه در آيات قرآنى به سير در سر گذشت گذشتگان به طور اكيد دستور داده شده است .\r\nاما با ملاحظهء آن چه كه در تاريخ بشرى به وقوع پيوسته است و با ملاحظهء اين كه حوادث عبرت انگيز و رويدادهاى آموزنده در گذشته بشريت بىشمار بوده است ، با اين حال متأسفانه آن چنان كه مىبايست عبرت گرفته نشده است .\r\n","description":"","footnote":" ( 1 ) سوره الروم ، آيهء 47 . . ","page_name":" 448 ","page_number":451},
  {"content":"\r\n\r\nآيا ما امروزه نمىدانيم كه اقوام و ملل فراوانى در تاريخ گذشته به جهت غوطه ور شدن در كاميابىهاى شهوانى تمام موجوديت خود را از دست داده و در مقابل حوادث محاسبه شدهء اقوام ديگر يا به جهت از دست دادن نيروى شخصيت از پاى در آمده‌اند ؟ آرى كاملًا مىدانيم . شايد اگر مسئلهء جر و بحث و سخنان جدى در بارهء اين موضوع لازم شود و برويم در اين باره تتبع شايسته‌اى بكنيم ، صدها مورد مىتوانيم پيدا كنيم ، ولى متأسفانه تنها استفادهء ما منحصر به همان سخنرانى و نوشتن كتاب و يك ميدان دارى در فن تاريخ خواهد بود .\r\nآيا ما نمىدانيم كه ستمكارى خواه در قلمرو فردى يا در قلمروهاى دسته جمعى داراى عواقب وخيم و خطرناكى است ؟ آيا نمىتوانيم به اين اصل شواهد فراوانى از تاريخ پيدا كنيم ؟ آرى از روى شواهد تاريخ همهء اينها را مىدانيم ، ولى به جهت هوى و هوس چند روزه نمىخواهيم از آنها عبرت بگيريم .\r\nما مىتوانيم اين مسئله را از نزديكترين فاصله مشاهده كنيم . آيا انسان حد اقل مقدارى از مضرات و منافع خود را تشخيص نمىدهد ؟ آرى به طور حتم .\r\nآيا مطابق دانسته هاى خود در بارهء منافع و مضار زندگى مىكند ؟ البته نه .\r\nتفسير ابيات\r\nشير گرگ را به جهت خود پرستى نابود ساخته بود لاشهء از هم متلاشى شدهء او رو گردانيده گفت : اى نادان خود پرست تا كنون نمىدانستى هر جرمى كيفرى دارد ، تو نمىدانستى كه عاقبت خود پرستى خود كشى است . اگر چه لاشهء تو در روى خاك در مقابل آفتاب از هم پاشيده شده است و تو ديگر نمىتوانى آن چه را كه مىگويم بشنوى ، ولى مىگويم تا هم نوعان تو بشنوند كه : هر كس غير از خدا چيزى را بپرستد ، يا آن مورد پرستش او را از پاى در خواهد آورد ، يا با دست خويش همان موضوع را كه ديروز\r\n","description":"","footnote":"","page_name":" 449 ","page_number":452},
  {"content":"\r\nمىپرستيد امروز نيست و نابود خواهد كرد - زيرا پرستش تنها شايسته خداوند است .\r\nسپس شير روى به روباه كرده مىگويد : برادر اين شكارها را تقسيم كن ، روباه به حال سجده افتاده مىگويد : سرور عزيزم اين گاو فربه و چرب براى صبحانهء شما است ، اين بز هم غذاى وسط روز شما خواهد بود ، آن خرگوش هم براى شام و شبچره مناسب مىباشد .\r\n\r\n( ( 3108 ) ) گفت اى روبه تو عدل افروختى\r\nاين چنين قسمت ز كه آموختى ؟\r\n\r\nگفت اى امير بزرگوار اين قسمت كردن عادلانه را از آن گرگ بد بخت آموختم شير مىگويد : اكنون كه از حادثهء گرگ عبرت گرفتى و از پرستش خود در گذشتى ، هر سه شكار را بردار و برو .\r\nاى روباه عزيز چون تو « من » خويش را كنار گذاشتى و در « من » ما فانى شدى خود ما از آن تو خواهيم بود . تو ديگر پس از اين مىتوانى گام بر بالاى آسمان هفتم گذارى . تو حيوان كوچك كه روباهت مىنامند ، چون درس عبرت از گذشته گرفتى ديگر آن حيوان محقر نيستى ، تو شير ژيانى .\r\nآرى عاقل كسى است كه از مرگ ياران و عوامل آن تجربه ها بيندوزد و عبرت بگيرد .\r\nروباه به همين مقدار قناعت نكرد كه به وسيلهء يك عبرت از چنگال خونين شير نجات يافته است ، بلكه پس از آن رو به خدا كرده گفت : اى خداى عزيز تو را سپاس مىگزارم كه زندگى ما پس از گذشت دورانهايى است كه هزاران عامل تجربه و عبرت در آنها صورت گرفته و ما را مىتواند از چاه هاى خطرناكى كه آنها را در كام خود فرو برده است رهايى بخشد . اگر اى خداى من اين شير پيش از حادثه گرگ به من اين دستور را مىداد و مىگفت شكارها را تقسيم كن و من به اشتباهى كه گرگ مرتكب شده دچار مىگشتم ، اكنون روزگار من به چه تيرگى بود ؟ جلال الدين در اينجا نتيجهء بسيار عالى گرفته مىگويد : جاى بسيار سپاس است كه خداوند ما را در دورانهايى بوجود آورده است كه اقوام و مللى پيش از ما در صحنه هاى\r\n","description":"","footnote":"","page_name":" 450 ","page_number":453},
  {"content":"\r\nگوناگون زندگى تكاپو كرده و نتايج همهء آنها را براى ما نشان داده‌اند ، به همين جهت است كه خداوند متعال امت پيامبر اسلام را « امت مرحومه » ناميده است - زيرا چه ترحمى بالاتر از اين كه ما را پس از قرون و اعصارى بوجود آورده است كه كاملًا مىتوانيم از كارها و نتايجى كه در آنها واقع شده است عبرت بگيريم .\r\nاستخوانها و پشمهاى تاريخ را به خوبى به ما نشان مىدهد . مرد خردمند هنگامى كه داستان فرعون و فرعونيان و عاد و هم داستانهاى آنها را بشنود عبرت گرفته ديگر آن راهى را كه آنها رفته‌اند ، در پيش نمىگيرد .\r\n","description":"","footnote":"","page_name":" 451 ","page_number":454},
  {"content":"\r\n\r\nتهديد كردن نوح عليه السلام مرقوم را كه با من مپيچيد كه من روى پوشم خداى را پس با خدا مىپيچيد نه با من\r\n\r\nگفت نوح اندر نصيحت قوم را\r\nدر پذيرند از خدا آخر عطا\r\n( ( 3124 ) ) بنگريد اى سركشان من من نيم\r\nمن ز جان مردم به جانان مىزيم\r\nچون ز جان مردم به جانان زنده ام\r\nنيست مرگم تا ابد پاينده ام\r\n( ( 3125 ) ) چون به مردم از حواس بو البشر\r\nحق مرا شد سمع و ادراك و بصر\r\n( ( 3126 ) ) چون كه من من نيستم اين دم ز هوست\r\nپيش اين دم هر كه دم زد كافر اوست\r\n( ( 3127 ) ) هست اندر نقش اين روباه شير\r\nسوى اين روبه نشايد شد دلير\r\n( ( 3128 ) ) گر ز روى صورتش مىنگروى\r\nغرش شيران ز او مىنشنوى\r\n( ( 3129 ) ) گر نبودى نوح را از حق يدى\r\nپس جهانى را چسان بر هم زدى ؟\r\n( ( 3130 ) ) صد هزاران شير بود اندر تنى\r\nهر دو عالم را همىديد ارزنى\r\nاو برون رفته بد از ما و منى\r\nاو چو آتش بود عالم خرمنى\r\n( ( 3131 ) ) چون كه خرمن پاس عشر او نداشت\r\nاو چنان شعله بر آن خرمن گماشت\r\n( ( 3132 ) ) هر كه او در پيش اين شير نهان\r\nبىادب چون گرگ بگشايد دهان\r\n( ( 3133 ) ) همچو گرگ آن شير سر درّاندش\r\nفانتقمنا منهم بر خواندش\r\n( ( 3134 ) ) زخم يابد همچو گرگ از دست شير\r\nپيش شير ابله بود كاو شد دلير\r\n( ( 3135 ) ) كاشكى آن زخم بر جسم آمدى\r\nتا بدى كايمان و دل سالم بدى\r\n( ( 3136 ) ) قوّتم بگسست چون اينجا رسيد\r\nچون توانم كردن اين سر را بديد ؟\r\nليك هم رمزى بگويم با شما\r\nبو كه دريابيد و گرديد آشنا\r\n( ( 3137 ) ) همچو آن روبه كم اشكم كنيد ( 1 ) \r\nپيش او روباه بازى كم كنيد\r\n( ( 3138 ) ) جمله ما و من به پيش او نهيد\r\nملك ملك اوست ملك او را دهيد\r\n\r\n","description":"","footnote":" ( 1 ) مقصود از مصراع روشن است ، مىگويد : مانند روباه به شكم كم بپردازيد . . ","page_name":" 452 ","page_number":455},
  {"content":"\r\n\r\n\r\n( ( 3139 ) ) چون فقير آييد اندر راه راست\r\nشير و صيد شير خود آن شماست\r\n( ( 3140 ) ) ز آن كه او پاك است و سبحان وصف اوست\r\nبىنياز است او ز مغز نغز و پوست\r\n( ( 3141 ) ) هر شكار و هر كراماتى كه هست\r\nاز براى بندگان آن شه است\r\nگفت أ ليس الله بكاف عبده\r\nتا نگردد بنده هر سو حيله جو\r\nهر كه او بر حق توكل مىكند\r\nاو به جاى خود تفضل مىكند\r\n( ( 3142 ) ) نيست شه را طمع و بهر خلق ساخت\r\nاين همه دولت خنك آن كاو شناخت\r\n( ( 3143 ) ) آن كه دولت آفريد و دو سرا\r\nملك و دولتها چكار آيد و را ؟\r\n( ( 3144 ) ) پيش سبحان پس نگه داريد دل\r\nتا نگرديد از گمان بد خجل\r\n( ( 3145 ) ) كو ببيند سرّ و فكر و جستجو\r\nهمچو اندر شير خالص تار مو\r\n( ( 3146 ) ) آن كه او بىنقش و ساده سينه شد\r\nنقشهاى غيب را آيينه شد\r\n( ( 3147 ) ) سرّ ما را بىگمان موقن شود\r\nز آن كه مؤمن آينهء مؤمن بود\r\nمؤمنى او مؤمنى تو بىگمان\r\nدر ميان هر دو فرقى بىكران\r\n( ( 3148 ) ) چون زند اين نقد ما را بر محك\r\nپس يقين را باز داند او ز شك\r\n( ( 3149 ) ) چون شود جانش محكّ نقدها\r\nپس ببيند نقد را و قلب را\r\n\r\nآيه\r\n« أَلَيْسَ الله بِكافٍ عَبْدَه 39 : 36 . . . » ( 1 )  ( آيا خدا كفايت كننده به بندهء خويش نيست ؟ )\r\n","description":"","footnote":" ( 1 ) سوره الزمر ، آيهء 38 . . ","page_name":" 453 ","page_number":456},
  {"content":"\r\n\r\n\r\nچون ز جان مردم به جانان زنده ام\r\nنيست مرگم تا ابد پاينده ام\r\n\r\nدست از هوى و هوس حيوانى و خود پرستى بشوييد و پايندگى خويش را از همين جهان شروع كنيد\r\nاين بحث به طور اجمال در تفسير ابيات گذشته مطرح شده است ، در اين مورد به يك نكتهء ديگر كه بسيار با اهميت است متذكر مىشويم :\r\nاشخاص معمولى در اين زندگانى گمان مىكنند كه اين جهان بالاخره فانى بوده و اين كالبد جسمانى نابود شدنى است ، نيز گمان مىكنند كه ابديت روح و شالودهء آن پس از عبور از دالان مرگ شروع مىشود ، به همين جهت زندگانى اين دنيا را به طور مطلق به شكل يك بازيچهء تمام شدنى مىبينند .\r\nشعراى شرق و غرب چه اشعار زيبايى كه در بارهء فناى زندگى نسروده‌اند . شايد بتوان گفت ظريفترين و حساسترين جملاتى را كه شعراى بزرگ از خود بيادگار گذاشته‌اند ، آن جملات يا اشعارى است كه به شكل بسيار زيبا و نغز در بارهء خاموش شدن شعلهء زندگانى سروده‌اند .\r\nاينان با همان نظرى كه اشخاص معمولى در زندگى و مرگ مىنگرند اين پديدهء اسرار آميز را مورد توجه قرار مىدهند .\r\nدرست است كه سكوتى كه مرگ به همراه خود مىآورد ، پس از آن حركت و كوشش و جنبش زندگى واقعاً خيره كننده است ، آن تاريكى را كه مرگ به انسان تحفه آورده روشنايى شگفت انگيز زندگانى را به يك بار خاموش مىكند ، منظرهء بس شاعرانه‌اى دارد .\r\nدو انگشت نامحسوس مرگ هنگامى كه دراز شده و برگ گل جان آدمى را آهسته مىربايد منظره‌اى است كه با هيچ كلمه و جمله‌اى نمىتوان شگفت انگيزى آن را توصيف كرد .\r\n","description":"","footnote":"","page_name":" 454 ","page_number":457},
  {"content":"\r\nگويى اين برگ گل بسيار ظريف در مقابل دو انگشت مرگ هم حالت تسليم دارد و هم حالت امتناع . اين قيافه متضادى كه انسان در لحظات سرانجام زندگى به خود مىگيرد بس با حشمت و جلال است . همهء اين مطالب درست است و ما آنها را آن چنان جالب مىدانيم كه به شعرا و ادباى برجسته اين حق را مىدهيم كه آنان تابلوى مرگ را با تمام مهارت بكشند و ما در مباحث آينده بعضى از اين تابلوهاى فوق العاده جالب را از شعراى برجسته نشان خواهيم داد .\r\nاما مطلب با اهميتترى كه در اين جا وجود دارد اين است كه اگر ما در بارهء شخصيت و روح انسانى انديشه هاى كافى داشته باشيم ، اگر ما مرگ را به عنوان دالان « نه چيزى بيشتر از آن » ارزيابى كنيم خواهيم ديد همهء اين نقش و نگارهاى جالب كه شعرا در بارهء مرگ به دست ما داده‌اند فاقد يك موضوع است كه با جرأت تمام مىتوان گفت كه اساس مسئلهء مرگ و زندگى همان موضوع است .\r\nچرا نبايستى اينان عظمت روح انسانى و خاصيت پايندگى آن را از همين زندگى طبيعى به افراد انسانى خاطر نشان سازند ؟ چرا اينان سرحد فنا و بقا را از هنگام مرگ به ما معرفى مىكنند ، مگر سرحد بقا از اولين نقطهء ارزيابى و شخصيت و گام برداشتن در راه تكامل آغاز نمىشود ؟ آرى گويندهء اين بيت كه مىگويد :\r\n\r\nآزمودم مرگ من در زندگى است\r\nچون پس از اين زندگى پايندگى است\r\n\r\nدر اشتباه بزرگى است كه نقطه آغاز پايندگى را در جايى قرار مىدهد كه ممكن است افراد آگاه تا آن نقطه منازل متعددى از پايندگى را سپرى كرده‌اند .\r\nبار الها آن قدر به ما آگاهى عطا فرماى كه نقطهء آغاز ابديت خويش را دريافته از همان نقطه لبه يك زنان به كوى تو رهسپار شويم .\r\n","description":"","footnote":"","page_name":" 455 ","page_number":458},
  {"content":"\r\n\r\n\r\n( ( 3135 ) ) كاشكى آن زخم بر جسم آمدى\r\nتا بدى كايمان و دل سالم بدى\r\n\r\nاى كاش نتايج سوء كردار ما در آسيبهاى جسمانى منحصر مىشد و روح و ايمان ما را نابود نمىساخت\r\nچنان كه لذايذ جسمانى كه جنبهء حيوانى ما را كامياب مىسازد نابود شدنى است ، همچنين دردهايى كه به پديده هاى جسمانى ما وارد مىشود ، يعنى آن آسيبها كه تنها ضرر جسمانى در بر دارد محو شدنى است . اما لذايذ و آلام روحانى از اين قرار نيست بلكه اين دو پديده اثر عميق و دايمى در روح انسانى مىگذارد .\r\nابن سينا در اين مورد مطلبى را مىگويد كه كاملًا مىتواند مسئلهء ما را حل و فصل كند . ابن سينا مىگويد : اين نمودها و هيئتهاى عارض بر روح اثر خود را در صفحهء روح باقى مىگذارد ، ولى مادامى كه انسان زنده است ، اين آثار چندان نمودى ندارد - زيرا روح مشغول به ادارهء جسم انسانى است و نمىتواند به آن لذايذ و آلام كه بر او وارد مىشوند آگاهى داشته باشد ، چنان كه انسان هنگامى كه قواى خود را به يك موضوع با اهميتى متمركز ساخت ، از پديده هاى عارضى غفلت مىكند . اما در آن هنگام كه روح از اين كالبد جدا مىشود ، چون شغل ادارهء بدن را از دست مىدهد ، متوجه همان لذايذ و آلام مىگردد كه در دوران زندگانى انگيزه هاى آنها در انسان به وجود آمده بود .\r\nدر صورتى كه لذايذ و آلام جسمانى با بر طرف شدن انگيزه و خاصيتهاى طبيعى كه در بدن ما توليد كرده بود ، از بين مىروند .\r\nبه همين جهت بود كه در صدر اول اسلام افراد زيادى را مىبينيم كه با پاى خود مىآمدند و به جنايت يا جرمى كه مرتكب شده بودند اعتراف صريح كردند و كيفر را با تمام اختيار مىپذيرفتند . هنگامى كه از آنان علت اين اعتراف را مىپرسيدند آنان پاسخ مىدادند كه كيفر اين دنيا قابل تحمل است و زندگانى بالاخره تمام شدنى است\r\n","description":"","footnote":"","page_name":" 456 ","page_number":459},
  {"content":"\r\n\r\nو ما نمىخواهيم به كيفر اخروى كه « روحى » و شديدتر است دچار شويم .\r\n\r\n( ( 3141 ) ) هر شكار و هر كراماتى كه هست\r\nاز براى بندگان آن شه است\r\n\r\nخداوند از روى احتياج از ما امتثال دستورات را نمىخواهد\r\nاحتمال كوچكترين احتياج در باره خدا با احتمال نقص در آن وجود بىنياز مساوى است . متأسفانه نه تنها جوانان بلكه گاهى بعضى از آن اشخاص كه ادعاى علم و معرفت مىكنند ، به اين گمان مبتلا هستند كه اين عبادات را كه ما به جا مىآوريم براى خدا سود بخش است حتى ساده لوحى بعضى از اشخاص تا آن جا مىرسد كه هنگامى كه ناملايماتى به آنان روى مىآورد مانند اين كه با خدا به حال اعتصاب در آمده‌اند مىگويند : ما ديگر نماز نخواهيم خواند و به سوى او نخواهيم گرويد - زيرا اگر او به نمازها و ساير عبادتهاى ما ترتيب اثر مىداد ، مىبايست كه اين ناملايمات را براى ما روا نمىداشت .\r\nاينان خدا را نمىشناسند ، لذا عباداتى را كه به جا مىآورند تنها از روى عادت پاداشهايى است كه در همين دنيا توقع دارند .\r\nگويى اكثريت مردم با عبادات خود با خدا معامله مىكنند ، يعنى با او عبادت مىدهند تا زندگى بدون زحمت از او دريافت كنند ، در نتيجه گمان مىكنند : خدا مانند آن خريدارى كه به كالايى نيازمند است ، عبادات آنها را مىخرد و در مقابل زندگانى مورد تمايل آنها را در اختيارشان مىگذارد .\r\nاگر اين نكته براى مردم روشن مىشد كه خدا بىنيازتر از آن است كه بخواهد از خود به خود سودى برساند كجا رسد كه بشر ناچيز بتواند براى او سودى عايد سازد ، آن موقع ديديم كه عظمت روح انسانى تا چه پايه مىتواند اعتلا بگيرد .\r\n","description":"","footnote":"","page_name":" 457 ","page_number":460},
  {"content":"\r\n\r\n\r\n\r\n( ( 3143 ) ) آن كه دولت آفريد و دو سرا\r\nملك و دولتها چكار آيد و را\r\n\r\nخدا به آفريدگان خود نيازى ندارد\r\nمگر اين مزاياى جهان هستى ساختهء دست قدرت او نيست ؟ مگر تمام اين جهان هستى زاييدهء ارادهء او نيست ؟ آيا اين موجودات با اين عظمت و افزون از شمار به وجود او نيازمند نيستند ؟ اگر موجوديت تمام كاينات بوجود او نيازمند مىباشند ، آيا حركات و سكنات آنها را كه عبادات ناميده مىشوند ، مىتوان مورد احتياج خداوندى دانست ؟ آرى خدا از همهء موجودات بىنياز است - زيرا همهء آنها به خدا نياز دارند .\r\n\r\nمؤمنى او مؤمنى تو بىگمان\r\nدر ميان هر دو فرقى بىكران\r\n\r\nايمان درجات مختلفى دارد\r\nاز آن جا كه ايمان وابستگى به روح دارد و بدان جهت كه تكامل روح تا بىنهايت داراى درجات گوناگون مىباشد ، لذا ايمان هم كه عالىترين وسيلهء تكامل روحى است داراى درجات مختلف است .\r\nهمهء افراد با ايمان از پديدهء ايمان بهره مند مىباشند ، ولى مىدانيم كه گروهى هستند كه با كوچكترين عامل مخالف ايمان دست از ايمان خود بر مىدارند .\r\nگروهى ديگر بانگيزگى عوامل قوىتر از ايمان دست مىكشند .\r\nدستهء ديگر تنها مال را مىتوانند ملاك ايمان قرار بدهند ، يعنى تا آن جا كه\r\n","description":"","footnote":"","page_name":" 458 ","page_number":461},
  {"content":"\r\n\r\nبه زندگانى مادى آنها صدمه‌اى وارد نشده است مؤمناند ، ولى هنگامى كه آسيبى بر آنها متوجه شد قدرت تحمل آن آسيب را نداشته پايهء ايمانشان رو به سستى مىگذارد و بعضى ديگر تا آن جا مىتوانند ايمان خود را حفظ كنند كه به شخصيت شان صدمه‌اى وارد نشود و هنگامى كه مسئلهء شخصيت در كار آمد دست از همه چيز مىشويند و ايمان را هم كنار مىگذارند .\r\nبه همين جهت است كه حسين بن على عليه السلام فرمود :\r\n« الناس عبيد الدنيا و الدين لعق على ألسنتهم يحوطونه ما دارت به معائشهم و إذا محصوا بالبلاء قل الديانون » .\r\n( مردم بندگان دنيا هستند ، دين براى آنان چنان فرعى است كه تنها در زبانشان مىگردانند . تا آن جا كه معيشت مادى آنها اجازه مىدهد پيرامون دين مىگردند ، اما هنگامى كه مسئلهء آزمايش به ميان آمد آن گاه مىفهمند كه مردان ديندار حقيقتاً بسيار كماند . )\r\nتفسير ابيات\r\nحضرت نوح عليه السلام به قوم خود مىگفت : بياييد اندرز مرا بشنويد ، در نتيجه عطاياى خداوندى را نصيب خود سازيد .\r\nاين مطالب را كه به شما مىگويم از خودم نيست ، بلكه من در مقابل آن خداى بزرگ خودى ندارم تا از خود دم بزنم .\r\nمن جان خود را در راه خدا كنار گذاشته و مرگ را بر طرف ساخته‌ام ، من در قلمرو ابديت زندگى كرده ، با شما سخن مىگويم .\r\nمن آن حواس معمولى بشرى را ارزيابى كرده آن را در اين حالت توحيد كنار گذاشته‌ام ، در نتيجه من گوش و چشم خدايى هستم .\r\nبنا بر اين اين دمهايى را كه من در مىآورم در حقيقت از آن من نيستند ، بلكه اينها دمهاى الهى مىباشند . در مقابل اين دمها به پيكار بر نخيزيد - زيرا هر كس كه\r\n","description":"","footnote":"","page_name":" 459 ","page_number":462},
  {"content":"\r\nدر اين ميدان به پيكار و جدال برخيزد نابود شدنى است .\r\nشما مرا در صورت يك انسان معمولى مىبينيد ، ولى اين صورت انسانى من شما را نفريبد . بگذاريد از نقش و صورت و كمى در حقيقت فرو رويد .\r\nاگر در دست نوح قدرت خدايى نبود ، چگونه توانست جهانى را با يك طوفان بهم زده تمام انسانها را به جز آن كسانى را كه خود انتخاب كرده بود غرق كند ؟ او به جهت تكامل روحى كه نصيبش شده بود ، چنان نيرومندى داشت و چنان بزرگ شده بود كه تمام دنيا را مانند يك دانهء ارزن ناچيز مىديد .\r\nچون نوح از تنگناى سيه چال « ما » و « منى » نجات پيدا كرده بود ، وجود او مانند آتش و تمام جهان در مقابل او يك خرمن بيش نبوده است . از آن جهت كه خرمن قوم او مقررى خود را نپرداخت . « اين مقررى عبارت بود از ستايش خداوند و دورى از بتها و كناره گرفتن از فسق و فجور » لذا نوح شعلهء سوزانى در خرمن زندگى آنها زد . مانند گرگ بىادب دهان طمع در مقابل شير نهانى مشيت خداوندى باز نكنيد كه دست انتقام از آستين خدايى به در مىآيد و موجوديت گرگ صفتان را نابود مىسازد .\r\nآن حيوانى كه در مقابل شير ابراز دليرى كرد بدون ترديد زخم شير بر جان او فرود خواهد آمد .\r\nاى كاش اين جراحتها كه در نتيجهء نادانى بر ما وارد مىشود ، بر كالبد جسمانى ما وارد مىشد ، نه بر روح ما و ايمان ما . در اين مورد مطلب به جايى رسيده است كه قدرت پيش رفت يا اظهار مسائل ديگر را ندارم .\r\nدر اينجا رازهاى نهانى وجود دارد كه نمىتوانم آنها را آشكار بسازم . با اين حال مىتوانم با شما با اشاره و رمز نكته‌اى را باز گو كنم . كارى كه بايد كرد اين است كه در مقابل او مانند آن روباه به فكر شكم نباشيد ، حيله بازىها و روباه منشىها را در آن مقام\r\n","description":"","footnote":"","page_name":" 460 ","page_number":463},
  {"content":"\r\nكنار بگذاريد .\r\nاو وجود پاك است ، او آن خداى سبحان است كه تمام ملك و ملكوت از آن او است شما تا بتوانيد واقعيت نيازمندى خود را در بارگاه او آشكار بسازيد .\r\nاگر اعتراف به نيازمندى خويش نماييد ، اگر از خود و از جهان بگذريد ، تمام خود و جهان از آن شما خواهد شد .\r\n\r\nگر ازين چاه طبيعت كه جهان من و توست\r\nبدر آييم جهان جمله از آن من و توست\r\n\r\nمگر خدا نمىگويد كه : « من بندگان خود را كفايت كنم » او با اين مطلب مىخواهد بگويد : به انديشه و عقل و حيله گرىهاى خود اطمينان نداشته باشيد - زيرا :\r\n\r\nهزار نقش بر آرد زمانه و نبود\r\nيكى چنان كه در آيينهء تصور ماست\r\n\r\nپس از توجه به تمام نيروهايى كه داريد و پس از محاسبات منطقى در تمام كارها عالىترين گام را به عنوان وسيلهء وصول به واقعيات برداريد ، اين وسيله چيست ؟ اين وسيله همان توكل و تسليم به بارگاه ربوبى است .\r\nشما درست بينديشيد ، به بينيد : آيا آن خدايى كه تمام ذرات هستى در دست قدرت او است و اين همه موجودات را كه آفريده و آنها را به بارگاه خود نيازمند ساخته است ، ممكن است طمعى در وجود يا كار شما داشته باشد ؟ از هر گونه جريانات و نمودهاى روانى خود مواظبت كنيد - زيرا او تمام رازهاى نهانى و پديده هاى آشكار را مىداند .\r\nچنان كه اگر در شير يك تار مو وجود داشته باشد ديده مىشود ، او به تمام رازهاى درونى شما عالم است ، دل صاف و بىغل و غش به دست بياوريد ، دل خود را مانند آيينه صاف و روشن بسازيد تا حقايق غيبى در آن منعكس شود . مردان الهى كه روح خود را به شعاع نور خداوندى پيوسته‌اند و در نتيجه دل صاف و روشنى به دست آورده اند\r\n","description":"","footnote":"","page_name":" 461 ","page_number":464},
  {"content":"\r\nمىتوانند تمام رازهاى درونى ترا دريابند .\r\nگمان مكن كه تو كه مؤمنى چرا با اين حال نمىتوانى از راز درونى مردم مطلع شوى ؟ - زيرا تفاوت ميان ايمان مردم فوق العاده زياد است . مؤمن عالى مقامى وجود دارد كه مىتواند با محك قلبى خود موجوديت تو را تشخيص داده و يقين و شك تو را بشناسد .\r\nآرى جان او مانند محكى است كه نقد ما را از هم تفكيك مىكند ، قلب و دغل را از درست و خالص جدا مىنمايد .\r\n","description":"","footnote":"","page_name":" 462 ","page_number":465},
  {"content":"\r\n\r\n\r\nنشاندن پادشاه صوفيان عارف را پيش روى خود تا چشمشان روشن شود\r\n\r\n( ( 3150 ) ) پادشاهان را چنين عادت بود\r\nاين شنيده باشى ار يادت بود\r\n( ( 3151 ) ) دست چپشان پهلوانان ايستند\r\nز انكه دل پهلوى چپ باشد ببند\r\n( ( 3152 ) ) مشرف و اهل قلم بر دست راست\r\nز انكه علم ثبت و خط آن دست راست\r\n( ( 3153 ) ) صوفيان را پيش رو موضع دهند\r\nكآينهء جانند وز آيينه به اند\r\nحاجبان اين صوفيانند اى پسر\r\nساده و آزاده و افكنده سر\r\n( ( 3154 ) ) سينه ها صيقل زده از ذكر و فكر\r\nتا پذيرد آينهء دل نقش بكر\r\n( ( 3155 ) ) هر كه او از صلب فطرت خوب زاد\r\nآينه در پيش او بايد نهاد\r\nعاشق آينه باشد روى خوب\r\nآينه در پيش او بايد نهاد\r\n( ( 3156 ) ) عاشق آينه باشد روى خوب\r\nصيقل جان آمد از تقوى القلوب\r\nهر كه دارد روى خوب با نظام\r\nطالب آيينه باشد و السلام\r\nبشنو اكنون يك مثال معنوى\r\nتا تو ديگر قول صورت نشنوى\r\n( ( 3156 ) ) عاشق آيينه باشد روى خوب\r\nصيقل جان آمد از تقوى القلوب\r\n\r\nزيبايان به ديدار زيبايى خود عشق مىورزند\r\nمىتوان گفت كه اين يك اصل روانى است كه آن فردى كه داراى مزيتى است ميل دارد انعكاس آن مزيت را در پديده هاى ديگر ببيند .\r\nاين مزايا كه انسان مىخواهد انعكاس آنها را در غير خود ببيند بر دو قسم است :\r\n1 - مزاياى اختيارى .\r\n2 - مزاياى غير اختيارى .\r\n","description":"","footnote":"","page_name":" 463 ","page_number":466},
  {"content":"\r\nهر يك از اين دو قسم نيز به دو نوع تقسيم مىشود :\r\n1 - انعكاس به عنوان اين كه وسيله‌اى براى انعكاس زيبايى و نيكىها بوده باشد :\r\n2 - انعكاس به عنوان خود نشان دادن .\r\nاما مزاياى اختيارى مانند كردارهاى نيكو اعم از اين كه اين كارهاى نيكو براى پيش برد شخصيت و تكامل روحى خويشتن باشد يا به عنوان خدمت بر ديگران .\r\nاگر منظور تنها خود تكامل فردى يا اجتماعى بوده باشد ، نشان دادن اين كه در من اين مزايا هست و بر ديگران ترجيح دارم ، نه تنها زشت نيست بلكه بسيار پسنديده است - زيرا اين نشان دادن به ديگران سود بسيار مهمى را در بر دارد و آن اين است كه افراد ديگر نيز به نيروى سرشار انسانى مطلع مىشوند و مىگويند : نمىتوان گفت كه چنين كار يا خدمت اجتماعى يا تكامل فردى امكان ناپذير است - زيرا ما ديديم كه فلان شخص به اين كار موفق شد ، مثلًا ديديم كه مهاتما گاندى در راه خدمت به وطنش به چه كارهاى بزرگى دست زد .\r\nاگر همين كارهاى اختيارى تنها براى « خود » نشان داده باشد ، ممكن است آن كارهاى اختيارى نتايج بسيار عالى فردى يا اجتماعى در برداشته باشد ، اما از آن جهت كه تنها براى نشان دادن خويشتن بوده است ، لذا براى تكامل شخصيت آن فرد كوچكترين اثرى نخواهد داشت .\r\nبدين جهت است كه مىگوييم آن مخترعين و مكتشفين بزرگ كه براى سود بشر يا براى دفع آسيب از انسانها دست به اختراعات بزرگى زده‌اند ، بايد ديد وضع روانى آنها چگونه بوده است ؟ اگر از همين قبيل بوده است كه گفتيم ، يعنى تنها براى نشان دادن خود بوده است ، مثلًا عشق به شهرت يا اندوختن مال براى آنان جالب بوده و هدف نهايى آنها را تشكيل مىداده است ، هر چه كه در اين راه به هدف خويشتن رسيده‌اند ، يعنى هر چه كه از شهرت يا مال بهره مند شده‌اند پاداش و عظمت آنان در همان بوده و براى آنان غير از اين كه بگوييم نبوغى داشته‌اند ، بشريت چيزى مديون نخواهد بود . همچنان كه پاداش اخروى بر آنها وجود نخواهد داشت .\r\n","description":"","footnote":"","page_name":" 464 ","page_number":467},
  {"content":"\r\nاما اگر مقصود آنها خدمت به انسانها بوده است ، مخصوصاً با اين منظور كه اين انسانها نهالهاى باغ خداوندى مىباشند ، بدون ترديد خواه در اين دنيا به شهرت و مال و منال برسند يا نه ، شايستهء عالىترين پاداش بوده و بشريت به آنها مديون مىباشد .\r\nپس اگر اين گونه مزايا را به روى زيبا تشبيه كنيم اگر احتياجى به آيينه هم داشته باشند ، براى اين نيست كه خود را نشان بدهند و ترجيح خويش را بر ديگران ثابت نمايند ، بلكه مىخواهند اين مزيت در جهان زندگى نمودار شود ، تا ديگران نيز به نيروى درونى خود آگاه شده حركت كنند .\r\nاما نشان دادن مزاياى غير اختيارى - در اين قسم از مزايا با اين كه چون غير اختيارى است ، مسئله خود بينى و ترجيح خويش بر ديگران مفهومى ندارد ، ولى ساده لوحان از همين مزايا هم براى خود گاهى اسباب افتخار بر ديگران را فراهم مىكنند ، مانند برترى نسب و يا زيبايى و غير ذلك .\r\nاما بايد بدانيم كه اگر خشتى اختيار داشته باشد و با آن ناچيزى كه در مادهء خاكى خود دارد ، بتواند خود را به ديوار بىنوايى گذاشته و او را از سرما و گرما حفظ كند ، به يك معدن بىكران از ياقوت برترى دارد زيرا - ياقوت بودن به اختيار آن نبوده است .\r\nاگر اقيانوسى از گران بهاترين شربت فرض شود كه هر قطرهء آن بتواند قيمت كلانى داشته باشد ، در مقابل يك قطرهء آب كه بر فرض محال با اختيار به گلوى تشنه‌اى ريخته شود ارزشى نخواهد داشت زيرا - آن خاصيت به اختيار او مربوط نيست .\r\nولى نمىدانم چه بگويم آيا خنده آور است يا گريه آور ؟ به هر حال خيلى جاى شگفتى است كه گروهى از آدميان به همين مزاياى غير اختيارى چنان مىبالند كه نهايتى بر آن متصور نيست .\r\nميان اين گونه اشخاص و آن افرادى كه با مزاياى اختيارى خود گردونه تاريخ\r\n","description":"","footnote":"","page_name":" 465 ","page_number":468},
  {"content":"\r\n\r\nرا گردانيده و كوچكترين افتخارى هم در اين باره نكرده‌اند ، تفاوت ميان بىنهايت پست و بىنهايت بالا است .\r\nپس نشان دادن مزاياى نيكوى خلقت براى مردم به اين منظور كه بفهمند كه او داراى اين مزيت بوده و به ديگران ترجيح دارد ، حكايت از روح پست و ساقط مىكند كه نبودن او با بودنش فرقى ندارد ، شايد بدان جهت كه گاهى همين خود نمايىها به ضرر جامعه تمام مىشود ، نبودن او بهتر از بودن او باشد .\r\nاگر مقصود كسانى كه مزاياى غير اختيارى خود را آشكار مىكنند ، اين بوده باشد كه : نعمتهاى خداوندى را بشمارند نه به عنوان عامل كردارهاى نيكوى فردى يا اجتماعى ، در اين صورت نه تنها زشت نيست بلكه بسيار كار شايسته‌اى است ، ولى به نظر مىرسد كه مقصود جلال الدين از گذاشتن آيينه در پيش رو اين است كه مردان الهى مىخواهند همواره موجوديت خود را ارزيابى نموده ، در راه تكامل روحى آگاهانه گام بردارند\r\nتفسير ابيات\r\nمىگويد : پادشاهان خردمند چنين عادتى دارند كه اصناف مختلفى را در پيرامون خود مىنشانند ، نويسندگان و اشخاص انديشمند را در دست راست قرار مىدهند ، چنان كه نوشتن با دست راست انجام مىگيرد .\r\nپهلوانان و قهرمانان شجاع را در طرف چپ مىنشانند براى اين كه آنان مانند دل پادشاه هستند و دل آن عضو صنوبرى در طرف چپ سينه قرار گرفته است .\r\nاما اولياء الله را در مقابل روى خود مىنشانند ، چرا اولياء الله را پيش روى خود مىنشانند ؟ براى اين كه آنان آيينهء جان انسانها هستند و مىتوانند آن چه كه در جان انسانى مىگذرد نشان بدهند .\r\nاين مردان عارف خود را در رديف حاجيان قرار مىدهند . آنان دلى ساده و\r\n","description":"","footnote":"","page_name":" 466 ","page_number":469},
  {"content":"\r\nسرى افكنده دارند . سينه هاى آنان با ياد خداوندى و انديشه در حقايق صيقل زده و درخشان است و به جهت همان صيقل و صفا و روشنى است كه نقشهاى بكر را بر خود مىپذيرند .\r\nبايستى آينه را به پيش روى كسانى گذاشت كه با فطرت پاك زاييده شده و همان فطرت پاك خود را تقويت كرده‌اند .\r\nآرى روى خوب عاشق آيينه تمام نما است و اين زيبايى فطرى است كه موجب تقواى دلها است .\r\n","description":"","footnote":"","page_name":" 467 ","page_number":470},
  {"content":"\r\n\r\n\r\nآمدن آشنايى از سفر به ديدن حضرت يوسف عليه السلام\r\n\r\n( ( 3157 ) ) آمد از آفاق يار مهربان\r\nيوسف صدّيق را شد ميهمان\r\n( ( 3158 ) ) كآشنا بودند وقت كودكى\r\nبر و سادهء آشنايى متكى\r\n( ( 3159 ) ) ياد دادش جور اخوان و حسد\r\nگفت آن زنجير و ما اسد\r\n( ( 3160 ) ) عار نبود شير را از سلسله\r\nنيست ما را از قضاى حق گله\r\n( ( 3161 ) ) شير را بر گردن از زنجير بود\r\nبر همه زنجير سازان مير بود\r\n( ( 3162 ) ) گفت چون بودى تو در زندان و چاه ؟\r\nگفت همچون در محاق و كاست ماه\r\n( ( 3163 ) ) در محاق از ماه نو گردد دو تا\r\nنى در آخر بدر گردد بر سما\r\n( ( 3164 ) ) گر چه دُردانه به هاون كوفتند\r\nنور چشم و دل شد و دفع گزند\r\n( ( 3165 ) ) گندمى را زير خاك انداختند\r\nپس ز خاكش خوشه ها بر ساختند\r\n( ( 3166 ) ) بار ديگر كوفتندش ز آسيا\r\nقيمتش افزود و نان شد جان فزا\r\n( ( 3167 ) ) باز آن را زير دندان كوفتند\r\nگشت عقل و جان و فهم هوشمند\r\n( ( 3168 ) ) باز آن جان چون كه محو عشق گشت\r\nيعجب الزراع آمد بعد كشت\r\nباز آن جان چون به حق او محو شد\r\nباز ماند از سكر و سوى صحو شد\r\nعالمى را ز ان صلاح آمد ثمر\r\nقوم ديگر را فلاح منتظر\r\n( ( 3169 ) ) اين سخن پايان ندارد باز گرد\r\nتا كه با يوسف چه گفت آن نيك مرد\r\n\r\nآيه\r\n« . . . كَزَرْعٍ أَخْرَجَ شَطْأَه فَآزَرَه فَاسْتَغْلَظَ فَاسْتَوى عَلى سُوقِه يُعْجِبُ اَلزُّرَّاعَ لِيَغِيظَ بِهِمُ اَلْكُفَّارَ وَعَدَ الله اَلَّذِينَ آمَنُوا وَعَمِلُوا اَلصَّالِحاتِ مِنْهُمْ مَغْفِرَةً وَأَجْراً عَظِيماً . » 48 : 29 ( 1 ) \r\n( « اعتلاى شخصيت روحى پيامبر و ياران او » مانند آن زراعت است كه جوانه زده و نيرومند گشته به ساقه هاى خود مىايستد . اين پيش رفت پيامبر و ياران او كفار را به\r\n","description":"","footnote":" ( 1 ) سوره الفتح ، آيهء 29 . . ","page_name":" 468 ","page_number":471},
  {"content":"\r\n\r\nغضب و كينه وادار مىسازد . خداوند كسانى را كه ايمان آورده و اعمال صالحه انجام داده‌اند وعدهء بخشايش و پاداش عظيم داده است . )\r\n\r\n( ( 3160 ) ) عار نايد شير را از سلسله\r\nما نداريم از قضاى حق گله\r\n\r\nعظمت واقعى سقوط ندارد ، اگر چه در جريانات طبيعى ساقط به نظر برسد\r\nاين بيت مانند يك ضرب المثل عالى مشهور شده است ، بعضىها آن را به قرار ذيل مىخوانند :\r\n\r\nما نداريم از قضاى حق گله\r\nعار نايد شير را از سلسله\r\n\r\nمضمون بسيار عالى است كه مىگويد : كه از آسياب حوادث بيم نداشته باش كه گاهى زير را رو و گاهى رو را زير نشان مىدهد و هرگز شكوه مكن كه :\r\n\r\nديدهء يوسف شناسى نيست در ملك وجود\r\nور نه با آن تيرگى زندان دنيا هم خوش است\r\n\r\nمگو : هر چيز چنان كه هست بايستى نمودار شود ، مگو : هر چيز چنان كه هست بايستى به همان موجوديت با عظمت خود حتى در ظاهر ادامه بدهد .\r\nاين توهمات آن گاه صحيح بود كه جهان هستى با تمام زير بناهاى ما فوق عقلش همان بود كه ما مىبينيم ، ولى چه خيالات خام جريان هستى روزى موجودى را شير نشان مىدهد ، روز ديگر ناتوان تر از موش كه در زنجير حوادث دست و پا مىزند . جريان هستى روزى زيباترين زيبايان را به نام كلئوپاتره مورد عشق رجال دنيا قرار مىدهد ، سپس لاشهء او را در ميان خانه به معرض تماشا مىگذارد ، در صورتى كه اگر كسى آن روز مىخواست همان كلئوپاتره زيباى زيبايان را ببيند ، مىبايست براى ناراحت نشدن از بوى گنديدهء جنازه كلئوپاتره دو انگشت بر بينى بگذارد و به تماشاى او بپردازد .\r\n","description":"","footnote":"","page_name":" 469 ","page_number":472},
  {"content":"\r\nاين انقلابات و تحولاتى است كه هر كوچك و بزرگ را احاطه كرده و آنها را دگرگون مىسازد . به اضافهء اين دگرگونىها قسم ديگرى از جريانات داريم كه با يك اشارهء چشم از حوادث غير مترقبه مزيتى را از داراى عظمت مىگيرد ، با اين كه تمام عناصر عظمت باقى است ، او را چنان كوچك و محقر مىنمايد كه گويى اين همان موجود بزرگ نبود .\r\nدر اين موارد شخصيتها بسيار متفاوت مىباشند .\r\nگروهى با سرعت شگفت انگيزى خود را مىبازند .\r\nگروهى ديگر مقدار زيادى مقاومت مىكنند .\r\nدستهء ديگرى تا آخرين لحظات شخصيت خود را حفظ كرده و به هيچ وجه خود را نمىبازند ، اما اين نكته را هم ناگفته نگذاريم كه گاهى خود همين حوادث عالىترين و حساسترين محك شخصيت انسانها است .\r\nدر داستان خونين نينوا مقدار زيادى از اين شخصيتها را تاريخ به ما نشان مىدهد .\r\nمثلًا عبد اللَّه جعفى را مىبينيم كه وقتى كه حسين عليه السلام به او مىگويد : بيا برويم به دشت كربلا كه بهشت برين پيروزمندان تاريخ است ، مىگويد : من يك اسب بسيار عالى و يك شمشير فوق العاده بران دارم ، آنها را به شما تقديم مىكنم ولى نمىتوانم بيايم زيرا - زن و بچه دارم . يكى ديگر در آن شب كه خونينترين بامداد تاريخ بشرى را در دل داشت و شعاع خونين مهتابش از ماجراى فرداى آن روز به طور واضح خبر مىداد مىگويد : اگر هزاران بار مرا بكشند و زنده كنند و باز بكشند من از تو اى حسين دست بر نخواهم داشت . يكى ديگر به نام حر بن يزيد رياحى با داشتن تمام مزاياى زندگى و نعمت جوانى كه همهء موجودات جهان به روى انسان در آن موقع و با آن مزايا لبخند مىزند ، به انديشه فرو رفته ، سر از گريبان بر مىدارد و مىگويد :\r\nآب حيات من است خاك ره كوى دوست گر دو جهان خرمى است ما و غم روى دوست اگر بگوييم اين مرد بزرگ جهانى را پشت سر گذاشت و عشق به حق و حقيقت را در مقابل آن خريدارى كرد گزافه گويى نكرده‌ايم . امام زين العابدين سجاد عليه السلام در\r\n","description":"","footnote":"","page_name":" 470 ","page_number":473},
  {"content":"\r\n\r\nزنجيرى گران بسته شده بود ، ولى با بزرگترين امپراطور آن زمان به مبارزه برخاسته و آبروى او را در آن خطبهء تاريخى كه در مسجد اموى خواند براى ابد به خاك سياه ريخت .\r\nآرى سيد العابدين اگر چه بستهء زنجير بود ، ولى چنان بود كه شير در زنجير دون صفتان :\r\n\r\n( او ) ندارد از رضاى حق گله\r\nعار نايد شير را از سلسله\r\n\r\nتفسير ابيات\r\nيكى از دوستان حضرت يوسف از جايى بسيار دور به ديدار يوسف عليه السلام آمد ، اين ديدار براى اين بود كه آن دو در روزگار كودكى با يكديگر آشنا بودند .\r\nيوسف عليه السلام از برادران خود داستانها گفت و بيان داشت كه چگونه آن برادران مانند زنجيرى پاى بند او شدند و در چاهش انداختند ، اما چون نيرومندى شخصيت يوسف مانند شير دلاور بود ، لذا زنجير آنها براى او ننگ و عارى نبود .\r\nاگر دست قضا پاى انسانى را ببندد شكوه كردن معنا ندارد زيرا - قضا از جانب خداوند است .\r\nاگر چه به گردن شير زنجير گذارند ، ولى شير با آن نيرويى كه دارد در حقيقت سرور زنجير سازان است . « شايد مقصود جلال الدين از اين بيت كه مىگويد :\r\n\r\n( ( 3161 ) ) شير را بر گردن ار زنجير بود\r\nبر همه زنجير سازان مير بود\r\n\r\nيك مطلب عالى بوده باشد كه در مباحث گذشته بيان كرده‌ايم و آن اين است كه انسان آگاه بايد بداند كه تأثير خود او در قدرت و سر نوشت به همان اندازه است كه عوامل اختيارى . يعنى اگر نصف سر نوشت انسانى را پديده ها و حقايق غير اختيارى مىسازد نيمه ديگر كارهاى اختيارى او است كه در نقش قدر تأثير خواهد گذاشت .\r\nدوست يوسف مىپرسد : در آن چاه تاريك زندگى چگونه بر تو گذشت ؟ گفت : مانند ماهى كه در محاق و تحت الشعاع بوده باشد ، ماه با تحت الشعاع قرار گرفتن نابود نمىشود ، بلكه تنها براى چند ساعتى نور او براى ديگران قابل رويت نمىباشد ،\r\n","description":"","footnote":"","page_name":" 471 ","page_number":474},
  {"content":"\r\nهر اندازه هم كه ماه در محاق باشد يا خسوفى روى او را بپوشاند ، بالاخره در موقع خود به حالت بدر بودن خواهد رسيد .\r\nنمىبينى اگر دانه هاى در را در هاون بكوبند باز همان ارزش در بودن خود را داشته و به عنوان نگه دارنده از گزندها ارزش خواهد داشت ؟ گندم را به زير خاك مىاندازند ، ولى چه خوشه ها كه از گندم زير خاك انداخته نمىرويد ، باز محصول آن خوشه را در آسيا مىكوبند و با نان شدن ارزش آن بالاتر مىرود ، همان نان را انسانها با دندانهاى خود خرد مىكنند و مىخورند ، نان در درون انسان به جان و عقل و فهم مبدل مىشود ، سپس همان جان توليد شده از نان محو عشق واقعى گشته باعث شگفتىها مىشود ، باز همان جان عاشق وقتى كه در مقابل حق محو و فانى گشت از مستىهاى مقدماتى رها شده به بيدارى واقعى نائل مىشود .\r\nاين سخن پايان ندارد ، بر گرديم بداستان يوسف عليه السلام\r\n","description":"","footnote":"","page_name":" 472 ","page_number":475},
  {"content":"\r\n\r\nطلب كردن يوسف عليه السلام ارمغان از مهمان\r\n\r\n( ( 3170 ) ) بعد قصه گفتنش گفت اى فلان\r\nهين چه آوردى تو ما را ارمغان ؟\r\n( ( 3171 ) ) بر در ياران تهى دست آمدن\r\nهست بىگندم سوى طاحون شدن\r\n( ( 3172 ) ) حق تعالى خلق را گويد به حشر\r\nارمغان كو از براى روز نشر ؟\r\n( ( 3173 ) ) جئتمونا و فرادى بىنوا\r\nهم بدان سان كه خلقناكم كذا\r\n( ( 3174 ) ) هين چه آورديد دست آويز را\r\nارمغان روز رستاخيز را ؟\r\n( ( 3175 ) ) يا اميد باز گشتنتان نبود ؟\r\nوعدهء امروز باطلتان نمود ؟\r\n( ( 3176 ) ) وعدهء مهمانيش را منكرى\r\nپس ز مطبخ خاك و خاكستر برى\r\n( ( 3177 ) ) ور نه‌اى منكر چنين دست تهى\r\nبر در آن دوست پا چون مىنهى ؟\r\n( ( 3178 ) ) اندكى صرفه بكن از خواب و خور\r\nارمغان بهر ملاقاتش ببر\r\n( ( 3179 ) ) شو قليل النوم مما يهجعون\r\nباش در اسحار از يستغفرون\r\n( ( 3180 ) ) اندكى جنبش بكن همچون جنين\r\nتا ببخشندت حواس نور بين\r\n( ( 3181 ) ) وز جهانى چون رحم بيرون روى\r\nاز زمين در عرصهء واسع شوى\r\n( ( 3182 ) ) آن كه ارض الله واسع گفته اند\r\nعرصه‌اى دان كانبيا در رفته اند\r\n( ( 3183 ) ) دل نگردد تنگ ز آن عرصهء فراخ\r\nنخل تر آن جا نگردد خشك شاخ\r\n( ( 3184 ) ) حاملى تو مر حواست را كنون\r\nكند و مانده مىشوى و سر نگون\r\n( ( 3185 ) ) چون كه محمولى نه حامل وقت خواب\r\nماندگى رفت و شدى بىپيچ و تاب\r\n( ( 3186 ) ) چاشنيىّ دان تو حال خواب را\r\nپيش محمولىّ حال اولياء\r\n( ( 3187 ) ) اولى اصحاب كهفند اى غنود\r\nدر قيام و در تقلب هم رقود\r\n( ( 3188 ) ) مىكشدشان بىتكلف در نعال\r\nبىخبر ذات اليمين ذات الشمال\r\n( ( 3189 ) ) چيست آن ذات اليمين فعل حسن\r\nچيست آن ذات الشمال اشغال تن\r\nگر تو بينىشان به دشوارى درون\r\nنيستشان خوفى و لا هم يحزنون\r\nمىرود اين هر دو از مردم پديد\r\nبىخبر زين هر دو ايشان در مزيد\r\n\r\n","description":"","footnote":"","page_name":" 473 ","page_number":476},
  {"content":"\r\n\r\n\r\n( ( 3190 ) ) مىرود اين هر دو كار از انبيا\r\nبىخبر زين هر دو ايشان چون صدا\r\n( ( 3191 ) ) گر صدايت بشنواند خير و شر\r\nذات كُه باشد ز هر دو بىخبر\r\n\r\nآيه\r\n« وَلَقَدْ جِئْتُمُونا فُرادى كَما خَلَقْناكُمْ أَوَّلَ مَرَّةٍ وَتَرَكْتُمْ ما خَوَّلْناكُمْ وَراءَ ظُهُورِكُمْ 6 : 94 . . . » ( 1 )  ( در چنين روزى تنها به پيشگاه ما آمده‌ايد ، همچنان كه براى اولين بار شما را آفريديم . امروز آن چه را كه به شما داده بوديم پشت سر گذاشته‌ايم ) .\r\n« إِنَّ اَلْمُتَّقِينَ فِي جَنَّاتٍ وَعُيُونٍ . آخِذِينَ ما آتاهُمْ رَبُّهُمْ إِنَّهُمْ كانُوا قَبْلَ ذلِكَ مُحْسِنِينَ . كانُوا قَلِيلًا مِنَ اَللَّيْلِ ما يَهْجَعُونَ . وَبِالأَسْحارِ هُمْ يَسْتَغْفِرُونَ . » 51 : 15 - 18 ( 2 )  ( انسانهاى با تقوى در باغها و چشمه سارهاى بهشتى جاى مىگيرند ، آنان آن چه را كه خدا بر آنها داده است گرفته‌اند ، آنان اندكى از شب را به خواب مىرفتند و در سحرگاهان به خداى خويش استغفار مىكردند ) .\r\n« يا عِبادِيَ اَلَّذِينَ آمَنُوا إِنَّ أَرْضِي واسِعَةٌ فَإِيَّايَ فَاعْبُدُونِ . » 29 : 56 ( 3 )  ( اى بندگان من كه ايمان آورده‌ايد زمين من بسيار وسيع است ، به من عبادت كنيد ) .\r\nدر آيه ديگر چنين است كه :\r\n( كسانى را كه فرشتگان در حالى كه به خود ستم روا داشته‌اند در مىيابند ، با آنان مىگويند : شما در چه حال بوديد ؟ مىگويند : ما در زمين از بىنوايان بوديم ، مىگويند : مگر زمين خدا پهناور نبود كه در نقاط گوناگون آن مهاجرت كنيد و تن به ستم ندهيد ؟ )\r\n","description":"","footnote":" ( 1 ) سوره الانعام ، آيهء 94 . .  ( 2 ) سوره الذاريات ، آيهء 15 تا 18 . .  ( 3 ) سوره العنكبوت ، آيهء 56 . . ","page_name":" 474 ","page_number":477},
  {"content":"\r\n\r\nدر مورد ديگر مىفرمايد :\r\n( « براى كسانى كه در اين دنيا احسان كرده‌اند » يا كارهاى نيكو انجام داده‌اند پاداش نيكويى وجود دارد و زمين خدا پهناور است ) .\r\nاز اين سه آيه هر يك به مناسبتى مىتواند با مقصود جلال الدين در ابيات مورد تفسير تطبيق شود .\r\n« وَتَحْسَبُهُمْ أَيْقاظاً وَهُمْ رُقُودٌ وَنُقَلِّبُهُمْ ذاتَ اَلْيَمِينِ وَذاتَ اَلشِّمالِ 18 : 18 . . . » ( 1 )  ( گمان مىكنى آنان بيدارند در صورتى كه آنها به خواب رفته‌اند ، ما آنها را به راست و چپ بر مىگردانيم ) .\r\n« بَلى مَنْ أَسْلَمَ وَجْهَه لِلَّه وَهُوَ مُحْسِنٌ فَلَه أَجْرُه عِنْدَ رَبِّه وَلا خَوْفٌ عَلَيْهِمْ وَلا هُمْ يَحْزَنُونَ . » 2 : 112 ( 2 )  ( آرى كسى كه روى خود را به سوى خدا بر گرداند « يا موجوديت خود را در حالى كه نيكو كار است به خدا تسليم كند » پاداش او در نزد خدا است ، براى آنان ترس و اندوهى وجود ندارد ) .\r\nدر قرآن در 14 مورد با بيانات مختلف از كسانى كه در اين زندگانى با ايمان و اعمال صالحه رفتار مىكنند ، ترس و اندوه را نفى كرده است .\r\n\r\n( ( 3171 ) ) بر در ياران تهى دست آمدن\r\nهست بىگندم سوى طاحون شدن\r\n\r\nمحبتهايى كه معمولًا از افراد به يكديگر اظهار مىشود شبيه به معامله و سوداگرى است\r\nوضع موجوديت ما انسانها داراى خاصيتى است كه اكثر كارهاى ما را به شكل معامله در مىآورد .\r\n","description":"","footnote":" ( 1 ) سوره الكهف ، آيهء 18 . .  ( 2 ) سوره البقرة ، آيهء 112 . . ","page_name":" 475 ","page_number":478},
  {"content":"\r\nاين وضع مخصوص ناشى از اصل حب ذات است كه با عبارات گوناگون گفته مىشود . اين اصل چنان عموميت دارد كه مىتوان آن را زير بناى زندگانى انسانها معرفى كرد ، ابو الطيب متنبى مىگويد :\r\n\r\nارى كلنا يبغى الحياة لنفسه\r\nحريصاً عليها مستهاماً بها صباً\r\nفحب الجبان النفس آورده التقى\r\nو حب الشجاع النفس آورده الحرباً\r\n\r\nمىبينيم همهء ما زندگى را براى خود مىخواهد ، همهء ما حريص و واله و عاشق زندگانى خويشتن مىباشد ، آدم ترسو كه در گوشه‌اى پنهان مىگردد ناشى از حب ذات است ، چنان كه مرد دلاور و قهرمان را هم حب ذات به ميدان كارزار وارد مىكند ) .\r\nاين اصل كه در مباحث آينده مشروحاً مورد بررسى قرار خواهد گرفت ، آن چنان دامنهء گسترده‌اى براى خود گرفته كه حتى به محبت كه بايستى از منافع شخصى بر كنار بوده باشد كشيده شده است .\r\nمقصود ما از محبت كه بايستى از عنوان مبادله بر كنار بوده باشد ، محبت به انسانها است در حدود انسانيت ، آن محبتى كه با افزايش آن گام به قلمرو عشق گذارده مىشود . چنان كه عشق نبايستى به عنوان حب ذات مطرح شود ، همچنين محبتى كه مقدمه يا هم سنخ عشق است ، بايستى جنبهء سوداگرى نداشته باشد .\r\nبه هر حال خواه در مورد داستان يوسف عليه السلام اين مسئله تطبيق كند يا نه ، جلال الدين با اين بيت كه مىگويد :\r\n\r\n( ( 3171 ) ) بر در ياران تهى دست آمدن\r\nهست بىگندم سوى طاحون شدن\r\n\r\nهمان اصل كلى را كه به طور اجمال بيان كرديم متذكر مىشود ، ولى بيت فوق را به شكل ديگر هم مىتوان تفسير كرد ، چنين كه گفته شود : مقصود جلال الدين اين است كه براى به وجد آوردن روح دوست بايستى ارمغانى به او برد . چنان كه گندمى به سوى آسياب برده نشود نمىتوان از آسياب حركتى توقع داشت .\r\nاما ظهور بيت در همان است كه گفتيم ، يعنى مىخواهد بگويد : كسى كه به آسياب مىرود بدون شك مقصودش به دست آوردن آرد است و چنين شخصى بدون گندم نمىتواند\r\n","description":"","footnote":"","page_name":" 476 ","page_number":479},
  {"content":"\r\n\r\nبه آسياب رفته و منظور خود را دريابد ، ولى با تفسير بيت ذيل ممكن است منظور جلال الدين را در داستان يوسف عليه السلام با شكل عالىترى تفسير كرد .\r\n\r\n( ( 3172 ) ) حق تعالى خلق را گويد به حشر\r\nارمغان كو از براى روز نشر ؟\r\n\r\nارمغان بردن به خدا چه معنا دارد ؟\r\nمىتوان گفت كه : ذخيره هاى كردارهاى نيكو را براى روز رستاخيز از آن جهت مىتوان ارمغان ناميد كه اين ذخيره ها به سود خود انسانها خواهد بود و از آن جهت كه خداوند محبت بىنهايت به بندگان خود دارد « با اين كه اين ذخاير تنها به سود خودشان مىباشد » گويى آن ذخيره ها ارمغانهايى هستند كه به بارگاه خداوندى برده‌اند .\r\nبه اين مطلب كه گفتيم مىتوان از آيات زيادى استشهاد كرد ، از آن جمله در بارهء احسان و قرض بندگان به يكديگر ، خداوند مهربان چنين مىفرمايد :\r\n« مَنْ ذَا اَلَّذِي يُقْرِضُ الله قَرْضاً حَسَناً فَيُضاعِفَه لَه 2 : 245 . . . » ( 1 )  ( كيست كه به خدا قرض نيكويى بدهد ، خداوند همان را با چند برابر به او بر مىگرداند ) .\r\nاحسان و قرض مردان با ايمان را بيك ديگر احسان و قرض به خود معرفى مىكند .\r\nبنا بر اين مىتوان گفت ذخيره هاى كردارهاى نيكو در روز رستاخيز مانند ارمغانى به خدا است . با همين تفسير مىتوان داستان حضرت يوسف و ارمغان خواستن او را نيز توضيح داد .\r\n","description":"","footnote":" ( 1 ) سوره البقرة ، آيهء 245 . . ","page_name":" 477 ","page_number":480},
  {"content":"\r\n\r\n\r\n( ( 3177 ) ) ور نه‌اى منكر چنين دست تهى\r\nبر در آن دوست پا چون مىنهى ؟\r\n\r\nتصديق به يك حقيقت مستلزم ترتيب آثار آن حقيقت است\r\nمردم در بارهء روز رستاخيز كه بابديت پيوسته است ، دركهاى مختلفى دارند .\r\nگروهى از مردم تنها با همان احساس درونى يا با وعدهء پيامبران يك ايمان رسمى « حرفه‌اى » آورده و شبحى از روز رستاخيز را در درون خود درك كرده‌اند .\r\nاما اين روز رستاخيز چيست و در مقابل آن چه بايد كرد ؟ - كارى ندارند . گروه ديگرى بيش از يك تصديق رسمى گاه گاهى در انديشهء رستاخيز به طور جدى بفكر فرو مىروند .\r\nبرخى ديگر هستند كه واقعاً رستاخيز و روز ملاقات خداوندى را پذيرفته‌اند و به قول امير المؤمنين عليه السلام كه در توصيف مردان با تقوى بيان مىكند :\r\n« و هم و الجنة كمن قد رآها فهم فيها منعمون . و هم و النار كمن قد رآها و هم فيها معذبون » .\r\n( آنان مانند اين است كه بهشت را ديده و در مقامات بهشتى از لذايذ آن برخوردارند . نيز مانند كسانى هستند كه خود دوزخ را ديده و عذاب آن را چشيده‌اند ) .\r\nآن دو گروه اول و دوم با مراتب گوناگون به استثناى لحظاتى كه حقيقتاً در بارهء قيامت انديشه مىكنند ، مانند منكرين رستاخيز مىباشند زيرا - كسى كه حقيقتاً بروز قيامت ايمان داشته باشد ، به طور جدى براى تأمين شخصيت خويش در چنان روز با عظمت عمل نيك مىكند و به انديشه و خيال تنها قناعت نمىورزد .\r\n","description":"","footnote":"","page_name":" 478 ","page_number":481},
  {"content":"\r\n\r\n( ( 3179 ) ) شو قليل النوم مما يهجعون\r\nباش در اسحار از يستغفرون\r\n\r\nآن گاه كه آفتاب اشعهء زرين خود را از فضاى ما بر مىچيند و تاريكى شب پيرامون و فضاى كرهء خاكى ما آدميان را فرا مىگيرد ، نمىدانم چه كيفيتى در افق پهناور ما ايجاد مىشود ، يا چه دگرگونى در حالات روانى ما صورت مىگيرد كه گويى انسان با پشت پردهء جهان هستى به طور مستقيم تماس مىگيرد .\r\nگويى واحدهايى را كه در روز روشن در بارهء جهان و زندگى و ساير نمودها در درون خود اندوخته‌ايم صيقل و جلاى ديگرى يافته ، ما را با جهانى از نورانيت در تماس مىگذارد .\r\nآرى شب آن پردهء مرموز كه از حركت اين كرهء خاكى كه مربوط به حركات كلى كرات كيهانى است ، با اين كه تاريكترين پرده را به روى ما آدميان مىكشد ، در عين حال پرده هاى تاريك طبيعت را از مقابل چشمان ما بر كنار مىكند .\r\nاگر هم شب مانند يك پرده براى ما مطرح است ، ولى مانند آن عينك بسيار دور بين رصد خانهء درونى ما است كه مىتوانيم به وسيلهء آن جهان ما فوق طبيعت را نظاره كنيم .\r\nشباهنگام آن گاه كه تمام جنبندگان به خواب عميق فرو رفته‌اند ، موقع بيدارى دلهاى آگاه است ، كه از اين سرا پردهء مرموز عالىترين حالات روحى را بهره بردارى مىكنند .\r\nدر دين مقدس اسلام به مقدارى از بيدارى در شبها با بيانات مختلف تحريك و تشويق شده است .\r\n« وَمِنَ اَللَّيْلِ فَتَهَجَّدْ بِه نافِلَةً لَكَ عَسى أَنْ يَبْعَثَكَ رَبُّكَ مَقامًا مَحْمُوداً . » 17 : 79 ( 1 ) \r\n","description":"","footnote":" ( 1 ) سوره الإسراء ، آيهء 79 . . ","page_name":" 479 ","page_number":482},
  {"content":"\r\n\r\n( مقدارى از شب را به عنوان دستور فوق العاده بيدار باش ، شايد خداى تو مقام پسنديده‌اى براى تو عطا فرمايد . )\r\n\r\n( ( 3180 ) ) اندكى جنبش بكن همچون جنين\r\nتا ببخشندت حواس نور بين\r\n\r\nهر چه تكاپو كنيم آگاهى ما وسيعتر و عميقتر خواهد بود\r\nاگر در تعريف زندگانى ايده آل با دقت بيشترى بينديشيم ، خواهيم ديد كه اساسىترين عنصر زندگانى ايده آل همان تكاپو و كوشش است كه در خميرهء موجوديت انسانى نهاده شده است .\r\nچقدر جلال الدين در اين باره ابيات عالى سروده است . در ابيات گذشته گفته بود كه :\r\n\r\nدوست دارد يار اين آشفتگى\r\nكوشش بىهوده به از خفتگى\r\n\r\nامروزه درد خانمان سوز بىهدفى تمام افراد جوامع بشرى را به پرتگاه سقوط شخصيت مىكشاند زيرا - همهء آنان مىگويند : هدف از اين زندگانى چيست ؟ اين سؤال را يا به طور صريح به زبان مىآورند يا اگر اندك بررسى در وضع روانى اشخاص به عمل بياوريم خواهيم ديد ، با اين كه اشخاص فراوانى بدون توجه بموجوديت خود مشغول خور و خواب و خشم و شهوت مىباشند ، باز اين سؤال در اعماق درون آنها وجود دارد كه « سپس چه ؟ » هيچ مىدانيد اين سؤال از چه علتى ناشى مىشود ؟ شايد علل گوناگون داشته باشد ، ولى يكى از مهمترين علل اين سؤال به هم خوردگى و اختلال در دو نوع از اشخاص قابل مطالعه است :\r\nنوع اول - اشخاصى هستند كه از دسترنج ديگران زندگى مىكنند و بدون آن كه كوششى در زندگانى داشته باشند ، در موقع خود مىخورند و مىخوابند و لذايذ\r\n","description":"","footnote":"","page_name":" 480 ","page_number":483},
  {"content":"\r\nجهان زندگى را مىچشند .\r\nاما اگر محاسبه‌اى در كار بوده باشد ، خواهند ديد كه به آن اندازه كه استهلاك مىكنند توليد نمىنمايند .\r\nاگر اينان به مرتبهء حيوانيت مسخ نشوند ، اين سؤال براى آنان مطرح خواهد شد كه بالاخره چرا ما زنده‌ايم ؟ علت بروز اين سؤال براى اين نوع از اشخاص براى اين است كه زندگانى را از چاه طبيعت بيرون نمىكشند ، بلكه زندگانى به سراغ آنان مىآيد ، لذا زندگى هرگز براى آنان طعم واقعى خود را نشان نخواهد داد ، مانند كسى كه همواره آب در بالاى سرش باشد او در موقع تشنگى « اگر تشنگى براى او پيش بيايد » براى به دست آوردن آب كوششى نمىكند تا طعم آن را بچشد .\r\nنوع دوم - اشخاصى هستند كه اگر چه كار مىكنند ، ولى با اين احساس مىكنند كه اين كوشش از جهات گوناگونى با موقعيت زندگانى آنها وفق نمىدهد ، مثلًا كم كار مىكنند و بيشتر استهلاك مىكنند ، يا كارى كه انجام مىدهند به سود آنها و به ضرر جامعه تمام مىشود ، مانند تهيه و فروش هروئين و ساير مواد مخدره .\r\nكوشش مىكنند كه يك تقاضاى مصنوعى در مردم براى عرضهء كالاى مصنوعى خود كه به نفع انسانها نيست ايجاد كنند .\r\nمىكوشند كه منافع مردم را گوشزد كنند ، ولى صرفاً براى اشباع حس شهرت پرستى خويش .\r\nآنان براى بر انگيختن اعجاب و تحسين مردم مىكوشند و نتيجهء كارشان به ضرر افراد اجتماع مىباشد .\r\nكوشش مىكنند كه خود طبيعى خويش را به هر شكل است نيرو ببخشند اما ديگران چه ؟ به آنان مربوط نيست . . . چون همهء اين گونه كارها با كوششهاى حقيقى راد مردان در هم آميخته است و نيروى تشخيص در اكثريت ضعيف است ، لذا تمام كارها با يك ارزش براى مردم مطرح مىشود و آن ارزش بيش از اين نيست كه « هر كس خود را مىخواهد » و اين خود\r\n","description":"","footnote":"","page_name":" 481 ","page_number":484},
  {"content":"\r\n\r\nخواستن بايستى اشباع شود ، خواه كوشش صحيحى انجام بگيرد يا نه ، يا اصلا كوششى وجود نداشته باشد . اين يكى از علل مهم گيج شدن افراد امروزى در هدف زندگانى است .\r\nما نبايد تنها به اين قناعت كنيم كه وسعت ديدگاه خود را به جهان هستى هنگام فرا رسيدن مرگ كه پرده ها برداشته خواهد شد به ثمر برسانيم ، بلكه چنان كه جلال الدين مىگويد :\r\n\r\n( ( 3180 ) ) اندكى جنبش بكن همچون جنين\r\nتا ببخشندت حواس نور بين\r\n( ( 3181 ) ) وز جهان چون رحم بيرون روى\r\nاز زمين در عرصهء واسع شوى\r\n\r\nاين وسعت ديدگاه منحصر به پس از غائلهء مرگ نيست ، بلكه در همين جهان به جهت فعاليت بىنهايت روح مىتوانيم آفاق بيشترى را در مقابل ديده گان خويشتن بگشاييم .\r\n\r\n( ( 3184 ) ) حاملى تو مر حواست را كنون\r\nكند و مانده مىشوى و سر نگون\r\n\r\nدر حالت طبيعى بار سنگين حواست را بر دوش مىكشى ، بيا با تكامل روحى بكوش تا حواس تو بارت را بكشد\r\nساختمان طبيعى ما به طورى است كه وسيلهء آشنايى ما با جهان طبيعى همين حواس ظاهرى است كه به اندازه محدودى به ما داده شده است باز براى همين وضع طبيعى است كه لذايذ ما منحصر به همان مقدار است كه غرايز محدود ما اجازه مىدهد . پس نتيجهء اين اصل بديهى اين است كه ما تابع و پيرو حواس خويشتن مىباشيم ، يعنى هر چه كه آنها براى ما امكان پذير بسازند بهره بردارى خواهيم كرد ، ولى آن گاه كه شخصيت ما اعتلا پيدا مىكند و فعاليت روحى ما وسعت و عمق خود را در مىيابد ، حواس تابع ما مىشود .\r\n","description":"","footnote":"","page_name":" 482 ","page_number":485},
  {"content":"\r\n\r\nحواس تابع ما مىشود يعنى چه ؟ ممكن است براى اشخاص سطحى اين مطلب تا حدودى غير قابل قبول جلوه كند ، ولى واقعيت اين طور نيست ، ما مىتوانيم براى اثبات همين حقيقت از آشكارترين پديده ها استفاده كنيم .\r\nآن احتياجى كه كودك براى تماس با نمودهاى زندگانى دارد ، مىبينيم : آن احتياج در اشخاص رشد يافته وجود ندارد زيرا - جهان براى كودك تدريجاً مطرح مىشود وانگهى شخصيت و حافظه و انديشهء او آن چنان رشد نيافته تا با نبودن حوادث در پيش رو ، آنها را به محاسبه در آورده و نتايج منطقى را اتخاذ نمايد . هنگامى كه مغز انسانى به رشد طبيعى خويش مىرسد و توانايى تجريد و انتزاع كلى و غير ذلك را به دست مىآورد ، در اين موقع بديهى است كه به ديدن تمام حوادث و موضوعات كه مىخواهد در بارهء آنها حكم كند نيازى نخواهد داشت . اين رشد مغزى تا جايى مىرسد كه گويى انسان و جهان را در خود مىبيند . ولى چون فعاليت روح بىنهايت است و عرصهء هستى بىكران ، لذا بيافتن انسان و جهان در خويشتن قناعت نمىورزد زيرا - نه جهان محدود است و نه انسانهايى كه در آن به وجود مىآيند مشخص مىباشند ، اين است كه رو به بىنهايت كوشش خود را آغاز مىكند .\r\n\r\n( ( 3191 ) ) گر صدايت بشنواند خير و شر\r\nذات كه باشد ز هر دو بىخبر\r\n\r\nتسليم به حق به مقامى مىرسد كه مرد خدا ديگر نمىتواند حركت و تحولات خود را احساس كند\r\nتسليم به حق به مقامى مىرسد كه مرد خدا ديگر نمىتواند حركت و تحولات خود را احساس كند در اين مورد جلال الدين يك مطلب بسيار عالى را بيان مىكند كه احتياج به توضيح دارد . همهء ماها ملاحظه كرده‌ايم كه در هنگام تمركز قواى مغز از حوادثى كه در پيرامون\r\n","description":"","footnote":"","page_name":" 483 ","page_number":486},
  {"content":"\r\n\r\nما صورت مىگيرد غفلت مىورزيم ، گويى اصلا آن حوادث در پيرامون ما اتفاق نيفتاده است .\r\nگاهى همين حالت تمركز به حدى از شدت مىرسد كه انسان حوادثى را كه در بدن او تأثير مىگذارند احساس نمىكند .\r\nدر حال چشيدن عالىترين لذت ، نقطه‌اى توجه ما را جلب مىكند ، شدت اين جلب توجه به جايى مىرسد كه لذت تدريجاً از درك ما بر كنار مىشود و همچنين گاهى تمام وجود ما را درد فرا مىگيرد ولى يك حادثه يا يك مسئله ناگهان چنان ما را به خود مشغول مىدارد كه درد به كلى فراموش مىشود .\r\nدر حالات عشق هنگامى كه درون عاشق از معشوق بهره مند است گاهى اين مشغوليت به حدى است كه هيچ حادثه‌اى اگر چه با تمام موجوديت او سر و كار داشته باشد ، نمىتواند او را از آن حالت منصرف كند . به همين قياس مىتوان حالت تسليم به خدا را مجسم كرد . هنگامى كه اين عشق حقيقى پيدا مىشود ، ديگر براى انسان عاشق احساسى در بارهء موجوديت خود نمىماند ، او به قول جلال الدين مانند كوهى است كه هزاران صداها در او مىپيچد و او آنها را منعكس مىسازد ، ولى كوچكترين آگاهى به اين عملها و عكس العملها ندارد .\r\nتفسير ابيات\r\nپس از تعارفات حضرت يوسف عليه السلام به دوست خود مىگويد : براى ما چه ارمغان آورده‌اى ؟ مگر چنين نيست كه بدون ارمغان پيش دوست رفتن مانند بدون گندم به آسياب رفتن است ؟ روز قيامت خداوند به انسانها مىگويد : ارمغانى كه براى چنين روزى آورده‌ايد كو ؟ شما امروز به پيشگاه ما به طور منفرد همچنان كه شما را اولين بار آفريده بوديم\r\n","description":"","footnote":"","page_name":" 484 ","page_number":487},
  {"content":"\r\nآمده‌ايد ، مگر اميد باز گشتن به پيشگاه ما را نداشتيد ؟ و وعدهء ما را در بارهء واقعيت چنين روزى باطل مىشمرديد ؟ اگر منكر نبوديد چرا دست خالى امروز به پيشگاه ما قدم گذاشته‌ايد ؟ اى افراد انسانى ، بياييد كمى از خور و خواب و خشم و شهوت بكاهيد ، براى آن روز ارمغانى تهيه كنيد . پاسى از شب را براى مناجات و تماس با او بيدار باشيد ، سحرگاهان به او استغفار كنيد . كمى در اين جهان بكوشيد ، چنان كه جنين در رحم براى خود حواس اندوخته ، هنگامى كه به دنيا مىآيد افق وسيعترى را مىبيند ، شما هم حواس تيز بين و روشنبينترى پيدا كنيد .\r\nاگر بكوشيد از اين جهان تنگ به جهان پهناورترى گام خواهيد گذاشت ، آن زمين و فضاى بازتر كه پيامبران الهى به آن گام گذاشته‌اند .\r\nآن جا فضايى است كه دل شما هرگز گرفته نخواهد گشت زيرا - به هيچ وجه دل تنگى احساس نخواهيد كرد .\r\nامروز كه در علايق ماديات غوطه ورى به طور اجبار پيرو حواس خود هستى ، ولى آن گاه كه به آن جهان پهناور قدم گذاشتى همان حواس تابع تو خواهند شد .\r\nچنان كه در حال خواب به عنوان نمونه اين حقيقت را در مىيابى كه حواس به كلى تابع روح است ، ديگر محدوديتهاى جهان بيدارى تو را به زنجير نمىكشد . رهايى روح در عالم خواب را نمونه‌اى در مقابل حال اولياء الله بدان . اولياء الله مانند اصحاب كهفند ، آنان در قيام و قعود و ساير تحولات به سر مىبرند ، در صورتى كه در رؤياى روحى فرو رفته‌اند .\r\nآنان را قدرت خداوندى به راست و به چپ مىكشاند ، يعنى آنها را به كارهاى نيكو و كارهاى مربوط به زندگانى طبيعى وادار مىكند ، بدون اين كه ترس و اندوهى داشته باشند .\r\nاين دو حالت نيكو و روحانى و ضرورت تماس با طبيعت در مردم معمولى كاملًا\r\n","description":"","footnote":"","page_name":" 485 ","page_number":488},
  {"content":"\r\nنمودار بوده و روشن است كه اين دو امر به خود آنها مستند مىباشد ، در صورتى كه همين دو امر در اولياء الله هم جريان دارد ، ولى آنان خود آگاهى در بارهء آنها ندارند .\r\nتو مىتوانى صداى خود را يعنى عكس العمل كارهاى خود را از خير و شر بشنوى ولى آنان از شدت تسليم به خدا مانند آن كوه شده‌اند كه هزاران صدا در آنها مىپيچد و عكس العمل در آنها به وجود مىآيد ، ولى خود اطلاع و آگاهى ندارند .\r\n","description":"","footnote":"","page_name":" 486 ","page_number":489},
  {"content":"\r\n\r\nگفت مهمان يوسف عليه السلام را كه ارمغان بهر تو آيينه آورده‌ام تا چون در آن نگرى مرا ياد آورى\r\n\r\n( ( 3192 ) ) گفت يوسف هين بياور ارمغان\r\nاو ز شرم اين تقاضا زد فغان\r\n( ( 3193 ) ) گفت من چند ارمغان جستم تو را\r\nارمغانى در نظر نآمد مرا\r\n( ( 3194 ) ) حبه‌اى را جانب كان چون برم ؟\r\nقطره‌اى را سوى عمان چون برم ؟\r\n( ( 3195 ) ) زيره را من سوى كرمان آورم\r\nگر به پيش تو دل و جان آورم\r\n( ( 3196 ) ) نيست تخمى كاندر اين انبار نيست\r\nغير حسن تو كه آن را يار نيست\r\n( ( 3197 ) ) لايق آن ديدم كه من آيينه اى\r\nپيش تو آرم چو نور سينه اى\r\n( ( 3198 ) ) تا ببينى روى خوب خود در آن\r\nاى تو چون خورشيد شمع آسمان\r\n( ( 3199 ) ) آينه آوردمت اى روشنى\r\nتا چو بينى روى خود يادم كنى\r\n( ( 3200 ) ) آينه بيرون كشيد او از بغل\r\nخوب را آيينه باشد مشتغل\r\n( ( 3201 ) ) آينهء هستى چه باشد نيستى\r\nنيستى بگزين گر ابله نيستى\r\n( ( 3202 ) ) هستى اندر نيستى بتوان نمود\r\nمالداران بر فقير آرند جود\r\n( ( 3203 ) ) آينهء صافى نان خود گرسنه است\r\nسوخته هم آينهء آتش زنه است\r\n( ( 3204 ) ) نيستى و نقص هر جايى كه خاست\r\nآينه خوبى جمله هستهاست\r\nبهر آن كه نيستى پالودگى است\r\nو آن چه اين هستى همه آلودگى است\r\n( ( 3205 ) ) چون كه جامه چست و دوزيده بود\r\nمظهر فرهنگ درزى كى شود ؟\r\n( ( 3206 ) ) ناتراشيده همى بايد جذوع\r\nتا دروگر اصل سازد يا فروع\r\n( ( 3207 ) ) خواجهء اشكسته بند آن جا رود\r\nكه در آن جا پاى اشكسته بود\r\n( ( 3208 ) ) كى شود چون نيست رنجور و نزار\r\nآن جمال صنعت طب آشكار ؟\r\n( ( 3209 ) ) خوارى و دونى مسها بر ملا\r\nگر نباشد كى نمايد كيميا ؟\r\n( ( 3210 ) ) نقصها آيينهء وصف كمال\r\nو ان حقارت آينهء عز و جلال\r\n\r\n","description":"","footnote":"","page_name":" 487 ","page_number":490},
  {"content":"\r\n\r\n( ( 3211 ) ) ز انكه ضد را ضد كند پيدا يقين\r\nز انكه با سركه پديد است انگبين\r\n( ( 3212 ) ) هر كه نقص خويش را ديد و شناخت\r\nاندر استكمال خود دو اسبه تاخت\r\n( ( 3213 ) ) ز ان نمىپرّد به سوى ذو الجلال\r\nكاو گمانى مىبرد خود را كمال\r\n( ( 3214 ) ) علتى بدتر ز پندار كمال\r\nنيست اندر جانت اى مغرور ضال\r\n( ( 3215 ) ) از دل و از ديده ات بس خون رود\r\nتا ز تو اين معجبى بيرون شود\r\n( ( 3216 ) ) علت ابليس انا خيرٌ بُدست\r\nوين مرض در نفس هر مخلوق هست\r\n( ( 3217 ) ) گر چه خود را بس شكسته بيند او\r\nآب صافى دان و سرگين زير جو\r\n( ( 3218 ) ) چون بشورانى مر او را ز امتحان\r\nآب سرگين رنگ گردد در زمان\r\n( ( 3219 ) ) در تك جو هست سرگين اى فتى\r\nگر چه جو صافى نمايد مر تو را\r\n( ( 3220 ) ) هست پير راه دان پر فطن\r\nباغهاى نفس كل را جوى كن\r\n( ( 3221 ) ) جوى خود را كى تواند پاك كرد ؟\r\nنافع از علم خدا شد علم مرد\r\nآب جو سرگين نتابد پاك كرد\r\nجهل نفسش را نروبد علم مرد\r\n( ( 3222 ) ) كى تراشد تيغ دستهء خويش را ؟\r\nرو به جراحى سپار اين ريش را\r\n( ( 3223 ) ) بر سر هر ريش جمع آيد مگس\r\nتا نبيند قبح ريش خويش كس\r\n( ( 3224 ) ) و آن مگس انديشه ها و آمال تو\r\nريش تو آن ظلمت احوال تو\r\n( ( 3225 ) ) ور نهد مرهم در آن ريش تو پير\r\nآن زمان ساكن شود درد و نفير\r\n( ( 3226 ) ) تا نپندارى كه صحت يافته است\r\nپرتو مرهم بر آن جا تافته است\r\n( ( 3227 ) ) هين ز مرهم سر مكش اى پشت ريش\r\nو آن پرتو دان مدان از اصل خويش\r\nاين سخن پايان ندارد اى جوان\r\nبشنو اكنون قصه‌اى در ضمن آن\r\n\r\n","description":"","footnote":"","page_name":" 488 ","page_number":491},
  {"content":"\r\n\r\n\r\nنقصها آيينهء وصف كمال\r\nو ان حقارت آينهء عز و جلال\r\n\r\nاحسان و جستجوى كمال نتيجهء احساس نقص است\r\nجلال الدين در دفتر اول از كتاب مثنوى چند بار در بارهء شناسايى اضداد با يكديگر و تكاپوى اضداد سخن گفته است و ما در آن موارد به طور مشروح اين دو اصل را بررسى كرده‌ايم . در اين مورد يك اصل ديگر را متذكر مىشود كه به نظر ما بايستى آن را جداگانه و به عنوان اصل ثالث مطرح كرد .\r\nاين اصل مىگويد : نقصها هستند كه مىتوانند چون آيينه نمايندهء كمالات بوده باشند ، يعنى اگر انسان در پيرامون خود هيچ نقصى را نمىديد به سراغ كمال نمىرفت .\r\nاين اصل غير از شناسايى اضداد به وسيله يكديگر مىباشد زيرا - نقص و كمال در جهان هستى از مقولهء اضداد نيستند ، چنان كه نور ضعيف و نور قوى دو ضد نمىباشند .\r\nاگر ما تمام موجودات را به عنوان يك وجود داراى مراتب ضعيف و قوى بدانيم بدون ترديد ميان اين مراتب تضاد اصطلاحى وجود نخواهد داشت .\r\nديگر اين كه هيچ ضدى به سوى ضد خود تمايل ندارد ، به اين معنى كه اضداد يكديگر را جذب نمىكنند ، بلكه پس از تماس با همديگر گلاويز گشته در يك حادثهء سوم كه از آن گلاويز شدن به وجود مىآيد اتحاد پيدا مىكنند .\r\nدر صورتى كه نقص همواره كششى به سوى كمال دارد وانگهى به قول جلال الدين كمال هم تمايلى به جلب ناقص به سوى خويش دارد .\r\nبه همين جهت است كه بيت ذيل :\r\n\r\n( ( 3211 ) ) ز انكه ضد را ضد كند پيدا يقين\r\nز انكه با سركه پديد است انگبين\r\n\r\n","description":"","footnote":"","page_name":" 489 ","page_number":492},
  {"content":"\r\n\r\nبايستى مورد تامل قرار بگيرد . زيرا - پديدار شدن ضد با ضد ديگر غير از پيدا كردن يكى از اضداد است ديگرى را .\r\nآن چه كه از نظر واقعيت در بارهء ضدين درك شده است همان دو اصل است كه در فوق ذكر كرديم :\r\n1 - تكاپوى ضدين .\r\n2 - شناسايى بعضى از اضداد به وسيلهء اضداد ديگر .\r\nچون جذب شدن ضد به ضد ديگر قابل تصور نيست و جلال الدين مىخواهد انجذاب نقص به سوى كمال را بيان كند ، به اين اشتباه دچار مىشود و گمان مىكند كه نقص و كمال در جهان هستى از قبيل اضداد مىباشد .\r\nاما خود همين اصل كه مىگويد : در جهان هستى نقصها همواره گرايش به سوى كمالات دارند باز بايستى جداگانه مورد بررسى قرار بگيرد .\r\nبحثى در نقص و كمال\r\nهر يك از اين دو كلمه در افكار عمومى مفهوم بسيار روشن دارد و همان دو مفهوم شناخته شده را در شئون زندگانى مادى و معنوى خود به كار مىبرند ، ولى ممكن است همهء افرادى كه اين دو كلمه را به طور فراوان استعمال مىكنند نتوانند يك تعريف حقيقى در بارهء آن دو بيان كنند ، به هر حال لازم است كه ما براى توضيح اين دو مفهوم مسائلى را مطرح بسازيم :\r\nمسئلهء اول - منشأ درك دو مفهوم نقص و كمال .\r\nمسئلهء دوم - تعريف نقص و كمال .\r\nمسئلهء سوم - نقص و كمال از پديده هاى كيفى است .\r\nمسئلهء چهارم - اختلاف ديدگاه ها در تعيين ملاك نقص و كمال .\r\nمسئلهء پنجم - نسبيت نقص و كمال .\r\nمسئلهء ششم - آيا جهان هستى در تكامل و رو به تكامل مىرود ؟\r\n","description":"","footnote":"","page_name":" 490 ","page_number":493},
  {"content":"\r\n\r\nمسئلهء هفتم - آيا انسان رو به تكامل مىرود ؟ مسئلهء هشتم - تكامل كه هدف زندگانى انسانى است چيست ؟\r\nمسئلهء اول - منشأ درك دو مفهوم نقص و كمال\r\nبايستى دو موضوع را به عنوان منشأ درك نقص و كمال در نظر بگيريم :\r\nموضوع اول - تحول تمام حقايق و پديده ها در دو قلمرو انسان و جهان . اين تحول باعث مىشود كه ما اشياء را در دو كيفيت مخالف مشاهده كنيم ، اين دو كيفيت عبارتند از :\r\nاول - حالت تجزيه و كاهش .\r\nدوم - حالت تركيب و بهم پيوستن هماهنگ .\r\nبه طور طبيعى قرارگاه ما در ميان اين دو كيفيت است ، يعنى اشيايى را در حال كاهش و تلاشى مىبينيم و موجودات ديگرى را در حال تركيب و پيوستن . ما در آن نقطه كه به عنوان قرارگاه طبيعى قرار گرفته‌ايم و ناظر امواج گوناگون تحول اشياء مىباشيم ، همواره واحدهايى از مجموع حوادث را حقيقتهاى جداگانه‌اى فرض كرده در نتيجه با نظر به همان حقيقت كه در امواج تحولات گاهى در حال تركيب و گاهى رو به تجزيه و كاهش است دو مفهوم كمال و نقص را انتزاع مىكنيم . يعنى حقيقت در حال تجزيه و كاهش را نقص و حقيقت در حال تركيب و پيوستگى هماهنگ را كمال مىناميم .\r\nموضوع دوم - عامل درونى ذاتى ما است ، تشخيص دريافت يك حقيقت كه كمال و نقص را به وسيلهء آن انتزاع مىكنيم يك فعاليت درونى خالص است ، يعنى مغز ما است كه از اشياء مختلف و به هم پيوسته وحدتى را انتزاع كرده و آن را به نام يكى از حقايق نام گذارى مىكند . مثلًا مىگويد يك واحد درخت ، يك جويبار در حال جريان ، يك منظومهء شمسى و . . . غير ذلك .\r\nاما اين مسئله كه آيا ما در هنگام تماس با اشياء اولًا با صورت تركيب يافتهء\r\n","description":"","footnote":"","page_name":" 491 ","page_number":494},
  {"content":"\r\n\r\nآنها روبه رو مىشويم يا با حالت تجزيه‌اى آنها ، مورد انديشه و كاوش و مورد بحث گروه زيادى از فلاسفه و مكتبهاى روان شناسى قرار گرفته است ، گروهى عقيده دارند كه تماس اولى ما با اشياء در حال تجزيه‌اى آنها است ، به اين معنى كه بدوا ما واحدهاى گسيخته را مىبينيم و سپس آنها را در درون ذاتى خود در يك سيستم تركيبى با يكديگر مىپيونديم .\r\nدستهء ديگر مىگويند : ما هرگز با واحدهاى گسيخته تماس نمىگيريم بلكه همواره موضوعات تركيب يافته براى ما مطرح مىشود . من هنگامى كه يك ميز را مىبينم در حقيقت با اجزاء متعددى كه از قبيل چوب و آهن و رنگ تركيب يافته است تماس برقرار مىكنم ، در نتيجه درك اشياء با شكل تجزيه‌اى آنها احتياج به ملاحظات ثانوى دارد . به نظر مىرسد اين دو گروه با يكديگر در معنا مخالفت ندارند زيرا - اگر بخواهيم ساده ترين حالت تماس با اشياء را خواه در قلمرو انسانى و خواه در قلمرو جهانى در نظر بگيريم ، خواهيم ديد كه براى ما جزء و كل مطرح نيست و تجزيه و تركيب در موقع بدوى با اشياء وجود ندارد ، بلكه ذهن ما به وسيلهء حواس مربوطه اشياء را مانند آيينه آن چنان كه هستند و ما مىتوانيم درك كنيم منعكس مىسازد .\r\nولى روشن است كه ما به اين انعكاس سادهء اشياء قناعت نمىورزيم ، بلكه آنها را براى بهره بردارى در زندگانى يا براى توسعهء معلومات خود تجزيه و تركيب مىكنيم .\r\nمسئلهء دوم - تعريف نقص و كمال\r\nدو مفهوم نقص و كمال را مىتوانيم تا حدودى از مسئلهء اول نتيجه گيرى كنيم . با توضيح اين كه چند واحد در تحقق يافتن دو مفهوم مزبور دخالت دارند :\r\n1 - تحول اشياء كه موجب تجزيه و تركيب آنها مىگردد .\r\n2 - عامل درون ذاتى ما كه در اين تحولات نقاطى را به عنوان حقايق انتزاع مىكند .\r\n3 - اين حقيقت انتزاع شده مانند انسان و گياه كه همواره در معرض سركشىهاى\r\n","description":"","footnote":"","page_name":" 492 ","page_number":495},
  {"content":"\r\nتحولات قرار گرفته است ، گاهى رو به تركيب هماهنگ مىرود و گاهى رو به تجزيه .\r\nبا در نظر گرفتن سه واحد مزبور مىتوانيم نقص و كمال را چنين تعريف كنيم : يك حقيقت مفروضه كه در امواج تحولات و دگرگونىها است ، هر اندازه كه واحدهاى زيادى را با تركيب هماهنگ به خود مربوط بسازد ، آن حقيقت كاملتر است و بالعكس هر اندازه كه يك حقيقت در حال تجزيه و تلاشى بوده و واحدهاى پيوسته به خود را از دست بدهد آن حقيقت به همان اندازه رو به نقص است .\r\nاين نكته را هم ضمناً نبايد از نظر دور داشت كه در موجود تكامل يافته ، واحدها به كلى از بين نرفته‌اند ، بلكه آن حقيقت كامل به طور اجمال همه آنها را در خود حفظ كرده است .\r\nاما اگر يك حقيقت بتواند همهء آن واحدها را كه در رهگذر وجود او قرار گرفته‌اند از بين ببرد ، يعنى تنها قيافهء تخريبى در عرصهء وجود داشته باشد ، نمىتوان آن را تكامل يافته فرض كرد . به همين جهت است كه بايستى نيرومندى را از تكامل تفكيك كنيم ، آن نيرومندى كه بدون اين كه بتواند واحدها را با خود هماهنگ بسازد ، آنها را در راه خود به فنا مىسپارد ، نيز از اين مطلب چنين نتيجه مىگيريم ، كه مسئلهء تكامل در موجودات بىجان داراى يك مفهوم قابل دفاع علمى نيست - زيرا در عالم بىجان به اضافهء اين كه آگاهى وجود ندارد ، مفهوم نيرو نقش اساسى را بازى مىكند و اين نيز ممكن است تنها جنبهء تخريبى داشته باشد ، نه تركيبى .\r\nگروهى ديگر از فلاسفه كه كمال و نقص را با ملاك تثبيت موقعيت در عرصهء هستى معرفى كرده‌اند ، با اين تعريف كه به دو مفهوم مزبور پيش نهاد كرديم مخالفتى نداشته ، ممكن است تعريف دوم مانند يك نتيجه براى تعريف اول بوده باشد زيرا - تثبيت موقعيت بدون هماهنگى با واحدهاى قابل تركيب با حقيقت مفروضه امكان پذير نمىباشد و جاى ترديد نيست كه اگر بگوييم : نيرو هم موقعيت خود را تثبيت مىكند ، مطلب صحيحى نگفته‌ايم زيرا - كدامين نيرو است كه در پيكار با پديده هاى ديگر از موجوديت خود نكاهد ، به عبارت ديگر هر نيرويى فعاليت خود را با صرف انرژى انجام مىدهد ، بنا بر\r\n","description":"","footnote":"","page_name":" 493 ","page_number":496},
  {"content":"\r\n\r\nاين چنان كه واحدهاى ديگر را از بين مىبرد خود نيز به نوبت خود متلاشى مىگردد . تعريفى كه در بارهء نقص و كمال گفتيم ، ممكن است مكتبهاى گوناگون فلسفى آن را با بيانات مختلفى مورد پذيرش قرار بدهند . مثلًا مكتب كلاسيك « وجودى » مىتواند بگويد : كمال تعريف شده كاملًا منطبق با هر موجودى است كه حصهء بيشترى از وجود را دارا بوده باشد .\r\nمسئلهء سوم - نقص و كمال از پديده هاى كيفى است\r\nجاى ترديد نيست كه اجتماع گروهى از اجزاء بدون انقلاب مخصوص كه به عنوان يك حقيقت تكامل يافته معرفى مىشود ، يك مسئلهء كمى است كه نتيجهء آن تراكم مقدارى از ماده بدون تأثير و تفاعل با يكديگر مىباشد ، به همين جهت است كه مىگوييم : كوه هيماليا با آن بزرگى از نظر تكامل قابل قياس با يك مورچه ناتوان نيست زيرا - مورچه احساس مىكند و خواستن دارد و هيچ جاى شك نيست كه خواستن و احساس كيفيتهايى هستند كه در خود مادهء بىجان وجود ندارد و همين احساس و خواستن جاندار را براى به دست آوردن محيط مناسب با زندگى تحريك مىكند ، در صورتى كه كوه هيماليا براى حفظ خويشتن كوچكترين گامى نمىتواند بر دارد .\r\nاين كوه با آن قلهء سر به فلك كشيده اش از زير يك قطرهء باران نمىتواند فرار كند و به طور كلى قوانين او را مىسازند ، نه اين كه او در جريان قوانين موقعيت خود را به سود خود تغيير دهد .\r\nهمچنين يك دستهء انبوه از حيوانات بسيار نيرومند اسير يك ارادهء جزئى انسانها مىشوند .\r\nبالاتر از همهء اينها مقايسهء كميت طبيعى وجود انسان از نظر زمان و ماده با فضاى بىكران طبيعت با آن كرات و اجرام بىشمارش يك مقايسهء فكاهى است ، اما با اين حال اين انسان است كه تمام اين ابعاد و كرات را در مغز خود بررسى كرده و امكان صعود به آنها را به دست مىآورد . باز بالاتر از اين او با نيروى روحى مىتواند تمام جهان هستى\r\n","description":"","footnote":"","page_name":" 494 ","page_number":497},
  {"content":"\r\n\r\nرا در گوشه‌اى از مغز خود قرار بدهد ، بدون اين كه كوچكترين ثقل يا اشغال فضا در درون احساس كند .\r\nبنا بر اين دو مفهوم كمال و نقص از مسئلهء كميت به كلى بر كنار است . اما اين كه مىگوييم : از مسئلهء كميت بر كنار است ، مقصود اين نيست كه كمال به هيچ وجه با كميت مربوط نيست زيرا - هر موجود تكامل يافته‌اى در همين پهنهء جهان طبيعت با واحدهايى سر و كار دارد كه كميت از همه جهات پيرامون آنها را گرفته است .\r\nبلكه مقصود ما اين است كه تكامل عبارت از رسيدن موجود به يك نقطه از هستى است كه در آن نقطه واحدهاى زيادى را مىتواند با خود هماهنگ ساخته موقعيت خود را در گلاويز شدن با ساير موجودات بيشتر حفظ كند و نمىتوان ترديد كرد در اين كه اين خاصيت بستگى به بزرگى و كوچكى و قابليت تقسيم به واحدهاى بيشتر و كمتر ندارد .\r\nمسئلهء چهارم - اختلاف ديدگاه ها در تعيين ملاك نقص و كمال\r\nاختلاف ديدگاه ها نسبت به كمال و نقص را مىتوان به دو منشأ نسبت داد :\r\nيك - ديدگاه نوعى : مفاهيم گوناگونى براى افكار بشر مطرح است ، هر يك از اين مفاهيم گروهى از اشخاص را به خود جلب كرده ، ملاك نقص و كمال را با همان مفهوم تعيين مىكنند . مثلًا :\r\nيك اقتصاد دان جامعه‌اى را تكامل يافته معرفى مىكند كه مسائل توليد و توزيع در آن جامعه با كمال محاسبه انجام گرفته و براى افراد خود شايسته ترين محاسبات اقتصادى را انجام داده باشد .\r\nيك حقوقدان آن جامعه را تكامل يافته مىداند كه افراد آن اجتماع در عمل به مواد حقوقى احتياجى به تهديد كيفرى نداشته باشند و افراد آن اجتماع به هر قانونى كه در بارهء آنها وضع مىشود چنان بنگرند كه گويى خود همان افراد آن قانون را با تمام اختيار خود وضع كرده‌اند .\r\n","description":"","footnote":"","page_name":" 495 ","page_number":498},
  {"content":"\r\n\r\nاگر از كانت و هم مسلكانش بپرسيم كه انسان تكامل يافته كيست ؟ پاسخ خواهند گفت : هر انسانى كه در مقابل تكليف احساس صحيح داشته و انجام آن را به درون خود ، نه به انگيزه هاى كيفر و پاداش مستند كند چنين انسانى تكامل يافته است .\r\nدو - ديدگاه هاى شخصى : گاهى پيش مىآيد كه موضوعى براى اشخاص آن چنان جالب مىشود كه نه تنها ساير موضوعات را تحت الشعاع قرار مىدهد ، بلكه ملاك نقص و كمال در يك موجود را همان موضوع معرفى مىكند . حتى بالاتر از اين گاهى مسئله از جالب بودن تجاوز كرده و به عشق سوزان مبدل مىگردد .\r\nاين اشخاص اگر انديشه و تعقل را هم در اين راه از دست بدهند بدون بيم و هراس به خود اجازه خواهند داد كه بگويند : اصلا جهان هستى همين موضوع است كه مورد تعشق ما است .\r\nمثلًا اگر فرويد از جنجال و هياهوى ساير روان شناسان و فلاسفه و دانشمندان پروايى نداشت شايد مىگفت : غريزهء جنسى همان حقيقت اشياء است كه تمام فلاسفه و متفكرين دورانهاى مختلف بشرى در كشف آن كوشيده و به جايى نرسيده‌اند .\r\nچه بايد كرد ؟ عشق با آن مزاياى روحى و با آن لذت شگفت انگيزى كه دارد ، اين ضرر بنيان كن را هم دارد كه اغلب به جهت عدم گنجايش روانى انسانها تمام منطقها و حقايق را زير پا مىگذارد .\r\nمسئلهء پنجم - نسبيت نقص و كمال\r\nاز مطالب گذشته مىتوان به اين نتيجه هم رسيد كه نقص و كمال دو پديدهء نسبى مىباشند زيرا - در پهنهء جهان طبيعت نه براى تجزيه و فساد نهايتى ديده مىشود و نه براى تركيبات هماهنگ مرزى مىتوان قرار داد و اگر اين نكته يعنى نسبيت نقص و كمال آگاهانه مورد دقت و پذيرش بوده باشد ، ما مىتوانيم در هر دو ميدان ( بحث و مناقشه در بارهء تعريف خود نقص و كمال ) و ( تطبيق اين دو مفهوم به موضوعات خود ) به اتفاق آراء بيشترى برسيم .\r\n","description":"","footnote":"","page_name":" 496 ","page_number":499},
  {"content":"\r\n\r\nمثلًا خواهيم ديد كه كسى كه مىگويد : انسان تكامل يافته كسى است كه توليد و توزيع اقتصادى او در حد اكثر شايستگى بوده باشد ، اين شخص حقيقتاً تكامل را بيان مىكند .\r\nاما از ديدگاه معيشت انسانى ، كانت كه مىگويد : تكامل يافته ترين انسان كسى است كه در مقابل تكليف احترام نهايى را داشته باشد او هم راست مىگويد ، اما اين تكامل تنها جنبهء انجام وظيفه‌اى انسان را بيان مىدارد ، نه همه موجوديت انسان را . . .\r\nمسئلهء ششم - آيا جهان هستى در تكامل رو به كمال مىرود ؟\r\nپاسخ نهايى به اين مسئله مربوط به آگاهى به مجموع جهان هستى و آغاز و انجام و ساير حدود آن است و معلوم است كه چنين آگاهى به دو علت براى ما امكان پذير نخواهد بود :\r\nعلت اول - اين جهان هستى ميلياردها سال است كه در جريان و تحول است ، و ما نمىدانيم كه سر گذشت جهان چه بوده است ، آيا ماده و انرژى به همين وضع كه مىبينيم از همان آغاز انبساط هستى بوده است يا هزاران تحول و دگرگونىها پيش آمده ، تا از نظر ماده و انرژى صورت فعلى را به خود گرفته است ؟ و همچنين ما آيندهء جهان هستى را نمىتوانيم به طور دقيق پيش بينى كنيم زيرا - اين جهان چنان كه احساس مىشود يك سيستم بسته نيست كه براى شناسايى آن معرفت واحدهايى در جريان و به اضافهء مقدارى از زمان كه به شكل آينده جلوه مىكند كفايت كند .\r\nعلت دوم - كه شايد از نظر علمى و فلسفى مهمتر باشد ، اين است كه نقص و كمال دو پديدهء متقابلاند و تصور يكى از آن دو به تصور ديگرى نيازمند است و اين دو تصور به نوبت خود بدون فرض يك حقيقت كه در جريان تجزيه و تركيب باشد ( ملاك نقص و كمال ) امكان پذير نيست .\r\nاين حقيقت كدام است ؟ بدون ترديد وقتى كه مىگوييم : « حقيقت در جريان » اين پديده در ذهن ما\r\n","description":"","footnote":"","page_name":" 497 ","page_number":500},
  {"content":"\r\nمجسم مىشود كه حقيقتى در ميدان هستى در جريان است كه آن ميدان هم آن حقيقت را دارد و هم موجودات ديگرى را كه حقيقت مفروضه در ميان آن حقايق و از همان حقايق به وجود مىآيد و به جريان مىافتد ، مانند انسان كه از عده‌اى عناصر كه پيش از موجوديت آن وجود داشته‌اند به وجود آمده ، باز پس از مدتى به اجزاء ديگر تحليل و تجزيه خواهد گشت ؟ چنين حالت بر مجموعهء جهان هستى به عنوان يك واحد در ميان واحدها قابل تصور نيست زيرا - فرض اين است كه همهء اين واحدها در مجموعه و جزئى از جهان هستى مىباشند .\r\nبلى ما مطابق معلوماتى كه داريم مىتوانيم مسئلهء تكامل را در گروهى از اجزاء جهان هستى مطرح كنيم ، روشنترين و عالىترين تكاملى را كه مىتوان در بعضى از اجزاء هستى معرفى كرد ، موجود انسانى است كه به جهت دارا بوده به مزاياى بيشترى از واحدهاى با ارزش مىتواند راه تكامل را بپيمايد .\r\nتوضيح اين كه انسان با داشتن اغلب مزاياى ساير جانداران ، داراى عقل و وجدان بسيار با عظمت نيز مىباشد . اين موجود با داشتن عقل و انديشه تمام جهان طبيعت را مىتواند مورد آگاهى خويش قرار بدهد و با داشتن وجدان پاك مىتواند در آن محيط را كه در آن زندگى مىكند به جايگاه ايده آل تبديل كند .\r\nمزيت اولى كه مسئلهء انديشه و تعقل است بدون آگاهى به آن نمىتواند از تكامل بهرهء منطقى داشته باشد زيرا - حيوانات به طور ناخود آگاه هوشيارىهاى عجيبى نشان مىدهند ، ولى خود متوجه نيستند و اگر اين نوع از مزيت را تكامل نامگذارى كنيم مىتوانيم تكامل را به دو نوع معرفى كنيم :\r\n1 - تكامل ناخود آگاه كه نه تنها حيوانات ، بلكه ممكن است نباتات نيز با تغيير شرايط طبيعى و اجبارى موقعيت خود را در عرصهء وجود بيشتر تثبيت كنند .\r\n2 - تكامل آگاهانه كه مىتوان گفت اين تكامل عالىترين اقسام آن است كه مطابق معلومات ما در انسان ديده مىشود زيرا - تنها انسان است كه مىتواند « من » خود را مطرح ساخته و در راه تكامل آن با اختيار بكوشد .\r\n","description":"","footnote":"","page_name":" 498 ","page_number":501},
  {"content":"\r\n\r\n\r\nمسئلهء هفتم - آيا انسان رو به تكامل مىرود ؟\r\nاين مسئله به سه سؤال تقسيم و تحليل مىشود :\r\n1 - آيا انسان از جنبهء طبيعى در امتداد تكامل قرار گرفته است ؟ 2 - آيا انسان از نظر احساس و انديشه رو به تكامل است ؟ 3 - آيا انسان از نظر زندگانى اجتماعى تكامل يافته است ؟ هر يك از سؤالات سه گانه را به طور اختصار مطرح مىكنيم :\r\n1 - آيا انسان از جنبهء طبيعى در امتداد تكامل قرار گرفته است ؟\r\nاين مسئله در دورانهاى گذشته به طور رسمى و صريح مطرح نشده است و اگر بعضى از عبارات گسيخته و ابهام آميز گذشتگان را كنار بگذاريم ، تقريباً مىتوان گفت : گذشتگان تا دورانهاى اخير در بارهء انسان قائل به تحول و تكامل طبيعى نبوده و تقريباً همهء آنان فيكسيسم بوده‌اند ، يا به قول بعضى از نويسندگان معاصر : گذشتگان اين مسئله را مطرح نكرده‌اند ، شايد اگر مطرح مىكردند با نظر به روش علمى و فلسفى بعضى از آنان مطلبى شبيه يا مطابق تحوليون ابراز مىكردند .\r\nخلاصه با اين كه در گذشتگان حيوان شناسانى از قبيل متفكر بزرگ يونان باستان ارسطو وجود دارد ( 1 )  - در بارهء حيوان شناسى ارسطو در كتاب « تاريخ علم » تأليف جورج سارتن ترجمهء آقاى آرام از ص 568 تا 586 مطالب شگفت انگيزى را مىبينيم . از آن جمله : سارتن مىگويد : در پايان قرن گذشته دو مرتبه ارسطوى زيست شناس تجديد حيثيت و اعتبار كرده و زنده شد ، اين مطلب را از چند راه مىتوان اثبات كرد ، ولى من به آوردن يك سند بس مىكنم و آن اين است كه چارلز داروين به دكتر ويليام اوگل نوشته و وصول ترجمهء اين شخص را از كتاب « اجزاء جانوران » ارسطو به وى اطلاع داده است ، قسمتى از اين نامه چند بار انتشار يافته و من تمام آن را كه نمايندهء مهربانى و شرافت داروين است در اينجا مىآورم » دون 22 فوريه 1872 - دكتر اوگل عزيزم ، بگذاريد از لذتى كه با مطالعه كتاب ارسطو براى من فراهم آمده از شما سپاس گزارى كنم من هرگز چيزى را كه تا اين حد مرا جذب كرده باشد نخوانده بودم گر چه هنوز هم پيش از ربعى از اين كتاب را مطالعه نكرده‌ام . از قسمتهايى كه از ارسطو خوانده بودم تصور عالى از شايستگى او به دست آورده بودم ، و همچنين حيوان شناسانى كه در تمدن اسلام به انديشه\r\n","description":"","footnote":" ( 1 ) ولى كمترين اطلاعى از اين نداشتم كه وى چه مرد معجزه آسايى است . لينئوس وكوويه براى من از طريق ديگر دو رب النوع به شمار مىرفتند ، ولى حالا مىدانم كه در برابر ارسطوى پير آنان طفل ابجد خوانى بيش نيستند . . . چه اندازه خوشحالم كه شما به بهترين وجهى اشتباهى را كه به وى نسبت داده شده توضيح داده‌ايد . من تا وقتى كه كتاب شما را نخوانده بودم ، نمىدانستم كه ما حتى در معلومات متداول خود چه مبلغ عظيمى مديون او هستيم . . . » تاريخ علم - سارتن ص 586 چاپ دوم . . ","page_name":" 499 ","page_number":502},
  {"content":"\r\nدر بارهء طبايع و خواص حيوانات پرداختند مانند جاحظ و دميرى نشانه‌اى از اعتقاد به تحول و تكامل ديده نمىشود و به هر حال اين مسئله در قرنهاى اخير مخصوصاً از لامارك به اين طرف قيافهء جدى به خود گرفته و در ميان طبيعى دانان مطرح مىگردد . گروه زيادى از تحول و تكامل طرفدارى كرده و با راه هاى مختلفى در صدد اثبات بر آمده‌اند مثلًا لامارك از طريق تأثير محيط و داروين از راه انتخاب طبيعى و تنازع در بقا هدف خود را تعقيب كرده‌اند ، اين مسئله بعدها آن بداهت را كه به طرفداران تحول جلوه كرده بود از دست داد و براى تفسير بعضى از نمودها مكتب موتاسيونيسم ظهور كرد .\r\nما در اين مسئله به نوشتهء پىير روسو كه عمق اطلاعاتش فوق العاده است ، تكيه مىكنيم و محصول نظريات و كاوشهاى اخير را به وسيلهء عبارات او در اينجا نقل مىكنيم : پىير روسو تحت عنوان « پيدايش صنعت و پيدايش آدمى » چنين مىگويد :\r\n","description":"","footnote":"","page_name":" 500 ","page_number":503},
  {"content":"\r\n« شايد تكرار اين موضوع بىفايده باشد كه اين حادثهء عظيم كه در تاريخ كرهء زمين اهميت قطعى دارد ، براى هميشه در لفاف ضخيمى از اسرار پوشيده بماند و شايد كيفيت آن هيچ وقت بر ما معلوم نشود . اين قدر مىدانيم كه اكثريت ديرين شناسان آن را به حد اقل يك ميليون سال قبل به ابتداى عهد چهارم معرفت الارضى منسوب مىسازند .\r\nجديدترين اكتشافات در ديرين شناسى نوع بشر به جاى آن كه تاريخ اين موضوع را روشن سازد معلوم مىدارد كه مبادى آدمى پيچيده و مبهم و اين ابهام تا كنون در حال افزايش است ، اكتشافات جديد به جاى پيش رفت ساده و يك جهتى كه سابق بر اين به تصور در مىآوردند ، شاخه هاى متعدد و متباعدى را معلوم مىسازد كه يك چند بيش و كم به وجود آمدند و زيستند و نابود شدند و فقط يك سلسله از آنها باقى مىماند كه ابتدا منجر به هوموساپيانس يا « انسان عاقل » و سپس به بشر امروزى مىگردد .\r\nسابق بر اين ديرين شناسى چنين تعليم مىداد كه بشر امروزى از شجرهء آدمهاى ميمون شكل يا پيته كانتروپ است كه در نتيجهء تكامل تدريجى ابتدا « آدم نه آندرتال » و سپس « آدم كرومانيون » را به وجود آورد . امروزه بعد از اكتشافات وسيع و متعدد در اروپا و آسيا و آفريقا معلوم شده است كه فسيلهايى كه به دست آمده‌اند متعلق به سلسلهء واحد و مشخصى نيستند ، بلكه لااقل به چهار سلسله متفاوت تعلق دارند و اجداد ما يعنى در واقع اجداد انسان عاقل « كرومانيون » نه آدم « نه آندرتال » است و نه آدم « هايدلبرگ » و ما نه از اختلاف آدمهاى ميمون شكل « پيته كانتروپ » هستيم و نه از آن « آدم چينى » يا سينانتروپ .\r\nاجداد واقعى ما از سلسله‌اى ما قبل « انسان عاقل » مىباشند كه فسيلهاى آن مطلقاً نامعلوم و ناشناس است : ( 1 ) \r\n","description":"","footnote":" ( 1 ) تاريخ صنايع و اختراعات ، تأليف پىير روسو ، ص 19 و 20 ترجمهء آقاى صفارى . . ","page_name":" 501 ","page_number":504},
  {"content":"\r\n\r\nگروهى از متخصصين انسان را در اين مسئله از ساير حيوانات به طور احتمال جدا كرده‌اند و مىگويند : تحول تكاملى در ساير حيوانات به ثبوت نزديكتر از انسان است . به هر حال از نظر علمى اين مسئله چنان كه پىير روسو مىگويد ابهام انگيز بوده و نمىتوان در بارهء آن به طور قاطعانه اظهار نظر كرد .\r\n2 - آيا انسان از نظر احساس و انديشه رو به تكامل است ؟\r\nدر اين مسئله با سه گروه مبهم روبه رو هستيم :\r\nگروه اول مىگويند : بلى ، با نظر به سر گذشت طولانى انسانى و آثارى را كه به وجود آورده ، به طور قطع انسان از نظر احساس و انديشه رو به تكامل بوده است . استدلالى كه به اين مدعا در نظر گرفته‌اند مسئلهء پيش رفت علمى و صنعتى در جوانب مختلف است كه براى همه روشن است .\r\nگروه دوم - با نظر به استدلال مزبور و تحقيقى كه گروه سوم انجام داده‌اند در بارهء مسئلهء مزبور راى قاطعانه نمىدهند و مىگويند : ما با نظر همه جانبه در انسان نمىتوانيم از هيچ يك از نظريه ها طرفدارى كنيم .\r\nگروه سوم - مسئله را دقيقتر مطرح كرده و مىگويند : ما تكاملى در انسانها سراغ نداريم . و استدلال اينان به دو مطلب است :\r\nمطلب اول - اين است كه ما از آن دورانها كه تاريخ موجود انسانى رسماً براى ما قابل مطالعه و بررسى است ، اساس همين احساس و انديشهء امروزى را در آنها مىبينيم يا حد اقل از موقعى كه زندگانى دسته جمعى انسانها را مىبينيم افراد آنها داراى احساسات عاطفى و دريافت عظمت و توجه به ما وراى طبيعت و درك زيبايىها و اصول اخلاقى و دستورات مذهبى بوده‌اند ، اين احساس با اين كه مىتواند دليل بر انديشه هاى منطقى عالى آنان بوده باشد - ممكن است از راه مستقيم به وجود انديشه و تعقل در انسانهاى باستانى دسترسى پيدا كنيم . آنان نيز از نظم جهان يا از دريافت درونى كه هر دو احتياج به انديشه دارد ، تفكرات و گرايشهايى به ما فوق طبيعت محسوس از خود نشان داده‌اند .\r\n","description":"","footnote":"","page_name":" 502 ","page_number":505},
  {"content":"\r\nاگر واحدهاى احساسات و عناصر انديشه براى آنها هم مطرح مىشد احساس و انديشهء آنان به فعاليت طبيعى خويش مىپرداخت ، شوپن هاور مىگويد : اگر كسى تاريخ هرودت را بخواند تمام انسانها را شناخته است ، نهايت امر اين كه اشكال و شرايط و روايت آنان مختلف است .\r\nاما مسئله پيش رفت علوم و صنايع ، نبايستى آن چنان چشمگير باشد كه ما را وادار به دگرگون شدن اساسى انسانها بنمايد زيرا - مهمترين قضيه‌اى كه ما را از استدلال به علوم و صنايع براى تكامل جلوگيرى مىكند اين است كه تقريباً 95 درصد اكتشافات و اختراعات و ساير جهشها روى محاسبهء منظم و منطقى صورت نگرفته است ، به اين معنى كه تاريخ به هيچ وجه نمىتواند با جريان طبيعى خود اثبات كند كه بايستى روى قانون تكامل در فلان قرن و سال فلان ايزاك نيوتون نظريات علمى خود را ابراز نمايد و تاريخ را از نظر علم و صنعت پيش ببرد . به عبارت معمولىتر اغلب اكتشافات اساسى تصادفى ( به اصطلاح معمولى نه علمى ) بوده است . اگر بشريت به اين پيش رفت نائل شده بود كه مىتوانست در هر دوره‌اى نوابغى را كه مورد احتياج است « آن هم نوابغى كه در موضوعات معين اكتشاف جديدى را بياورند » ايجاد كند ، تاريخ كنونى غير از اين بود كه مشاهده مىكنيم . پس اين نتيجه از اين مشاهدهء محسوس و تجربى به دست ما مىآيد كه نمىتوانيم بگوييم بشر از نظر انديشه و احساس ترقى كرده و تكامل يافته است .\r\nيك استدلال ديگر براى روشن نبودن تكامل و براى اين كه پيش رفتها اغلب از اشخاص منفرد به طور غير قابل محاسبه به بشريت عايد گشته است ، ملاحظهء عظمت افكار در امتداد تاريخ است ارسطو را به عنوان مثال در نظر مىگيريم . اين شخص كه در اواخر قرن چهارم پيش از ميلاد مسيح در استاگيرا متولد شده است ، داراى عظمت فكرى فوق العاده‌اى است . اين مرد :\r\nدر اخلاق ، سياست ، فلسفه ، فيزيك ، حيوان شناسى ، روان شناسى ، منطق ،\r\n","description":"","footnote":"","page_name":" 503 ","page_number":506},
  {"content":"\r\nشعر و ادب ، اقتصاد و بنا بنوشتهء جورج سارتن در « تاريخ علم » ص 513 مكانيك ، نجوم گياه شناسى ، متافيزيك . تحقيق كرده و اظهار نظر نموده است ، اگر چه مىتوان گفت مقدار زيادى از تحقيقات علمى ارسطو در دورانهاى بعدى اعتبار خود را از دست داده است ، ولى با اين حال كدامين عاقل مطلع از وضع انسانها مىتواند عظمت احساس و انديشهء ارسطو را منكر شود . به هيچ وجه نمىتوان ترديد كرد در اين كه ما امروزه كه در نيمهء دوم از قرن بيستم و در اوج پيش رفت علمى و صنعتى زندگى مىكنيم نمىتوانيم فردى به عظمت انديشه و فعاليت مغزى ارسطو پيدا كنيم ، زيرا - ارسطو را با اينشتين و ماكس پلانك مقايسه كردن و سپس اين دو را به او ترجيح دادن خنده‌اى به درازاى 2365 مگر اين كه كسى بگويد : اين مدت ( 2365 ) تقريباً براى تكامل مغز مدت ناچيزى است وانگهى تمام نفوس آن دوران را در كرهء زمين عموماً و نفوس كشور يونان و آتن را مخصوصاً در نظر بگيريم و سپس با افزايش نفوس دورانهاى بعدى و بروز وسايل را هم منظور كنيم ، سپس مقايسه منطقى را در اين باره انجام بدهيم كه ممكن است با نتيجه‌اى روبرو شويم كه خوشايند ما نباشد ، آن نتيجه ناچيزى اسف انگيز ترقى مغز بشرى است كه امروزه پوشيده تر از همهء پوشيدنىها مىگيريم كه از شرمساريش شكنجه نبينيم ، امروزه براى بچهء خردسال من كه به دبستان مىرود و كلاس سوم را سپرى مىكند روزنامه ها آپولو را مطرح مىكند ، هنگامى كه كلمهء آپولو را اين بچه به زبان مىآورد ما به گوش يكديگر آهسته مىگوييم : عجب دوران پيش رفته‌اى است ، مغز بچه ها با آپولو سر و كار پيدا كرده است . در صورتى كه اين آپولو حتى در عالم رويا هم به مغز افلاطون و ارسطو و ابن سينا خطور نكرده بود . اما متأسفانه هيچ متوجه نيستيم كه اگر آپولو را به عدد اشخاصى كه از قديمترين دورانها در علوم مربوطه كار كرده‌اند و امروز در آپولو تبلور يافته است تقسيم و تحليل كنيم ، خواهيم ديد هيچ يك از آنها به تنهايى توانايى\r\n","description":"","footnote":"","page_name":" 504 ","page_number":507},
  {"content":"\r\n\r\nمغز و انديشهء دموكريت يا ارسطوى پير را نداشته‌اند و اين قطره قطره هاى تاريخ كه امروزه به صورت اقيانوس جلوه مىكند ، در مقابل درياى انديشهء تابناك ارسطوها قطره بودن خود را از دست نداده‌اند . آيا هيچ تصور مىكنيد كه اگر مسئلهء تكامل انديشه به اين شكل كه ساده لوحان مطرح مىكنند اساسى داشت تاريخ انسانى مىبايست با در پشت سر گذاشتن مغزى مانند جلال الدين رومى ، امروز رب النوعهاى انسانى را ايجاد مىكرد نه نويسندگان تجارت پيشه و شهرت پرست را با آن معلومات سطحىشان ؟ خلاصه اگر تكاملى هم در انديشهء انسانها در جريان بوده باشد به اين معناى معمولى نيست كه ساده لوحان آن را وسيلهء گسيختن خود از اصول طلايى انسانيت قرار داده و مىخواهند بجاى جلال الدين و ويكتور هوگوها تاريخ را با قيافهء بيتلى تفسير و توجيه كنند . اما در بارهء تكامل احساسات بشرى هيچ گونه دليل منطقى در دست نيست كه به قول آناتول فرانس اثبات كند كه دلهاى عاطفه انگيز مادران امروزى بر كودكان شيرين و معصومشان بيشتر از دلهاى مادران ديروزى مىلرزد . اگر احساسات وجدانى بشرى در راه تكامل بود ، با محاسبهء منطقى در وجدان سقراط آن مرد دورانهاى كهن نمىبايست افراد بشرى در عالم رنگها تنها رنگ قرمز خونهاى فرزندان نوع خود را بشناسند .\r\n3 - آيا انسان از نظر زندگانى اجتماعى تكامل يافته است ؟\r\nدر اين مسئله نيز با قيافه هاى فيلسوفانهء فراوانى روبرو مىشويم كه با تمام قاطعيت مىگويند : زندگانى اجتماعى انسانها تكامل يافته است . اگر چنين بوده است انشاء الله ايدون باد .\r\nما در اين مسئله كه از موضوع كتاب ما تا حدودى بر كنار است بررسى مشروحى نمىتوانيم داشته باشيم ، تنها به طور اختصار مىتوانيم بگوييم كه زير بناى زندگانى اجتماعى به اصطلاح فلسفى « تعديل حب ذات » و به اصطلاح عمومى « تعديل مىخواهم »\r\n","description":"","footnote":"","page_name":" 505 ","page_number":508},
  {"content":"\r\n\r\nاست كه هيچ يك از افراد آگاه انسانى منطق اين تعديل را آن چنان كه از روى آگاهى بوده باشد نپذيرفته‌اند .\r\nافراد و طبقات هر يك از گروه هاى انسانى هر چه كه براى خود موقعيت بالاترى در جوامع به دست مىآورند عدم تعديل مزبور به صورت زننده ترى آشكار مىشود ، آيا شما مىگوييد : در اين مسئله افراد دوران تمدن بابليين و دوران فراعنهء مصر با جوامع قرن بيستم كه هيتلرها را نمايندهء خود معرفى كرده است ، تفاوتى پيدا كرده است ؟ اگر كمى دقت كنيم بيم آن مىرود كه به قول داستايوسكى بگوييم : بلى تفاوت زيادى را دارند زيرا اينان درنده تر و داراى وسايل بيشتر و قاطعترى مىباشند .\r\nمسئلهء هشتم - تكامل كه هدف زندگانى انسانى است چيست ؟\r\nاز بيانات گذشته به اضافهء ساير ملاحظات مربوطه مىتوان اصل تكامل را به صورت ديگرى مطرح كرد كه بتواند با حس و انديشهء عقلانى سازگار بوده باشد .\r\nاگر ما بخواهيم موجوديت انسانى را به شكل يك حقيقت تصور كنيم كه قوانين جاريهء طبيعت او را اداره كرده و بالعكس او هم با نيروى « خود طبيعى » مىتواند تصرفاتى به سود خود در طبيعت ايجاد كند ، گمان نمىرود بتوانيم براى انسان تكاملى اثبات كنيم زيرا - موجودى كه ناخود آگاه تسليم قوانين جاريهء هستى بوده و ناخود آگاه در طبيعت تصرفاتى مىكند ، چه هدفى دارد كه آن را بتواند با كلمهء تكامل معرفى كنيم ؟ مگر اين كه تقلا و كوشش يك كودك كم سن و سال را در تير اندازى براى بازى كردن كه ممكن است به نشانه اصابت كند ، به عنوان كوشش هدف دار معرفى كنيم البته اين مطلب كه گفتيم منكر هدف گيرى و تكامل نسبى نمىباشد .\r\nاگر انسان را موجودى تصور كنيم كه خود آگاه به سوى قله هاى مرتفع معرفت و به كار بستن آن گام بر مىدارد ، در هر دوره‌اى كه بوده باشد ، مىتوانيم اين انسان را موجودى معرفى كنيم كه تكامل را هدف گيرى كرده است . اين مسئله روشن است ، آن چه كه اهميت فوق العاده دارد شناسايى هدف نهايى است كه بتواند به عنوان تكامل\r\n","description":"","footnote":"","page_name":" 506 ","page_number":509},
  {"content":"\r\nواقعى براى انسانها مطرح شود .\r\nامروزه اين مسئله در توفانى از آراء و عقايد و در گردابهاى مخوفى از شك و ترديد ، جوامع بشرى را مبهوت ساخته است :\r\nآيا تكامل خوش گذرانى است ؟ آيا تكامل تخدير شدن و نفهميدن واقعيات است ؟ آيا تكامل حيازت مقامات بالا است ؟ آيا تكامل ثروت است ؟ آيا تكامل عشق ورزى معمولى است كه امروزه به قول بالزاك درشكه هاى كرايه‌اى را با آرايش به خيابانها روانه ساخته است ؟ اگر اين پديده تكامل نيست ، پس كجا است آن تكامل كه به انسانها معرفى كنيم و آنها را از درد خانمان سوز بىهدفى نجات بدهيم ؟ براى توضيح اين مسئله يك تشبيه ساده‌اى را متذكر مىشويم :\r\nتصور كنيد در استخرى ايستاده‌ايد كه ارتفاع آب آن استخر تا دو سوراخ بينى شما است . با يك سانتىمتر فرو رفتن مرگ به طور مطلق و با يك سانتىمتر سر را بلند كردن حيات مطلق است .\r\nروشن است كه در اين مثال ساده مرگ و زندگى هيچ فاصله‌اى با يكديگر ندارند ، اما شما اين قدرت را داريد كه خودتان را با به كار بردن اندك نيرويى در يك لحظه مرگ مطلق را به زندگى كه آن هم مطلق است مبدل بسازيد .\r\nاين زندگانى كه با صرف كوچكترين نيرو در كمترين زمان نصيب شما شده ، كيفيتى است كه موجوديت شما را در ميدان بىنهايت خويش تثبيت كرده است ، يعنى شما فعلًا زنده‌ايد ، همان موجود زنده كه تمام انسان و جهان را يا تدريجاً يا به يك بار مىتواند در قلمرو زندگانى خود دريافت كند ، ملاحظه مىكنيد كه ورود به بىنهايت به هيچ مقدمه‌اى بجز بلند كردن سر شايد به مقدار كمتر از يك سانتىمتر و در كمتر از يك لحظه نيازمند نبوده است .\r\n","description":"","footnote":"","page_name":" 507 ","page_number":510},
  {"content":"\r\n\r\nما افراد انسانى از مفهوم بىنهايت آن اندازه بيم داريم كه كودك خردسال كه نيروى راه رفتن را پيدا كرده ، ولى از افتادن مىترسد .\r\nاما بايد بدانيم كه ما تا آخرين نفس زندگانى نخواهيم توانست از آن استخر كه در درون ما وجود دارد رهايى پيدا كنيم ، لذا با كوچكترين خود پرستى سر ما دوباره به آب فرو رفته با مرگ مطلق روبرو خواهيم گشت .\r\nپس از دقت در اين مثال مىتوانيم اين نتيجه را بگيريم كه تكامل انسان عبارت است از ورود در بىنهايت كه با بعد و عدد به هيچ وجه سر و كارى ندارد . در اين بىنهايت تمام موجودات هستى اعم از انسان و اشياء ديگر همه و همه جزئى از انسان مىشوند . اين لا يتناهاها « چه جمع بهت انگيز » در سر راه انسانى مشعل به دست او را تا بارگاه ربوبى رهنمون مىشوند ، باز نسبت بارگاه ربوبى به اين لا يتناهاها همان نسبت زندگانى معمولى است « كه ما به آب استخر تشبيه كرديم » به زندگانى ايده آل تكامل كه هواى پاك زندگانى است و انسان در اين مراحل نيز مانند همان شخص است كه در استخر ايستاده و ارتفاع آب تا دو سوراخ بينى او است . اما محو باد خود پرستى ، كه اگر حتى گريبان انسانى را در ميان لا يتناها و بارگاه ربوبى بگيرد سقوط تنها به سوى لا يتناهاها نيست ، بلكه سقوط به منجلاب پيش از حركت به سوى تكامل ايده آل است . آرى محو باد اين خود پرستى .\r\n\r\nآب جو سرگين نتاند پاك كرد\r\nجهل نفسش را نروبد علم مرد\r\n\r\nعلم موجب روشنايى است نه پاكى نفس از آلودگىها\r\nعلم موجب روشنايى است نه پاكى نفس از آلودگىها اگر تيره بختى بشر معلول چند عامل بوده باشد ، يكى از آن عوامل همين است كه در ارزيابى علم راه افراط يا تفريط را پيش گرفته است .\r\n","description":"","footnote":"","page_name":" 508 ","page_number":511},
  {"content":"\r\nگروهى از مردم به پديدهء دانستن آن چنان ارزش قائلاند كه آن را تا مقام الوهيت بالا برده‌اند .\r\nدر مقابل گروه ديگرى صف كشيده مىگويند : علم يك راهنماى مزاحم بديناميسم زندگانى است زيرا - علم خواه در قلمرو حيوانيت خالص بوده باشد و خواه در قلمرو فعاليتهاى روانى ما ، كارى نمىتواند انجام بدهد ، بلكه راهنمايىهاى علم تنها به وجود آوردن يك عده شناسايىها است كه در دنبال خود مجهولات بيشترى را به ارمغان مىآورد . وانگهى صدماتى كه انسانها از دانايان ديده‌اند هرگز از نادانان چنان صدمات را تحمل نكرده‌اند .\r\nبايد گفت همهء اين مطالب يا ناشى از جهالت است يا غرض ورزى زيرا - خدمت علم براى بشريت خواه در صحنهء لذايذ و آلام طبيعى خالص و خواه در قلمرو عظمت روحى انسانها ، آن چنان بديهى است كه گفتگو در بارهء آن غير از اتلاف وقت هيچ نتيجه‌اى ندارد .\r\nاما آنان كه علم را داراى ارزش مطلق مىدانند ، متوجه باشند كه هيچ پرنده‌اى تا كنون ديده نشده است كه با يك بال بتواند بپرواز در آيد . مگر « مىدانم » غير از دو مقولهء « مىخواهم » و « مىكنم » نيست ؟ يك پزشك ماهر مضرات مسكرات را كاملًا مىداند ، ولى براى اين كه خود را به اين معنى حاضر كند كه شراب نخورد ، به اضافه آن دانستن احتياج به « مىخواهم » و « اقدام به ترك مىكنم » دارد .\r\nجريان طبيعى نفس ما با تماشا به آيينهء ذهن كه هزاران معلومات را نشان مىدهد ، دو چيز متفاوت است بايستى جريان طبيعى نفس را در نظر گرفته از معلومات براى تنظيم و پاك ساختن آن از آلودگىهاى جويبار كالبد مادى بهره بردارى كرد .\r\nچقدر تشبيه عالى مىكند جلال الدين كه مىگويد :\r\nكى تراشد تيغ دستهء خويش را رو به جراحى سپار اين ريش را انسان نفس را در اغلب حالات تمام خود مىداند و گمان مىكند كه تمام انديشه ها\r\n","description":"","footnote":"","page_name":" 509 ","page_number":512},
  {"content":"\r\n\r\nو معلومات و وجدان همه و همه « خود طبيعى » او هستند ، « لذا مطابق منطق اپيكور و اپيكوريان آخرين لذت را براى آن نفس مىخواهد كه آن را « تمام من » فرض كرده است . آن گاه ما اگر بخواهيم با اين نفس كه حتى علم را هم بوده خود ساخته است نفس را تزكيه كنيم در حقيقت مانند اين است كه مىخواهيم با خود تيغ دستهء آن را بتراشيم و آن چنان كنيم كه مىخواهيم .\r\nتفسير ابيات\r\nيوسف عليه السلام بدوست عزيزش كه از راه دور آمده بود مىگويد : چه ارمغانى براى من آورده‌اى ؟ دوست او هنگامى كه نام ارمغان را مىشنود شرمنده گشته مىگويد : من براى پيدا كردن ارمغان جستجوى زيادى كردم ، ولى هيچ ارمغانى كه شايستهء مقام والاى تو باشد پيدا نكردم زيرا - ديدم كه هر ارمغان ارزنده‌اى را كه براى تو انتخاب كنم مانند ، دانه‌اى در مقابل معدن بزرگى خواهد بود . ارمغانهايى را كه با مقام دوستى با مثل تو محبوبى مقايسه مىكردم ، مىديدم مانند بردن زيره به كرمان يا قطرهء به سوى درياى عمان يا يك دانه تخم بيك انبار بىكران مىباشد . از آن جهت كه بايستى ارمغان چيز بىنظيرى باشد ، پس از انديشهء زياد به خود آمده احساس كردم كه تنها زيبايى تست كه نظير ندارد و لذا آيينه‌اى را به عنوان ارمغان به پيشگاه تو آورده‌ام زيرا - تو مانند نور سينه‌اى كه روشنگر كامل است .\r\nاى يوسف عزيز ، گاهى روى نيكوى خود را در اين آيينه نظاره كن و مرا به ياد آور ، اين مطلب را گفت و آيينه را از بغل در آورده در پيش روى يوسف عليه السلام گذاشت .\r\nآرى تنها آيينه است كه زيبايى و نيكويىها را نشان مىدهد .\r\nآيينهء وجود انسانى چيست ؟ كمال ، آرى كمال آيينهء وجود انسانى است .\r\nاگر مىخواهى اين كمال را تماشا كنى ، بايد آن نمودها را ببينى كه واجد مزيت وجود هستند ، يعنى وجود هر اندازه كه از مزاياى هستى برخوردار باشد به همان اندازه\r\n","description":"","footnote":"","page_name":" 510 ","page_number":513},
  {"content":"\r\nرو به كمال است و تشخيص اين كمال با توجه به نقصها خواهد بود . تو احتياج وجودى خود را درك كن ، اگر چنين دركى به تو دست داد ، خواهى ديد كه فيض وجود از همه سو تو را فرا مىگيرد .\r\nمستمندان مظهر جود مالداران هستند .\r\nاگر درست دقت كنى خواهى ديد كه خود نان گرسنه و عاشق گرسنگان است ، « چنان كه در ابيات اولى دفتر اول توضيح داديم :\r\nز شوق لب رزق خواران ز خاك دود دانه تا آسيا سينه چاك آن چه كه احتراق را بر خود پذيرفته است ، مىتواند نمودار كنندهء آتش و آتش افروز بوده باشد .\r\nدر هر كجا كه نيستى و نقص نمودار گردد در حقيقت براى كمال هستى آيينهء خوبى پيدا شده است زيرا - تو مىتوانى از روزنه هاى آلودگى اين هستى طبيعى ، صافى نيستى روحانى را ببينى .\r\nاگر جامه ها در دنيا دوخته شده به وجود مىآمدند ، آيا مهارت خياط نمودار مىشد ؟ آيا اگر تمام چوبها و ساقه هاى درختان خود به خود تراشيده و ساخته شده بودند ، مىتوانستند هنر نجار را بنمايانند ، آن استاد شكسته بند جايى مىرود كه دست يا پا و يا يكى از ساير اعضاى انسانى يا حيوانى شكسته شود .\r\nصنعت عالى طب هنگامى بروز مىكند كه بيمارى وجود داشته باشد .\r\nبايستى پستى و بىارزشى مسها وجود داشته باشد ، تا عالىترين ارزش كيميا براى ما روشن شود .\r\nاين است كه به طور يك اصل مسلم بايد گفت : نقصها آيينهء نشان دهندهء كمالها است . « البته مقصود نه تنها مسئلهء نشان دادن است ، بلكه تفاعل در جريانات وجود كه منشأ نقص و كمال است به عنوان يك ضرورت مطرح است » .\r\nاز همين اصل يك قانون با ارزش را هم مىتوان استفاده كرد و آن اين است كه\r\n","description":"","footnote":"","page_name":" 511 ","page_number":514},
  {"content":"\r\nتوجه به نقص و احتياج موجودات جهان هستى است كه ما را به بىنيازى و غناى مطلق موجود برترين هدايت مىكند . آرى چنان كه در مباحث پيشين گفته‌ايم :\r\n\r\nپس نهانىها به ضد پيدا شود .\r\n\r\nبياييد از اين اصل حد اكثر بهره را بگيريم . اين بهره بردارى تنها با يك آگاهى شروع مىشود ، اين آگاهى به نقص است كه انسان بدون آن كوچكترين گامى را در راه تكامل نمىتواند بر دارد . چرا انسانها نمىتوانند تا پيشگاه خدا روانه شوند ، با اين كه نيروى اين حركت را خدا در روح آنها قرار داده است ؟ به همين علت است كه گفتيم ، يعنى آنها به نقص خويشتن متوجه نيستند ، چنان كه شخص بيمارى خود را در نيابد هرگز به طبيب مراجعه نمىكند .\r\nاى افراد انسانى مرضى در دنيا بدتر از مرض احساس كمال در خويشتن وجود ندارد .\r\nبراى اين كه اين بيمارى مهلك از وجود تو دست بر دارد ، مبارزهء زيادى را در پيش دارى ، آن چنان مبارزه‌اى كه خون نفس امارهء تو به كلى ريخته شود . مگر علت سقوط شيطان از آن مقام روحانى كه داشته اين جملهء « أَنَا خَيْرٌ مِنْه » 7 : 12 ( 1 )  نبود ( من از آدم بهترم ) ؟ اين بيمارى در درون تمام مخلوقات جاى گير است . گروه زيادى از انسانها هستند كه خود را پاك مىدانند ، اما اگر درست دقت كنيم خواهيم ديد كه اين بيمارى « من پرستى » در جويبار زندگانى او كه صاف مىنمايد رسوب كرده است و هنگامى كه اين جويبار بوسيلهء عوامل و انگيزه هاى گوناگون زندگانى به هم زده شود ، خواهيم ديد كه آن سرگين رسوب كرده و بر روى سطح اين جويبار صاف در آمده و همهء آن آب صاف را تيره و تار مىسازد .\r\nرهبران الهى كسانى هستند كه اين جويبار درونى انسان را پاك مىكنند و از رسوب كثافات در آن جلوگيرى مىكنند .\r\nتو گمان مىكنى كه مىتوانى اين كثافات را به خودى خود پاك كنى ؟ اشتباه\r\n","description":"","footnote":" ( 1 ) سوره اعراف ، آيه 12 كه سوره ص ، آيه 76 . . ","page_name":" 512 ","page_number":515},
  {"content":"\r\nمىكنى ، زيرا - نفس حيوانى انسان آن چنان موجوديت انسان را مىخرد كه هر پديده و حقيقتى پيش مىآيد جزء « من » خود كرده و در حفظ و بزرگ داشت آن مىكوشد ، در نتيجه نمىتوانى با خود نفس يا دانشى كه آن را هم نفس به استخدام خود در آورده است آن را پاك و صاف كنى .\r\nهيچ تا كنون ديده‌اى كه تيغ دستهء خويش را ببرد ؟ اين زخمهاى بنيان كن را كه بروح تو وارد شده است ، تو نمىتوانى ببينى زيرا - با خيالات و توهمات خويش همواره مگسها مىسازى و آن مگسها روى زخم تو مىنشينند و تو نمىتوانى حقيقت آن زخم را ببينى . تاريكى حال روح تو به منزلهء آن جراحت است و انديشه ها و آرزوهاى دور و درازت مانند مگسها - كه تمام پيرامون آن جراحت را گرفته و چيزى از آن براى تو نمودار نيست . براى بهبودى اين جراحت رهبرى لازم است كه اول آن مگسها را از روى زخم تو پراكنده سازد ، سپس مرهمى روى آن زخم بگذارد .\r\nتا آن هنگام كه يقين به بهبودى جراحت پيدا نكرده‌اى و هنوز اثر مرهم را كاملًا احساس نمىكنى از مرهمى كه در آن زخم مىگذارد سرپيچى مكن و بدان كه آن بهبودى كه حاصل خواهد آمد از تو نبوده و مربوط به ارشاد آن رهبر الهى مىباشد .\r\n","description":"","footnote":"","page_name":" 513 ","page_number":516},
  {"content":"\r\n\r\nمرتد شدن كاتب وحى به سبب آن كه پرتو وحى به او زد و آن آيه را بيش از پيغمبر گفت من هم محل وحيم\r\n\r\n( ( 3228 ) ) پيش از عثمان يكى نسّاخ بود\r\nكو به نسخ وحى جدى مىنمود\r\n( ( 3229 ) ) چون نبى از وحى فرسودى سبق\r\nاو همان را وانوشتى بر ورق\r\n( ( 3230 ) ) پرتو آن وحى بر وى تافتى\r\nاو درون خويش حكمت يافتى\r\n( ( 3231 ) ) عين آن حكمت بفرمودى رسول\r\nزين قدر گمراه شد آن بو الفضول\r\n( ( 3232 ) ) كآنچه مىگويد رسول مستنير\r\nمر مرا هست آن حقيقت در ضمير\r\n( ( 3233 ) ) پرتو انديشه اش زد بر رسول\r\nقهر حق آورد بر جانش نزول\r\nپرتو آن ناگهش بر دل بتافت\r\nدر درون خويشتن حرفى نيافت\r\n( ( 3234 ) ) هم ز نساخى بر آمد هم ز دين\r\nشد عدوى مصطفى از روى كين\r\n( ( 3235 ) ) مصطفى فرمود كاى گبر عنود\r\nچون سيه گشتى اگر نور از تو بود\r\n( ( 3236 ) ) گر تو ينبوع الهى بوده اى\r\nاين چنين آب سيه نگشوده اى\r\n( ( 3238 ) ) اندرون مىسوختش هم زين سبب\r\nتوبه كردن مىنيارست اى عجب\r\n( ( 3237 ) ) تا كه ناموسش به پيش اين و آن\r\nنشكند بر بست از توبه دهان\r\n( ( 3239 ) ) آه مىكرد و نبودش آه سود\r\nچون در آمد تيغ سر را در ربود\r\n( ( 3240 ) ) كرده حق ناموس را صد من حديد\r\nاى بسا بسته به بند ناپديد\r\n( ( 3241 ) ) كبر و كفر آن سان ببست آن راه را\r\nكاو نيارد كرد ظاهر آه را\r\n( ( 3242 ) ) گفت اغلالا فهم به مقمحون\r\nنيست آن اغلال ما را از برون\r\n( ( 3243 ) ) خلفهم سداً فاغشيناهم\r\nمىنبيند بند را پيش و پس او\r\n( ( 3244 ) ) رنگ صحرا دارد آن سدى كه خاست\r\nاو نمىداند كه آن سد قضاست\r\n( ( 3245 ) ) شاهد تو سدّ روى شاهد است\r\nمرشد تو سدّ گفت مرشد است\r\n( ( 3246 ) ) اى بسا كفار را سوداى دين\r\nبندشان ناموس و كبر و آن و اين\r\n\r\n","description":"","footnote":"","page_name":" 514 ","page_number":517},
  {"content":"\r\n\r\n( ( 3247 ) ) بند پنهان ليك از آهن بتر\r\nبند آهن را كند پاره تبر\r\n( ( 3248 ) ) بند آهن را توان كردن جدا\r\nبند غيبى را نداند كس دوا\r\n( ( 3249 ) ) مرد را زنبور اگر نيشى زند\r\nطبع او آن لحظه بر دفعى تند\r\n( ( 3250 ) ) زخم نيش اما چو از هستى توست\r\nغم قوى باشد نگردد درد سست\r\n( ( 3251 ) ) شرح اين از سينه بيرون مىجهد\r\nليك مىترسم كه نوميدى دهد\r\n( ( 3252 ) ) نى مشو نوميد و خود را شاد كن\r\nپيش آن فرياد رس فرياد كن\r\n( ( 3253 ) ) كاى محب عفو از ما عفو كن\r\nاى طبيب رنج ناسور كهن\r\n( ( 3254 ) ) عكس حكمت آن شقى را ياوه كرد\r\nخود مبين تا بر نيارد از تو گرد\r\n( ( 3255 ) ) اى برادر بر تو حكمت جاريه است\r\nآن ز ابدالست و بر تو عاريه است\r\n( ( 3256 ) ) گر چه در خود خانه نورى تافته است\r\nآن ز همسايهء منور يافته است\r\n( ( 3257 ) ) شكر كن غرّه مشو بينى مكن\r\nگوش دار و هيچ خود بينى مكن\r\n( ( 3258 ) ) صد دريغ و درد كاين عاريّتى\r\nمعجبان را دور كرد از امتى\r\n( ( 3259 ) ) من غلام آن كه او در هر رباط\r\nخويش را و اصل نداند بر سماط\r\n( ( 3260 ) ) بس رباطى كه ببايد ترك كرد\r\nتابه مسكن در رسد يك روز مرد\r\n( ( 3261 ) ) گر چه آهن سرخ شد او سرخ نيست\r\nپرتو عاريّت آتش زنيست\r\n( ( 3262 ) ) گر شود پر نور روزن يا سرا\r\nتو مدان روشن مگر خورشيد را\r\n( ( 3263 ) ) ور در و ديوار گويد روشنم\r\nپرتو غيرى ندانم اين منم\r\n( ( 3264 ) ) پس بگويد آفتاب اى نارشيد\r\nچون كه من غارب شوم آيد پديد\r\n( ( 3265 ) ) سبزها گويند ما سبز از خوديم\r\nشاد و خندانيم و بس زيبا خديم\r\n( ( 3266 ) ) فصل تابستان بگويد كاى امم\r\nخويش را بينيد چون من بگذرم\r\n( ( 3267 ) ) تن همىنازد به خوبى و جمال\r\nروح پنهان كرده فر و پر و بال\r\n( ( 3268 ) ) گويدش كاى مزبله تو كيستى ؟\r\nيك دو روز از پرتو من زيستى\r\n( ( 3269 ) ) غنج و نازت مىنگنجد در جهان\r\nباش تا كه من شوم از تو جهان\r\n( ( 3270 ) ) گرم دارانت تو را گورى كنند\r\nكشكشانت در تك گور افكنند\r\n\r\n","description":"","footnote":"","page_name":" 515 ","page_number":518},
  {"content":"\r\n\r\nتا كه چون در گور يارانت كنند\r\nطعمهء موران و مارانت كنند\r\n( ( 3271 ) ) بينى از گند تو گيرد آن كسى\r\nكه به پيش تو همىمردى بسى\r\n( ( 3272 ) ) پرتو روح است نطق و چشم و گوش\r\nپرتو آتش بود در آب جوش\r\n( ( 3273 ) ) آن چنان كه پرتو جان بر تن است\r\nپرتو ابدال بر جان من است\r\n( ( 3274 ) ) جان جان چون واكشد پا را ز جان\r\nجان چنان گردد كه بىجان تن بدان\r\n( ( 3275 ) ) سر از آن رو مىنهم من بر زمين\r\nتا گواه من بود در يوم دين\r\n( ( 3276 ) ) يوم دين كه زلزلت زلزالها\r\nاين زمين باشد گواه حالها\r\n( ( 3277 ) ) كو تحدث جهرة اخبارها\r\nدر سخن آمد زمين و خارها\r\nفلسفى گويد ز معقولات دون\r\nعقل از دهليز مىماند برون\r\n( ( 3278 ) ) فلسفى منكر شود در فكر و ظن\r\nگو برو سر را بر آن ديوار زن\r\n( ( 3279 ) ) نطق آب و نطق خاك و نطق گل\r\nهست محسوس حواس اهل دل\r\n( ( 3280 ) ) فلسفى كاو منكر حنانه است\r\nاز حواس انبياء بيگانه است\r\n( ( 3281 ) ) گويد او كه پرتو سوداى خلق\r\nبس خيالات آورد در راى خلق\r\n( ( 3282 ) ) بلكه عكس آن فساد و كفر او\r\nاين خيال منكرى را زد بر او\r\n( ( 3283 ) ) فلسفى مر ديو را منكر شود\r\nدر همان دم سخرهء ديوى بود\r\n( ( 3284 ) ) گر نديدى ديو را خود را ببين\r\nبىجنون نبود كبودى بر جنين\r\n( ( 3285 ) ) هر كه را در دل شك و بىجانى است\r\nدر جهان او فلسفى پنهانى است\r\n( ( 3286 ) ) مىنمايد اعتقاد او گاه گاه\r\nآن رگ فلسف كند رويش سياه\r\n( ( 3287 ) ) الحذر اى مؤمنان كاين در شماست\r\nدر شما بس عالم بىمنتهاست\r\n( ( 3288 ) ) جمله هفتاد و دو ملت در تو است\r\nوه كه آن روزى بر آرد از تو دست\r\n( ( 3289 ) ) هر كه او را برگ اين ايمان بود\r\nهمچو برگ از بيم او لرزان بود\r\n( ( 3290 ) ) بر بليس و ديو ز ان خنديده اى\r\nكه تو خود را نيك مردم ديده اى\r\n( ( 3291 ) ) چون كند جان باژگونه پوستين\r\nچند وا ويلا بر آيد ز اهل دين\r\n( ( 3292 ) ) بر دكان هر زر نما خندان شده است\r\nز انكه سنگ امتحان پنهان شده است\r\n\r\n","description":"","footnote":"","page_name":" 516 ","page_number":519},
  {"content":"\r\n\r\n\r\n( ( 3293 ) ) پرده‌اى ستار از ما وامگير\r\nباش اندر امتحان ما را مجير\r\n( ( 3294 ) ) قلب پهلو مىزند با زر بشب\r\nانتظار روز مىدارد ذهب\r\n( ( 3295 ) ) با زبان حال زر گويد كه باش\r\nاى مزور تا بر آيد روز فاش\r\n( ( 3296 ) ) صد هزاران سال ابليس لعين\r\nبود ز ابدال و امير مؤمنين\r\n( ( 3297 ) ) پنچه زد با آدم از نازى كه داشت\r\nگشت رسوا همچو سرگين وقت چاشت\r\nپنچه با مردان مزن اى بو الهوس\r\nبرتر از سلطان چه مىرانى فرس\r\n\r\nآيه\r\n« إِنَّا جَعَلْنا فِي أَعْناقِهِمْ أَغْلالًا فَهِيَ إِلَى اَلأَذْقانِ فَهُمْ مُقْمَحُونَ . » 36 : 8 ( 1 )  ( ما زنجيرهايى كه در گردنهاى آنان تا چانه هايشان انداختيم ، آنان در حالى ايستاده‌اند كه سر به بالا و چشمهايشان بر هم گذاشته شده است ) .\r\n« وَجَعَلْنا مِنْ بَيْنِ أَيْدِيهِمْ سَدًّا وَمِنْ خَلْفِهِمْ سَدًّا فَأَغْشَيْناهُمْ فَهُمْ لا يُبْصِرُونَ . » 36 : 9 ( 2 )  ( از پيش رو و پشت سر آنان سدى قرار داديم ، ديده گان آنان را پوشانيديم ، آنان نمىبينند ) .\r\n« إِذا زُلْزِلَتِ اَلأَرْضُ زِلْزالَها وَأَخْرَجَتِ اَلأَرْضُ أَثْقالَها . » 99 : 1 - 2 ( 3 )  ( هنگامى كه زمين لرزهء خود را كرد و بارهاى سنگين خود را بيرون انداخت ) .\r\n« يَوْمَئِذٍ تُحَدِّثُ أَخْبارَها بِأَنَّ رَبَّكَ أَوْحى لَها . » 99 : 4 - 5 ( 4 )  ( زمين در چنين روزى سر گذشت خود را خبر مىدهد خداى تو به او الهام كرده است . )\r\n","description":"","footnote":" ( 1 ) سوره يس ، آيهء 9 . .  ( 2 ) سوره يس ، آيهء 10 . .  ( 3 ) سوره زلزله ، آيهء 1 و 2 . .  ( 4 ) سوره زلزله ، آيهء 4 و 5 . . ","page_name":" 517 ","page_number":520},
  {"content":"\r\n\r\n\r\n( ( 3236 ) ) گر تو ينبوع الهى بوده اى\r\nاين چنين آب سيه نگشوده اى\r\n\r\nتا دل به منبع اصلى رحمت خداوندى نپيوندد از جريان آبهاى آلوده نمىتواند جلوگيرى كند\r\nتشبيه بسيار لطيفى است كه جلال الدين در بارهء از بين رفتن زيباييهاى روح انسانى بيان مىكند كه شبيه به آبى است كه اگر به منبع اصلى و الهى پيوسته نشود ، هر پديدهء كثيف و تيره كننده‌اى آن را مىآلايد و اگر بمنبع الهى پيوسته شود همهء كثافتها و آلودگيها را از چهرهء خود پاك مىكند ، مخصوصاً اگر در آن منبع غوطه ور شود ديگر هيچ يك از عوامل تيره كننده نمىتواند درخشندگى اين آب را تيره و تار كند .\r\nاين مضمون هم در اخلاق عرفانى و هم در روايات ديده مىشود كه ايمان بر دو قسم است 1 - ايمان مستقر 2 - ايمان مستودع .\r\nايمان مستودع آن حالت روانى است كه از روى تقليد يا با مقدمات اجبارى براى انسان تحميل شده است . بدون شك اين گونه ايمان پايدار نخواهد بود ، بلكه چنان كه با يك عده انگيزه هاى عاريتى وارد درون انسانى شده است ، همچنان با مشتى از انگيزه هاى پا در هوا نيز از بين خواهد رفت .\r\nاما ايمان مستقر از آن جهت كه از روى برهان و يقين شروع شده و با مشاهدات درونى به حالت ثبات و استقرار رسيده است ، ديگر هيچ توفانى نمىتواند آن را از جاى بر كند .\r\nدر شئون بشرى هيچ يك از پديده ها مانند ايمان در تاريخ انسانها نقش موثرى نداشته است .\r\n","description":"","footnote":"","page_name":" 518 ","page_number":521},
  {"content":"\r\n\r\nتمام پيش رفت و تحولات و انقلابات علمى و اجتماعى بستگى مستقيم بايمان انسانها داشته است .\r\nجامعه‌اى كه ايمان ندارد مانند فردى كه ايمان ندارد شبيه به آن كشتى بىقطب نما است كه در پهنهء اقيانوس بىكرانى راه افتاده و انواع گوناگونى از طوفانها و گردابها هم به آن كشتى رو مىآورند .\r\nايمان حالت منطقى عشق است .\r\nايمان كوه ها را از جاى بر مىكند .\r\nايمان انسانها را تا كرات فضايى مىبرد ، با هر گونه بدىها مبارزه مىكند .\r\nايمان شخصيت انسانى را آشكار مىسازد ، هر چه كه استقرار ايمان بيشتر ، بهره بردارى از آن عالىتر مىباشد .\r\n\r\n( ( 3244 ) ) رنگ صحرا دارد آن سدى كه خاست\r\nاو نمىداند كه آن سد از قضاست\r\n\r\nعوامل سر نگون كنندهء انسان گاهى از پديده هاى معمولى تميز داده نمىشود\r\nتشابه و همانندىها كه در ميان پديده ها است ، گاهى باعث آن چنان اشتباه مىشود كه انسان نمىتواند چاه را از راه تشخيص بدهد و به قول جلال الدين چنان از حقيقت دور مىشود كه سد راه خود را به رنگ معمولى صحرا ديده بىپروا مىرود تا سرش به آن سنگ بخورد و بايستد .\r\nآلودگىها و كبر و نخوت حقايق را براى ما آن چنان آشفته و پريشان نشان مىدهد كه گويى فاصلهء ما با آنها آن اندازه زياد است كه نمىتوانيم رنگها و كيفيتهاى واقعى آنها را تشخيص بدهيم .\r\n","description":"","footnote":"","page_name":" 519 ","page_number":522},
  {"content":"\r\nاگر چه مىتوان گفت : اين بسته شدن چشم در همه گونه محبتها و عشقهاى افراطى وجود دارد خواه در امور نيكو و خواه در امور ناشايست ، ولى تفاوتى كه هست اين است كه :\r\nاولًا - خداوند وعده داده است كه اگر انسان محبت خود يعنى آن منبع عالى نيكويىها را در راه انسانيت مصرف كند و براى تكامل خود وسيله نمايد ، دست آن انسان را گرفته نخواهد گذاشت در تاريكىهاى جهان طبيعت بىچاره و سر گردان شود .\r\nثانيا - از آن جهت كه پوشيدگى چشمهاى ظاهرى در راه وصول به واقعيات يك امر طبيعى است هر چه كه اشتباه كند يا خطا رود به قول جلال الدين سد راه برنگ صحرا در آمده و مانع راه او شود باز صدمهء واقعى به او نخواهد زد زيرا - چنين كسى در راه ايده آل واقعى خويش قدم بر مىدارد و با يك ديد عميقتر اين مسئله ثابت مىشود كه چون حركت با احراز ايده آل و گام برداشتن در راه وصول به هدف آغاز گشته است ، هر چه جلوتر پيش برود به هدفهاى نسبى كه در هدف نهايى شركت دارند نائل خواهد گشت . بنا بر اين آن چه كه مطرح است وضع روانى آن انسان است كه در ميدان تكاپوى زندگى در اين جهان با عظمت هستى در چه حال است ؟ به اين جهت است كه جلال الدين در بيت ذيل با عالىترين و زيباترين شكل ادبى بيان مىكند كه :\r\n\r\n( ( 3245 ) ) شاهد تو سد روى شاهد است\r\nمرشد تو سد گفت مرشد است\r\n\r\nاين آرمانهاى گذران را كه براى خود يگانه هدف زندگى قرار داده‌اى شديدترين مانع ديدار روى شاهد اصلى است ، در صورتى كه انسان در موقع گرايش به ايده آل عالى انسانى از همان آغاز با روى نيكوى شاهد مطلق روبه رو است ، چنان كه در روايت ذيل مشاهده مىكنيم :\r\n« سئل موسى عليه السلام عن الله تبارك و تعالى كيف اصل اليك يا رب ؟ قال قصدك لى وصلك الى » .\r\n( حضرت موسى از خدا مىپرسد خداوندا چگونه به تو برسم ؟ خدا مىفرمايد : اى\r\n","description":"","footnote":"","page_name":" 520 ","page_number":523},
  {"content":"\r\n\r\nموسى قصد كردن وصول به من همان و رسيدن به من همان . )\r\n\r\n( ( 3254 ) ) عكس حكمت آن شقى را ياوه كرد\r\nخود نبين تا بر نيارد از تو گرد\r\n\r\nخود بينى گرد وجود انسانى را بر مىآورد و او را در پستترين مراتب هستى سقوط مىدهد\r\nگرد بر آوردن و دمار از روزگار بر آوردن و دود بلند شدن كنايه هايى است كه در موارد سقوط قطعى و اسف انگيز انسانى گفته مىشود ، گاهى كه به عنوان شماتت گفته مىشود ، مىگويند : براى انتقام دمار از روزگارشان در آورديم ، به هر حال به عنوان مطلق نابود شدن به كار برده مىشود ، سعدى مىگويد :\r\n\r\nسر مست اگر در آيى عالم به هم بر آيد\r\nخاك وجود ما را گرد از عدم بر آيد\r\n\r\nافراد انسانى در يك موقعيت بسيار شگفت انگيزى قرار گرفته‌اند زيرا انسان دو نوع مىتواند خود را ببيند :\r\nنوع اول - همان خود بينى است كه در روان شناسى و علوم مربوط به انسان مىگوييم : « خود شناسى » اين همان خود بينى است كه امير المؤمنين عليه السلام مىفرمايد :\r\n« من عرف نفسه فقد عرف ربه » .\r\n( هر كس خود را شناخت خداى خود را نيز شناخت ) .\r\nاين همان خود بينى است كه يكى از شعرا مىگويند :\r\n\r\nساعتى در خود نگر تا چيستى ؟\r\nاز كجايى وز چه جايى كيستى ؟\r\nدر جهان به هر چه عمرى زيستى ؟\r\nجمع هستى را بزن بر نيستى\r\nاز حسابت تا خبر دارت كنم\r\n\r\nچنان كه به ابن سينا نسبت داده‌اند :\r\n\r\nاى كاش بدانمى كه من كيستمى\r\nسر گشته در اين جهان پى چيستمى ؟\r\n\r\n","description":"","footnote":"","page_name":" 521 ","page_number":524},
  {"content":"\r\n\r\nگر مقبلم آسوده و خوش زيستمى\r\nور نه به هزار چشم بگريستمى\r\n\r\nاگر چنين خود شناسى به انسان دست ندهد او نخواهد توانست موجوديت خود را بفهمد و اگر نتوانست موجوديت خود را درك كند نخواهد توانست شايستگى وجود خويش را كشف كند ، اين جهل باعث خواهد شد كه او همواره آن شخص خود بين باشد كه خود بينى گرد از وجود او در مىآورد و دمار از روزگارش .\r\nنوع دوم - آن خود بينى است كه به قول جلال الدين و تمام عظماى بشريت موجب سقوط انسان در پستترين درجات حيوانيت مىباشد . دو مثال براى توضيح اين مسئلهء مهم بيان مىكنيم :\r\nيك - اين كه « من » انسانى شبيه به سنگ آسيا است ، مادامى كه دانه در آن ريخته مىشود ، سنگ آسياب آن را خرد كرده و محصول آرد را نتيجه خواهد داد . اما اگر دانه‌اى در آن ريخته نشود خود را خواهد ساييد زيرا - « من » انسانى هرگز از حركت دست بر نخواهد داشت تا آن گاه كه مرگ به سراغش بيايد .\r\nاز اين مثال مىتوان استفاده كرد كه براى به ثمر رسانيدن ، « من » انسانى بايستى از خود بيرون آمده با خود بينى خودش را نسايد ، اگر چه آن خود بينى مانند حركت سنگ آسياب صدايى دارد كه مردم آن را مىشنوند و شخص خود بين هم مىتواند از اين صداى ساييده شدن « من » خويش استفاده ببرد ، ولى به نابود شدن » خود ايده آل « خواهد انجاميد .\r\nبه همين جهت است كه انسان بايستى اولًا « من » خود را بشناسد ، چنان كه آسيابان بايستى سنگ خويش را كاملًا آزمايش نموده و بشناسد ، پس از آن كه شناخت به اندازهء گنجايش « من » كه در مثال آسياب است در آن دانه بريزد و از اين راه شخصيت خود را بثمر واقعى برساند .\r\nنكتهء ديگر در اين مثال وجود دارد كه بسيار جالب توجه است و آن اين است كه چنان كه گفتيم نبايد آسياب خود را بسايد زيرا - از بين خواهد رفت . تطبيق اين نكته ها با مسئلهء « من » به اين نحو است كه بايستى « من » انسانى از خود بيرون رود و كمال\r\n","description":"","footnote":"","page_name":" 522 ","page_number":525},
  {"content":"\r\nاعلى را منظور كند ، آن گاه است كه « من » كار خود را انجام داده است ، ولى يك تفاوت ميان آسياب و « من » انسانى وجود دارد و آن عبارت است از فنا شدن « من » انسانى در آن هدف كه براى آن فعاليت مىكند . آرى « من » انسانى در همان عظمت غوطه خواهد خورد كه براى آن كوشش كرده است ، در صورتى كه آسياب در آردى كه از گندم به وجود آورده است يا در انسانى كه از آرد گندم استفاده خواهد كرد فانى نمىشود .\r\nبه عبارت ديگر سنگ آسياب استهلاك مىشود بدون اين كه جزء شئون انسانى قرار بگيرد .\r\nدو - « من » انسانى در جنبهء منعكس كردن واقعيات مانند نور افكنى است كه در پيشانى لكوموتيو نصب شده است ، اگر نور افكن مزبور مطابق ساختمان خود به بيرون از لكوموتيو يعنى به راه بنگرد و راه قطار را نشان بدهد ، راننده با راهنمايى آن در حركت قطار به طور صحيح كار خود را انجام خواهد داد و راه مفروض را خواهد پيمود ، ولى اگر اين نور افكن بر گردد و به درون دستگاه لكوموتيو بتابد ، هم ممكن است دستگاه را مختل بسازد و هم چشمهاى راننده را خيره كند و قطار را به پرتگاه نيستى بيندازد .\r\nاين مثال هم از جهاتى قابل تطبيق به « من » انسانى است . « من » انسانى مانند آن نور افكن است كه بايستى در مغز انسان به راهنمايى خود مشغول شود تا انسان بتواند به رانندگى خود ادامه بدهد . اگر اين « من » بدرون خويش بر گردد ، چشم روح را خيره مىسازد و دستگاهى را كه در اين سازمان به كار رفته و وجودش ضرورى است از كار مىاندازد .\r\nخلاصه « خود شناسى » عالىترين وسيلهء بهره بردارى از « خود » است و خود بينى قاطعانه ترين سلاح نابودى انسانيت انسان است . در شهود و درون بينى « من » را در مقابل قرار مىدهيم .\r\n","description":"","footnote":"","page_name":" 523 ","page_number":526},
  {"content":"\r\n\r\n\r\n( ( 3259 ) ) من غلام آن كه او در هر رباط\r\nخويش را و اصل نداند بر سماط\r\n\r\nپيرو رهبرى باش كه خود نيز راهرو مىباشد\r\nجلال الدين در اين بيت در آميختن عالىترين حقيقت عرفانى را بزيبايى ادبى به حد نصاب رسانيده است . در حقيقت مىگويد : من بنده و پيرو آن انسانم كه هرگز به خيالش هم خطور نكند كه به مقام عالى عرفان الهى رسيده است .\r\nفرياد از اين بيمارى كه گروههاى انسانى را فرا گرفته است زيرا - افراد فراوانى به جهت بعضى از مزاياى انسانى كه دارند استعداد رهبر شدن را دارا مىباشند ، ولى خود بينى آنان باعث شده است كه پيروان خود را تا درگاه خود حركت بدهند و پس از رسيدن به درگاه خود نمىگذارند از آن نقطه بالاتر صعود كنند .\r\nاينان نه تنها رهبران واقعى نيستند ، بلكه اينان جنايت كاران مربى نما مىباشند كه انسانها را از حالت طبيعى خود بر كنار نموده و به راه انداخته و از سنگلاخهاى زيادى عبور مىدهند ، ولى پس از عبور از سنگلاخها آنان را به چاه خود پرستى مىاندازند . اى مشعل به دستها چرا نمىگذاريد آنان راه خود را ادامه بدهند ؟ شما كه به رهبرى مطلق قائل شده‌ايد مىدانيد كه شايستگى رهبر بودن را نداريد ؟ چه عبارت زيبايى ماكسيم گوركى در كتاب هدف ادبيات به اين مضمون دارد كه مىگويد : « يك استاد پيش از آن كه يك استاد است ، بايستى شاگرد خوبى بوده باشد .\r\nروى همين اصل بسيار عالى است كه مىگوييم : هيچ كس را در هيچ حال و براى هيچ علتى نمىتوان قبلهء خود ساخت .\r\nآن كس كه در مقام قبله گاه بودن بر مىآيد او به قول جلال الدين دجال است كه به شكل آدم در آمده است و دزدى است كه مىخواهد سر خيل كاروان انسانيت بوده باشد . اين مسئله را در مباحث « تكامل انسانى » مشروحاً بيان كرده‌ايم .\r\n","description":"","footnote":"","page_name":" 524 ","page_number":527},
  {"content":"\r\n\r\n\r\n( ( 3271 ) ) بينى از گند تو گيرد آن كسى\r\nكه به پيش تو همىمردى بسى\r\n\r\nروزى اگر روح انسانى از كالبد تن پرواز كند اين تن خاكى وحشتناك و تنفر آور مىگردد\r\nويكتور هوگو مىگويد :\r\n« اى رهگذر به خاطر اين زن ( كلئوپاتره ) بود كه اطلس را رام كرد ( آن پادشاه ) و شاپور براى گرفتن قلعهء زرين اوزيمانديس آمد و ماميلوس شوش و تريتريس پالمير را به تصرف در آورد .\r\nبه خاطر عشق او آنتوان سردار نامى روم راه فرار در پيش گرفت و ميان كلئوپاتره و آقايى دنيا كه هر دو خود را بر او عرضه كردند ، دنيا را رها كرد تا كلئوپاتره را بر گزيند .\r\nاى زندگان به ديدن آرامگاه پر شكوه او رويد ، زيرا - زنى كه در اينجا خفته الهه‌اى است كه روزى چند از سر ناز پا بر زمين گذاشته و نام ملكه بر خود گرفته است . اما امروز اگر بخواهيد بديدار گور او رويد نخست انگشت بر بينى بگذاريد » .\r\nمخصوصاً اگر آن بىنوا كه روح كالبد او را روى زمين گذاشته و رفته است تبه كار و در زندگانى مزاحم زندگى ديگران نيز بوده است ، در اينجا دو انگيزه هر يك تنفر جداگانه‌اى را كه در آن لاشهء شوم در هم مىآميزند و ايجاد مىكنند .\r\nاول - زشتى و بوى عفونى خود لاشه كه از گوشت و پوست و خون است .\r\nدوم - هيولاى جنايتهاى او كه در اعضاى كالبد بىجانش براى ستمديده گان نمودار مىگردد .\r\n","description":"","footnote":"","page_name":" 525 ","page_number":528},
  {"content":"\r\n\r\n\r\n( ( 3285 ) ) هر كه را در دل شك و بىجانى است\r\nدر جهان او فلسفى پنهانى است\r\n( ( 3286 ) ) مىنمايد اعتقاد او گاه گاه\r\nآن رگ فلسف كند رويش سياه\r\n\r\nشك و ترديد از آلودگى به فلسفهء حرفه‌اى است\r\nبايستى ميان دو قسم از انديشهء فلسفى تفكيك قائل شويم و آن دو را به يكديگر مخلوط نكنيم :\r\nقسم اول - انديشهء خالص و بىطرفانه با داشتن روحيهء جويندگى در بارهء واقعيات ، اين همان انديشه است كه اولين وسيلهء عالى علم است كه جلال الدين در بارهء آن گفته :\r\n\r\nخاتم ملك سليمان است علم\r\nجمله عالم صورت و جان است علم\r\n\r\nاين همان فعاليت مغزى است كه در منابع معتبر اسلامى تحت عنوان تفكر آن را يكى از بزرگترين عبادات محسوب نموده و در روايت معتبرى نيز چنين آمده است :\r\n« تفكر ساعة افضل من عباده سنه » .\r\n( انديشهء يك ساعت بهتر است از عبادت يك سال ) .\r\nاين گونه انديشه با محصول عالى كه در بر دارد بهترين راه وصول به واقعيات است كه در هدف خلقت يكى از دو جزء اساسى را تشكيل مىدهد .\r\nقسم دوم - از انديشه كه انسان در تحت تأثير شخصيت بزرگ فلسفه به فعاليت مغزى مىپردازد ، به طور فراوان در انسانها ديده مىشود ، ما نامى شايسته تر از انديشهء\r\n","description":"","footnote":"","page_name":" 526 ","page_number":529},
  {"content":"\r\n\r\nحرفه‌اى براى به دست آوردن يك معلومات حرفه‌اى به اين گونه تفكر و ورزش فكرى نيافتيم .\r\nاينان كه خود راه نمىروند جاى خود دارد و اگر به همين توقف و در جا زدن خودشان قناعت مىكردند تلفات انسانها در راه معرفت تقليل مىيافت ، ولى متأسفانه آنان با مهارتهاى شگفت انگيزى كه دارند سد راه ديگران نيز مىباشند .\r\nشغل حرفه‌اى خود را چنان وانمود مىكنند كه اشخاص ساده لوح راه معرفت را منحصر در آن ديده و اگر كسى حقيقتاً و با روح جويندگى هم رهسپار كوى واقعيات شود ، او را تخطئه كرده مىگويند : تو راه كج مىروى .\r\nاين انديشه و اين تفلسف هرگز از ترديد و شك بر كنار نخواهد بود و بالعكس هر كس كه در بارهء اصول عاليهء معارف الهى شك و ترديد داشته باشد ، او از روح فلسفى حرفه‌اى برخوردار است و اگر گاه گاهى هم اظهار اعتقاد و جزم نمايد ، بالاخره در نوسانات سخنانش مشاهده خواهد شد كه او فلسفهء حرفه‌اى را مىپرستد .\r\n\r\n( ( 3287 ) ) الحذر اى مؤمنان كآن در شماست\r\nدر شما بس عالم بىمنتهاست\r\n\r\nاى بزرگ كوچك نما اى انسان به جهان درونى هم بنگر تا عوالم زيادى بر تو كشف شود\r\nيكى از متفكرين بسيار بزرگ غربى مىگويد : هر لحظه كه به درون خويش با تفكر مىنگرم قاره هاى كشف نشدهء فراوانى را مىبينم . آن چنان كه جهان هميشه براى من تازه تر از تازه ها را مىآورد . با توجه عميق به درون ، ما مىتوانيم بتازه هاى شگفت انگيزترى تماشا كنيم .\r\nباز در اين مسئله ويكتور هوگو با اين كه در يك قارهء درون ما « وجدان » صحبت مىدارد ، مىگويد :\r\n","description":"","footnote":"","page_name":" 527 ","page_number":530},
  {"content":"\r\n« ما سابقاً در اعماق اين وجدان نگريسته‌ايم ، اكنون موقع آن است كه يك بار ديگر در آن بنگريم ، اين كار را بدون تأثر و بدون ارتعاش انجام نمىدهيم ، از اين نوع سير و سياحت چيزى وحشت آورتر نيست .\r\nچشم روح نمىتواند هيچ جا خيرگى و تيرگى بيش از آن چه در آدمى وجود دارد بيابد ، نمىتواند در چيزى خيره شود كه از وجود آدمى مخوفتر و مشوشتر و لانهايه بوده باشد . تماشاگاهى عظيمتر از دريا هست كه آسمان است ، تماشاگهى عظيمتر از آسمان نيز هست كه درون جان آدمى است .\r\nسرودن منظومه‌اى در بارهء وجدان انسانى هر چند فقط راجع به يك فرد باشد و اگر چه آن فرد از پستترين افراد مردم به شمار رود ، عبارت از گرد آوردن همهء حماسه ها در يك حماسهء عالى و قاطع است .\r\nوجدان مركز اختلاط اوهام و علايق و ابتلاآت ، كورهء احلام و كنام افكارى است كه شخص از آن شرم دارد . اين جولانگاه سفسطه ها است .\r\nاين عرصهء جدال سوداها است . بعضى ساعات در خلال ساعاتى در چهرهء سربى رنگ يك موجود انسانى كه در حال تفكر است نفوذ كنيد و به وراى آن بنگريد ، آن جا سكوت ظاهرى منازعات غولان را چنان كه در « هومر » است زد و خوردهاى اژدهايان و ماران هفت سر و ازدحام اشباح مخوف را چنان كه در « ميلتون » است و پيچ و خمهاى موهوم را چنان كه « دانته » مجسم كرده است خواهيد ديد . چه ظلماتى است اين شيء نامتناهى كه همهء افراد بشر آن را با خود دارند » .\r\nملاحظه مىشود كه اين اقيانوس پر تلاطم را كه ويكتور هوگو از يك گوشه روح به نام وجدان براى ما تعريف كرد و همگان آن را در خود دريافته‌ايم ، داراى چه عظمت توصيف ناشدنى است .\r\nدر صورتى كه اگر درست بنگريم ، ويكتور هوگو از گوشه هاى ديگر روح از قبيل تفكر و اوهام و تداعى معانىها و تجسمات و اراده و اختيار را كه به تنهايى از دنياى هستى به آن بزرگى با عظمتتر است ، سخنى به ميان نياورده است ، به اضافهء اين كه\r\n","description":"","footnote":"","page_name":" 528 ","page_number":531},
  {"content":"\r\n\r\nاگر انسان بتواند با تزكيهء نفس روى ما وراى طبيعى روح خويش را بگشايد ، آن گاه خواهد ديد كه جانهاى بىكرانى در درون او وجود داشته است .\r\nافسوس و دريغا ، كه زندگانى بشر در روى چرخى مىگردد يا روى چرخى مىگردانند كه از اين عوالم جز خيال و خور و خواب و مقام چيزى را نمىبيند .\r\nتفسير ابيات\r\nپيش از آن كه عثمان كاتب وحى باشد ، شخصى متصدى اين منصب بود و وحىهايى را كه به پيامبر عزيز نازل مىشد او مىنوشت .\r\nروزى پرتو وحى كه به پيامبر نازل شده بود دامنهء خود را به درون آن مرد نيز گسترش داد .\r\nاو به اين خيال كه استعداد وحى شدن در او ظاهر گشته است ، خود را شبيه به پيامبر دانسته ، با خويشتن گفت : من با پيامبر چه تفاوتى دارم ؟ هم براى او وحى نازل مىشود و هم براى من .\r\nهنگامى كه اين خيال باطل بدرون او راه يافت از درون پيامبر ضربه‌اى بر روح او فرود آمد كه ديگر هيچ چيزى در درون خويش نيافت ، گويى حتى يك حرف هم ياد نگرفته بود . او ديگر نتوانست پس از آن كاتب وحى شود .\r\nمنصب كتابت وحى با دين مقدس كه در درون او بود با هم او را وداع كردند .\r\nپيامبر فرمود : اى عناد كنندهء بىنوا اگر اين وحى از خود تو بود ، يعنى تو با استعداد الهى شايسته وحى بودى چرا اين حالت از تو رفت ؟ اگر تو به منبع آب حيات خداوندى پيوسته بودى ، اين آب سياه كه در جويبار روح تو در جريان است از چيست ؟ اين مرد سوزش درون خود را از اين بىچارگى احساس مىكرد ولى اين سوزش چه سودى در بر خواهد داشت ، هنگامى كه كار از كار بگذرد و تيغ سر را ببرد ، آيا چاره‌اى غير از مرگ وجود دارد ؟\r\n","description":"","footnote":"","page_name":" 529 ","page_number":532},
  {"content":"\r\nآرى خداوند به خود باليدن را زنجير گرانبارى مىكند و بدون آن كه انسان بتواند آن را ببيند با همان زنجير دست و پاى روح او را مىبندد .\r\nآن چنان كبر و كفر راه او را بست كه حتى نتوانست آهى هم بكشد .\r\nخداوند در بارهء اين اشخاص مىفرمايد : كه زنجيرها را تا چانه آنها بستيم آنان سر بالا و چشم پوشيده در شكنجه قرار گرفتند . خداوند از پيش رو و پشت سر آنان سد غير قابل نفوذى ايجاد كرده و آنان را در پردهء تاريك جهل و نادانى متحير ساخت ، آنان پيش و پس خود را نتوانستند ببينند .\r\nاما گمان مكن كه سدى كه در پيش پاى تو به سبب كبر و كفر ايجاد شده است ، به طورى است كه بتوانى آن را تشخيص بدهى . آن سد شبيه به زمين صحرا است كه انسان نمىتواند آن را بشناسد .\r\nتو براى خويشتن محبوب زيبايى گرفته و دين و دل به او باخته‌اى ، آيا مىدانى كه اين شاهد دروغين نخواهد گذاشت به وصل آن شاهد اصلى برسى ؟ بسا اشخاص تبه كار و كافر كه ابراز تمايل بدين و تقوى دارند ، ولى با غرور و تكبر و تقليد از اين و آن ، يا به حساب آوردن نظريات اين و آن از راه باز مانده و بكفر خود اصرار ورزيدند .\r\nاين بند كبر و نخوت آن چنان نمودار نيست كه انسان براى پاره كردن آن بتواند با وسايل معمولى بكوشد .\r\nچنان كه بند آهنين را مىتوان با تبر از هم بريد ، اما اين همان بند درونى است كه بدون تزكيهء نفس و تدبير و انديشه در خويشتن پاره شدنى نيست .\r\nكيست كه بتواند بند نامحسوس و غيبى را از دست و پاى روح بر دارد ؟ اگر انسانى را زنبور نيش بزند طبيعت او در صدد دفع سم آن بر آمده و ضرر آن نيش را از خود كنار مىكند . اما اگر فرض كنيم كه زخم و جراحت نيش از موجوديت تست ، در اين صورت اندوه تو پايدارتر از آن است كه به خيال بيايد .\r\nدر بارهء اين مطلب سينهء من تلاطمى به خود گرفته ، مىخواهد آن چه كه در درون آن مىگذرد بيرون بريزد ، ولى مىترسم كه اگر در باره اندوه پايدار خود پرستى بيش\r\n","description":"","footnote":"","page_name":" 530 ","page_number":533},
  {"content":"\r\nاز اين سخن بگويم ، نوميدى انسانهاى بىنوا را از پاى در آورد .\r\nاما بياييد و نااميد مباشيد ، شاد و خرم باشيد ، چرا ؟ - زيرا - ما فريادرسى داريم كه فرياد ما را مىشنود . برو به سوى آن بارگاه ، آرى :\r\n\r\nرو به هاى و هوى بزم كوى يار\r\nهاى و هو كن هاى و هو كن هاى و هو\r\n\r\nاز اعماق دل زبان به نيايش گشاى و بگو :\r\n\r\nكاى محب عفو از ما عفو كن\r\nاى طبيب رنج ناسور كهن\r\n\r\nانعكاسى از حكمت الهى آن مرد شقى و ابله را ياوه بين و ياوه گو كرد زيرا - او با آن پرتو وحى به سيه چال خود پرستى سر نگون شد . دير و زود خود بينى آخرين گرد را از موجوديت انسان خود پرست درمىآورد .\r\nاى برادر آگاه باش ، اگر ديدى در درون تو آب زلال حكمت شروع به جريان كرده است ، بدان كه اين جريان از يك منبع پايدارى است كه در درون رهبران الهى جارى است .\r\nآن گاه كه مىبينى در درون خانهء تو روشنايى ايجاد شده است ، گمان مبر كه اين روشنايى از آن تست ، بلكه اين نور از روزنه ديوار همسايه است كه به خانهء تو تابيده است .\r\nآن گاه كه نورى در دل تو درخشيدن گرفت مغرور مباش ، باد در بينى مينداز كه آن يك نور محقر عاريتى بيش نيست ، بكوش تا نور از درون تو سرچشمه بگيرد ، آن گاه خود را نخواهى ديد تا مغرور شوى ، اين مزاياى عاريتى است كه انسانها را از گروه امت واقعى پيامبر ما بر كنار ساخته است .\r\nمن در اين جهان غلام حلقه به گوش آن انسانم كه در هر مقامى كه باشد بداند كه هنوز در راه است و به حق نرسيده است .\r\nمنازلى را كه بايستى مرد الهى در راه معرفت در پشت سر بگذارد زياد است . هنگامى كه سرخى آهن را مىبينى مىدانى كه اين سرخى از ذات خود آهن نبوده و مستند به آتش است ، چنان كه موقعى كه مىبينى نور از روزنهء خانه مىتابد\r\n","description":"","footnote":"","page_name":" 531 ","page_number":534},
  {"content":"\r\nبدون ترديد مىگويى : اين نور از خاك و گل و سنگ نيست ، بلكه مستند بخورشيد فروزان است .\r\nاگر در و ديوار زبان به سخن بگشايند و بگويند : اين نور از خود ما است ، خورشيد هم دهان گشوده به آنها مىخندد و مىگويد : اگر اين نور از خود شما است چرا موقعى كه من غروب مىكنم تيره و تار مىگرديد ؟ همچنان كه اگر سبزه ها به خود ببالند و بگويند : طراوت و شادابى ما از خود ما است تابستان به آنان مىگويد : اگر چنين است ، پس از آن كه من گذشتم و فصل من تمام شد ، يك بار ديگر در خويشتن بنگريد .\r\nاين بدن ناخود آگاه هم با خود براز و نياز پرداخته و به جمال و عظمت خويش مىبالد .\r\nروح كه فر و شكوه خويش را پنهان كرده است مىگويد : اى مزبلهء كثيف كمى صبر كن تا من از تو پرواز كنم ، تو خيلى به خود مىنازى باش تا چند روز ديگر تو را رها كنم ، خواهى ديد آنان كه به تو عشق مىورزند ، همانها تو را كشان كشان به سوى خاك سياه خواهند برد ، آن گاه در گور تاريك ترا هم دم مار و مور و حشرات خواهند كرد . از حدقهء ديده گان نازنين تو مورى سياحتگرانه عبور كرده سر از سوراخ گوش تو بر خواهد آورد . ممكن است از حدقهء چشمان مست و زيباتر از نرگس تو تا سوراخهاى بينىات كه كلئوپاترهء زيبا را به ياد مىآورد ميدان پيكارى براى حشرات ريز اندام باز شود ، آن گاه همان ميدان ظريف جايگاه تنازع در بقاى همان جانوران باشد ، بخواب اى نازنين دسته گل زندگانى ، بگذار برگهاى ظريف و عطر آگين وجودت كه روزى صدها هزار انسان را سر مست مىساخت چند صباحى هم به شكل مدفوعات حشرات در آيد .\r\nپس كو آن سخنان نغز كه از زبان تو بيرون مىآمد ؟ كو آن شعاع لطيف كه به وسيلهء آن مناظر زيبا را تماشا مىكردى ؟ كو آن گونه هاى نازنينت كه در مقابل نوازش برگ گل تأثر شديدى نشان مىداد ؟ و به قول ابو العلاء معرى :\r\n\r\nكم صائن عن قبلة خده\r\nسلطت الارض على خده\r\nو حامل ثقل الثرى جيده\r\nو كان يشكو الثقل من عقده\r\n\r\n","description":"","footnote":"","page_name":" 532 ","page_number":535},
  {"content":"\r\n( « آن در خاك رفتگان » عدهء فراوانى از اشخاص را دارند كه گونهء خود را از بوسه كنار مىگرفتند ، اما اكنون بنگر كه چگونه خاك سياه زمين بر آنها مسلط گشته است ، سنگينى خاك را به گردن خود هموار كرده‌اند ، آن گردنهاى ظريف كه از سنگينى گلو بند شكايت مىكردند ) .\r\nاين اعضاى زيبا با آن فعاليتهاى زيباترش ناشى از تابش پرتو روح بوده است ، چنان كه جوشيدن آب به جهت آتشى است كه با آن در تماس است . آن چنان كه پرتو روح بر بدن مىتابد و آن را شايسته هر گونه زيبايى مىكند ، پرتو روح اولياء الله هم بر روح مىتابد . بنا بر اين اگر جان جان ( روح روح ) پا از جان ( روح ) بكشد به همان وضع گرفتار مىشود كه اگر روح از بدن كنار برود .\r\nاين زمين پهناور ما تمام فعاليتهاى ما را در درون خود ثبت مىكند . من امروز تكبر نخواهم ورزيد و سر به زمين خواهم گذاشت تا روز رستاخيز اين خبر را هم در ميان اخبار خويش بيان كند .\r\nفلسفه باف اين سخنان ما را نمىپذيرد ، زيرا - او در معقولات پست كه به عنوان حرفه آنها را اندوخته است گرفتار است .\r\nآن فلسفه باف كه در انديشه و گمانها غوطه ور است و نمىخواهد با حقايق به طور صريح روبرو شود ، با او بگوييد : در همان حال كه هستى باش ، سرانجام سر به ديوار خواهى زد .\r\nاو نمىتواند فعلًا بفهمد كه چگونه آب و گل و خاك در همين جهان مشغول ذكر خداوندى هستند ، ولى اهل دل و آنان كه نور ديگرى از مقام ملكوتى بر دل آنها تابيده است ، اين نطق و تسبيح را درك مىكنند .\r\n« . . . وَلكِنْ لا تَفْقَهُونَ تَسْبِيحَهُمْ 17 : 44 . . . » ( 1 )  ( اما شما تسبيح آنها را نمىفهميد ) .\r\nآن فلسفه گو كه مىگويد : ستونى چوبين نمىتواند ناله كند ( اشاره به داستان ستون\r\n","description":"","footnote":" ( 1 ) سوره الإسراء ، آيهء 47 . . ","page_name":" 533 ","page_number":536},
  {"content":"\r\nحنانه است كه در گذشته بررسى كرده‌ايم ) از دريافتهاى باطنى پيامبران بيگانه مىباشد او اين پديده فوق العاده را در درون خود چنين تفسير مىكند كه خيالات افراد بشرى است كه براى آنان نظريات مىسازد و گمان مىكنند كه ستون چوبين هم مىتواند در فراق يك انسان به ناله در آيد .\r\nاو نمىداند كه فساد و كفر درونى او است كه توهم انكار را در درونش ايجاد كرده است .\r\nآن فلسفه باف هنگامى كه بدون دليل وجود ديو را منكر مىشود نمىداند كه در اين حال خود ديوى شده است .\r\nتو اگر ديو را نديده‌اى ، آيينه‌اى پيش رويت بگذار و ديو را تماشا كن ، اين كه مىبينى در پيشانى روح تو چنين علامت انكار به وجود آمده است بدان كه علتى داشته و آن علت همان درون تو بوده است .\r\nكسانى كه در بارهء اصول معارف الهى شك و ترديد دارند ، آنان هم مذاق همان فلسفه گويان هستند .\r\nاو اگر گاه گاهى هم ابراز اعتقاد كند آن روحيهء اصطلاح بافى و تفلسف حرفه‌اى او را رسوا خواهد ساخت .\r\nآگاه باشيد اى قافلهء مردان با ايمان ، شما مىتوانيد حقيقت را در خود بيابيد .\r\nشما روحى داريد كه جايگاه عوالم بىنهايت است .\r\nتمام خوبىهاى ملل عالم همه در درون تست ، منتظر آن روز باش كه آن حقيقت درونى بر خود تو فاش شود . آن روزى كه وجود بىايمان مانند برگ سبك به خود خواهد لرزيد .\r\nاگر كمى به خود بيايى خواهى ديد كه : اين خنده هاى سخريه‌اى تو بر شيطان و عفريتها به اين سبب بوده است كه خود را رو در روى خود نديده بودى و گمان مىكردى كه تو مرد شايسته‌اى هستى .\r\nاما در آن هنگام كه روح تو لباس خود را وارونه بپوشد ( به نظر مىرسد كه مقصود\r\n","description":"","footnote":"","page_name":" 534 ","page_number":537},
  {"content":"\r\nجلال الدين به هم خوردن هماهنگى بدن و روح در اين جهان است كه در روز رستاخيز صورت مىگيرد ، يعنى آن چه را كه در اين دنيا روح براى خويش اندوخته بود آشكار سازد ) خواهى شنيد كه چه افغان و صداهاى غم انگيز از متظاهرين بدين بلند خواهد شد .\r\nمادامى كه سنگ محك پنهان باشد هر فلز قلب و طلا نما هم در دكان مىدرخشد ولى آن گاه كه سنگ محك به ميان آيد معلوم مىشود كه طلاى خالص كدام است و قلب كدام .\r\n\r\n( ( 3293 ) ) پرده‌اى ستار از ما وا مگير\r\nباش اندر امتحان ما را مجير\r\n\r\nنمىبينيد كه صدها هزار سال شيطان لعين جزء اولياء الله بود ، هنگامى كه امتحانى پيش آمد و به او دستور داده شد كه به آدم سجده كند ، چگونه رسوا گشت ؟ هرگز در انديشهء آن مباشيد كه با بر گزيدگان خدا پنجه در افكنيد ، زيرا - به سقوط شما خواهد انجاميد .\r\n","description":"","footnote":"","page_name":" 535 ","page_number":538},
  {"content":"\r\n\r\nدعا كردن بلعم باعور كه موسى و قومش را از اين شهر كه حصار داده‌اند بىمراد باز گردان و مستجاب شدن\r\n\r\n( ( 3298 ) ) بلعم باعور را خلق جهان\r\nسغبه شد مانند عيسىّ زمان\r\n( ( 3299 ) ) سجده ناوردند كس را دون او\r\nصحت رنجور بود افسون او\r\n( ( 3300 ) ) پنجه زد با موسى از كبر و كمال\r\nآن چنان شد كه شنيدستى تو حال\r\n( ( 3301 ) ) صد هزار ابليس و بلعم در جهان\r\nهمچنين بوده است پيدا و نهان\r\n( ( 3302 ) ) اين دو را مشهور گردانيد إله\r\nتا كه باشند اين دو بر باقى گواه\r\nره زنان را در بيابان چون كشند\r\nيك دو تن را سوى ده ز ايشان كشند\r\nتا ببينند اهل ده گيرند پند\r\nرؤيت ايشان بودشان همچو بند\r\n( ( 3303 ) ) اين دو دزد آويخت بر دار بلند\r\nور نه اندر شهر بس دزدان بدند\r\n( ( 3304 ) ) اين دو را پرچم به سوى شهر برد\r\nكشتگان قهر را نتوان شمرد\r\n( ( 3305 ) ) نازنينى تو ولى در حد خويش\r\nالله الله پا منه ز اندازه بيش\r\n( ( 3306 ) ) گر زنى بر نازنينتر از خودت\r\nدر تك هفتم زمين زير آردت\r\n( ( 3307 ) ) قصهء عاد و ثمود از بهر چيست ؟\r\nتا بدانى كانبيا را ناز كيست\r\n( ( 3308 ) ) اين نشان خسف و قذف و صاعقه\r\nشد بيان عزّ نفس ناطقه\r\n( ( 3309 ) ) جمله حيوان را پى انسان بكش\r\nجمله انسان را بكش از بهر هش\r\n( ( 3310 ) ) هش چه باشد عقل كل اى هوشمند\r\nعقل جزوى هش بود اما نژند\r\n( ( 3311 ) ) جمله حيوانات وحشى ز آدمى\r\nباشد از حيوان انسى در كمى\r\n( ( 3312 ) ) خون آنها خلق را باشد سبيل\r\nز انكه انسان را نيند ايشان سزا\r\n( ( 3313 ) ) عزت وحشى بدان ساقط شده است\r\nكا مر انسان را مخالف آمده است\r\n( ( 3314 ) ) پس چه عزت باشدت اى نادره\r\nچون شدى تو حمر مستنفره\r\n( ( 3315 ) ) خر نشايد گشت از بهر صلاح\r\nچون بود وحشى شود خونش مباح\r\n\r\n","description":"","footnote":"","page_name":" 536 ","page_number":539},
  {"content":"\r\n\r\n\r\n\r\n( ( 3316 ) ) گر چه خر را دانش زاجر نبود\r\nهيچ معذورش نمىدارد ودود\r\n( ( 3317 ) ) پس چو وحشى شد از آن دم آدمى\r\nكى بود معذور اى يار سمىّ\r\n( ( 3318 ) ) لاجرم كفار را خون شد مباح\r\nهمچو وحشى پيش نُشّاب و رماح\r\n( ( 3319 ) ) خفت و فرزندانشان جمله سبيل\r\nز انكه بىعقلند و مطرود و ذليل\r\n( ( 3320 ) ) باز عقلى كاو رمد از عقل عقل\r\nكرد از عقلى به حيوانات نقل\r\n\r\nآيه\r\n1 - « فَما لَهُمْ عَنِ اَلتَّذْكِرَةِ مُعْرِضِينَ . كَأَنَّهُمْ حُمُرٌ مُسْتَنْفِرَةٌ فَرَّتْ مِنْ قَسْوَرَةٍ . » 74 : 49 - 51 ( 1 )  ( به چه علت آنها از ياد آورى ما اعراض مىكنند ؟ گويى آنان خرهاى وحشى ( احتمال مىرود مقصود گورخر بوده باشد ) هستند كه از شير درنده فرار مىكنند ) .\r\nداستان مختصر بلعم باعور\r\nاين مرد يكى از علما و عباد بنى اسرائيل بوده است و داستان او را در بارهء موسى عليه السلام با اختلاف نقل كرده‌اند ، گروه زيادى گفته‌اند هنگامى كه حضرت موسى به شهرى كه او بود وارد شد ، آتش جاه و مقام پرستى در دل او زبانه كشيد ، لذا يا نفرين يا كار سحر آميزى كرد كه موسى از آن شهر بيرون رفته و با بنى اسرائيل گم شدند . موسى عليه السلام از خدا پرسيد چرا ما گرفتار شديم ؟ خداوند گرفتارى او را به بلعم باعور مستند ساخت . در نتيجه خود بلعم از آن مقام بلند ساقط گشت .\r\nآيهء شريفهء :\r\n« وَاُتْلُ عَلَيْهِمْ نَبَأَ اَلَّذِي آتَيْناه آياتِنا فَانْسَلَخَ مِنْها فَأَتْبَعَه اَلشَّيْطانُ فَكانَ مِنَ اَلْغاوِينَ . » 7 : 175 ( 2 )  ( در بارهء همين شخص است : ( بخوان بر آنها خبر كسى را كه آيات خودمان را به او داده بوديم ، او از آن آيات كناره گيرى كرد ، شيطان او را تحريك كرد و از گمراهان گشت ) .\r\nاين آيه را به كسان ديگر نيز تطبيق كرده‌اند .\r\n","description":"","footnote":" ( 1 ) سوره المدثر ، آيهء 51 تا 52 . .  ( 2 ) سوره الاعراف ، آيهء 175 . . ","page_name":" 537 ","page_number":540},
  {"content":"\r\n\r\n\r\n( ( 3302 ) ) اين دو را مشهور گردانيد إله\r\nتا كه باشند اين دو بر باقى گواه\r\n\r\nتبه كارانى كه در زباله دان تاريخ ساقط شده‌اند فراوانند ، چند تن از آنان كه مشهور شده‌اند براى عبرت گيرى مردم است\r\nتاريخ بشرى پر از تبه كارانى است كه به سيه چال نابودى ساقط شده‌اند ، ولى كتب آسمانى و تواريخ معتبر تنها گروهى از آنان را مانند چنگيز و نرون و آتيلا متذكر شده‌اند .\r\nاين كار شايد دو علت داشته باشد :\r\nيك - اين كه تعداد اين اشخاص آن قدر زياد است كه اگر صدها مجلد در بارهء تاريخ و كردارهاى آنان نوشته شود كافى نخواهد بود .\r\nدو - اين كه كتب آسمانى كلًا به صورت تاريخ نيست ، بلكه تنها نام گروهى از مشاهير آنان در آنها برده شده است كه وسيله عبرت براى ملل و اقوام ديگر بوده باشد و همچنين تواريخ بشرى نمىتواند تمام اين گونه اشخاص را كه با خود و ديگران به مبارزه پرداخته‌اند ، ثبت كند زيرا - چنان كه گفتيم اين قبيل افراد خيلى فراوانند .\r\nولى با اين حال يكى از وظايف تاريخ بشرى اين بوده است كه سر گذشت تبه كاران حيوان صفت را براى آيندگان كاملا ثبت كند ، زيرا - اشخاص در پند گيرى و عبرت پذيرى مختلفاند ، مثلًا بعضى از اشخاص درماندگى مالى را بزرگترين انتقام مىدانند . گروهى ديگر سقوط شخصيت را شديدترين كيفر منظور مىكنند و گروه ديگر شكست خوردن باز ماندگان مجرمين و بزهكاران را بدترين شكنجه مىدانند و . . . . در تاريخ بشرى در بارهء درندگان انسان نما از تمام شكنجه ها كه بعضى از آنها را بيان كرديم نمونه‌اى وجود دارد .\r\n","description":"","footnote":"","page_name":" 538 ","page_number":541},
  {"content":"\r\nوضع روانى مورخين كه اهميت زيادى بر ثبت وقايع تاريخى اشخاص تبه كار نداده‌اند ، بر دو نوع بوده است :\r\nنوع اول - مورخينى بوده‌اند كه مىخواستند تنها حوادث را بنويسند و كارى با نيك و بد آن حوادث نداشتند ، براى آنان قتل و غارتهاى قوم مغول در آسيا و قبايل هون در اروپا با ساختن قصر سنمار كه براى نعمان بن منذر در حيره ساخته شد ، تفاوتى نداشت .\r\nبراى اين دسته از مورخين مانند اكثر افراد كه حوادث تنها براى آنها به عنوان رويدادها جلوه مىكند ، چيز ديگرى از آن حوادث انتزاع نمىشد .\r\nنوع دوم - مورخينى را مىبينيم كه تا حدودى به تحليل و استنتاج حوادث پرداخته‌اند ، ولى متأسفانه كارى با اين حقيقت نداشته‌اند كه منشأ سقوط و بد بختى رجال يا اعتلاى رجال بزرگ را تعيين كرده و براى آيندگان دروس انسانى بياموزند .\r\nاين مطلب صحيح است كه براى اصلاح جوامع بشرى تنها علماى اخلاق و ارباب اديان واقعى كفايت نمىكنند ، بلكه همهء طبقات بايستى به طور هماهنگ به فعاليت بپردازند ، حتى بايستى باستان شناسان هم در اين فعاليت با ساير طبقات شركت بجويند و آنان نبايد بگويند : كار ما تنها اين است كه از روى آثار و كتيبه ها حوادث واقع شده در اين كرهء خاكى را مشخص كنيم .\r\nپس اين اصل كه جلال الدين مىگويد :\r\n\r\n( ( 3302 ) ) اين دو را مشهور گردانيد إله\r\nتا كه باشند اين دو بر باقى گواه\r\n\r\nبسيار اصل شايستهء عمل است .\r\nهمچنين بايستى مورخين ما در موقع ثبت و بررسى وقايع تاريخى ، نتايج كارهاى راد مردان را نيز به طور روشن بيان كرده و اثبات كنند كه فعاليتهاى افراد با شخصيت نسلها همواره دير يا زود نتايج خود را در تاريخ اثبات كرده است .\r\nچنان كه با دقت در اعمال گذشتگان مىتوانيم تبه كاران زيادى را ببينيم كه تاريخ آنها را به خاك فراموشى سپرده است ، همچنين به اين نتيجه خواهيم رسيد كه مردان الهى\r\n","description":"","footnote":"","page_name":" 539 ","page_number":542},
  {"content":"\r\n\r\nو انسانهاى با شخصيت در تاريخ بسيار فراوان بوده‌اند و منحصر ساختن رجال برجستهء جوامع انسانى را به چند نفر انگشت شمار ، ناديده گرفتن خود تاريخ است .\r\nبه عبارت ديگر گوهرهاى گرانبها در اقيانوس تاريخ بشرى فراوان است . اين امواج تاريخ است كه با كشيده شدن بساحل و بر گشتن از ساحل به خود دريا سطح آن را تيره كرده و نگذاشته است كه مردان درخشندهء تاريخ از اعماق اين اقيانوس متلاطم نمودار شوند .\r\nاز اين جا است كه عدهء فراوانى از بد بينان به تاريخ بشرى قربانى بىاطلاعى خويش يا پرده پوشى غرضورزان مىباشند .\r\n\r\n( ( 3315 ) ) خر نشايد گشت از بهر صلاح\r\nچون بود وحشى شود خونش مباح\r\n\r\nهرگز مصلحت را در آن نبينيد كه نادان باشيد\r\nدر اين بيت جلال الدين انگشت روى يكى از حساسترين پديده هاى زندگى انسانها مىگذارد ، اين پديده عبارت است از آن نادانى كه عمداً آغاز مىشود ، در نتيجه انسان را حقيقتاً در سيه چال نادانى ساقط مىكند ، آن مصلحت كه مىگويد خود را به نادانى بزن ، عين فساد نابود كننده است . هيچ مصلحتى وجود ندارد كه واقعاً مصلحت باشد و در عين حال مقدمه و علت فساد گردد .\r\nروشن است كه خود را به نادانى زدن در ابتدا به صورت فريب دادن ديگران جلوه مىكند ، ولى تدريجاً به گول زدن و فريب دادن و ناديده گرفتن خود انسان مىانجامد .\r\n","description":"","footnote":"","page_name":" 540 ","page_number":543},
  {"content":"\r\n\r\n\r\n( ( 3308 ) ) اين نشان خسف و قذف و صاعقه\r\nشد بيان عز نفس ناطقه\r\n\r\nموجودات پست قربانى موجودات عالىتراند\r\nاين كه موجودات پست قربانى موجودات عالى هستند ، تقريباً مورد اتفاق نظر همهء دانشمندان و فلاسفه است . آن چه كه مورد اختلاف است اين است كه اين قربانى شدن چه معنا دارد ؟ مخصوصا اگر موجود پست جاندار بوده باشد ، زيرا - موجود جاندار در اين كشاكش درد و شكنجه مىبيند .\r\nدر اين مسئله اگر محاسبهء الهى مطرح نشود به هيچ وجه جواب قانع كننده‌اى نخواهيم داشت ، يعنى از اين جهت كه اين جاندار در اين قربانى شدن رنج و شكنجه مىبيند با فرياد انسانها در باره اين كه :\r\n\r\nميازار مورى كه دانه كش است\r\nكه جان دارد و جان شيرين خوش است\r\n\r\nيا :\r\n\r\nبه جان زنده دلان « سعديا » كه ملك وجود\r\nنيرزد آن كه دلى را ز خود بيازارى\r\n\r\nهيچ گونه سازگار نبوده و تناقض بسيار صريحى در بر دارد .\r\nاما اگر محاسبهء الهى در كار باشد و براى مردم بوسيلهء پيامبران عظام ثابت شود كه اين قربانى شدن را مالك زندگى و مرگ مىپذيرد - به شرط اين كه در راه تكامل انسانها كمكى باشد ، اين اعتراض به كلى بر طرف خواهد شد .\r\nاين مسئله را در دفتر دوم مثنوى مشروحاً مورد بررسى قرار خواهيم داد .\r\n","description":"","footnote":"","page_name":" 541 ","page_number":544},
  {"content":"\r\n\r\n\r\n( ( 3320 ) ) باز عقلى كاو رمد از عقل عقل\r\nكرد از عقلى به حيوانات نقل\r\n\r\nاگر تعقل به عقل كلى كه وجدان نمايندهء رسمى او است مستند نباشد تعقل معمولى يكى از پديده هاى حيوانى است كه تنها در راه تنازع در بقا فعاليت خواهد كرد\r\nاين كلمهء عقل هم بدون محاسبهء دقيق در بارهء آن ، يكى از مقدسترين كلمات قاموس بشرى گشته و هر جا كه نامى از آن برده مىشود اكثر مردم به پا مىخيزند و به زانو در مقابلش به سجده مىافتند .\r\nما منكر اين تعظيم و ستايش نيستيم ، ولى يك مطلب را خاطر نشان مىسازيم و آن اين است كه يا عقل را كاملًا تعريف كرده ، حدود فعاليت آن را در كارهاى منطقى كه با اصول عالى انسانى هماهنگ است منحصر كرده ، سپس از مردم اين ستايش را مطالبه كنيد ، يا فعاليتهاى انديشه‌اى را از يكديگر تفكيك كرده و آن انديشه ها را كه مفيد به عالم ماده و معناى انسانها است عقل نامگذارى كنيد .\r\nشما خوب مىدانيد كه اين الفاظ چه نقش شگفت انگيزى در زندگانى افراد و جوامع دارد .\r\nبه قول جلال الدين :\r\n\r\nراه هموار است و زيرش دامها\r\nقحطى معنا ميان نامها\r\nلفظها و نامها چون دامهاست\r\nلفظ شيرين ريگ آب عمر ماست\r\n\r\nبياييد اين الفاظ شيرين را كه لباسهاى بسيار زيبايى هستند از تن معانى كثيف بيرون آوريم ، باشد كه انسانها به جاى كعبه به بت ساختگى سجده نكنند .\r\nمگر نه اين است كه با كلمهء « عقل » شاهد هزاران مغالطه ها و سفسطه ها هستيم ؟ خلاصه همهء فعاليتهاى درونى انسان را كه عبارت است از انتخاب هدف و به دست آوردن\r\n","description":"","footnote":"","page_name":" 542 ","page_number":545},
  {"content":"\r\n\r\nوسيله براى آن هدف ، عقل مىناميم .\r\nملاحظه مىشود كه اين يك مفهوم بسيار دامنه دارى است كه كوشش حجاج بن يوسف ثقفى را براى به دست آوردن بهترين وسيله براى ريختن خون هزاران بىگناه نيز شامل مىشود .\r\nاين معنا شامل فعاليتهاى على بن ابى طالب عليه السلام در بارهء تنظيم امور اجتماع و آسايش هر گونه جاندار در قلمرو زمامدارىاش نيز مىگردد و كوشش معاويه را براى از بين بردن روح اسلامى و جانشين ساختن نژاد پرستى و جهان گيرى تيمورى نيز شامل مىشود ، زيرا - هر دو انسان از انديشه در بارهء هدف انتخاب شده و وسايل مناسبى كه در راه وصول به آن هدف هست بهره بردارى كرده‌اند .\r\nبه همين جهت است كه مىگوييم : اگر تعقل انسانى با عقل كل كه وجدان نمايندهء رسمى آن است هماهنگ نشود ، يكى از پديده عالى حيوانى گشته و در راه تنازع در بقا فعاليت خواهد كرد .\r\nتفسير ابيات\r\nدر زمانهاى گذشته ، مردم دوران بلعم باعور چنان به اين شخص شيفته و علاقه مند بودند كه گويى اين مرد عيساى زمان خويش مىباشد . ستايش مردم آن دوران به او منحصر بود ، او هر گونه دردها را دوا مىكرد .\r\nاما چه بايد كرد ؟ او يك انسان بود كه هنوز به كلى از حيوانيت كنار نرفته و هنوز غرور و نخوت ريشه هاى خود را در اعماق قلب او گسترده بود .\r\nبا موسى عليه السلام آن پيامبر بزرگ الهى به مبارزه برخاست و آن مقام عالى خود را از دست داد .\r\nشما گمان مبريد كه رهسپاران سيه چال تاريخ به همين « بلعم باعورها » و ابليس منحصر مىباشند ، زيرا مشهور شدن اين دو نفر و ماندن نام آن دو در خاطرهء تاريخ تنها براى عبرت گيرى است و نمونه و گواه بر آن ، افراد فراوان هستند كه زباله دان\r\n","description":"","footnote":"","page_name":" 543 ","page_number":546},
  {"content":"\r\nتاريخ را پر كرده‌اند .\r\nاين نشان دادن نمونه و گواه ، درست مانند سنتى است كه در بارهء دزدان و راه زنان اجرا مىكنند كه تنها چند نفر از آنها را به سوى شهر مىبرند و به دار مىكشند تا بقيه عبرت بگيرند .\r\nتو اى انسانى كه در راه تكامل و اعتلاى روحى گام برداشته‌اى البته تو انسان نازنينى ، ولى متوجه باش كه از اندازهء خويش پا بيرون مگذارى .\r\nاگر در آن مقام كه بر خود گرفته‌اى به مقام والاترى اهانت كنى ، دير يا زود ساقط خواهى شد .\r\nبرو داستان عاد و ثمود را دوباره بخوان ، خواهى ديد كه آنان به جهت مبارزه با پيامبران به بدترين مزبلهء تاريخ سقوط كرده‌اند ، چرا ؟ براى اين كه پيامبران آن مقام و الا را دارند كه مىتوانند جهانى را در تصرف خود در آورند .\r\nاين آثار فوق العاده كه مىشنوى از قبيل خسف و قذف و صاعقه ، مىدانى براى چه توانسته‌اند دمار از روزگار اقوام فراوانى در آورند ؟ براى اين كه آنان در مقابل ارادهء پيامبران كه به ارادهء ما فوق وابستگى دارد تسليم و مطيع مىباشند .\r\nآنان يك عده پديده هاى طبيعى هستند كه در جويبار دائم الجريان قوانين طبيعت مشغول فعاليتاند ، ولى آن گاه كه پيامبرى با تماس روحى با پشت پردهء هستى بخواهد آنها را از جريان روبنايى خود باز گردانيده و در راه تكامل روحى قربانى كند ، آن پديده ها با جان و دل خواهند پذيرفت .\r\nآرى موجودات پست همواره قربانى موجودات اشرفند . مىبينى كه تو مىتوانى حيوانات را براى ضرورت زندگانى خود بكشى و از آنها بهره بردارى كنى .\r\nآيا اين كشتن مىتواند دليلى غير از اين داشته باشد كه آنها با دستور خداوندى قربانى انسان هستند ؟ آيا خود اين انسانها از آن جهت كه انسان هستند اين شايستگى را پيدا كرده‌اند كه جانداران در راه آنها دست از جان شيرين بشويند ؟ البته نه ، وانگهى خود انسانها\r\n","description":"","footnote":"","page_name":" 544 ","page_number":547},
  {"content":"\r\nنيز به نوبت خود قربانى انسانهاى عالىترى هستند كه نسبت اين افراد معمولى به آنها نسبت حيوانات به انسانها مىباشد .\r\nآن گاه همهء آنها نيز به نوبت خود قربانى آن افراد هستند كه مىتوانند تا بارگاه ربوبى راه پيدا كنند و كالبدهاى بىجان قربانيان تكامل را تقديم آن بارگاه كنند .\r\nاما تو كه نتوانستى از جهان حيوانيت گام فراتر بنهى ، چه توقعى دارى كه موجودات ديگر قربانى تو باشند ؟ اين را هم ضمناً بدان كه از پاى در آوردن يك جاندار مادامى كه عنوان قربانى شدن در راه تكامل انسانى ندارد نه تنها شايسته نيست بلكه مبارزه با مشيت خداوندى است ، زيرا - هيچ گونه جان شيرينى بىهوده نبايستى از دست برود .\r\nمطلب ديگر اين است كه اگر حيوان بىعقل از موجوديت خود پايينتر برود يا نتواند از موجوديت خود استفاده كند اعتراضى به او وارد نيست ، اما اگر انسان با داشتن نيروى تكامل ( عقل و وجدان ) به مراحل حيوانيت سقوط كند ، چه پوزشى مىتواند داشته باشد ؟ اين كه مىبينى در دين اسلام خون كفار مباح شده است . چنين گمان مبر كه با اين كه آنها به انسانيت پايبند بوده‌اند با اين حال خونشان حلال شده است ، بلكه آنها از انسانيت خود را ساقط كرده‌اند ، ديگر آن ارزش انسانى را ندارند و در حقيقت سقوط آنان تا مرگ براى از بين بردن سد راه تكامل مىباشد .\r\nآنان مانند همان وحشىها هستند كه نه تنها وجود خود را بىهوده ساخته‌اند بلكه آنان كسانى هستند كه ديگران را نيز از رهسپار شدن بكوى « الله » جلوگيرى مىكنند .\r\n","description":"","footnote":"","page_name":" 545 ","page_number":548},
  {"content":"\r\n\r\nاعتماد كردن هاروت و ماروت بر عصمت خويش در فتنه اى\r\n\r\n( ( 3321 ) ) همچو هاروت و چو ماروت شهير\r\nاز بطر خوردند زهر آلوده تير\r\n( ( 3322 ) ) اعتمادى بودشان بر قدس خويش\r\nچيست بر شير اعتماد گاوميش ؟\r\n( ( 3323 ) ) گر چه او با شاخ صد چاره كند\r\nشاخ شاخش شير نر پاره كند\r\n( ( 3324 ) ) گر شود پر شاخ همچون خار پشت\r\nشير خواهد گاو را ناچار كشت\r\n( ( 3325 ) ) باد صرصر كاو درختان مىكند\r\nبا گياه پست احسان مىكند\r\n( ( 3326 ) ) بر ضعيفىّ گياه آن باد تند\r\nرحم كرد اى دل تو از قوت ملند\r\n( ( 3327 ) ) تيشه را از انبهى شاخ درخت\r\nكى هراس آيد ببرّد لخت لخت\r\n( ( 3328 ) ) ليك بر برگى نكوبد خويش را\r\nجز كه بر ريشه نكوبد نيش را\r\n( ( 3329 ) ) شعله را ز انبوهى هيزم چه غم ؟\r\nكى رمد قصّاب ز انبوهى غنم ؟\r\n( ( 3330 ) ) پيش معنى چيست صورت بس زبون\r\nچرخ را معنيش مىدارد نگون\r\n( ( 3331 ) ) تو قياس از چرخ دولابى بگير\r\nگردشش از كيست از عقل منير\r\n( ( 3332 ) ) گردش اين قالب همچون سپر\r\nهست از روح مستر اى پسر\r\n( ( 3333 ) ) گردش اين باد از معنىّ اوست\r\nهمچو چرخى كاو اسير آب جوست\r\n( ( 3334 ) ) جزر و مد دخل و خرج اين نفس\r\nاز كه باشد جز ز جان پر هوس\r\n( ( 3335 ) ) گاه جيمش مىكند گه حا و دال ( 1 ) \r\nگاه صلحش مىكند گاهى جدال\r\nگه يمينش مىبرد گاهى يسار\r\nگه گلستان مىكند گاهيش خار\r\n\r\n","description":"","footnote":" ( 1 ) بعضى از مفسرين مثنوى مىنويسند مقصود از جيم و حاء و دال صورت مركب آنها است يعنى جحد كه به معنا يا انكار است . انقروى در شرح خود جلد اول ص 285 مىگويد مقصود از جيم عالم شهادت و جبروت است و مقصود از حاء عالم غيب است و حاء موجد در ( حم ) ( حاء ميم ) بعضى از سوره هاى قرآن كه از اسرار الهى است و دال اشاره به عالم ملك يا جبروت است . اين مطلب را از محى الدين نقل كرده ، سپس به تركيب فوق ( جحد ) نيز متذكر مىشود . . ","page_name":" 546 ","page_number":549},
  {"content":"\r\n\r\n\r\nهمچنين اين آب را يزدان پاك\r\nكرد بر فرعون خون سهمناك\r\n( ( 3336 ) ) همچنين اين باد را يزدان ما\r\nكرده بُد بر عاد همچون اژدها\r\n( ( 3337 ) ) باز هم آن باد را بر مؤمنان\r\nكرده بُد صلح و مراعات و امان\r\n( ( 3338 ) ) گفت المعنى هو اللَّه شيخ دين\r\nبحر معنىهاست رب العالمين\r\n( ( 3339 ) ) جمله اطباق زمين و آسمان\r\nهمچو خاشاكى بر آن بحر روان\r\n( ( 3340 ) ) حملها و رقص خاشاك اندر آب\r\nهم ز آب آمد به وقت اضطراب\r\n( ( 3341 ) ) چون كه ساكن خواهدش كرد از مرا\r\nسوى ساحل افكند خاشاك را\r\n( ( 3342 ) ) چون كشد از ساحلش در موجگاه\r\nآن كند با او كه آتش با گياه\r\n( ( 3343 ) ) اين حديث آخر ندارد باز ران\r\nجانب هاروت و ماروت اى جوان\r\n\r\nآيه\r\n« وَاِتَّبَعُوا ما تَتْلُوا اَلشَّياطِينُ عَلى مُلْكِ سُلَيْمانَ وَما كَفَرَ سُلَيْمانُ وَلكِنَّ اَلشَّياطِينَ كَفَرُوا يُعَلِّمُونَ اَلنَّاسَ اَلسِّحْرَ وَما أُنْزِلَ عَلَى اَلْمَلَكَيْنِ بِبابِلَ هارُوتَ وَمارُوتَ وَما يُعَلِّمانِ مِنْ أَحَدٍ حَتَّى يَقُولا إِنَّما نَحْنُ فِتْنَةٌ فَلا تَكْفُرْ فَيَتَعَلَّمُونَ مِنْهُما ما يُفَرِّقُونَ بِه بَيْنَ اَلْمَرْءِ وَزَوْجِه وَما هُمْ بِضارِّينَ بِه مِنْ أَحَدٍ إِلَّا بِإِذْنِ الله وَيَتَعَلَّمُونَ ما يَضُرُّهُمْ وَلا يَنْفَعُهُمْ وَلَقَدْ عَلِمُوا لَمَنِ اِشْتَراه ما لَه فِي اَلآخِرَةِ مِنْ خَلاقٍ وَلَبِئْسَ ما شَرَوْا بِه أَنْفُسَهُمْ لَوْ كانُوا يَعْلَمُونَ . » 2 : 102 ( 1 ) \r\n( آنان » قوم يهود « از آن چه كه شياطين به ملك سليمان 7 مىخواندند تبعيت كردند ، سليمان كافر نشده بود بلكه شياطين بودند كه كافر شدند . اين شياطين به مردم سحر مىآموختند و به آنها آن چه را كه به دو فرشته » هاروت و ماروت در بابل « در بارهء » تدبير و چاره جويى در مقابل سحر « نازل شده بود كشف مىكردند . اين دو ملك سحر را به كس نمىآموختند ، مگر اين كه مىگفتند ما وسيلهء آزمايش شما هستيم » زيرا سحر را كه ياد مىدهيم تنها براى بر طرف كردن اثر سحر شياطين\r\n","description":"","footnote":" ( 1 ) سوره البقرة ، آيهء 97 . . ","page_name":" 547 ","page_number":550},
  {"content":"\r\n\r\nبه كار ببريد نه براى ضرر رسانيدن به مردم « پس با به كار بردن سحر در آسيب رسانيدن به مردم كافر نشويد . آنان اطاعت نمىكردند ، بلكه آن چه را كه ميان مرد و همسرش جدايى مىانداخت ياد مىگرفتند ، آنان نمىتوانستند به كسى آسيب برسانند مگر با اذن خداوندى ، آنان از سحر چيزهايى را ياد مىگرفتند كه براى آنها داراى ضرر بوده و سودى در بر نداشت . آنان خوب مىدانستند كه كسى كه آن سحرها را پذيرفته و به كار مىبرد در سراى آخرت بهره‌اى ندارد و آن چه را كه براى خود مىاندوختند ذخيرهء بسيار بدى بود اگر مىدانستند ) .\r\nدر بارهء تفسير اين آيه اختلافات زيادى بين مفسرين روى داده است .\r\nداستان هاروت و ماروت\r\nگروهى از مفسرين هاروت و ماروت را جزء فرشتگان معرفى كرده ، مىگويند : اين دو فرشته كوچكترين مخالفت با دستور الهى نداشته‌اند ، آنان سحر را ياد مىدادند نه براى اين كه مردم از سحر سوء استفاده كرده و به ضرر يكديگر قيام كنند ، بلكه در مقابل بر طرف كردن نتايج زيان بخش سحرهايى كه شياطين در دوران سليمان به ملت سليمان ياد داده بودند بر آيند . مردم تبه كار بودند كه از اين تعليمات سوء استفاده كرده و به ضرر يكديگر سحر را به كار مىبستند .\r\nاين گروه از مفسرين با نظر به مجموع معلومات اسلامى در بارهء مقام بلند پيامبران و فرشتگان آيه را به بهترين وجه تفسير كرده‌اند و حاصل آن اين است كه : گروهى از يهود از آن چه كه شياطين به ملك سليمان مىخواندند پيروى كردند . شياطين در ملك سليمان يا با ملت سليمان سحرها مىخواندند و به مردم چنين تلقين مىكردند كه سليمان هم با اين سحرها توانسته است تمام دنيا را مسخر كند و يا مردم تبه كار خود چنين افترايى را به سليمان مىبستند .\r\nخداوند مىفرمايد : اينان دروغ مىگويند ، رسيدن به مقام والاى سليمانى با سحر امكان پذير نبوده است ، زيرا - سليمان مقام پيامبرى دارد و نمىتواند از راه سحر كه كفر وزيدن است به مقام پيامبرى و عالىترين شكوه جهان دارى نائل آيد ، ولى\r\n","description":"","footnote":"","page_name":" 548 ","page_number":551},
  {"content":"\r\nچون شياطين از سحر و به كار بردن آن امتناعى ندارند و كفر ورزيده‌اند .\r\nاين شياطين به مردم سحرهايى ياد مىدادند كه موجب آزار و ضرر بر ديگران مىگشت .\r\nچون خداوند از راه لطف دو فرشته ( هاروت و ماروت ) را براى مردم فرستاد كه در مقابل سحر بازىهاى آنان راه چاره و حل گره ها سحرى نمايند ، شياطين همانها را هم ياد گرفتند و موجب آشوب در ميان مردم شدند .\r\nاين هاروت و ماروت براى تعليم سحرى كه كفر است نيامده بودند ، بلكه آنان به هر كس كه سحر را با راه باز كردن آن تعليم مىكردند ، مىگفتند : آموزش سحر كه براى شما به وسيلهء ما انجام مىگيرد ، در حقيقت وسيلهء يك آزمايش است كه آيا شما اين آموزش را در راه هوسهاى شيطانى خود به كار خواهيد برد يا در همان راه كه هدف ما است ، يعنى در آن راه كه بتوانيد از ضرر سحرهايى كه شياطين به مردم تعليم كرده‌اند در امان باشيد ؟ بنا بر اين آن دو فرشته به اين شرط به آنها سحر را ياد مىدادند كه در سود انسانها به كار برده شود ، ولى مردم تبه كار از اين آموزش سوء استفاده كرده ، در جدايى انداختن ميان زن و شوهر از آن سود بردند ، اما نمىدانستند كه همه چيز تحت ارادهء خداوندى است ، اگر او نخواهد نمىتوانند به هيچ كس آسيبى برسانند .\r\nآنان با تمام جهالت از سحر آن چيزها را ياد مىگرفتند كه به ضرر خود آنها بود نه به سودشان . بعضى ديگر عقيده منداند كه هاروت و ماروت دو فرشته بودند ولى از دستورات خداوندى سرپيچيدند و گنهكار شدند و روى اين فرض آيه را توضيح داده‌اند ، ولى چنان كه گفتيم تفسير فوق با همهء ملاحظات مناسبتر به نظر مىرسد .\r\n","description":"","footnote":"","page_name":" 549 ","page_number":552},
  {"content":"\r\n\r\n\r\n( ( 3330 ) ) پيش معنى چيست صورت بس زبون\r\nچرخ را معنيش مىدارد نگون\r\n\r\nهيچ يك از جلوه هاى مادى هستى در مقابل معناى هستى قدرتى ندارد\r\nاين مسئله در مباحث گذشته گفته شده است كه از نظر جلال الدين عظمت پشت پردهء جهان طبيعت كه ما به عنوان زير بناى جهان طبيعت ياد آور شديم ، به حدى است كه اين روى جهان طبيعت در مقابل آن مانند كفهاى بىارزش و ناتوان در مقابل دريايى بىكران مىباشد .\r\nدر اين مبحث مىخواهيم به اين نكته اشاره كنيم كه اين نظريه غير از روش ايده آليسم است كه مىگويد واقعيتى به جز از مدركات ما وجود ندارد .\r\nبلكه مىگويد : اين حقايق مادى با اين چشمگيرى و عظمتى كه از نمودهاى خود به ما نشان مىدهد ، در مقابل آن جهان غير مادى كه موجوديتش اصيلتر از اين جهان است چيزى نيست .\r\nپس در حقيقت جلال الدين اين جهان موجود بنام طبيعت را منكر نيست ، بلكه عظمت آن جهان را مىخواهد ياد آور شود .\r\nچنان كه در ملاحظهء كالبد جسمانى و روح با اين مقايسه و نسبت گيرى روبه رو مىشويم : اصالت موجوديت روح » اگر چه بگوييم از همين كالبد توليد شده و تكامل يافته است « در مقابل كالبد جسمانى آن چنان اهميت دارد كه تمام موجوديت بدن را تحت الشعاع خود قرار مىدهد .\r\nاين مطلب را در يكى از ابيات ذيل :\r\n\r\n( ( 3339 ) ) جمله اطباق زمين و آسمان\r\nهمچو خاشاكى بر آن بحر روان\r\n\r\nكاملًا تأييد مىكند و روشن مىسازد كه اين جهان به اين عظمت از واقعيت\r\n","description":"","footnote":"","page_name":" 550 ","page_number":553},
  {"content":"\r\n\r\nمنفى نيست ، بلكه در مقابل درياى بىكران معنى مانند خس و خاشاكى است كه در سطح آن دريا در حركت است .\r\n\r\n( ( 3341 ) ) چون كه ساكن خواهدش كرد از مرا\r\nسوى ساحل افكند خاشاك را\r\n\r\nسكون مستلزم معدوم شدن از صفحهء هستى است\r\nاگر چه جلال الدين در ظاهر بيت به اين قدر كفايت كرده است كه اگر آن درياى معنا بخواهد اين موجودات را ساكن كند از سطح خود بكنار مىافكند . اما به نظر مىرسد كه مطلب عالىترى در انديشهء جلال الدين خطور كرده است كه يا الفاظ گنجايش آن را نداشته است يا به جهت دور بودنش از ذهن مردم معمولى ، آن را مطرح نكرده است .\r\nبراى توضيح آن مطلب عالى بسيار مناسب است كه عبارتى را از هومر بزرگترين شاعر يونان باستان متذكر شويم ، او مىگويد :\r\n« اى كاش اين تضاد موجودات از بين مىرفت و در نتيجه تمام عالم ساكن و ابدى مىگشت . » ( 1 )  جاى ترديد نيست اين كه نمودار شدن حقايق جهان ماده يا به جهت دارا بودن نيروى حركت در نهاد خويش مىباشد كه اشياء را مختلف و متضاد گردانيده و آنها را بتكاپو انداخته است و يا به جهت اين كه اشياء داراى تضاد هستند و به حركت در آمده‌اند و به هر حال تضاد حركت و بروز نمودها به طور تلازم با يكديگر موجوديت اين جهان را تثبيت كرده‌اند .\r\nاگر فرض كنيم كه اين جهان ساكن شود ، در نتيجه حركت از بين خواهد رفت\r\n","description":"","footnote":" ( 1 ) ملل و نحل شهرستانى ، چاپ ايران ، ص 187 . . ","page_name":" 551 ","page_number":554},
  {"content":"\r\n\r\nو اگر حركت از بين رفت كوچكترين پديده‌اى در جهان هستى نمودار نخواهد گشت ، زيرا - بسبب منفى گشتن حركت يا تضاد جهان منفى خواهد گشت و يا بدون تفاعل و تكاپو خواهد ماند كه در اين صورت هم هيچ نمودى را نمىتواند بروز بدهد .\r\nممكن است مقصود جلال الدين اين معناى مهم فلسفى بوده است كه گفتيم .\r\nتفسير ابيات\r\nمانند آن هاروت و ماروت كه از تبه كارى بدترين نتيجه را چشيدند . آنان به قدس و مقام بلند خود مغرور شده بودند .\r\nاعتماد اينان به خويشتن مانند اعتماد گاوميش به خود در مقابل شير بود ، اين گاوميش هر چه كه به شاخ خويش تكيه كند ، باز در زير پنجهء شير نر وسيلهء دفاعى نخواهد داشت .\r\nاين گاوميش اگر مانند خار پشت تمام بدنش هم شاخ داشته باشد بالاخره شير او را خواهد كشت .\r\nاين كشمكش ميان شير و گاوميش از آن جهت است كه گاوميش مىخواهد در مقابل شير عرض اندام كند .\r\nبه همين سبب است كه بادهاى توفانى قوىترين درختان را از جا مىكند ، ولى با گياهانى كه سر به زمين نهاده‌اند كارى ندارد . آن باد تند بر ناتوانى گياه ترحم مىكند . تو اى دل به نيروى خويشتن مغرور مباش .\r\nتيشه توانايى بريدن دارد هر چند كه شاخهاى درخت انبوه و متراكم باشد ، ولى هرگز تيشه به يك برگى خود را نمىكوبد و آن را نمىبرد ، بلكه تيشه اگر بكوبد ريشه را زده و از بين خواهد برد .\r\nهمچنين شعلهء آتش از انبوهى هيزم چه باكى دارد ؟ چنان كه قصاب از شمارهء زياد گوسفندان پروايى ندارد .\r\nاز اين مثالها مىرويم سوى مهمترين اصلى كه بايستى آن را دائماً منظور كنيم\r\n","description":"","footnote":"","page_name":" 552 ","page_number":555},
  {"content":"\r\nاين اصل مىگويد : صورتها در مقابل عالم معنا بس ناچيز است .\r\nيك عامل از ما وراى صورت مىتواند چرخ به اين عظمت را سر نگون نمايد . تو قياس اين اصل را از اين حقيقت بگير كه گردانندهء اين گنبد مينا رنگ آن عقل كلى است . « باز جلال الدين در اين مورد در بارهء اطاعت عقل كلى در زير بناى جهان هستى مطلبى مىگويد كه شبيه بروش فلسفى ژرژ ويلهلم فردريك هگل مىباشد و اين مطلب را جلال الدين چند بار در اين كتاب ياد آور شده است و ما در گذشته در جلد اول تا حدودى ميان دو روش مقايسه‌اى كرده‌ايم ، ولى در بعضى از موارد در روش جلال الدين عقل كل جنبهء متافيزيكى خالص به خود مىگيرد ، در صورتى كه هگل با روش ايده آليستى خالص در همين جهان هستى عقل كلى را مطرح مىكند » .\r\nلذا جلال الدين گاهى از آن عقل كلى به روح تعبير مىكند ، چنان كه در بيت ذيل مشاهده مىشود :\r\n\r\n( ( 3332 ) ) گردش اين قالب همچون سپر\r\nهست از روح مستر اى پسر\r\n\r\nاين حركات و نمودهاى طبيعت از معناى آن روح است ، چنان كه گردش آسياب از آب جو مىباشد .\r\nاگر درست دقت كنيم خواهيم ديد كه نوسانات و جزر و مدهاى نفس طبيعى ما كه هر دم فرو مىرود و بيرون مىآيد از جان پر تمايلات ما است .\r\nآرى آن جان انسانى است كه گاهى ما را به جحد و انكار وا مىدارد و گاهى به صلح و گاهى بجنگ و پيكار ، گاهى براست مىبرد و گاهى به چپ مىكشاند ، گاهى مانند يك گلستان خرم و سر سبز و شاداب مىنمايد ، گاه ديگر مانند خارستان وحشتناك است . » بدان جهت كه تمام حركات و سكنات جهان طبيعت با تمام قوانينش در دست روح يا عقل كلى است « خداوند همين آب را بر فرعون درياى خون مىكند و باد را بر قوم عاد مانند اژدهايى مخوف طغيانگر مىسازد . همان باد را كه بر قوم عاد نابود كننده نموده بود به مؤمنين و اهل الله وسيلهء حفظ و امان ساخته است . اين معنا چيست ؟\r\n","description":"","footnote":"","page_name":" 553 ","page_number":556},
  {"content":"\r\nرهبر دين گفته است كه معنى خود خداوند است ، آرى درياى معناها خداوند رب العالمين مىباشد .\r\nالبته مقصود از اين جمله نبايستى اشتباه شود كه جلال الدين تمام ما وراى طبيعت را خدا مىداند ، زيرا - چنان كه ذكرش در مباحث سابق گذشته است ، جلال الدين ما وراى طبيعت را مورد تابش مستقيم اشعهء خداوندى معرفى كرده است نه خود خداوند و اين تعبير را كه در بيت فوق مىكند ، كنايه از شدت تقرب آن جهان مخصوصاً معنا به خداوند رب العالمين است .\r\n\r\n( ( 3339 ) ) جمله اطباق زمين و آسمان\r\nهمچو خاشاكى بر آن بحر روان\r\n( ( 3340 ) ) جمله ها و رقص خاشاك اندر آب\r\nهم ز آب آمد به وقت اضطراب\r\n( ( 3341 ) ) چون كه ساكن خواهدش كرد از مرا\r\nسوى ساحل افكند خاشاك را\r\n\r\nاين مطلب روشن مىشود كه جلال الدين معنى يا در آن دريا را كه در ابيات مطرح كرده است عين خدا نمىداند ، زيرا - براى آن دريا حركت اثبات كرده است كه مىگويد : تمام زمين و آسمانها مانند خاشاك آن دريا در حركتند .\r\nدر بيت دوم اين مطلب را با كمال صراحت مىگويد كه به جهت اضطراب و حركت آب دريا است كه آن خاشاك بجست و خيز مىافتند ، جاى هيچ ترديد نيست كه مفهوم اضطراب و حركت در بارهء خدا به هيچ وجه شايستگى ندارد .\r\nآن دريا اگر بخواهد اين موجودات متحرك را ساكن كند آنها را به ساحل مىافكند و اگر بخواهد از ساحل به عرصهء امواج بكشاند ، با آنها چنان كند كه آتش شعله زا با گياهان ، يعنى موجوديت آنها در مقابل آن دريا همان اندازه استقامت دارد كه گياهان در مقابل آتش .\r\nاين گفتگو پايان ندارد باز مىگرديم بداستان هاروت و ماروت .\r\n","description":"","footnote":"","page_name":" 554 ","page_number":557},
  {"content":"\r\n\r\nبقيه قصهء هاروت و ماروت و نكال و عقوبت ايشان\r\n\r\n( ( 3344 ) ) چون گناه و فسق خلقان جهان\r\nمىشدى روشن به ايشان آن زمان\r\n( ( 3345 ) ) دست خائيدن گرفتندى ز خشم\r\nليك عيب خود نديدندى به چشم\r\n( ( 3346 ) ) خويش در آئينه ديد آن زشت مرد\r\nرو بگردانيد و از آن خشم كرد\r\n( ( 3347 ) ) خويش بين چون از كسى جرمى بديد\r\nآتشى در وى ز دوزخ شد پديد\r\n( ( 3348 ) ) حميت دين خواند او آن كبر را\r\nننگرد در خويش نفس گبر را\r\n( ( 3349 ) ) حميت دين را نشانى ديگر است\r\nكه از آن آتش جهانى اخضر است\r\n( ( 3350 ) ) گفت حقشان گر شما روشنگريد\r\nدر سيه كاران مغفل منگريد\r\n( ( 3351 ) ) شكر گوييد اى سپاه چاكران\r\nرسته‌ايد از شهوت و از چاك ران\r\n( ( 3352 ) ) گر از آن معنى نهم من بر شما\r\nمر شما را پيش نپذيرد سما\r\n( ( 3353 ) ) عصمتى گر مر شما را در تن است\r\nآن ز عكس عصمت و حفظ من است\r\n( ( 3354 ) ) آن ز من بينيد نز خود هين و هين\r\nتا نچربد بر شما ديو لعين\r\n( ( 3356 ) ) خويش را هم لحن مرغان خدا\r\nمىشمرد آن بد ضميرى چون صدا\r\n( ( 3357 ) ) لحن مرغان را اگر واصف شوى\r\nبر ضمير مرغ كى واقف شوى ؟\r\n( ( 3358 ) ) گر بياموزى صفير بلبلى\r\nتو چه دانى كاو چه گويد با گلى ؟\r\n( ( 3359 ) ) ور بدانى از قياس و از گمان\r\nباشد آن بر عكس آن اى ناتوان\r\nباشد آن تصوير تو در امتحان\r\nچون ز لب جنبان گمانهاى گران\r\n\r\n","description":"","footnote":"","page_name":" 555 ","page_number":558},
  {"content":"\r\n\r\n\r\nحميت دين را نشانى ديگر است\r\nكه از آن آتش جهانى اخضر است\r\n\r\nغيرت دينى اگر چه در ظاهر آتش مىنمايد ، ولى در باطن سر سبز كنندهء جهان است\r\nاين مسئله امروزها مورد اهميت زيادى است كه آيا بايسيت كسى كه تابع يك مذهب است ، در راه ترويج و جلوگيرى از اهانت بر آن كوشش كند و ابراز عواطف نمايد يا نه ؟ گروهى اين مسئله را خيلى سطحى نگريسته مىگويند : نبايستى در دين تعصب داشت .\r\nگروه ديگرى با كلماتى از قبيل جمود و خشكى و نداشتن روشنايى فكرى تعبير مىكنند .\r\nدستهء ديگرى مىگويند : داشتن يك ايده آل مستلزم دفاع از آن و اشاعه دادن آن است .\r\nما بايستى در اين مسئله با تعمق بيشترى بنگريم و نبايستى مسئلهء به اين اهميت را مانند يك پديدهء ساده تلقى كنيم . مجبوريم در بررسى اين مسئله دو قلمرو فرد و اجتماع را مطرح بسازيم .\r\nاگر براى يك فرد اصولى به عنوان ايده هاى لازم اثبات شد و او يقين پيدا كرد كه بايستى در زندگى مطابق آن ايده ها رفتار كند ، بدون ترديد دفاع از آن ايده ها براى آن فرد يك مسئلهء طبيعى و ضرورى خواهد بود ، زيرا - هنگامى كه اصلى براى انسان به عنوان ايده نمودار شد ، از هر نوع كه باشد در اعماق جان آن انسان نفوذ مىنمايد . او شخصيت خويش را با همان ايده تفسير مىكند .\r\n","description":"","footnote":"","page_name":" 556 ","page_number":559},
  {"content":"\r\nبنا بر اين دفاع از ايده و تثبيت و اشاعهء آن مانند دفاع از شخصيت و تثبيت آن ، يك نمود بسيار طبيعى مىباشد و يكى از مسائل خنده آور اين است كه اگر شما به جاى كلمه دين » ايده آل « بگذاريد و سپس بگوييد : شخصيت يك انسان در آن است كه در راه دفاع از ايده يا ايده آل تا پاى مرگ مقاومت كند ، اين مطلب خيلى جالب و شما جزء روشنفكران محسوب خواهيد شد ، اما اگر در همان جمله به جاى ايده يا ايده آل كلمهء دين را به كار ببريد ، حتماً شما فردى عقب مانده و متعصب خواهيد بود و هرگز بذهن بعضى از افراد خطور نمىكند كه ما نه با بعضى از كلمات دشمنى داريم و نه به بعضى از آنها عشق مىورزيم .\r\nبياييد حقيقت را بنگريم ، آيا در اين جمله برتراند راسل كه مىگويد : « من تنها برچسبى كه به پيشانى خود زده‌ام آتميسم منطقى است « هيچ انديشيده‌ايد كه براى 4 = 2 × 2 ما احتياج به » ايسم « نداريم ؟ اگر گروهى از مسائل خالص جنبهء علمى داشته باشد ، تعبير مارك و برچسب مفهومى نخواهد داشت ، 4 = 2 × 2 برچسب پيشانى هر انسان عاقل است اگر چه سواد خواندن و نوشتن هم نداشته باشد .\r\nبه طور كلى هر كجا كه با كلماتى از قبيل » ايده « » مكتب « » ايست « » ايسم « در غير علم روبرو شديد بايد بدانيد كه مسئله از قلمرو علم خالص بيرون بوده ، مقدارى از روشنايى مخلوط با تاريكى شده ، ذوق شخصى يا مكتبى آن تاريكى را روشن فرض كرده است . اما در قلمرو اجتماعى صورت مسئله با قلمرو فردى تفاوت مىكند . براى توضيح اين مطلب بايستى اجتماع را در بارهء يك ايده كه براى يك يا چند نفر پذيرفته شده است به سه قسمت مهم تقسيم كنيم :\r\n1 - اجتماع موافق ايده .\r\n2 - اجتماع مخالف ايده .\r\nاجتماع بىطرف در بارهء ايده .\r\n","description":"","footnote":"","page_name":" 557 ","page_number":560},
  {"content":"\r\nگفتيم كه اصل اولى در بارهء يك ايده كه براى فردى تثبيت شده است ، دفاع و مقاومت در مقابل عوامل مخالف آن است .\r\nاين اصل مانند يك قانون طبيعى مىباشد . اگر ايدهء مفروض با روش يك اجتماع موافق است ، به اين معنى كه تمام افراد اجتماع به همان ايده عقيده مند بوده ، از جهات قانونى اجتماعى و سياسى نيز رسميت دارد ، در اين صورت جاى هيچ ترديد نيست كه تثبيت ايدهء مفروض و دفاع از آن هيچ محذور منطقى نخواهد داشت . يعنى با نظر به لزوم آسايش فكرى افراد اجتماع و احترام به آن اشكالى وجود ندارد .\r\nدر اجتماعى كه با عقيدهء مفروض مخالف است ، شخص مىتواند از آزادى بيان تا آن جا كه به زندگانى تثبيت شدهء يك اجتماع خللى وارد نسازد بهره بردارى كند و در بارهء آزادى بيان در مباحث گذشته تا حدودى بررسى كرده‌ايم و در آن مباحث بيك نتيجهء دادگرانه و قطعى كه رسيديم اين بود كه هر گونه اظهار عقيدهء مخالف آزاد است ، تنها به يك شرط بسيار ساده و امكان پذير ، و آن شرط اين است كه ابراز عقايد مخالف يا براى هوى و هوس و شهرت طلبى و مقام دوستى است و يا براى بيان واقعيات ، به هر تقدير بايستى اين عقايد مخالف در ميان افرادى مطرح شود كه متخصص علوم مربوط به آن عقايد مىباشند ، ممكن است سالها اين عقايد در بوته آزمايشات فكرى ولى پس از ثبوت واقعيت آنها نه تنها ممكن است بلكه لازم است كه آن عقايد به تمام جامعه و بلكه به تمام جوامع ابراز شود ، اگر چه اصلهاى تثبيت شدهء قبلى را دگرگون خواهد كرد و اگر واقعيت آن عقايد تثبيت نشده است ، به جهت جلوگيرى از اضطراب افكار جامعه به وسيلهء مطالب پا در هوا و ثابت نشده يا آن عقايد را منتشر نسازند ، يا اگر بخواهند منتشر كنند بايستى با مقدمات و بياناتى باشد كه در افكار افراد اضطراب بىنتيجه ايجاد نكند .\r\nاما در اجتماعات بىطرف مسئله آسانتر از اجتماع مخالف است ، زيرا - اجتماع خود بىطرفى خويش را تثبيت كرده است و نمىتواند مزاحمتى با فرد مخالف داشته باشد .\r\nبا اين حال بيان عقيده و دفاع از آن در حدود منطقى نبايستى در هيچ يك\r\n","description":"","footnote":"","page_name":" 558 ","page_number":561},
  {"content":"\r\n\r\nاز جوامع ممنوع بوده باشد ، مخصوصاً آن عقايد كه مربوط به پيش رفتهاى زندگانى مادى و معنوى انسانهاست . اين مطلب از بيانات جان استوارت ميل در بارهء آزادى بيان ثابت مىشود .\r\nولى با تمام اين مطالب كه گفته مىشود ، تزاحم و تصادم در بيان عقايد و دفاع از آنها امرى است كه همواره قابل اجتناب نيست و اين مشكلى است كه در حل و رفع آن به طور قانع كننده فكر نكرده‌اند ، در صورتى كه فوق العاده اهميت دارد . در دين مقدس اسلام بيان عقيده و دفاع از آن مادامى كه در توانايى انسان است جايز بوده ، بلكه مورد دستور قرار گرفته است ، زيرا - هر فرد از انسانها در جامعهء اسلامى به منزلهء معلم و مربى است كه بايستى در پيش برد افراد ديگر سهمى داشته باشد .\r\nاما عقايد مخالف و ابراز آنها در جامعهء اسلامى مادامى كه از حدود منطقى تجاوز نكرده است كاملًا مباح شمرده مىشود و وجود صدها احتجاج و مباحث و مناقشات ميان پيشوايان دين و ديگران كاشف از اين است كه ابراز عقايد مخالف و دفاع از آنها كاملا جايز شمرده شده است .\r\n\r\n( ( 3353 ) ) عصمتى گر مر شما را در تن است\r\nآن ز عكس عصمت و حفظ من است\r\n\r\nعصمت پيامبران غير از عصمت فرشتگان است\r\nمعناى عصمت اين است كه يك موجود داراى آن نيروى روانى باشد كه به هيچ گناهى مرتكب نشود .\r\nاين نيرو در فرشتگان به كلى غير اختيارى بوده و چيزى است كه خداوند متعال بر آنها عنايت كرده است ، به همين جهت است كه براى آنان تكاملى كه براى ما امكان دارد مطرح نيست ، زيرا - بنا به مدارك فراوان فرشتگان آن اختيار را ندارند كه انسانها از آن بهره مند مىباشند .\r\n","description":"","footnote":"","page_name":" 559 ","page_number":562},
  {"content":"\r\n\r\nاگر چه ممكن است شكل ديگرى از تكامل براى آنها وجود داشته باشد كه به مسئلهء اختيار » به مفهوم بشرى آن « مربوط نباشد .\r\nاما عصمت انبياء و پيشوايان معصومين اسلام اگر چه ناشى از يك نيروى روانى تكوينى است كه به آنها موهبت شده است ، ولى آن نيرو مانند يك سرمايهء كلان مىباشد كه بهره بردارى و به كار انداختن آن بستگى به اختيار آنان دارد .\r\nيعنى على بن ابى طالب عليه السلام معصوم است و داراى آن نيروى غير اختيارى است ولى به كار بستن آن نيرو در اين زندگانى به عهده و اختيار خودش بوده است .\r\nچنان كه در يكى از دعاهاى معتبر چنين است كه : چون خداوند مىدانست آنها به اختيار خود در اين زندگانى دست به كثافتهاى دنيا و امور باطل آلوده نخواهند كرد » و اين شرط را هم در پشت پرده اين جهان هستى با آنها در ميان گذارده بود « لذا آنها را معصوم گردانيد .\r\nپس عصمت فرشتگان و عصمت پيامبران كه از فرزندان آدم هستند و داراى غرايز و تمايلات مىباشند ، از يك سنخ نبوده و عصمت انبياء با عظمتتر از عصمت فرشتگان مىباشد .\r\n\r\n( ( 3358 ) ) گر بياموزى صفير بلبلى\r\nتو چه دانى كاو چه گويد با گلى ؟\r\n\r\nتقليد از عظمت غير از داشتن عظمت است\r\nهر مزيتى كه افراد انسانى يا ساير موجودات براى خود دارند و با آن مزيت واقعى با حقايق و پديده ها روبه رو مىشوند غير از مزيت ساختگى و تقليدى از مزاياى اصيل است كه براى گروهى دست داده است ، فرد زيبا شناس كه به يك تابلوى بسيار عالى مىنگرد و با تشخيص نكات عالى آن تابلو لذت فوق العاده‌اى مىچشد ، در ظاهر با همان دو چشم مىنگرد كه يك آدم غير مطلع هم مىنگرد .\r\n","description":"","footnote":"","page_name":" 560 ","page_number":563},
  {"content":"\r\nبا همان زبان نقاش تابلو را تمجيد و تحسين مىكند كه آدم غير مطلع . ولى آدم بىاطلاع غير از صورت و رنگها و خطوط چيز ديگرى را نمىبيند ، او نمىداند كه مفاد تابلو به كدامين شئون بشرى اشاره مىكند و نقاش چه هدفى از آن داشته است . در تابلوى لبخند ژوكوند او تنها حالت خندهء آن را مىبيند ، ولى نمىداند كه اين خنده طبيعت را چگونه منعكس مىكند .\r\nخلاصه مسئله اين نيست كه يك فرد نمىتواند به طور كامل تقليد مزيت يك فرد ديگر را انجام بدهد ، زيرا - ممكن است فردى آن چنان ماهر باشد كه بتواند در موجوديت خود يك نسخهء مطابق اصل پديد بياورد ، ولى تفاوت ميان منعكس ساختن عاريتى يك مزيت با داشتن واقعى آن همان مقدار است كه انسان مقلد با خود آن زنبور . فرض كنيم انسان صداى زنبورى داشته باشد ، همه گياهان و گلهايى را كه زنبور عسل از آن بهره بردارى مىكند بشناسد و آنها را بخورد و يا عصارهء آنها را بگيرد و بياورد و در ميان كند و بريزد ، او خود زنبورى كه عسل را مىسازد نخواهد گشت .\r\nولى اين مشكل تنها در حدود فردى منحصر نيست يعنى اگر ضررهايى دارد تنها ضرر آن مسئلهء عقب افتادگى يك فرد نيست بلكه هنگامى كه ريشهء اين حس تقليد را كاوش مىكنيم مىبينيم كه اين حس از دو ريشه سر مىزند :\r\nاول - ريشهء مزيت طلبى دائم كه در انسانها وجود دارد .\r\nدوم - پديدهء انعطاف پذيرى است كه انسان را به بيمارى چند شخصيتى مبتلا مىكند .\r\nشگفت آور اين است كه اين هر دو واحد از وسايل ترقى و تكامل بشرى است ، ولى هنگامى كه تركيب ناخود آگاه پيدا مىكنند ، در صورت تقليد جلوه كرده ، حس ابتكار و اعتماد به خود را از بين مىبرند .\r\nمزيت طلبى اگر به معناى بيرون رفتن از وضع موجود و گام گذاشتن در قلمرو عالىتر از موجوديت معمولى بوده باشد يك نيروى فعال بسيار مفيدى است و اگر انسانها از آغاز تاريخ به همان موجوديت فعلى خود قناعت مىورزيدند ، حتى يك گام هم\r\n","description":"","footnote":"","page_name":" 561 ","page_number":564},
  {"content":"\r\n\r\nنمىتوانستند در راه پيش رفت قدم بردارند .\r\nهمچنين مسئلهء انعطاف اگر در افراد انسانى وجود نداشت ، مسئلهء تعليم و تربيت براى مبارزه با عوامل طبيعت و انسانى كه همواره خطرى در راه زندگانى است نامفهوم و پوچ مىگشت .\r\nاما هنگامى كه مزيت طلبى به شكل پيروزى به ديگران و به دست آوردن وسيله براى تقويت « خود طبيعى » بوده باشد اگر چه جنبهء مثبت دارد ، ولى همين جنبهء مثبت را افعىهاى گزنده هم دارا مىباشند و هيچ منطقى نمىگويد : بگذاريد افعى كار مثبت خود را در جان شما انجام بدهد .\r\nآن گاه كه اين مزيت طلبى جنبه انفعالى به خود مىگيرد در شكل تقليد مزاياى ديگران بروز مىكند .\r\nاين تركيب » مزيت طلبى انفعالى « هم موجوديت خود انسان را به خطر مىاندازد » زيرا - حس ابتكار و استقلال روانى و شخصيت آن را از بين مىبرد « و هم اجتماع را در بارهء آن شخص تا مدتى به اشتباه مىاندازد ، زيرا - تشخيص اصيل از تقليد به آن آسانى نيست كه تنها ديدن كافى باشد .\r\nاين اصل با بيانات فوق در هر يك از جوامع هم جريان دارد ، بدين معنى كه بهترين جامعه آن است كه با هماهنگى نيروى پيش رفت و انعطاف بتواند در راه تكامل گام بر دارد و چنان كه » مزيت طلبى انفعالى « به حال فرد مضر است ، همچنين به حال جامعه نيز مضر مىباشد .\r\nتفسير ابيات\r\nهنگامى كه گناهان و فسق و فجور مردم به هاروت و ماروت آشكار مىشد آنان به حالت كينه و خشم در آمده عيوب خويش را نمىديدند .\r\nيك مرد زشت صورت خود را در آيينه ديد در حالى كه خشم و غضب سرتاسر وجود او را گرفته بود آيينه را بر زمين زد ، او نمىدانست كه :\r\nآينه گر عيب تو بنمود راست خود شكن آيينه شكستن خطاست\r\n","description":"","footnote":"","page_name":" 562 ","page_number":565},
  {"content":"\r\nآدم خود بين هنگامى كه از كسى جرمى مىبيند مانند آتش دوزخ زبانه مىكشد و اين آتش سوزان را طرفدار و حمايت از دين نام مىگذارد .\r\nاو بر نمىگردد و به نفس خود تماشا نمىكند كه ببيند چه موجود تباهى در درون خويش دارد .\r\nحمايت از دين اگر آتشى هم دارد ، آتشى است كه دنيايى را سبز و خرم مىكند ، زيرا - همه را به سوى خدا دعوت مىكند و در نتيجه زندگانى انسانها صورت منطقى به خود مىگيرد .\r\nحق تعالى به هاروت و ماروت گفت اگر شما براى خود روشن و به ديگران روشنگريد به صورت تبه كاران با غفلت منگريد ، بلكه تباهى آنان براى شما درس عبرتى بياموزد كه چگونه از شهوت فدا گشتن در راه آلت رجوليت و انوثيت نجات پيدا كرده‌ايد .\r\nاگر همان تباهى را شما هم دارا بوديد ، آسمان ملكوتى شما را نمىپذيرفت .\r\nاگر امروز احساس مىكنيد كه از نيروى عصمت برخورداريد ، بدانيد كه آن نيرو را من به شما داده‌ام . اگر مىخواهيد شيطان پليد بر شما پيروز نشود ، بدانيد كه اين عنايت از من بوده است كه شما در مقام فرشتگى داراى مزيتى هستيد ، نه اين كه اين مزيت را خود با توانايى خويشتن به دست آورده‌ايد .\r\nمگر نديديد كه آن كاتب وحى با آن خيال نابه جا كه گمان كرده بود خود شايسته وحى شده است ، به چه حالت روانى گرفتار شد كه نمىدانست چه چاره‌اى بينديشد .\r\nآن بىنوا خود را مانند پرندگان ملكوت الهى فرض كرده با صفيرى اداى نغمه پيامبرانهء آنها را در آورد .\r\nفرض كنيم كه تو توانستى دقيقاً مانند مرغان ترانه بخوانى ، آيا از درون آن مرغان هم مىتوانى اطلاعى داشته باشى كه در درون آنها چه مىگذرد ؟ آيا تو مىتوانى بدانى كه مرغ در هنگام نغمه سرايى در روى بوتهء گل چه مىگويد و چه راز و نيازى با او دارد ؟\r\n","description":"","footnote":"","page_name":" 563 ","page_number":566},
  {"content":"\r\nهر چه كه در قلمرو معلومات خود در بارهء راز و نياز بلبل با گل مقايسه ها كنى و انديشه ها بسازى ، خواهى ديد كه آن چه كه در واقعيت بوده عكس همانها بوده است كه تو پنداشته‌اى ، همان تصويرهايى را كه ترانهء مرغ با گل در ذهن تو ايجاد مىكند مانند حركات لبان يك فرد موجب امتحان تو مىباشد ، تا روشن شود كه تو در درون خويش براى فهم حقايق چه اندوخته‌اى و واقعيات را با كدامين عينك مطالعه مىكنى ؟\r\n","description":"","footnote":"","page_name":" 564 ","page_number":567},
  {"content":"\r\n\r\nبه عيادت رفتن كر به خانهء همسايهء بيمار و رنجيدن بيمار\r\n\r\n( ( 3360 ) ) آن كرى را گفت افزون مايه اى\r\nكه تو را رنجور شد همسايه اى\r\n( ( 3361 ) ) گفت با خود كر كه با گوش گران\r\nمن چه دريابم ز گفت آن جوان ؟\r\n( ( 3362 ) ) خاصه رنجور و ضعيف آواز شد\r\nليك بايد رفت آن جا نيست بد\r\n( ( 3363 ) ) چون ببينم كآن لبش جنبان شود\r\nمن قياسى گيرم آن را از خرد\r\n( ( 3364 ) ) چون بگويم چونى اى محنت كشم ؟\r\nاو بخواهد گفت نيكم يا خوشم\r\n( ( 3365 ) ) من بگويم شكر ، چه خوردى ابا ؟\r\nاو بگويد شربتى يا ماش با\r\n( ( 3366 ) ) من بگويم صح نوشتت كيست آن\r\nاز طبيبان پيش تو ؟ گويد فلان\r\n( ( 3367 ) ) من بگويم بس مبارك پاست او\r\nچون كه او آيد شود كارت نكو\r\n( ( 3368 ) ) پاى او را آزمودستيم ما\r\nهر كجا شد مىشود حاجت روا\r\n( ( 3369 ) ) اين جوابات قياسى راست كرد\r\nعكس آن واقع شد اى آزاد مرد\r\nگوئيا رنجور را خاطر ز كر\r\nاندكى رنجيده بود اى پر هنر\r\nكر در آمد پيش رنجور و نشست\r\nبر سر او خوش همىماليد دست\r\n( ( 3370 ) ) گفت چونى ؟ گفت مردم گفت شكر\r\nشد از اين رنجور پر آزار و نكر\r\n( ( 3371 ) ) كاين چه شكر است اين عدوى ما به دست\r\nكر قياسى كرد آن كژ آمدست\r\n( ( 3372 ) ) بعد از آن گفتش چه خوردى گفت زهر\r\nگفت نوشت باد افزون گشت قهر\r\n( ( 3373 ) ) بعد از آن گفت از طبيبان كيست او\r\nكه همىآيد به چاره پيش تو ؟\r\n( ( 3374 ) ) گفت عزرائيل مىآيد برو\r\nگفت پايش بس مبارك ، شاد شو\r\nاين زمان از نزد او آيم برت\r\nگفتم او را تا كه گردد غم خورت\r\n( ( 3375 ) ) كر برون آمد بگفت او شادمان\r\nشكركش كردم مراعات اين زمان\r\nخود گمانش از كرى معكوس بود\r\nاين زبان محض را پنداشت سود\r\nرو به ره مىگفت با خود از عمى\r\nشكر كه كردم عيادت جار را\r\n( ( 3376 ) ) گفت رنجور اين عدوى جان ماست\r\nما ندانستيم كاو كان جفاست\r\n\r\n","description":"","footnote":"","page_name":" 565 ","page_number":568},
  {"content":"\r\n\r\n\r\n( ( 3377 ) ) خاطر رنجور جويان صد سقط\r\nتا كه پيغامش كند از هر نمط\r\n( ( 3378 ) ) چون كسى كه خورده باشد آش بد\r\nمىبشوراند دلش تا قى كند\r\n( ( 3379 ) ) كظم غيظ اين است آن را قى مكن\r\nتا بيابى در جزا شيرين سخن\r\n( ( 3380 ) ) چون نبودش صبر مىپيچيد او\r\nكاين سگ زن روسپىّ حيز كو\r\n( ( 3381 ) ) تا بريزيم بر وى آن چه گفته بود\r\nكان زمان شير ضمير خفته بود\r\n( ( 3382 ) ) چون عيادت بهر دل آرامى است\r\nاين عيادت نيست دشمن كامى است\r\n( ( 3383 ) ) تا ببيند دشمن خود را نزار\r\nتا بگيرد خاطر زشتش قرار\r\n( ( 3384 ) ) بس كسان كايشان عبادتها كنند\r\nدل به رضوان و ثواب آن نهند\r\n( ( 3385 ) ) خود حقيقت معصيت باشد خفى\r\nبس كدر كان را تو پندارى صفى\r\n( ( 3386 ) ) همچو آن كر كاو همى پنداشته است\r\nكه نكويى كرد و آن خود بد بده است\r\n( ( 3387 ) ) او نشسته خوش كه خدمت كرده ام\r\nحق همسايه بجا آورده ام\r\n( ( 3388 ) ) بهر خود او آتشى افروخته است\r\nدر دل رنجور و خود را سوخته است\r\n( ( 3389 ) ) فاتقوا النار التي اوقدتم\r\nانكم فى المعصية ازددتمُ\r\n( ( 3390 ) ) گفت پيغمبر به يك صاحب ريا\r\nصل انك لم تصل يا فتى\r\n( ( 3391 ) ) از براى چارهء اين خوفها\r\nآمد اندر هر نمازى اهدنا\r\n( ( 3392 ) ) كاين نمازم را مياميز اى خدا\r\nبا نماز ضالَّين و اهل ريا\r\n( ( 3393 ) ) از قياسى كه بكرد آن كر گزين\r\nصحبت ده ساله باطل شد بدين\r\nخواجه پندارد كه طاعت مىكند\r\nبىخبر كز معصيت جان مىكند\r\nاين قياس خويش را رو ترك كن\r\nكز قياس تو شود ريشت كهن\r\n( ( 3394 ) ) خاصه‌اى خواجه قياس حس دون\r\nاندر آن وحيى كه شد از حد برون\r\n( ( 3395 ) ) گوش حس تو به حرف ار در خور است\r\nدان كه گوش غيب گير تو كر است\r\n\r\nآيه\r\n« . . . فَاتَّقُوا اَلنَّارَ اَلَّتِي وَقُودُهَا اَلنَّاسُ وَاَلْحِجارَةُ 2 : 24 . . . » ( 1 ) \r\n","description":"","footnote":" ( 1 ) سوره البقرة ، آيهء 24 . . ","page_name":" 566 ","page_number":569},
  {"content":"\r\n\r\n\r\n( بترسيد از آتشى كه وسيلهء سوزاندن آنها مردم و سنگها هستند ) .\r\nآيهء ديگر كه با استشهاد از جلال الدين مناسب است آيهء ذيل مىباشد :\r\n« . . . قُوا أَنْفُسَكُمْ وَأَهْلِيكُمْ ناراً وَقُودُهَا اَلنَّاسُ وَاَلْحِجارَةُ 66 : 6 . . . » ( 1 )  ( بر كنار كنيد خود و خويشاوندانتان را از آتشى كه وسيله سوخت آن مردم و سنگها هستند ) .\r\n« اِهْدِنَا اَلصِّراطَ اَلْمُسْتَقِيمَ . » 1 : 6 ( 2 )  ( ما را به راه راست هدايت فرما يا در راه راست ثابت قدم فرماى . )\r\nروايت\r\nاز ابن زيد روايت شده است كه نقل مىكند كه ( نماز رياكاران نماز نيست ) . ( 3 ) \r\n\r\n( ( 3377 ) ) خاطر رنجور جويان صد سقط\r\nتا كه پيغامش كند از هر نمط\r\n\r\nدرون انسانها مانند حوض است كه حوادث در آنها مانند افتادن سنگ در حوض ايجاد امواج مىكند\r\nدرون انسانى دو نوع عكس العمل در مقابل حوادث دنيا نشان مىدهد :\r\nيك - زمينه اصلى شخصيت او است كه همهء انعكاسات را با همان زمينهء خود رنگ آميزى مىكند .\r\nالبته طبيعى است كه انسانى كه براى شخصيت خود زمينهء كلى فراهم كرده است در موقع روبرو شدن با رويدادها ، همان زمينه دست اندر كار شدهء آن رويداد را مطابق\r\n","description":"","footnote":" ( 1 ) سوره التحريم ، آيهء 6 . .  ( 2 ) سوره الفاتحة ، آيهء 5 . .  ( 3 ) تفسير طبرى ، ج 30 ، ص 313 . . ","page_name":" 567 ","page_number":570},
  {"content":"\r\nكيفيت خود تلقى زمينهء كند .\r\nولى مطلبى كه هست اين است كه غالباً افراد آگاه چون زمينه خود را تشخيص مىدهند و مىدانند كه اگر مفروض را به طور طبيعى در مقابل حوادث رها كنند ممكن است با مخالفتهاى فردى يا اجتماعى روبه رو شوند ، لذا كوشش مىكنند كه نمايش دهند كه ما هم مانند ساير افراد حوادث را بىطرفانه تلقى مىكنيم و مراتب تأثر يا فعاليت ما در مقابل انگيزه ها كاملًا طبيعى است .\r\nمثلًا فرض كنيم يك نفر برترى نژادى را در درون خود آن چنان مستحكم كرده و روى آن زمينه براى « من » خويش محاسبه مىكند كه شخصيت او را رنگ آميزى كرده است .\r\nاما ضمناً مىداند كه براى هر كس و در همه شرايط اين نژاد پرستى مطلوب نيست ، بلكه ممكن است به ضرر او تمام شود ، لذا با يك خوددارى تحميلى از بروز زمينه جلوگيرى كرده ، چنين نشان مىدهد كه هر گونه رويداد براى او جنبهء طبيعى و منطقى داشته و او را به همان مقدار از منطق و واقعيت كه دارد متأثر مىكند .\r\nافراد انسانى هر چه كه توانايى خوددارى بيشترى داشته باشند از اين زمينه هاى اصلى كمتر صدمه مىخورند ، در صورتى كه اشخاص ساده لوح با تمام سادگى و سهولت در مقابل ضربه ها يا رويدادها همان زمينهء روحى تثبيت شدهء خود را ابراز مىكنند .\r\nدوم - عوارض روانى موقت است .\r\nانسان با داشتن اين عوارض ، حوادث را دگرگون كرده ، مىتواند آن چنان كه طبيعت حوادث اقتضا مىكند وضع روانى خويش را تنظيم كند . باز در همين قسم هم انسانها به دو گروه دسته بندى مىشوند :\r\n1 - گروهى هستند كه لحظاتى در حال رنج و شكنجه هستند ، ولى اين رنج و ناراحتى آنها را به دگرگون ساختن حوادث وادار نمىكند .\r\n2 - گروه ديگر مانند يك برگ خزان ديده در دامان ناچيزترين باد هر عارضهء روانى كه داشته باشند ، در موقع روبه رو گشتن با رويدادها با همان عارضه\r\n","description":"","footnote":"","page_name":" 568 ","page_number":571},
  {"content":"\r\n\r\nداورى مىكنند ، زيرا - آن عارضه تمام شخصيت آنها را فرا گرفته ميعان روح آنان در مقابل حوادث مانند همان آب حوض است كه با كوچكترين سنگ ريزه بنوسان خواهد آمد . به همين جهت است كه در حقوق اسلامى دستور اكيد داده شده است كه قاضى در موقع قضاوت بايستى در حال كمال اعتدال روحى بوده و كوچكترين حال غضب و ناراحتى عصبى نداشته باشد .\r\n\r\n( ( 3379 ) ) كظم غيظ اين است آن را قى مكن\r\nتا بيابى در جزا شيرين سخن\r\n\r\nفرو بردن غضب و تسلط بر خويش و شكيبايى پاداش بزرگى را در دنبال دارد\r\nفرو بردن غضب به معناى مستهلك ساختن آن در درون و پيروز ساختن شكيبايى بر هيجان يكى از بهترين پديده هاى شخصيت انسانى است .\r\nدر اين باره كتابهاى اخلاقى اسلامى و همچنين نوشته هاى اخلاقى ساير فرق دستورات بسيار ارزنده‌اى براى افراد انسانى صادر مىكند .\r\nخداوند متعال مىفرمايد :\r\n« اَلَّذِينَ يُنْفِقُونَ فِي اَلسَّرَّاءِ وَاَلضَّرَّاءِ وَاَلْكاظِمِينَ اَلْغَيْظَ وَاَلْعافِينَ عَنِ اَلنَّاسِ « 3 : 134 ( 1 )  ( انسانهاى با تقوا كسانى هستند كه در حالات آسايش ( سهولت امور معيشت ) و در حالات ناگوارى ( تنگى معيشت ) مال خود را در راه خدا انفاق مىكنند ، آنان كسانى هستند كه هيجان روانى خود را در مقابل ناملايمات فرو مىنشانند و مردم را عفو مىكنند . )\r\n","description":"","footnote":" ( 1 ) سوره آل عمران ، آيهء 129 . . ","page_name":" 569 ","page_number":572},
  {"content":"\r\nدر مسايل اخلاقى هنگامى كه پديده هاى روانى را تقسيم بندى مىكنند دو پديده متقابل از آنها را بسيار با اهميت معرفى مى - غضب در كنند بغرنجتر :\r\n1 - تمايل در حال هيجان روانى .\r\n2 - حال هيجان روانى .\r\nهر يك از اين دو پديده هر مقدار كه به حالت شدت برسد ، وضع روانى انسان به همان مقدار موقع مىگردد ، زيرا - چنان كه در تفسير ابيات سابق گفتيم در بروز اين گونه پديده ها شخصيت انسانى بيشتر در معرض انحراف از منطق و تعادل قرار مىگيرد .\r\nنمىگوييم كه انسان بايستى خواهش و تمايل نداشته باشد يا اين كه حالت هيجان غضب نامفهوم است ، زيرا - اين حقيقت مورد مشاهدهء همه ما است : كه انسان به جهت داشتن اصل دفاع از زندگى ( علاقه بذات ) پديده ها را عموماً بر دو قسم مهم تقسيم خواهد كرد : خواستنى و ناخواستنى ، و ترديدى نيست كه هنگامى كه با خواستنى روبه رو شد ، درون او براى وصول به آن خواستنى اجابت خواهد كرد و اگر مرتبهء خواهش در آن موضوع خواستنى زيادتر باشد ، روح انسانى را از اعتدال خارج ساخته و هيجان در او ايجاد خواهد كرد و بالعكس هنگامى كه با ناخواستنىهاى خويش روبه رو شد ، بدون ترديد روان او در مقابل آن موضوع حالت منفى و خوددارى به خود خواهد گرفت .\r\nاين دو حالت اجابت و خوددارى يك پديدهء بسيط نيست كه داراى حد و مرز معينى بوده باشد ، بلكه شايد بتوان گفت : اين دو پديده از حد نهايى ماگزيمم تا حد نهايى مينىمم مراتب بسيار مختلف از حيث شدت و ضعف داشته ، هر چه كه شخصيت سبكتر و بىريشه تر ، تحول روانى از حدود متوسط به دو حد نهايى مزبور بيشتر خواهد گشت .\r\nبا در نظر گرفتن مسائل روانى عموماً به اين اصل مىرسيم كه هر چه كه جريانات روانى با سرعت به دو حد مزبور جريان پيدا كند انحراف روانى بيشتر و خطرناكتر\r\n","description":"","footnote":"","page_name":" 570 ","page_number":573},
  {"content":"\r\n\r\nخواهد بود . به اضافه از آن جهت كه فعاليتهاى روانى از هر مقوله‌اى باشد با يكديگر ارتباط دارند ، مىتوان گفت : از نظر علمى دقيق اين گونه اشخاص از اعتدال فكرى و تداعى معانى و تجسيمات و خيالات و اراده و اختيار نيز بىبهره خواهند بود .\r\nتفسير ابيات\r\nبه كرى گفتند همسايهء تو بيمار شده است . اين اطلاع او را به عيادت بيمار تحريك مىكرد . كر با خود فكر كرد كه من با گوش گران با آن بيمار چه بگويم و چه بشنوم ؟ مخصوصا كه اين شخص بيمار است و گوش شنوائى و قدرت گفتارش ضعيف شده است .\r\nاما چاره‌اى نيست بايد رفت و از او عيادت كرد . سپس با خويشتن بدين طريق چاره سازىها مىكرد :\r\nاو مىگفت : مشكلى وجود ندارد ، من در اين تماس از جنبانيدن لبهايش خواهم فهميد كه چه مىگويد .\r\nآن گاه سؤالاتى را مطابق وضع معمولى بيمار تنظيم مىكرد و در مقابل سؤالاتى كه در نظر داشت پاسخهايى را از بيمار تعيين مىكرد .\r\nمثلا :\r\nمن خواهم گفت : اى برادر رنجيده حالت چطور است ؟ او خواهد گفت : به حمد الله خوبم .\r\nمن خواهم گفت : شكر خدا را .\r\nسپس خواهم پرسيد : غذا چه خوردى ؟ خواهد گفت : شربت يا آش ماش خورده‌ام .\r\nمن خواهم گفت : نوش جانت .\r\nمن خواهم گفت : كدام يك از طبيبها براى تو نسخه مىنويسد ؟ او نام يكى از طبيبها را خواهد برد .\r\n","description":"","footnote":"","page_name":" 571 ","page_number":574},
  {"content":"\r\nمن خواهم گفت : قدمش مبارك باد ، او ( طبيب مزبور ) هر كجا كه قدم بگذارد كارها اصلاح مىشود ، يعنى بيماران بهبودى خود را در مىيابند .\r\nاز اين گونه جوابها را روى گفتگوهاى معمولى در بالين بيمار با مقايسه ها تنظيم كرد و درس را از خويشتن آموخت .\r\nاما قضايا درست به عكس آن چه كه او قياس كرده بود از آب در آمد . بطلان همهء اين قياسات مستند به پديده‌اى بود كه آن كر بىچاره نمىدانست و آن رنجيدگى پيشين بيمار از آن همسايهء كر بود . همسايهء كر وارد خانهء بيمار مىشود و دست به سر و صورت بيمار مىمالد و مىگويد :\r\nاحوالت چطور است ؟ بيمار : من دارم مىميرم .\r\nكر : شكر خدا را .\r\nبيمار هنگامى كه اين شكر را مىشنود با خود مىگويد : اين مرد دشمن من بوده است . در اينجا بار ديگر مولانا تذكر مىدهد كه قياسى كه شخص كر در بارهء گفتگو نزد خود كرده بود اشتباه از آب در آمده كر : غذا چه خوردى ؟ بيمار : زهر خوردم .\r\nكر : نوش جانت .\r\nاز اين پاسخ كر هم بيمار رنجيده و كينه اش افزايش يافت .\r\nكر : كدام طبيب به معالجهء شما مىآيد ؟ بيمار : عزرائيل .\r\nكر مىگويد : قدمش مبارك باد . من همين حالا از نزد او مىآيم به او سفارش كردم كه به تو كاملًا رسيدگى كرده و غم خوار تو باشد .\r\nكر پس از اين عيادت بيمار از خانهء بيمار بيرون آمده با خويشتن همىگفت كه : سپاس خدا را كه همسايه‌ام را عيادت كرده ، حق همسايگى را مراعات نمودم او با آن مقايسه هاى نابجا كه صورت داده و همسايهء بيمار را از خود\r\n","description":"","footnote":"","page_name":" 572 ","page_number":575},
  {"content":"\r\nرنجانيده بود با دل خوش و شادان به راه خود مىرفت .\r\nاما آن همسايهء بيمار كه رنجش خاطرى از او داشت ، عيادت شگفت انگيز كر او را به عداوت بيشترى وادار كرد . بيمار هم با خويشتن چنين مىگفت : شگفتا من مىدانستم كه او با من ميانهء خوبى ندارد ، ولى اين را ديگر نمىدانستم كه اين كر نابكار دشمن جان من بوده است ، او معدن ستم و جفا مىباشد .\r\nبيمار انواعى از ناسزاها را جستجو مىكرد كه از پشت سر همسايهء كر خويش روانه بسازد . او مانند كسى بود كه غذاى نامناسبى بخورد و نتواند آن را در درون خويشتن نگه دارد و مىخواهد به هر طريقى است با تهوع آن را بيرون بريزد .\r\nاما اگر اصول اخلاقى و دينى را بخواهى مراعات كنى بايستى اين غضب و هيجان روانى را در درون خود تعديل كرده با بردبارى انسانى آن را فرو دهى .\r\nاين تحمل و بردبارى در مقابل هيجان روانى روح تو را آن چنان كمال مىبخشد كه شايستهء پاداش بسيار عالى خواهى گشت .\r\nاما بيمارى كه تاب شكيبايى نداشت در دل خود مىگفت : اين همسايهء نابكار كجا رفت ؟ تا با او مقابله به مثل كرده ، نتيجه گفتارهاى ناشايستهء او را در درونش بريزم .\r\nآن موقع كه آن سخنان ناشايست را به من مىگفت من در حال غير عادى بودم و توانايى گفتن را از دست داده بودم .\r\nمگر عيادت براى ايجاد آرامش در دل بيمار نيست ؟ در صورتى كه اين نابكار مانند اين كه دشمنى با دشمن خود در حال انتقام گيرى و كاميابى است با من روبه رو شده بود .\r\nآرى دشمنان همواره سقوط و تيره بختى دشمن خود را آرزو مىكنند و هنگامى كه به بينند دشمن در حال سقوط است شادمان مىگردند .\r\nاز همين قبيل است افراد بىشمارى از انسانها كه به خيال خود عبادتها مىكنند و\r\n","description":"","footnote":"","page_name":" 573 ","page_number":576},
  {"content":"\r\nبه شوق رضوان الله و پاداش اخروى دل مىبندند ، در صورتى كه آنان مشغول معصيت مىباشند .\r\nچنان كه هنگامى كه يك انسان در پيچ و خمهاى هوى و هوس گم مىشود هر امر تيره و تاريك براى او صاف و روشن نمودار مىشود .\r\nآرى در داستان ما آن كر گمان مىكرد كه نيكويى كرده است ، با اين كه او در عين زشتى غوطه مىخورد .\r\nاو در درون خويش بسيار شادمان بود كه حق همسايگى را به جا آورده‌ام ، اما نمىدانست كه با مراعات حق » به گمان كر « آتشى در دل بيمار شعله ور ساخته ، خودش هم ( كر ) در ميان زبانه هاى آن مىسوزد .\r\nاين است كه خداى متعال مىفرمايد :\r\n« بترسيد از آتشى كه خودتان شعله ور ساخته‌ايد » .\r\nشما با خيالات سست و بىاساس كارى به جز افزودن معصيت انجام نمىدهيد پيغمبر عزيز ما به يك فرد كه با ريا نماز مىگزارد فرمود : « اى جوان تو نماز نگزاردى « دشوارى راه اطاعت واقعى نه چنان است كه بتوانيم با حالات معمولى روحى آن را سپرى كنيم ، به همين جهت است كه هر روز در نمازها بايستى تكرار كنيم كه :\r\n« اِهْدِنَا اَلصِّراطَ اَلْمُسْتَقِيمَ . » 1 : 6 ( خداوندا ما را به راه راست هدايت فرماى يا در راه راست تثبيت فرماى ) يعنى خداوندا ، عبادتهاى ما را از نوع عبادتهاى گمراه شدگان و رياكاران قرار مده .\r\nبا يك قياس نابه جاى آن شخص كر دوستى ده سالهء او و همسايهء بيمارش باطل و پوچ شد .\r\nانسان نادان گمان مىكند كه اطاعت مىكند ، ولى نمىداند كه تمام دوران عمر\r\n","description":"","footnote":"","page_name":" 574 ","page_number":577},
  {"content":"\r\nرا مشغول معصيت است و از همين معاصى روح خويشتن را نابود مىسازد .\r\nبياييد اين قياس بازىها را كنار بگذاريم . اين قياسات به جز اين كه زخمهاى روحى ما را ريشه دارتر كند نتيجهء ديگرى ندارد . مخصوصاً اين قياس بازىها در بارهء وحى الهى كه از حدود مقولات عقلانى معمولى كاملًا بيرون است .\r\nاگر گوش حسى تو تنها با سخنان معمولى و طبيعى آشنايى دارد بايد بدانى كه گوش باطنى تو كه مىتواند غيب بشنود كر و ناشنوا است .\r\n","description":"","footnote":"","page_name":" 575 ","page_number":578},
  {"content":"\r\n\r\nدر بيان آن كه اول كسى كه در مقابل نص صريح قياس آورد ابليس عليه اللعنه بود\r\n\r\n( ( 3396 ) ) اول آن كس كاين قياسكها نمود\r\nپيش انوار خدا ابليس بود\r\n( ( 3397 ) ) گفت نار از خاك بىشك بهتر است\r\nمن ز نار و او ز خاك اكدر است\r\n( ( 3398 ) ) پس قياس فرع بر اصلش كنيم\r\nاو ز ظلمت ما ز نور روشنيم\r\n( ( 3399 ) ) گفت حق نى بلكه لا انساب شد\r\nزهد و تقوى فضل را محراب شد\r\n( ( 3400 ) ) اين نه ميراث جهان فانى است\r\nكه بر انسابش پياپى جانى است\r\n( ( 3401 ) ) بلكه اين ميراثهاى انبياست\r\nوارث اين جانهاى اتقياست\r\n( ( 3402 ) ) پور آن بو جهل شد مؤمن عيان ( 1 ) \r\nپور آن نوح نبى از گمرهان\r\n( ( 3403 ) ) زادهء خاكى منور شد چو ماه\r\nزادهء آتش تويى اى رو سياه\r\n( ( 3404 ) ) اين قياسات و تحرى روز ابر\r\nيا به شب مر قبله را كرده است حبر ( 2 ) \r\n( ( 3405 ) ) ليك با خورشيد و كعبه پيش رو\r\nاين قياس و اين تحرى را مجو\r\n( ( 3406 ) ) كعبه ناديده مكن روز و متاب\r\nاز قياس الله اعلم بالصواب\r\n( ( 3407 ) ) چون صفيرى بشنوى از مرغ حق\r\nظاهرش را ياد گيرى چون سبق\r\n( ( 3408 ) ) وانگهى از خود قياساتى كنى\r\nمر خيال محض را ذاتى كنى\r\n( ( 3409 ) ) اصطلاحاتى است مر ابدال را\r\nكه نباشد ز ان خبر غفّال را\r\n( ( 3410 ) ) منطق الطيرى به صوت آموختى\r\nصد قياس و صد هوس افروختى\r\n( ( 3411 ) ) همچو آن رنجور دلها از تو خست\r\nتو به پندار اصابت گشته مست\r\n( ( 3412 ) ) كاتب آن وحى ز ان آواز مرغ\r\nبرده ظنى كه منم انباز مرغ\r\n( ( 3413 ) ) مرغ پرّى زد مر او را كور كرد\r\nنك فرو بردش به قعر مرگ و درد\r\n( ( 3414 ) ) هين به ظنى يا به عكسى هم شما\r\nدر ميفتيد از مقامات سما\r\n\r\n","description":"","footnote":" ( 1 ) مقصود عكرمة بن ابى جهل است كه از صحابهء پيغمبر بود . .  ( 2 ) حبر با فتحهء باء عالم صالح . ","page_name":" 576 ","page_number":579},
  {"content":"\r\n\r\n\r\n( ( 3415 ) ) گر چه هارونيد و ماروت و فزون\r\nاز همه بر بام نحن الصافون\r\n( ( 3416 ) ) بر بدىهاى بدان رحمت كنيد\r\nبر منى و خويش بينى كم تنيد\r\n( ( 3417 ) ) هين مبادا غيرت آيد از كمين\r\nسر نگون افتيد در قعر زمين\r\n( ( 3418 ) ) هر دو گفتند اى خدا فرمان تو راست\r\nبىامان تو امانى خود كجاست\r\n( ( 3419 ) ) اين همىگفتند و دلشان مىتپيد\r\nبد كجا آيد ز ما نعم العبيد\r\n( ( 3420 ) ) خار خار دو فرشته مىنهشت\r\nتا كه تخم خويش بينى را نكشت\r\n( ( 3421 ) ) پس همىگفتند اى اركانيان\r\nبىخبر از پاكى روحانيان\r\n( ( 3422 ) ) ما بر اين گردون تتقها مىتنيم ( 1 ) \r\nبر زمين آييم و شادُروان زنيم ( 2 ) \r\nهر دوشان گفتند ما را باك نيست\r\nكه سرشت ما ز آب و خاك نيست\r\n( ( 3423 ) ) عدل ورزيم و عبادت آوريم\r\nباز هر شب سوى گردون بر پريم\r\n( ( 3424 ) ) تا شويم اعجوبهء دور زمان\r\nتا نهيم اندر زمين امن و امان\r\n( ( 3425 ) ) اين قياس حال گردون بر زمين\r\nراست نايد فرق دارد در كمين\r\n\r\nآيه\r\n« قالَ يا إِبْلِيسُ ما مَنَعَكَ أَنْ تَسْجُدَ لِما خَلَقْتُ بِيَدَيَّ . أَسْتَكْبَرْتَ أَمْ كُنْتَ مِنَ اَلْعالِينَ . قالَ أَنَا خَيْرٌ مِنْه خَلَقْتَنِي مِنْ نارٍ وَخَلَقْتَه مِنْ طِينٍ . قالَ فَاخْرُجْ مِنْها فَإِنَّكَ رَجِيمٌ . وَإِنَّ عَلَيْكَ لَعْنَتِي إِلى يَوْمِ اَلدِّينِ . » 38 : 75 - 78 ( 3 )  ( خدا فرمود : اى ابليس مانع تو از سجده كردن به آن چه من با قدرت خود آفريدم چه بود ؟ آيا تكبر ورزيدى يا تو از موجودات با عظمت بودى ؟ گفت مرا از آتش و آدم را از گل آفريده‌اى . ( خداوند فرمود : از اين مقام عالى بيرون شو ، تو مطرودى تا روز رستاخيز لعنت من بر تو باد ) .\r\n","description":"","footnote":" ( 1 ) تتق پرده . .  ( 2 ) شادُروان سراپرده . .  ( 3 ) سوره ص ، آيهء 76 تا 80 . . ","page_name":" 577 ","page_number":580},
  {"content":"\r\n\r\n« فَإِذا نُفِخَ فِي اَلصُّورِ فَلا أَنْسابَ بَيْنَهُمْ يَوْمَئِذٍ وَلا يَتَساءَلُونَ . » 23 : 101 ( 1 )  ( هنگامى كه در صور دميده شود ، هيچ گونه نسبى در آن روز مطرح نيست ، آنان از نسب سؤال نخواهند شد ) .\r\n« وَما مِنَّا إِلَّا لَه مَقامٌ مَعْلُومٌ . وَإِنَّا لَنَحْنُ اَلصَّافُّونَ . وَإِنَّا لَنَحْنُ اَلْمُسَبِّحُونَ . » 37 : 164 - 166 ( 2 )  ( كسى از ما نيست مگر اين كه مقام معينى دارد . ما در پرستش خدا صف كشيدگانيم . ما هستيم كه خدا را تسبيح مىكنيم . )\r\n\r\n( ( 3398 ) ) پس قياس فرع بر اصلش كنيم\r\nاو ز ظلمت ما ز نور روشنيم\r\n\r\nنبايد اصل و آغاز وجود يك موجود را منظور كنيم بلكه بايستى ببينيم در راه تكامل به كجا مىرسد\r\nما در تفسير معناى اصطلاحى قياس در داستان » طوطى و روغن ريختن او « توضيحاتى داده‌ايم ، لذا در اين مبحث تكرار نمىكنيم .\r\nآن چه در اين مورد اهميت دارد اين است كه بايد بدانيم كه جريان تكاملى موجودات تمام ارزش خود را از كارى كه در امتداد حركت انجام مىدهد دريافت مىكند .\r\nاگر يك دانه گندم بتواند آگاهى داشته و بگويد : من كه دانه گندم هستم به طور مطلق موجود با ارزشى هستم ، من مىتوانم با افزايش طبيعى زمين پهناورى را پر از محصول گندم كنم ، اين گفتار گندم با نظر به اصل با ارزشى كه دارد نمىتواند ملاك تمام موجوديت\r\n","description":"","footnote":" ( 1 ) سوره المؤمنون ، آيهء 101 . .  ( 2 ) سوره الصافات ، آيهء 164 تا 166 . . ","page_name":" 578 ","page_number":581},
  {"content":"\r\nاو در امتداد حركتش بوده باشد ، زيرا - اگر گندم كاشته شود ولى به موانع طبيعى بر خورد كند مثلًا آب به او نرسد يا خاك داراى مواد سمى بوده باشد ، نمىتواند به جريان روييدن ادامه داده و سنبلهاى بىشمارى را به وجود بياورد پس فرض كنيم كه آتش كه » اصل شيطان بود « با ارزشتر از خاك باشد كه » اصل آدم بوده است « ولى پاكى اين گوهر هيچ گونه دليل به عظمت موجود شيطانى در راه تكامل نمىباشد ، زيرا - آتش را كه با عظمتتر از خاك مىداند بايستى اين را هم بداند كه تمام ارزشها و واقعيات در دست و قدرت خدا بوده و وصول به عظمت و ارزش را خداوند در تمام حركت به نهايت موجوديت مقرر فرموده است .\r\nاز همين اصل يك نتيجهء بسيار اجتماعى و اخلاقى را مىتوان گرفت كه مىگويد : انسان متحرك در جادهء تكامل نبايستى بنشيند و با خود بگويد : چون من فرزند فلان شخصيت هستم و نسب من خيلى ريشهء اصيل دارد ، پس من مىتوانم به ديگران برترى داشته باشم .\r\nمتأسفانه با تمام پيش رفتهايى كه به جهان بشريت نصيب شده است هنوز نسب پرستى با شديدترين وجه در جوامع زيادى حكمفرما است .\r\nدريغا كه فرد انسانى با توجه به اين كه تنها كار و تكيه به كار مقدس است و همين كار است كه گوهر گران بهاى بشرى را در حركت به سوى ابديت بارور خواهد ساخت ، با اين حال تكيه به امور خرافى و واهى كرده مىگويد : ديگران بكوشند و من داراى فضيلت باشم ، زيرا - نياكان من چنين و چنان بودند .\r\nپرستش نسب و اصل نه تنها كسى را كه به نياكان خود مىبالد از شخصيت ساقط كرده و عضو فلج اجتماع مىكند ، بلكه بت پرستى نسب را به شكل يك سنت اصيل در آورده و اين اصل را كه تنها ارزش انسانى با فضيلت و تقوى است به باد فنا مىدهد .\r\n","description":"","footnote":"","page_name":" 579 ","page_number":582},
  {"content":"\r\n\r\n\r\n( ( 3405 ) ) ليك با خورشيد و كعبه پيش رو\r\nاين قياس و اين تحرى را مجو\r\n\r\nقياسات و كاوشهاى عقلانى با وجود مشاهدات عينى بىهوده و گمراه كننده است\r\nاگر اين مسئله براى فرزندان : آدم حل و فصل شود كه نهايت همهء شناسايىها و عالىترين آنها عبارت از ديدن و لمس كردن است ، دشوارترين مسئله كه دامن گير تواريخ بشرى گشته است از قاموس فلسفه ها رخت بر مىبندد . براى توضيح اين مسئله مىگوييم :\r\nآن نزاع قديمى ميان فلاسفه و متفكرين در ارزيابى عقل و حس يك مشاجرهء كاملًا بىثمر است كه نمىتواند در قلمرو شناسايىها دردى را دوا كند .\r\nما بايستى اين حقيقت را بپذيريم كه احساس مستقيم اشياء است كه مىتواند حقيقت دانش را در ما ايجاد كند ، اگر به جهت بازيگرى حواس مجبوريم همواره از كلمهء نسبيت بهره بردارى كنيم ، » زيرا - شناسايى يك حقيقت به طور نسبى خيلى كاملتر و قاطعانه تر از شناسايى عقلانى تجريدى است كه در عين حال نمىتواند خود را از بازيگرى حواس نجات بدهد « انواعى از اختلاطها و اشتباهات را هم در درون پهناور و عميق انسان بر بازيگرى حواس اضافه مىكند . پس از روشن شدن اين اصل مىگوييم : تماس ما با اشياء به وسيلهء حواس نه از آن جهت شايسته تر و قاطعانه تر است كه ما مىتوانيم به جهان هستى مشرف شده اطلاع كامل به دست بياوريم ، بلكه از اين جهت است كه ديدن يا لمس كردن يا چشيدن در حقيقت آن چه را كه در شرايط معين در اختيار ما قرار گرفته است به ما قابل درك مىسازد .\r\nپس درك مستقيم حقايق طبيعىتر و اطمينان بخشتر از بازىگرىهاى عقل نظرى\r\n","description":"","footnote":"","page_name":" 580 ","page_number":583},
  {"content":"\r\n\r\nاست كه همواره انسانها را به خود مشغول مىدارد و اغلب جز ورزش ذهنى نتيجه‌اى نصيب آدميان نمىسازد .\r\nاگر چند قرن به عقب بر گرديم اين مسئله را در قرون وسطى كاملًا خواهيم ديد كه افكار بسيار بزرگى در آن دوره ها به جهت گم كردن راه شناسايى اصيل علم و تمدن نوع بشرى را قرنها به عقب انداخته ، با دل خوشى به بازى با الفاظ زيبا و لغات فريباى فلسفى تجريدى حتى گامى هم در راه اعتلاى بشرى از راه شناسايى بر نداشته‌اند .\r\nخلاصه دفاع منطقى از شناسايى حسى تنها براى اين است كه آدم درك كننده را به طور مستقيم با اشياء در تماس مىگذارد « البته مقصود از مستقيم اين نيست كه واقعا شىاى براى انسان همه جانبه مطرح مىشود بلكه مقصود اين است كه آن چه را كه بشر براى شناسايى در اختيار دارد به عنوان وسيله منحصر و نزديك به واقع مورد بهره بردارى قرار مىدهد . » در صورتى كه شناسايىهاى عقلانى و قياسات فنى از درك مستقيم ما را بىنصيب مىكند .\r\n\r\n( ( 3416 ) ) بر بدىهاى بدان رحمت كنيد\r\nبر منى و خويش بينى كم تنيد\r\n\r\nمبادا به خود پرستى تكيه كرده و اشخاصى را كه بد شده‌اند يا بد نما هستند ملامت كنيد ، بلكه به آنها رحم داشته باشيد\r\nانسان بر بدن خود گوشت و پوست و رگ و استخوان و خونى دارد و بايستى به آنها هم بپردازد . بدن مادى شما مطابق طبيعت خود احتياج به رسيدگى دارد . به لذايذ و خوشىهاى آن در حدودى كه شخصيت شما را نيست و نابود نكند بپردازيد ، اما متوجه باشيد كه همهء موجوديت شما آن نيست كه تن پرورى كنيد .\r\nهر چه كه طبيعت حيوانى شما تقاضا كرد اطاعت كنيد و بدانيد كه اگر تنها\r\n","description":"","footnote":"","page_name":" 581 ","page_number":584},
  {"content":"\r\nبه طبيعت حيوانى خود پرداختيد بدون ترديد شما را از خود بيگانه شده ، رو بسقوط خواهيد رفت .\r\nاما اين مطلب را هم به ياد داشته باشيد كه هر سقوطى نابودى حقيقى نيست ، بلكه به قول ويكتور هوگو با يك آگاهى مختصر خواهيد ديد كه با سقوط به زانو به سجده نزديك شده‌ايد ، از اين رو هرگز معصيت شما را دچار نااميدى نبايد بسازد . به همين دليل عصيان و زشتى ديگران را هم سقوط نهايى تلقى نكنيد ، زيرا - چه بسا كه آن سقوط به زانو آنها را به سجده خواهد كشانيد .\r\nاگر درست تحليل كنيم خواهيم ديد كه ممكن است باعث سقوط او خود ما بوده‌ايم و به قول ابو العتاهيه :\r\n\r\nلن يصلح الناس و أنت فاسد\r\nهيهات ما ابعد ما تكابد\r\n\r\nچون تو در فساد غوطه ورى هرگز مردم اصلاح نخواهند شد ، اگر چنين گمان كنى كه با اين كه تو در فساد غوطه ورى مردم ديگر اصلاح شوند ، يك كوشش كاملًا ممكن است اگر بدى آن بىهوده و دور از مقصدى را در پيش گرفته‌اى . ) ( 1 )  ممكن است اگر بدى آن فرد را مورد دقت قرار بدهى . بر تو روشن شود كه علل اجبارى و اضطرارى در كار بوده و او با اختيار خويش به تباهى سقوط نكرده است .\r\nچنان كه احتمال مىرود كه تو تنها صورتى را مىبينى ، آن فرد با توجه به واقعيات بيشتر مرتكب فعل بد نما شده است .\r\nاگر فرض كنيم كه واقعاً شخصى كار زشتى انجام داده است آيا به مجرد ديدن كار زشت بايستى آن فرد را از انسانيت ساقط كنيم ؟ يا بگوييم كه : اين شخص هم مانند ما در حال صعود به قلهء مرتفع تكامل است و او كه سزاوار داشتن نيرو براى صعود به قلهء انسانيت بوده است ، » زيرا - خداوند او را آفريده « پس سزاوار اين است كه من در اين صعود او\r\n","description":"","footnote":" ( 1 ) ديوان ابى العتاهية ، آخرين ارجوزه . . ","page_name":" 582 ","page_number":585},
  {"content":"\r\n\r\nرا كه در اين راه دشوار فلج شده است بهبودى به خشم و از بار سنگين او بردارم تا بار خودم نيز سبك شود .\r\nتفسير ابيات\r\nاولين شخص كه از اين قياسات سست و بىپايه نمود شيطان بود كه در مقابل خداوند اظهار فضل كرده گفت : من چگونه آدم را سجده كنم ؟ در صورتى كه من از آتش و آدم از خاك است ؟ اكنون كه ما در اصل با يكديگر مختلف هستيم و من به آدم برترى دارم پس حالت فعلى را كه به منزلهء فرع آن دو اصل است به همان اصل مقايسه مىكنيم در نتيجه من نبايستى به آدم سجده كنم . مگر خاك ظلمت و آتش نور نيست ؟ خداوند مىفرمايد : آن چه كه باعث كمال يك موجود است آن نيست كه اصل او به كجا منتهى مىشود ، بلكه موجوديت فعلى را بايستى منظور كرد كه چگونه تحصيل شده و در اين موجوديت چه مىخواهد ؟ و چه مىكند ؟ تو گمان مىكنى كه مسئلهء فضيلت و كمال از مقولهء ميراثهاى اين جهان فانى است كه بايستى با محاسبهء نسب تقسيم شود ؟ فضيلت و تقوى ميراث پيامبران الهى است كه وارثين آن ، راد مردان با تقوا مىباشند .\r\nاگر درك كنى كه پسر ابو جهل با داشتن چنان نسب تبه كار و فرومايه به چه مقامى از اسلام و تقوا رسيد ، اگر درك كنى كه فرزند نوح از گمراهان تاريخ است آن موقع مسئلهء نسب را مطرح نخواهى كرد .\r\nهمين انسان كه از خاك توليد شده است به جهت كردار نيك كه با تحريك عقل و وجدان انجام مىدهد ، با اين كه اصلش از خاك تيره است مانند ماه تابان روشن مىشود ولى تو اى رو سياه با اين كه از آتش به وجود آمده‌اى در ظلمات خود پرستى غوطه ور شده‌اى .\r\nانسان آگاه قياسات و كاوشهاى عقل نظرى را تنها هنگامى كه حوادث و رويدادها از حيطهء حواس او بر كنار شده است به كار مىبندد ، اما در آن حال كه آفتاب را مىبيند و در آن هنگام كه در روبه روى كعبه قرار گرفته است ، چه نيازى به قياس\r\n","description":"","footnote":"","page_name":" 583 ","page_number":586},
  {"content":"\r\nو كاوشهاى عقل معمولى نظرى خواهد داشت ؟ با قياسات بىمستند كعبهء قابل مشاهده را ناديده مىانگارد مانند اين كه از مرغ حق بانگى بشنوى و همان بانگ ظاهريش را ياد گرفته براى خود مبناى قياسات قرار دهى ، آن گاه حالات زود گذر را مانند پديده هاى ذاتى » براى انسان يا جهان « گمان كنى . اولياء الله براى خود اصطلاحات مخصوصى دارند و بىخبران را اطلاعى از آنها نيست .\r\nمانند آن كس كه تنها از صدا به گمان خود منطق الطير آموخته است ، صدها قياسات و گمانهاى بىپايه را براى خويشتن مىاندوزد ، همچنان كه آن بيمار رنجور از عيادت كنندهء خويش رنجيده بود . تو هزاران دلها را با پندارهاى مستانهء خود خسته و رنجور مكن .\r\nاگر داستان گذشته يادتان باشد در آن داستان ديديم كه آن نويسندهء وحى به گمان اين كه به او هم وحى مىشود ، خود را شريك وحى با پيامبر ديد ، به همين جهت مرغ ملكوتى پرى به چشمان او زد كه او را نابينا ساخت ، تا آن جا كه حق تعالى او را در زندگانى معمولى خويش نيز مبهوت و آواره ساخته بود .\r\nمبادا شما هم با يك گمان يا يك صوت خود را از مقامات اعلاى روحانيت ساقط كنيد .\r\nگيرم كه شما مانند دو فرشتهء هاروت و ماروت هستيد و در عالىترين جهان ملكوتى صف كشيده و در تسبيح و تهليل خداوندى زندگى مىكنيد » باز آگاه باشيد « و با پرستش خويشتن از خود بيگانه نشويد .\r\nآن دو فرشته مىگفتند : خداوندا تمام فرمانها از آن توست ، اگر تو كسى را امان ندهى از كجا امان خواهد يافت .\r\nاين مطالب را مىگفتند و دلهاى آنان در درونشان مىتپيد و مىگفتند : ما هرگز بد كار نمىشويم و بندگان نيكوى خداوند هستيم . آنان در دل خود به فرزندان خاكى اين زمين مىگفتند : اى زائيده شدگان عناصر شما از قدس و پاكيزگى عالم\r\n","description":"","footnote":"","page_name":" 584 ","page_number":587},
  {"content":"\r\nروحانى كه ما جزء آن هستيم بىخبريد ، اين ماييم كه بر تارك اين گردون بسيار بلند پرده ها مىزنيم و بر مىگرديم و در زمين كه جايگاه شما است سرا پرده هاى ديگرى نصب مىكنيم .\r\nآن دو فرشته با يكديگر مىگفتند : براى ما باكى نيست ، زيرا - سرشت و خميرهء ما مانند اين زادگان عناصر از آب و خاك نيست .\r\nاين ماييم كه عدالت مىورزيم و عبادت حق تعالى را به جا مىآوريم و باز شبانگاه به سوى ملكوت خداوندى پرواز مىكنيم . اين است كه ما اعجوبه ( شگفت انگيزترين موجود زمان ) هستيم .\r\nاين دو مقايسه را كه دو فرشته در ميان زمين و آسمان مىكردند از روى بىتوجهى بود و نمىدانستند كه اين آسمان رفتن غير از آسمان رفتن انسانهاى زمينى است .\r\nكوشيدن و از زمين بلند شدن و به آسمان رسيدن تفاوت زيادى با آن آسمان رفتن دارد كه اختيارى و كوششى را نيازمند نمىباشد .\r\n","description":"","footnote":"","page_name":" 585 ","page_number":588},
  {"content":"\r\n\r\nدر بيان آن كه حال خود و مستى خود پنهان بايد دانست\r\n\r\n( ( 3426 ) ) بشنو الفاظ حكيم برده اى\r\nسر همانجا نه كه باده خورده اى\r\n( ( 3427 ) ) چون كه از ميخانه مستى ضال شد\r\nتسخر و بازيچهء اطفال شد\r\n( ( 3428 ) ) مىفتد او سو به سو در هر رهى\r\nدر گل و مىخنددش هر ابلهى\r\n( ( 3429 ) ) او چنين و كودكان اندر پىاش\r\nبىخبر از مستى و ذوق مىاش\r\n( ( 3430 ) ) خلق اطفالند جز مست خدا\r\nنيست بالغ جز رهيده از هوا\r\n( ( 3431 ) ) گفت دنيا لعب و لهو است و شما\r\nكودكيد و راست فرمايد خدا\r\n( ( 3432 ) ) از لعب بيرون نرفتى كودكى\r\nبىزكات روح كى باشى زكى ؟\r\n( ( 3433 ) ) چون جماع طفل چبود ؟ بازيى\r\nبا جماع رستمى و غازئى\r\n( ( 3435 ) ) جنگ خلقان همچو جنگ كودكان\r\nجمله بىمعنى و بىمغز و مُهان\r\n( ( 3436 ) ) جمله با شمشير چوبين جنگشان\r\nجمله در لا ينفعى ( 1 )  آهنگشان\r\n( ( 3437 ) ) جمله شان گشته سواره بر نيى\r\nكاين براق ماست يا دلدل پيى\r\n( ( 3438 ) ) حاملند و خود ز جهل افراشته\r\nراكب و محمول ره پنداشته\r\n( ( 3439 ) ) باش تا روزى كه محمولات حق\r\nاسب تازان بگذرند از نه طبق\r\n( ( 3440 ) ) يعرج الروح إليه و الملك\r\nمن عروج الروح يهتز الفلك\r\n( ( 3441 ) ) همچو طفلان جملتان دامن سوار\r\nگوشهء دامن گرفتن اسبوار\r\n( ( 3442 ) ) از حق ان الظن لا يغنى رسيد\r\nمركب ظن بر فلكها كى دويد ؟\r\n( ( 3443 ) ) اغلب الظنين في الترجيح ذا\r\nلا تمارى الشمس فى توضيحها\r\nآفتات حق چو گردد مستوى\r\nدر قيامت بر رشيد و بر غوى\r\n( ( 3444 ) ) آن گهى بينيد مركبهاى خويش\r\nمركبى سازيده‌ايد از پاى خويش\r\n( ( 3445 ) ) وهم و حس و فهم و ادراكات ما\r\nهمچو نى دان مركب كودك هلا\r\n\r\n","description":"","footnote":" ( 1 ) بعضى از نسخه ها لا ينبغى . . ","page_name":" 586 ","page_number":589},
  {"content":"\r\n\r\n( ( 3446 ) ) علمهاى اهل دل حمّالشان\r\nعلمهاى اهل تن احمالشان\r\n( ( 3447 ) ) علم چون بر دل زند يارى شود\r\nعلم چون بر تن زند بارى شود\r\n( ( 3448 ) ) گفت ايزد يحمل اسفاره\r\nبار باشد علم كان نبود ز هو\r\n( ( 3449 ) ) علم كآن نبود ز هو بىواسطه\r\nآن نپايد همچو رنگ ماشطه\r\n( ( 3450 ) ) ليك چون اين بار را نيكو كشى\r\nبار بر گيرند و بخشندت خوشى\r\n( ( 3451 ) ) هين مكش بهر هوا آن بار علم\r\nتا شوى راكب تو بر رهوار علم\r\nهين بكش بهر خدا اين بار علم\r\nتا ببينى در درون انبار علم\r\n( ( 3452 ) ) تا كه بر رهوار علم آيى سوار\r\nآن گهان افتد تو را از دوش بار\r\n( ( 3453 ) ) از هواها كى رهى بىجام هو ؟\r\nاى ز هو قانع شده با نام هو\r\n( ( 3454 ) ) از صفت وز نام چه زايد ؟ خيال\r\nو آن خيالش هست دلال وصال\r\n( ( 3455 ) ) ديده‌اى دلال بىمدلول هيچ ؟\r\nتا نباشد جاده نبود غول هيچ\r\n( ( 3456 ) ) هيچ نامى بىحقيقت ديده‌اى ؟\r\nيا ز گاف و لام گل بر چيده‌اى ؟\r\n( ( 3457 ) ) اسم خواندى رو مسمى را بجو\r\nمه به بالا دان نه اندر آب جو\r\n( ( 3458 ) ) گر ز نام و حرف خواهى بگذرى\r\nپاك كن خود را ز خود هان يك سرى\r\n( ( 3459 ) ) همچو آهن ز آهنى بىرنگ شو\r\nدر رياضت آينهء بىزنگ شو\r\n( ( 3460 ) ) خويش را صافى كن از اوصاف خويش\r\nتا ببينى ذات پاك صاف خويش\r\n( ( 3461 ) ) بينى اندر دل علوم انبيا\r\nبىكتاب و بىمعيد و اوستا\r\n( ( 3462 ) ) گفت پيغمبر كه هست از امتم\r\nكه بود هم گوهر و هم همتم\r\n( ( 3463 ) ) مر مرا ز ان نور بيند جانشان\r\nكه من ايشان را همىبينم بدان\r\n( ( 3464 ) ) بىصحيحين و احاديث و روات\r\nبلكه اندر مشرب آب حيات\r\n( ( 3465 ) ) سر امسينا لكردياً بدان\r\nراز اصبحنا عرابياً بخوان\r\nسر امسينا و اصبحنا تو را\r\nمىرساند جانب راه خدا\r\n( ( 3466 ) ) ور مثالى خواهى از علم نهان\r\nقصه گو از روميان و چينيان\r\n\r\n","description":"","footnote":"","page_name":" 587 ","page_number":590},
  {"content":"\r\n\r\n\r\nآيه\r\n« وَمَا اَلْحَياةُ اَلدُّنْيا إِلَّا لَعِبٌ وَلَهْوٌ « 6 : 32 ( 1 )  ( دنيا جز لهو و بازيچه چيزى نيست ) « تَعْرُجُ اَلْمَلائِكَةُ وَاَلرُّوحُ إِلَيْه فِي يَوْمٍ كانَ مِقْدارُه خَمْسِينَ أَلْفَ سَنَةٍ « 70 : 4 ( 2 )  ( روح با ساير فرشتگان در روزى كه مقدار او پنجاه هزار سال است به سوى او صعود مىكنند ) .\r\n« وَما يَتَّبِعُ أَكْثَرُهُمْ إِلَّا ظَنًّا إِنَّ اَلظَّنَّ لا يُغْنِي مِنَ اَلْحَقِّ شَيْئاً . » 10 : 36 ( 3 )  ( اكثريت آنان به جز از گمان چيزى را پيروى نمىكنند و پديدهء گمان از حق و واقعيت بىنياز كننده نيست ) .\r\n« مَثَلُ اَلَّذِينَ حُمِّلُوا اَلتَّوْراةَ ثُمَّ لَمْ يَحْمِلُوها كَمَثَلِ اَلْحِمارِ يَحْمِلُ أَسْفاراً . » 62 : 5 ( 4 )  ( مثل كسانى كه تورات به آنان تحميل شده ( يعنى براى خود عمل به تورات را پذيرفته‌اند ) ولى به آن عمل نمىكنند مانند خرى هستند كه كتابهايى را ( لوحه هايى را ) مانند بار مىكشند و از محتويات آنها اطلاعى ندارند . )\r\nروايت\r\n« عن ابى ذر قال عليه السلام وا شوقاه الى اخوانى يكونون من بعدى شانهم شان الانبياء و هم عند الله بمنزله الشهداء ينظر الله إليهم فى كل\r\n","description":"","footnote":" ( 1 ) سوره الانعام آيهء 32 . .  ( 2 ) سوره المعارج ، آيه 4 . .  ( 3 ) سوره يونس ، آيه 36 . .  ( 4 ) سوره الجمعة ، آيه 5 . . ","page_name":" 588 ","page_number":591},
  {"content":"\r\n\r\nيوم سبعين مرة يا ابا ذر انى إليهم مشتاق » . ( 1 )  ( از ابو ذر نقل شده است كه پيغمبر اكرم فرموده است اشتياق زياد به برادرانم دارم كه بعد از من خواهند آمد ، مقام آنان مانند مقام پيامبران است آنان به منزلهء شهدا هستند ، خداوند به آنها در هر روز هفتاد مرتبه مىنگرد ، اى ابا ذر من به آنها مشتاقم . )\r\n\r\n( ( 3426 ) ) بشنو الفاظ حكيم برده اى\r\nسر همان جا نه كه باده خورده اى\r\n\r\nدر همان نقطه از هيجان روانى كه حالت انقلاب روحى و تكامل شروع شده است شخصيت خود را تثبيت كن\r\n\r\nجايى كه خورده بود مىآن جا نهاد سر\r\nدردى كشى كه مست شراب شبانه بود\r\n\r\nما در نوسانات گوناگون روانى كه با انگيزگى حوادث و رويدادهاى جهان هستى ايجاد مىشوند با پديده هاى مختلفى روبه رو هستيم مثلا :\r\nبعضى از آنها زود گذر ، بعضى ديگر مدتى را از زمان اشغال مىكنند .\r\nدسته‌اى انعكاسات خالصى از نمودهاى جهان طبيعت است .\r\nدستهء ديگر خطور واحدهاى ذخيره شده در خود آگاه كه از حافظه و ضمير ناخود آگاه موج مىزند كه در دوره هاى عمر در درون ما بايگانى شده‌اند .\r\nبعضى از آنها لذت بخش ، بعضى ديگر اندوهبار مىباشند .\r\nواحدهايى در درون ما ايجاد مىشوند كه مىتوانند منشا اثرهاى بسيار عالى در زندگانى مادى و معنوى بوده باشند ، در صورتى كه واحدهايى هم به وجود مىآيند\r\n","description":"","footnote":" ( 1 ) المنهج القوى ، ج 1 ص 630 . . ","page_name":" 589 ","page_number":592},
  {"content":"\r\nكه مىتوانند بنياد زندگانى ما را در هم ريخته و بساط موجوديت ما را بر چينند .\r\nبه عبارت كلىتر تا روح انسانى در كالبد مشغول فعاليت است و تا وسايل فعاليت روح سالم و به طور طبيعى مشغول كار هستند ، جريانات گوناگون در درون ما پديدار مىگردند .\r\nما انسانها كه در راه تكامل هستيم ، ما انسانها كه مىخواهيم بيگانگى از « خود » را كنار زده و با دريافت خويشتن درجات عالى روح را بپيماييم ، بايستى به اين نمودها توجه جدى داشته باشيم . بايستى بروز و ارزش اين نمودها را كاملًا براى خود مطرح بسازيم ، باشد كه به موجوديت « خود انسانى » پى برده و مانند كفهاى ناپايدار در سطح اقيانوس زندگانى با عوامل ناچيز از بين نرويم و باشد كه بتوانيم از زباله دان تاريخ كنار رفته ، در متن عالى تاريخ قرار بگيريم و از اين انتخاب منطقى ، خود و ديگران را بهره مند بسازيم . پس از روشن شدن اين مقدمه مىگوييم : بعضى از نمودهاى روانى ما مانند بارقه هاى بسيار درخشانى هستند كه در شب تاريك مىدرخشند و به خاموشى مىگرايند .\r\nاين بارقه ها چنان كه در بحث « نفحات ربانى » مطالعه كرديم براى همهء اشخاص به يكسان نمودار نمىگردد و همهء اشخاص به يك نواخت از آنها نمىتوانند بهره بردارى نمايند .\r\nاگر درون انسانى خالى از نوسانات تاريك هوى و هوس بوده باشد و اگر روح انسانى در صدد پى جويى تكامل بوده باشد ، اين بارقه ها او را از يك نقطه تا نقطهء بسيار دور دست منتقل ساخته ، مىتواند موجوديت او را به كلى دگرگون نموده و از درجهء پائين سعادت به درجهء نهايى آن برساند .\r\nچنان كه همين بارقه ها در درون اشخاصى كه استعداد حركت به سوى كمال را ندارند يا به خود روح توجهى ندارند براى آنان مانند نور خورشيدى خواهد شد كه خفاشى روزى چشم خود را باز كند و بتواند اشعه‌اى از خورشيد را ببيند ، اين اشعهء خورشيد براى خفاش تنها كارى كه خواهد كرد او را خيره خواهد ساخت ، لذا مادامى كه طبيعت خفاشى خود را از دست نداده است ، مادامى كه ساختمان عضوى او همان خفاش\r\n","description":"","footnote":"","page_name":" 590 ","page_number":593},
  {"content":"\r\n\r\nاست ، او از همين بارقهء خورشيدى نه تنها بهره‌اى بر نخواهد داشت ، بلكه بسيار ناراحت گشته با تقلاى فراوان خواهد خواست كه از وضع موجود رهايى يابد و آن وضع موجود را از خود بر كنار نمايد .\r\nدر موقع بروز اين بارقه ها متوجه باشيم و به قول حكيم سنايى آن گاه كه بادهء خوشگوار ابديت با پاى خود به سراغ ما آمده است ، ما بايستى اين باده را نوشيده مطابق نتيجهء اين بادهء خوشگوار ، روح را براى حركت به نقاط بالاتر آماده بسازيم . اگر پس از نوشيدن چنين بادهء ابدى دوباره به همان حالت طبيعى اولى بر گرديم ، اين دفعه وسيلهء بازيچهء واحدهاى همان طبيعت كه از دست داده بوديم قرار خواهيم گرفت زيرا - چنان كه روشن است ما موقع درخشيدن بارقهء مفروض واحدهاى طبيعى را مختل ساخته و پشت سر گذاشته‌ايم ، دوباره و پس از عبور از آن نقطه با سير قهقرايى بر گشتن به همان نقطه ، هم « خود تكامل يافته » و هم واحدهاى نقطه طبيعى مفروض » مختل مىگردند .\r\nاين سير روح است نه سير جسمانى كه انسان بتواند پس از آن كه جسمى را از جايى به جاى ديگر منتقل ساخت ، دوباره به همان نقطهء اولى بر گرداند .\r\nزيرا - هنگامى كه روح انسانى نقطه‌اى را پشت سر گذاشت و حقيقت جهان را براى خود عوض كرد ، دوباره چگونه مىتواند جهان اولى را بر گرداند ؟\r\n\r\n( ( 3430 ) ) خلق اطفالند جز مست خدا\r\nنيست بالغ جز رهيده از هوا\r\n\r\nبا رشد روحانى بلوغ واقعى انسان تحقق پيدا مىكند\r\nمقايسهء خردسالى و بزرگ سالى در ميان انسانهاى معمولى تنها از نظر زمان و كشش آن تشخيص داده مىشود ، يعنى اغلب با همان مقياسات كمى در بارهء كودكى\r\n","description":"","footnote":"","page_name":" 591 ","page_number":594},
  {"content":"\r\nو بزرگى قضاوت مىكنند .\r\nولى در جهان معرفت و انسانيت اصطلاح بلوغ و نارسى معناى ديگرى دارد و آن اينست كه هر چه كه يك فرد از خود انسانى دور و به طبيعت و علايق آن نزديكتر بوده باشد او را مىتوانيم كودك بخوانيم ، اگر چه عمر هشتاد ساله داشته باشد . و هر كس كه به قلمرو خود هشيارى گام گذاشته و مىتواند موجودات پيرامون خود را جزء شخصيت خود قرار دهد يعنى موجوديت او چنان گسترش و عمق پيدا كند كه گويى موجوديت او شامل جهان شده است ، اين شخص را رسيده و بالغ مىگوييم ، اگر چه از لحاظ سنى در مراحل جوانى و ميانسالى بوده باشد .\r\nبياييد در تقويت روح آن اندازه بكوشيم كه نمودها و حقايق طبيعت كه مىخواهد ما را در همان حالت كودكى ميخكوب كرده و با قيافهء اسباب بازى بودن خويش دمار از روزگار شخصيت ما در آورد ، ما را از خويشتن نگيرد .\r\nبياييد با يك ارزيابى دقيق ، طبيعت و وسايل آن را در راه پيش برد زندگانى مادى و معنوى خويش مورد بهره بردارى قرار بدهيم .\r\nطبيعتى نسازيم كه بر ما مسلط شده ما را در نوسانات خود هضم كند ، از همين لذايذ طبيعى قيافهء عالىتر و ثابتتر آنها را استخراج كنيم ، آن چنان كه زنبور عسل از گياهان تلخ عسل توليد مىكند .\r\nشما مىگوييد : طبيعت طبيعت است و براى هميشه هم طبيعت خواهد بود ، و ما نمىتوانيم حقيقت آن را تغيير بدهيم ، و ساختمان روانى ما در مقابل نمودهاى جهان طبيعت مانند ساختمان وجودى زنبور عسل در مقابل گلها و گياهان تلخ نيست كه آنها را به عسل مبدل كند .\r\nمىگوييم : آرى طبيعت طبيعت بوده و براى هميشه هم طبيعت خواهد بود . اما شما آن موجود نيستيد كه گمان مىكنيد . مىدانيد شما كيستيد ؟ شما همان موجود انسانى هستيد كه صدها سقراط و ابو ذر غفارى و هزاران نوابغ و هشياران در ميان مستان به تاريخ بشرى تحويل داده‌ايد .\r\n","description":"","footnote":"","page_name":" 592 ","page_number":595},
  {"content":"\r\n\r\nشما همان موجوداتى هستيد كه مىتوانيد تمام انسانها و جهان را در درون خود جاى بدهيد و هيچ گونه احساس ثقل نكنيد .\r\nشما گمان مىكنيد در اين دنيا تنها كارى كه از دست شما بر مىآيد همين است كه بخوريد و بخوابيد و چند تنى هم مانند خودتان بىهدف به اين كرهء خاكى رها سازيد و برويد و زير گاو آهن روستا بچگان خاك پوسيدهء خود را متلاشى كنيد ؟ نه ، وجدان شما و تمام هشياران انسانيت هم مىگويند : نه ، پس مقصود چيست ؟\r\n\r\nاين همه رمز است و مقصود اين بود\r\nكآن جهان اندر جهان آيد همى\r\nهمچو روغن در ميان جان شير\r\nلا مكان اندر مكان آيد همى\r\nهمچو عقل اندر ميان خون و پوست\r\nبىنشان اندر نشان آيد همى\r\nوز وراى عقل عشق خوب روى\r\nمىبه كف دامن كشان آيد همى\r\nوز وراى عشق آن كش شرح نيست\r\nجز همين گفتن كه آن آيد همى ( 1 ) \r\n( ( 3431 ) ) گفت دنيا لعب و لهو است و شما\r\nكودكيد و راست فرمايد خدا\r\n\r\nدنيا جايگاه بازى است چه معنا دارد ؟\r\nشايد بعضى از اشخاص كه در اين گونه مسائل به طور دقيق فكر نمىكنند ، گمان كنند قرآن مقدس زندگانى دنيا را پوچ و بىهدف مىشمارد ، زيرا - كه آن را كودكانه و بازيچه معرفى مىكند .\r\nولى اين يك توهم بسيار سطحى است ، زيرا - آياتى را كه در اول مبحث ذكر كرديم كلمهء « الدنيا » را داشتند ، الدنيا افعل التفصيل از دانى و دنو است و افعل التفصيل مذكرش « ادنى » مىباشد . معناى دنو و دانى نزديك و پست است و در استعمالات فارسى مىگوييم « دون فطرتان » « دون صفتان » و . . .\r\n","description":"","footnote":" ( 1 ) ديوان شمس تبريزى ، غزليات شمارهء 637 . . ","page_name":" 593 ","page_number":596},
  {"content":"\r\n\r\nمقصود از اين استعمالات اشاره به پستى است .\r\nدر آيات هيچ موردى پيدا نمىشود كه خود حيات را پست معرفى كند ، بلكه حيات آن ماهيت كلى است كه ممكن است به صورت پست براى انسان مطرح شود و ممكن است به صورت بسيار عالى .\r\nدليل اين تقسيم آياتى است كه به طور مكرر مىفرمايد : پيامبر ما شما را به يك حيات پاكيزه دعوت مىكند ، او را اجابت كنيد .\r\nهر كس از مرد و زن عمل نيكو انجام بدهد در حالى كه ايمان داشته باشد ، حيات پاكى نصيب او خواهيم كرد .\r\nاز اين تقسيم بندى كاملًا آشكار مىشود كه مقصود از ( الحياة الدنيا ) زندگانى به طور مطلق نيست ، بلكه آن زندگانى است كه انسان به اختيار خود و به گرايش به حيوانيت آن را براى خود پست ساخته است . بنا بر اين بازيچه بودن « حيات دنيا » هيچ گونه صورت تقبيح زندگانى را در بر ندارد ، بلكه آن زندگانى پست را كه همان خور و خواب و خشم و شهوت و طرب و عيش و عشرت است « بدون توجه به اين كه براى چه آمده است ؟ كجا مىرود ؟ » تقبيح و محكوم مىسازد .\r\n\r\n( ( 3435 ) ) جنگ خلقان همچو جنگ كودكان\r\nجمله بىمعنى و بىمغز و مهان\r\n\r\nجنگ و صلح\r\n\r\nبا خيالى صلحشان و جنگشان\r\nبا خيالى نامشان و ننگشان\r\n\r\nقطعهء ذيل را در بارهء جنگ ما آدميان با يكديگر از ويكتور هوگو بشنويد :\r\n« شش هزار سال است كه مردم جهان به آدم كشى مشغولند و در اين مدت خداوند بىهوده وقت خود را در راه پديد آوردن گلها و ستارگان تلف مىكند .\r\n","description":"","footnote":"","page_name":" 594 ","page_number":597},
  {"content":"\r\nآسمان پهناور هر ساله پيامبرانى به صورت گلهاى زنبق و آشيانهاى زرين پرندگان براى مردم جهان مىفرستد تا آنان را به صلح و محبت بخواند .\r\nاما اين پيام مهر اثر جنون را از دلهاى هراسناك مردم جهان بيرون نمىبرد ، زيرا - ديرى است كه بزرگترين عشق مردم روى زمين آدم خوارى و خونريزى است ، ديرى است كه فرح بخشترين نواى موسيقى ملل شيپور جنگ است .\r\nديرى است كه افتخار به صورت كابوسى موحش در آمده است كه سوار بر ارابهء كوه پيكر خود مىگذرد و مادران بىنوا و فرزندان خردسالشان را زير چرخهاى سنگين خود خورد مىكند .\r\nامروز خوشبختى ما بسيار مشكل پسند شده است ، زيرا - رضايت آن وقتى به دست مىآيد كه مردمان بگويند « برويم و بميريم » حالا ديگر براى جلب خوشبختى تنها بايد لب بر شيپور جنگ نهاد . همه جا برق فولاد مىدرخشد و همه جا دود و آتش برمى خيزد ، ديگر مردمانى كه دسته دسته از پى كشتار هم روانهء ميدانهاى آدم كشى مىشوند براى روشن كردن ظلمتكدهء روح وسيله‌اى جز آن ندارند كه شعلهء توپهاى جنگ را بر افروزند .\r\nاين همه تنها به خاطر جاه طلبى بزرگان قوم صورت مىگيرد كه آنها هنوز ما را در خاك نكرده بر سر گورمان تجديد عهد مودت مىكنند و در آن هنگام كه كالبد ما در دل گور تيره خاك مىشود و در ميدانهاى جنگ شغالان و لاشخوران سراغ گوشتهايى را مىگيرند كه شايد با استخوانها باقى مانده باشد ، اين آقايان به هم سلام مىگويند .\r\nاين وضع دنياى امروزى ما است ، دنيايى است كه در آن هيچ ملتى نمىخواهد ملت ديگر را همسايهء خويش ببيند زيرا - آنها كه بقاى حكومتشان بسته به ادامهء حماقت ما است هر روز بيش حس خشم و كين را در روح ما مىدمند و به آتشى كه خود افروخته‌اند دامن مىزنند .\r\nاين يك نفر روسى است زود او را بكش و مغزش را بكوب .\r\nاين ديگرى كروات است ، چرا معطلى ؟ آتش كن ، براى چه ؟ براى اين كه\r\n","description":"","footnote":"","page_name":" 595 ","page_number":598},
  {"content":"\r\nلباسش سفيد است .\r\n- اين آدم را به دست خودم مىكشم و با دل آسوده به خانه بر مىگردم ، زيرا - اين مرد جانى است و جنايتش اين است كه در آن سوى رود رن به دنيا آمده است .\r\nروسباخ ، واترلو ، انتقام ، امروز ديگر انسان مست بادهء خونريزى و جنگ است ، شعورى جز براى قتل عام و ويرانى در خويش سراغ ندارد .\r\nشايد كنار سايبانى نشستن و از آب چشمه‌اى گوارا نوشيدن و زير درختى سر سبز سر گرم رويا شدن و يا دل در بند عشق سپردن همه لذت بخش باشد ، اما براى بشر امروزه آن چه لذت بخش تو راز اين جمله است لذت برادر كشى است .\r\nهمه جا مردمان تبر در ريشه جان يكديگر نهاده‌اند و به دنبال هم تپه ها و ماهورها را در مىنوردند و همه جا همراه سواران ، وحشت و هراس كه چنگ در يال اسبها زده در تاخت و تاز است .\r\nدر اين هنگام ، سپيده دم از فراز دشت و دمن سر بر مىزند و پيام اميد و روشنايى مىدهد . اوه راستى چقدر شايان تحسين است كه نوع انسان در آن دم كه مرغ سحر نغمه سرايى آغاز مىكند همچنان سر گرم كينهء مرگبار خويش باشد . » ( 1 )  اگر درست دقت كنيم خواهيم ديد ، اگر چه عوامل و انگيزه هاى جنگ در درونهاى مختلف بشرى يكسان نموده است ، ولى مىتوان با اطمينان گفت كه با تحليل دقيق از اين پديدهء ضد حيات « كه بد بينان آن را جزء طبيعت بشرى مىدانند » عوامل جنگهاى براى ابد نمودهاى خيالى خواهد بود ، زيرا زندگى هيچ كس مزاحم زندگانى كس ديگر نيست .\r\nتعيين يك زندگانى منطقى است كه مىتواند اصول و ريشه هاى جنگ را از كرهء زمين بر اندازد و صلح و صفا را جانشين آن كند .\r\n","description":"","footnote":" ( 1 ) منتخبى از زيباترين شاه كارهاى شعر جهان ، - از شش هزار سال پيش - ويكتور هوگو ، ص 128 و 129 و 130 . . ","page_name":" 596 ","page_number":599},
  {"content":"\r\nوانگهى در بارهء صلح افراد انسانى رؤياهاى بسيار شيرينى را در سر خود مىپرورانند . هنگامى كه در يك جلسه صحبت از صلح مىرود گويى تارهاى خيمهء آن مجلس از پرهاى فرشتگان بافته شده و نور روشنگر آن مجمع نورانيت ملكوتى است نه اين آفتاب كه بر روى هر موجود زشت و زيبا مىتابد .\r\nانفاس افراد آن جلسه نسيم بهشتى را براى بشريت به ارمغان مىآورد . آنان در زمين گفتگو مىكنند ، ولى جهان ملكوتى آستان مجمع آنها است . مگر نه اين است كه آنان از حياتى دفاع مىكنند كه شعاعى از عظمت الهى است ؟ چه زيبا گفته است شاعر معروف انگلستان جان ميلتون :\r\n« اما آفريدگار براى آن كه او ( طبيعت ) را از اين بيم و هراس برهاند ، صلح را با چشمان پر مهرش به زمين فرستاد ، با پيشانى آراسته با شاخهء زيتون ، بىصدا از چرخ گردون به پايين خزيد و با بالهاى سپيد خود كه به سبكى كبوتر بود ابرها را شكافت و رو به زمين آورد تا انگشترى سحر آميز خود را بچرخاند و زمين و دريا را از آرامش عميق برخوردار سازد .\r\nاكنون همه جا را صلح و صفا فرا گرفته و از هيچ جا صداى جنگ و جدالى به گوش نمىرسد ، نيزه ها و سپرها بىكار و بىمصرف از ديوارها آويخته شده‌اند ، ارابه هاى جنگى كه هميشه با داسهاى بران خود مرگ و خون همراه مىآوردند در گوشه‌اى افتاده‌اند و ديگر خون دشمنان از آنها فرو نمىچكد .\r\nشيپورهاى جنگ خاموش شده‌اند . پادشاهان بىصدا و هراسان در جاى خود نشسته‌اند ، دلشان از نزديكى خداوند خبر مىدهد . » ( 1 )  اين بود مطالبى كه در بارهء جنگ و صلح كه با مطالعهء معمولى در بارهء آن دو مفهوم گفته شده است .\r\nاما بايستى كمى دقت بيشترى در اين مسئله بنماييم .\r\n","description":"","footnote":" ( 1 ) منتخبى از زيباترين شاه كارهاى شعر جهان ، ص 8 . . ","page_name":" 597 ","page_number":600},
  {"content":"\r\nآيا واقعاً چنان كه جلال الدين مىگويد :\r\n\r\n( ( 3435 ) ) جنگ خلقان همچو جنگ كودكان\r\nجمله بىمعنى و بىمغز و مهان\r\n\r\nيا چنان كه مىگويد :\r\n\r\nبا خيالى صلحشان و جنگشان\r\nبا خيالى نامشان و ننگشان\r\n\r\nجنگ و خونريزىهايى را كه دامن گير تاريخ بشرى گشته است مانند جنگ و پيكار كودكان است ؟ آيا واقعاً تمام صلح و جنگها شالوده‌اى جز خيال ندارد ، چنان كه نام و ننگ اغلب مردم روى خيالات سست و واهى مىباشد ؟ دو مطلب مهم را بايستى در اين مسئله متذكر شويم :\r\nمطلب اول - چرا اين جنگها مانند جنگهاى كودكان است ؟ اگر ما جهان هستى را كه ما آدميان زندگانى خود را در آن سپرى مىكنيم يك چار چوبهء منحصر در اين هستى بدانيم ، يعنى جهان ديگرى بجز همين جهان ماده نپذيريم ، بدون ترديد مسئلهء جنگ براى هميشه به فرزندان آدم حتمى خواهد بود و اگر پيكار و رزم آورى نكنند ، يا ناشى از ضعف آنها است يا به جهت طمع هم زيستى يا ترس از نيرومندترى است كه به سراغ ما آمده است ، تفاوتى ندارد كه شما نام اين پديدهء حتمى را بازى كودكانه نام بگذاريد يا يك حقيقت جدى ، زيرا - هنگامى كه به مفهوم طبيعى زندگى با آن « مىخواهم » بىنهايتش مىنگريم . مىبينيم تزاحم در ضرورتها و تجملات زندگى يك مسئلهء طبيعى است و شايد بتوان گفت صلح و صفا احتياج به صرف انرژى فراوان و قانع كردن جنگاورانى كه به طور طبيعى فعاليت مىكنند ، نيازمند مىباشد ارسطو مىگويد : روزى خرگوشى در بارهء حق و عدالت با شير درنده‌اى صحبت مىكرد ، شير در پاسخ خرگوش مىگويد : پس كو چنگالهايت ؟ اگر ما جهان هستى را يك مجموعهء متصل به ابديت بدانيم و به اصطلاح فنى آن را سيستم باز بدانيم كه به ابديت پيوسته است ، در نتيجه مىتوانيم بگوييم : جنگ پاره\r\n","description":"","footnote":"","page_name":" 598 ","page_number":601},
  {"content":"\r\nكردن رشته هايى است كه خداوند بىچون آنها را به عنوان حيات دسته جمعى با همديگر بافته است .\r\nبا اين فرض به انسانها مىتوان گفت كه پيكار را رها كنيد و اسلحه را از كار بيندازيد ، زيرا - قافله‌اى كه در يك راه و به سوى يك مقصد روانه شده است ، افراد چنين قافله‌اى يك مجموع غير قابل تجزيه را تشكيل مىدهند و ضرر به فردى مساوى ضرر به تمام افراد است ، بگذاريد همهء ما اين قلهء تكامل را با هم صعود كنيم . من اگر تو را زخمى كنم جراحت را به خودم وارد ساخته‌ام و تو اگر آسيبى به من برسانى آن آسيب دامن تو را پيش از من مىگيرد .\r\nدر اين فرض دوم معناى صلح و جنگ به كلى دگرگون مىشود و منطقى پيدا مىكند كه به منزلهء خودكشى نمىباشد « چنان كه در جنگهاى معمولى ديده مىشود » بلكه جنگ در اين معناى منطقى بر كنار زدن دزدان قافلهء راه حق و حقيقت مىباشد و به همين جهت است كه كيفر را براى همين انسانها تجويز مىكنيم .\r\nدر اين فرض انسان نيست كه انسان ديگرى را مىكشد ، بلكه آن ايده آل عمومى كه رهسپار شدن به مقصد عالى هستى است ، شمشير خود را در راه حفظ شيفتگان خود به دست افرادش سپرده است كه اخلالگران راه حق را از پيش پاى قافلهء مزبور بر كنار كنند .\r\nبدينسان صلح آنان ناشى از ناتوانى و شرمسارى بىاساس و تحريكات شعرى نيست ، بلكه صلح از آن جهت براى آنان مطرح است كه اعضاء يك پيكرند .\r\n","description":"","footnote":"","page_name":" 599 ","page_number":602},
  {"content":"\r\n\r\n\r\n( ( 3443 ) ) اغلب الظنين في الترجيح ذا\r\nلا تمارى الشمس فى توضيحها\r\n\r\nترجيح يكى از دو گمان بر ديگرى دليل وصول به واقعيات نيست\r\nدر كشف حقايق و واقعيات قناعت به اين كه بعضى از گمانها ببعضى ديگر ترجيح دارند و ما با مقدم داشتن گمان برتر مىتوانيم به واقعيات برسيم ، مساوى دانستن روشنايى آفتاب و چراغ بسيار ضعيفى است كه به جهت ناتوانى در ميان نمود وسيع تاريكىها سو سو مىزند .\r\nاين روشنايىهايى كه از گمانها به دست مىآيد ، اگر درست دقت كنيم خواهيم ديد كه اغلب روشنايىهاى مزاحمى هستند ، يعنى يك رشتهء باريكى از روشنايى ، ولى محاط در دريايى بىكران از تاريكىها مىتوانيم بگوييم : توجه به اين تاريكىها از هر دو راه برونى و درونى براى مردم آگاه قابل احساس است .\r\nاما از راه برونى - هنگامى كه در باره يك حقيقت گمان حاصل مىكنيم ، معنايش اين است كه تماس ما با واقعيت صد در صد نيست ، براى ما حقيقت مفروض در ميان واحدهاى تاريكى يك نمود ضعيف نشان مىدهد .\r\nاما از راه درونى - پر واضح است كه روح انسانى ميان دو حالت يقين و گمان تفاوت بسيار آشكارى را مىبيند . در حالت يقين مانند اين است كه آن موضوع مورد يقين جزء ذات او شده و خارج از او نيست ، در صورتى كه در موقع گمان موضوع مفروض از انسان بيگانه بوده و راهى به درون انسانى نيافته است . به همين جهت است كه در پديدهء يقين سه مرتبهء بسيار مهم وجود دارد كه در پديدهء گمان هيچ يك از آنها وجود ندارد اين سه مرتبه عبارت است از : علم اليقين ، حق اليقين ، عين اليقين .\r\n","description":"","footnote":"","page_name":" 600 ","page_number":603},
  {"content":"\r\nهر يك از مراتب مزبوره در بارهء يقين اشاره به ارتباط موضوع يقين با روان انسانى مىباشد .\r\nدر حال علم اليقين انعكاس صد درصد موضوع است در درون انسانى .\r\nدر مرحلهء حق اليقين باز تمام احتمالات مخالف بر كنار شده در صفحهء روح ما در بارهء موضوع مفروض هيچ گونه احتمال خلافى نمانده است ، به اضافهء اين انكشاف صد درصد ، روان انسانى مطابق آن به فعاليت مىافتد . به عبارت ديگر يقين حق و حقيقت خود را كه ايجاد حركت مطابق مدلول آن است درمىيابد . در مرحلهء عين اليقين گويى روح انسانى با همان يقين رنگ آميزى شده مانند اين كه موضوع يقين جزء ذات انسانى است و يكى از عناصر شخصيت يقين كننده مىباشد .\r\nولى گمان هر اندازه هم كه در ميان ساير گمانها حائز برترى بوده باشد حتى به آن مرحلهء اول هم كه علم است نرسيده است كجا رسد كه به مرحلهء دوم و سوم . لذا تكيه بر گمان برتر در حقايق ، ناديده گرفتن نابينايى است كه يك فرد انسانى مبتلا مىشود .\r\nاما اين كه برتراند راسل متفكر تازه گذشته مىگويد : « ما مقدارى از ظن و گمان را مىتوانيم انگيزهء فعاليت قرار بدهيم » مطابق زندگانى محاسبه نشدهء ماشينى است كه انسان را از خود بيگانه ساخته و به طور قطع روزى او را از پاى در خواهد آورد .\r\n","description":"","footnote":"","page_name":" 601 ","page_number":604},
  {"content":"\r\n\r\n\r\n( ( 3445 ) ) وهم و حس و فكر و ادراكات ما\r\nهمچو نى دان مركب كودك هلا\r\n\r\nآيا اين اوهام و محسوسات و انديشه هاى ما وسيلهء وصول به واقعياتند يا مانند چوبهايى هستند كه كودكان آنها را براى خود اسب تصور كرده و در كوچه ها مىدوند ؟\r\nآيا اين نيروهاى درونى از قبيل وهم و خيال و تداعى معانى و ادراكات به طور عموم و تعقل و انديشه و تجسمات واقعاً وجود ندارند يا اين كه ارزش آنها بسته به مقاصدى است كه ما در فعاليتهاى آنها منظور مىكنيم ؟ اينها سؤالاتى هستند كه براى انسان شناسان مطرح مىباشند ، خواه از دريچهء يك مكتب فلسفى بنگرند يا از پشت عينك يك جامعه شناس يا يك روان شناس مطالعه نمايند .\r\nاگر بگوييم : اين نيروها و پديده ها وجود ندارند ، با خويشتن بناى مبارزه را گذاشته‌ايم ، زيرا - اين امور در درون ما وجود دارند و هر صاحب مكتبى كه در صدد انكار اين امور است بهتر اين است كه اولا برود و وجود خود را اثبات كند تا بتواند اين امور را نفى نمايد .\r\nاگر بگوييم : اين امور ارزش ندارند ، شايسته است كه پيش رفت علم و صنعت و گامهاى وسيعى را كه در راه تمدنها برداشته شده است ، حتى تحريكات انبياء را براى انديشه و تعقل ناديده بگيريم . پس دو نظريهء اولى پوچتر از آن است كه براى رد آنها صرف وقت كنيم .\r\nآن چه مهم است نظريهء سوم است كه مىگويد : اين امور خود به خود داراى ارزشى نيستند ، بلكه ارزش آنها بستگى به مقاصدى دارد كه ما انسانها جستجو مىكنيم . باز در اين مورد نبايد از يك نكتهء علمى ضرورى غفلت داشته باشيم ، اين نكته مىگويد : به هر تقدير كه فرض شود بالاخره اين امور در درون ما وجود داشته و جريان و فعاليتى دارند .\r\n","description":"","footnote":"","page_name":" 602 ","page_number":605},
  {"content":"\r\nاز نظر قانون « عليت » نمىتوان گفت اين امور يك عده نمودهاى تصادفى يا بىهوده هستند و اما اين كه آيا امور مزبوره داراى ارزش هستند يا نه ؟ ممكن است بگوييم اين امور ارزش استقلالى ندارند و اين حكم منافاتى با ضرورت همين امور ندارد ، به جهت اين كه هنگامى كه يك معلول در جهان هستى موجود مىشود ، ضرورتى آن را به عرصهء هستى غلطانيده است و ما مطابق قانون « عليت » نمىتوانيم آن را ناديده بگيريم اگر چه داراى ارزش استقلالى نبوده باشد .\r\nپس از پذيرش موجوديت اين امور نوبت بررسى اين مسئله است كه اين امور چه مىكنند ؟ و براى بشريت چه دردى را دوا مىكنند ؟ اگر بگوييم : اين امور به هيچ وجه داراى ارزش نيستند ، مخالف واقع است زيرا - لذت علم و دانش و انديشه چيزى نيست كه قابل انكار بوده باشد ، اگر چه از واقعيات خبرى ندهند و اگر چه در واقعيات دگرگونىهايى بسود انسان نداشته باشند ، ولى مىتوانيم بگوييم اين يك لذت نهايى نيست ، چنان كه پول براى انسان از نظر زندگانى اگر چه خود به خود لذت بخش است ولى آن لذت نهايت لذايذ نيست ، بلكه بايستى در نظر گرفت كه پول موجب آزادى بيشترى در بر آوردن خواسته ها دارا مىباشد . از همين بيان روشن مىشود كه ارزش وسيله‌اى امور مزبوره جاى هيچ گونه ترديد نيست . يعنى با نظر به مقاصدى كه ما در تماس با جهان هستى داريم و تشنگى شديدى كه براى شناخت جهان هستى و به كار بردن آن در راه تكامل مادى و معنوى خود داريم وسيله‌اى جز امور مزبور نداريم .\r\nبلى وسيله بودن امور مزبوره به قلمرو خارج از حيطهء ماديات و كميتها و كيفيتها مورد انتقاد صاحب نظران مىباشد ، زيرا - آن قلمرو كه مقولات معمولى و مأخوذ از طبيعت جريان ندارد ، چگونه مىتوان واقعيات آن قلمرو را با همين اوهام و انديشه ها كشف كرد ؟ لذا آيات قرآنى در موارد فراوانى كشف واقعيات را به نور خداوندى و توفيقات او نسبت مىدهد .\r\n","description":"","footnote":"","page_name":" 603 ","page_number":606},
  {"content":"\r\n\r\n\r\n( ( 3446 ) ) علمهاى اهل دل حمّالشان\r\nعلمهاى اهل تن احمالشان\r\n\r\nعلمى وجود دارد كه عالمش را تا كمال اعلى بالا مىبرد علمى هم وجود دارد كه بارى است بر دوش عالمانش\r\nتامس اليوت قطعه‌اى دارد كه با مضمون بيت جلال الدين بسيار هماهنگ بلكه مفسر آن است ، او مىگويد :\r\n« عقاب در فراخناى آسمان بال مىگشايد .\r\nصياد و تازيان شكارى به دنبال صيد مىتازند ، ستارگان در مسير جاودان خويش روانند و فصول سال يكايك به هنگام معهود فرا مىرسند . خزان و بهار تولد و مرگ يكى پس از ديگرى پاى به ميان مىنهند .\r\nفكر و عمل طرح و تجربه همهء اينها موجد حركتند ، اما زايندهء آرامش نيستند . سخن مىآموزند ، اما راز خاموشى را نمىگويند . كلمات را معنى مىكنند ، اما كلام اصلى را همچنان ناگفته مىگذارند .\r\nدانش ما را به سوى جهل مىبرد و جهل به مرگ نزديكمان مىكند . اما نزديكى به مرگ دورى از خدا است .\r\nكجاست آن زندگى كه ما به خاطر زنده بودن از دست داده‌ايم ؟ كجاست آن دانش كه ما آن را در ميان دانستنىها گم كرده‌ايم ؟ بيست قرن گذشته و تازه معلومات ما در بارهء آسمان ، ما را از خداوند دور تر و به خاك ناچيز نزديكتر كرده است . » ( 1 )  ملاحظه مىشود كه تقسيم علم به دو قسمت وسيلهء تكامل و و بال گردن زندگانى ، چيزى است كه تنها از يك ذوق شرقى سرچشمه نمىگيرد ، بلكه غربىها نيز در اين\r\n","description":"","footnote":" ( 1 ) منتخبى از زيباترين شاه كارهاى شعر جهان ، ص 83 و 84 - صخره ، تامس اليوت . . ","page_name":" 604 ","page_number":607},
  {"content":"\r\nموضوع با ما هم داستانند .\r\nمگر نه اين است كه همگان سقوط اخلاقى و معنوى بشريت را با چشمان خود مىبينيم ؟ مگر نه اين است كه اختلالات روانى و بيگانگى انسانها را از يكديگر ، با چشمان خويش هر روز مشاهده مىكنيم ؟ چرا ؟ براى اين كه اندوخته هاى علمى ما تنها براى تكميل « خود طبيعى » فردى يا اجتماعى بوده است .\r\nبا اين كه هنگامى كه به يك دانش قيافهء اجتماعى مىدهيم ، گمان مىكنيم كه شأن آن علم را بالا برده‌ايم ، ولى غافل از اين كه اگر يك دانش نتواند فرد را از « خود طبيعى » به « خود انسانى » اوج و اعتلا بدهد ، آن دانش در يك قلمرو وسيعتر كه افراد فراوانى را در بر مىگيرد ، باز نمىتواند ماهيت خود را عوض كرده براى افراد مفيد بوده باشد ، مثلًا اگر علمى وجود داشته باشد كه راه اشباع شهوت را در حد اكثر به ما بياموزد اگر چه اين اشباع شهوت به حال ديگران مضر بوده و مبانى اخلاق را در هم بريزد ، اين ضرر علم مفروض را ساقط مىكند ، اگر همين دانش جنبهء اجتماعى بلكه حتى اگر جنبهء جهانى هم پيدا كند جهانى را به آتش سوزان حيوانيت خواهد كشيد .\r\nاگر درست دقت كنيم هنگامى كه علم را تنها براى خود پرورى و خود پرستى مىاندوزيم ، احساس مىكنيم كه يك سنگينى شگفت انگيزى سراسر روح ما را فرا گرفته است ، واقعاً درك مىكنيم كه بار سنگينى را بدوش مىكشيم ، زيرا - فرا گرفته هاى ما با اصل طبيعت روح ما كه با عالم ملكوت پيوستگى دارد سازگار نيست .\r\nدر صورتى كه اگر علم را براى واقعيت و براى شناسايى خود و ديگران و در راه پيش برد مقاصد عالى مادى و معنوى فرا بگيريم ، احساس مىكنيم كه « من » ما فوق العاده سبك شده است ، گويى يك فرشته الهى خود ما را روى بال گرفته با اين كه در زندگانى مادى و نوسانات آن درگير هستيم ، احساس پرواز بدون احساس ثقل مىكنيم .\r\n","description":"","footnote":"","page_name":" 605 ","page_number":608},
  {"content":"\r\nآرى :\r\n\r\n( ( 3446 ) ) علمهاى اهل دل حمالشان\r\nعلمهاى اهل تن احمالشان\r\n( ( 3450 ) ) ليك چون اين بار را نيكو كشى\r\nبار بر گيرند و بخشندت خوشى\r\n( ( 3455 ) ) ديده‌اى دلال بىمدلول هيچ\r\nتا نباشد جاده نبود غول هيچ\r\n\r\nچنان كه دليل مىگويد : مدلولى وجود دارد ، همچنين وسيلهء انحراف مىگويد : راه مستقيمى هم وجود دارد . اصلى كه مورد توجه جلال الدين است دو اصل را در بر مىگيرد :\r\n1 - اگر يك حقيقت به عنوان راهنما تلقى شود بدون ترديد راه و مقصدى دارد .\r\n2 - اگر يك پديده به عنوان انحراف از واقعيت تلقى شود دليل به اين است كه واقعيتى وجود دارد .\r\nبه نظر مىرسد اين دو اصل كاملًا از نظر روانى و فلسفى صحيح است ، زيرا - هنگامى كه اعتراف مىكنيم اين فعاليت كه ما انجام مىدهيم راهى است كه بايستى عبور كرد ، اين مفهوم به طور قطع مىرساند كه مقصدى در دنبال است و ما توجه استقلالى به همان مقصد داريم ، لذا اگر از ما بپرسند : چرا اين فعاليت را مىكنيد ؟ پاسخ مىگوييم : براى اين كه آن مقصد را مىخواهيم ، هنگامى كه آن مقصد را به عنوان جلب كنندهء سود يا وسيلهء فرار از ضرر براى خويش مطرح مىكنيم سؤال تمام مىشود ، ديگر سؤالى نمىكنيم ، مگر اين كه اعتراض به سود آور بودن يا دافع ضرر بودن آن مقصد داشته باشيم و اگر كسى بگويد : تمام فعاليتهاى ما عنوان مقصدى دارد ، او نه از خويشتن اطلاعى دارد و نه از جهانى كه در آن زندگانى مىكند .\r\nچنان كه اگر كسى بگويد : تمام كارها و كوششهاى ما طريق است ، او با خويشتن مبارزه مىورزد يا نمىخواهد آن چنان كه موجوديت او اقتضا مىكند سخنى بگويد ، بلى بايستى مقصدها را به دو قسم مهم تقسيم كنيم :\r\nمقصدهاى نسبى .\r\n","description":"","footnote":"","page_name":" 606 ","page_number":609},
  {"content":"\r\n\r\nمقصدهاى مطلق .\r\nهر اندازه كه هدفهاى ما مربوط به « خود در راه كمال بىنهايت » نمودار شوند آن هدفها از مطلق بودن بهره ورتر مىباشند و هر اندازه كه هدفها رو به جريانات مادى زود گذر بوده باشند آن هدفها نسبىتر خواهند بود .\r\nهمچنين هنگامى كه ما اعتراف مىكنيم كه اين روش انحرافى از واقعيت دارد با توجه به مفهوم انحراف اقرار به يك واقعيت كرده‌ايم كه راه مستقيمى دارد . اين دو اصل مسلم است . مطلبى كه حائز اهميت فراوان است مسئلهء تشخيص انحراف و درستى است كه باعث اختلاف جوامع و مكاتب از يكديگر شده است . توضيح و چارهء آن را در مباحث « اختلافها و اتحادها » در مجلد اول بيان كرده‌ايم .\r\nتوجه انسانها به حق جل و علا مىتواند وجود او را اثبات كند\r\nزر نه دكارت فيلسوف معروف فرانسه كه بايستى او را از مفاخر دوران پس از قرون وسطى محسوب كرد دو برهان بسيار مهم براى اثبات خدا بيان كرده است : يكى از اين دو برهانى است كه ما آن را برهان وجوبى اصطلاح كرده‌ايم و در ابيات مناسب مورد تذكر قرار خواهيم داد . برهان دوم را برهان محدود و بىنهايت ناميده‌ايم .\r\nدر ابيات زير :\r\n\r\n( ( 3454 ) ) از صفت وز حال چه زايد خيال\r\nو آن خيالش هست دلال وصال\r\n( ( 3455 ) ) ديده‌اى دلال بىمدلول هيچ ؟\r\nتا نباشد جاده نبود غول هيچ\r\n\r\nمضمون بيت اول تقريباً مطابق برهان « محدود و بىنهايت » زر نه دكارت مىباشد ، او مىگويد : « در نتيجه اكنون ماييم و ايدهء خدا ، شايسته است ببينيم كه در بارهء توجه به خدا ، آيا سازندگى من است كه خدا را براى من مطرح مىكند ، يا مفهومى كه از اين عظمت در ذهن ما وجود دارد مربوط به سازندگى ما نبوده ، بلكه اين توجه خود دليل واقعيت اصيل خدا است ؟ وقتى كه كلمهء « الله » را مىگويم ، مقصودم يك ذات بىنهايت ازلى و دور از هر گونه تغييرات است كه بدون تكيه بر غير ذات خود قائم است .\r\n","description":"","footnote":"","page_name":" 607 ","page_number":610},
  {"content":"\r\n\r\nتوانايى او مطلق مىباشد ، او است كه تمام كاينات را آفريده است . « اگر كايناتى وجود داشته باشد » اين اوصاف با عظمت ( بىنهايت ، ازلى ، دور از تغييرات ) در مرتبه‌اى از جلال و شرف است كه هر چه بيشتر در بارهء آن مىانديشم ، اعتقادم به اين كه سازنده اين مفهوم خودم بوده باشم كاهش مىيابد ، زيرا - هيچ يك از اوصاف مزبوره به جهت بىنهايت و ما فوق كمال بودن نمىتواند ساختهء ذهن من بوده باشد و نمىتوان گفت تصور من در بارهء اوصاف مزبوره ، تصورات تاريك و ابهام انگيز است ، - زيرا اين اوصاف را با كمال روشنايى درمىيابم .\r\nاين اوصاف در دلالت به واقعيت موجود برتر بيش از دلالت ساير تصورات ما در بارهء موضوعات خارجى است . در نتيجه تابش و فروزندگى چنين مفهومى در درون ما بهترين دليل وجود خدا است . ( 1 ) \r\nتفسير ابيات\r\nالفاظ حكيم سنايى را از دل و جان بشنو ، او مىگويد : در همانجا كه بادهء معرفت سر كشيده‌اى تسليم شو ، اگر با آن حالت خمارى دوباره خود را در ميدان نمودها و نوسانات طبيعى غوطه ور سازى ، اسباب بازى همين نمودها خواهى گشت .\r\nچنان كه مستى كه از ميخانه بيرون مىآيد با از دست دادن مالكيت بر خود اين طرف و آن طرف مىافتد ، گاهى در گل و گاهى در گودى سقوط مىكند ، اشخاص نادان كه از وضع روحى او اطلاعى ندارند براى او مىخندند .\r\nاو در اين حال شگفت انگيز غوطه ور است ولى كودكان در دنبال او راه افتاده و او را مسخره مىكنند و سنگ به سوى او مىاندازند .\r\nاين مردم معمولى مانند كودكانى هستند كه از پشت پردهء طبيعت خبرى ندارند ، آنان راز فعاليتهاى ما وراى طبيعى روح را نمىدانند ، لذا بازى آنها با مفاهيم عالى الهى جاى شگفت نيست .\r\nراد مردان الهى مردم معمولى را بالغ نمىدانند ، اگر چه از نظر سن و سال\r\n","description":"","footnote":" ( 1 ) التأملات فى الفلسفة الاولى ، زر نه دكارت ، ص 144 و 145 . . ","page_name":" 608 ","page_number":611},
  {"content":"\r\nقرنى را در پشت سر گذاشته باشند ، بالغ در نظر آنان كسى است كه توانسته است به هوى و هوس خود پيروز شده و به واقعيت اصلى روح برسد و با جريان طبيعى خود روح رهسپار كمال شود .\r\nبه همين جهت است كه خداى بزرگ مىفرمايد : « زندگانى پست اين دنيا لهو و بازيچه‌اى بيش نيست « تو مادامى كه از بازيچه هاى كودكانه در اين سراى سپنجى بيرون نرفته‌اى ، مادامى كه زكات روح را نداده‌اى ، چگونه مىتوانى توقع بلوغ و تزكيهء روحى را داشته باشى ؟ شهواتى كه در اين دنيا به عنوان يك نمود طبيعى اشباع مىشود ، مانند جماع كودكان است كه هيچ لذت اشباع شهوت به آنها دست نمىدهد .\r\nكودكى كه با زنى هم خوابه شود ، چه لذتى خواهد برد ؟ آيا لذت آن كودك مانند لذت يك مرد نيرومند است كه قدرت اشباع شهوت را در حد كمال دارا مىباشد ؟ اگر مىخواهيد كودكانه بودن شهوات انسانى را در اين دنيا تصور كنيد . پديده هاى خشم و كينه و جنگاورى را مورد توجه قرار بدهيد ، مگر نمىبينيد كه از اين جنگاوران تاريخ هيچ يك نمىتواند به فعاليتهاى جنگى خويش كه باعث تلفات بىشمار در جوامع بشرى شده است ، علت واقعى را بيان كند ، چنان كه كودكان هم پيكار و ستيزه هاى خود را با يكديگر نمىتوانند به طور منطقى توجيه كنند .\r\nآنان براى يكديگر شمشيرهايى مىكشند ، اما از چوب . آنان قصد يكديگر را دارند ، اما در موضوعات بىهوده و بىفايده .\r\nبراى آنان نى و چوبهاى سست عالىترين مركب است ، اگر بپرسيد اين كه سوار شده‌اى چيست ؟ مىگويد : اين همان براق يا دلدل است كه پيغمبر به آن سوار مىگشت .\r\nاين نادانهاى دانا نما نمىدانند كه با انبوهى از معلومات پر از مجهولات و بار سنگينى از هوى و هوس را بر دوش خود مىكشند .\r\n","description":"","footnote":"","page_name":" 609 ","page_number":612},
  {"content":"\r\nآنان نمىدانند كه بار نادانى و خود حمل كنندهء چنين بار ، شايستهء رهسپار شدن به كوى الهى نيست . هر طورى كه مىخواهيد باشيد ، روزى فرا مىرسد خواهيد ديد كه راد مردان الهى كه حق آنها را بلند كرده و در اوج اعتلاى عالم روح به پرواز در آورده است چگونه اسب تازان از نه طبق آسمانها صعود خواهند كرد .\r\nآرى اين صعود و اعتلاء در روزى مشاهده خواهد شد كه روح و ساير فرشتگان به سوى خداوند در حال صعود مىباشند .\r\nلحظاتى به خود بياييد ، خواهيد ديد كه در اين زندگانى كه با تمام نخوت و تكبر نام آن را زندگانى گذاشته‌ايد ، مانند آن كودكان هستيد كه دامن يكديگر را گرفته مىگويند : كنار برو اسب من جولان مىكند اين غوطه ور شدن در زندگانى غير قابل محاسبه و بىهدف اصلى ، از اين بىچارگى ناشى شده است كه تمام كارهاى خود را روى گمان شالوده ريزى كرده‌ايد ، حد اكثر كوشش و تعقل را هم كه در اين باره انجام مىدهيد ، نتيجه اش اين است كه از گمان قوىتر پيروى مىكنيد ، يعنى هنگامى كه گمانهاى متعددى به شما روى مىآورند ، شما آن گمان را ترجيح مىدهيد كه تا حدودى قوىتر از ديگرى است .\r\nاما گمان هر اندازه هم كه قوى باشد آيا مىتواند در مقابل يقين كه مانند خورشيد مىدرخشد عرض اندام نمايد ؟ باشيد ، تا آن گاه كه خورشيد فروزان حق در روز رستاخيز به روى حقايق و اندوخته هاى شما بتابد ، آن گاه خواهيد ديد كه آنها را كه در زندگانى محدود دنيوى سوار شده بوديد واقعاً اسب بودند يا چوب ؟ لحظاتى چند در خود فرو رويد و با واقعيات به طور مستقيم تماس بگيريد ، خواهيد ديد كه اين فعاليتهاى روانى شما از قبيل وهم و انديشه و احساس همهء اينها همان مركبهاى كودكانه است كه « خود طبيعى » شما را در ميدان وسيع زندگانى به حركت در آورده ، ساعت به ساعت عمر شما را سپرى مىكند . شما گمان مىكنيد به واقعيتها رسيده‌ايد ، شما خيال مىكنيد منزلگاه ها را در هم نورديده‌ايد .\r\n","description":"","footnote":"","page_name":" 610 ","page_number":613},
  {"content":"\r\nاما وهم كجا ، و يقين كجا ؟ هيچ مىدانيد كه اگر علم نصيب اهل معنا شود چه نتيجه‌اى مىدهد ؟ اين علم « من » آن انسان را از زنجيرهاى گرانبار جهل و پليدىهاى اخلاقى و شهوى حيوانى جدا كرده ، به اوج اعتلاء مىرساند ، در صورتى كه براى آن انسانها كه در لجنزار حيوانيت غوطه ورند بار سنگينى مىشود .\r\nآرى از آن جهت كه علم سنخيتى با روح ملكوتى آن انسان ندارد ، مانند ساير اندوخته ها بار سنگينى بر دوش او خواهد گشت ، در صورتى كه آن استعداد الهى هنگامى كه علم را به روح منتقل مىسازد ، روح عالى الهى ، آن علم را به صورت يك نيروى الهى در آورده به جهان ما فوق به پرواز درمىآورد .\r\nبراى تصديق اين اصل آيهء قرآن را با تأمل تلاوت كنيد : « مثل الذين حملوا التوراة ثم لم يحملوها كمثل الحمار يحمل اسفارا . » ( آنان كه كتاب الهى تورات را در اختيار دارند ، ولى آموزش و تربيت آنان دور از دستورات آن كتاب الهى است مانند الاغى هستند كه بارى از كتاب بر پشت مىكشند ) .\r\nاگر دانش بشرى رنگ الهى نداشته باشد ، آن دانش نمىتواند زيبايى واقعى را براى صاحبش نصيب كند ، بلكه اگر آرايشى هم داشته باشد مانند آرايش آرايشگران ظاهرى است كه رنگهاى موقت بوده و به زودى زايل خواهند شد .\r\nاشتباه نكنيد كه هر علمى براى انسان باعث سنگينى است ، زيرا - اگر شما علم را با انتساب به خداوند فرا بگيرديد ، هر چه كه با اين روش به دست بياوريد سنگينى آن را از شما سلب كرده ، سبكبالى شگفت انگيزى را در خود احساس خواهيد كرد .\r\nبار علم را براى هوى و هوس بر خود تحميل مكن ، بگذار اين راه پر از فراز و نشيب را سبكبار سپرى كنى .\r\nقطراتى از علم بىهوا را در جويبار درونت روانه ساز ، آن گاه جوشش اقيانوس دانشها را تماشا كن .\r\nحال كه مىخواهى از هواهاى نفسانى نجات پيدا كنى ، تنها به الفاظ قناعت مورز ، اگر الفاظ و نامهاى خوشايند مىتوانستند واقعيات را نصيب بشريت كنند ،\r\n","description":"","footnote":"","page_name":" 611 ","page_number":614},
  {"content":"\r\nاكثريت افراد از هدف موجوديت خود اطلاع داشته و همهء آنان مىتوانستند از اولياء الله بوده باشند ، در صورتى كه مىدانيم كه افراد واقعى انسانى چه اندازه نادر الوجودند .\r\nاين الفاظ با انگيزه هاى گوناگونى كه مردم در كار بردن آنها دارند ، مفاهيم درهم و برهم و معناهاى مخالف آن چه را كه نشان مىدهند دارا مىباشند ، لذا اغلب اين الفاظ موجب خيال و مدلولهاى گمان آور در بر دارند .\r\nاما براى بينايان راه حق و حقيقت همين مدلولهاى نابه جا كه الفاظ دارا هستند مىتوانند كمك خوبى براى راهروى آنها بوده باشند . چرا ؟ براى اين كه يا آن خيالات زاييده شده از الفاظ ، بويى از واقعيتها را بمشام ما مىرسانند يا نه ، اگر بويى از واقعيت داشته باشند ، در اين صورت مرد بيدار به همان مقدار قناعت نورزيده چون داراى مشام صحيح است بوسيلهء همان بوى خوش و نمونهء آن رو بواقع رهسپار خواهد گشت و اگر آن الفاظ داراى مدلولات منحرفى بوده باشند ، باز مطابق اصل » تعرف الاشياء باضدادها « مىتوانيم راه راست را تشخيص بدهيم .\r\nبا نظر به حكمت محاورات و تفهيم معانى هيچ لفظى را بدون معنى نمىتوان سراغ گرفت . اين كه مىبينيم گروه زيادى از الفاظ معانى خود را از دست داده‌اند ، بلكه معناى ضد خود را در بر گرفته‌اند ، نتيجه انحرافى است كه از تبه كارى انسانها سرچشمه مىگيرد ، زيرا - اين انسانها هستند كه مىتوانند هر گونه حقيقتى را به سود خويش منحرف بسازند .\r\nمنظور كلى جلال الدين مولوى از بيت 9 تا 13 صفحه 587 اين است كه براى هر لفظى مفهومى است كه وضع و رواج استعمال آن كلمه دلالت بر آن دارد و آن معنا كه حالت مفهوم ذهنى دارد دلالت بر واقعيتى در خارج از لفظ و ذهن مىنمايد مانند گل كه داراى معنايى است كه مسمى و مفهوم هم ناميده مىشود و داراى واقعيتى در جهان عينى است كه همان موجوديت فيزيكى گل است و هيچ كس از لفظ گل نمىتواند مستقيماً گل واقعى را به دست آورد .\r\n","description":"","footnote":"","page_name":" 612 ","page_number":615},
  {"content":"\r\nانعكاس معانى در الفاظ مانند انعكاس عكس ماه در آب است . آن چه كه در آب مىبينى عكس ماهست نه خود ماه ، اگر خود ماه را مىخواهى ببينى بايستى زحمت سر بلند كردن و به فضا نگريستن را به خود هموار كنى . الفاظ هم نمىتوانند معانى حقيقى خود را نشان بدهند ، لذا گفته مىشود كه آن چه كه الفاظ نشان مىدهند مفاهيم است نه مسمىها و معانى حقيقى ، زيرا - پر واضح است كه عسل واقعى كه با ميل انسان ارتباط دارد آن عسل واقعى است نه عسلى كه لفظ نشان مىدهد .\r\nاما چه بايد كرد ؟ همين الفاظ و نامها چنان در قلمرو زندگانى ما نفوذ كرده‌اند كه گويى جزيى از موجوديت ما هستند ، در عين حال كه اين الفاظ در نتيجهء سوء استفاده ها و قصور ذاتى خود كه » تنها عكس را نشان مىدهند « مانند ريگ آب زندگانى ما شده‌اند . جلال الدين بار ديگر در الفاظ ، مضمون بسيار عالى ذيل را گوشزد كرده است :\r\n\r\nراه هموار است و زيرش دامها\r\nقحطى معنا ميان نامها\r\nلفظها و نامها چون دامهاست\r\nلفظ شيرين ريگ آب عمر ماست\r\n\r\nبنا بر اين براى روبه رو شدن با موجوديت حقيقى كه انسان دارد ، بايستى از اين الفاظ تشويش آور عبور كرده ، به معانى واقعى بپردازد ، نه اين كه اين الفاظ را از قاموس زندگانى بشرى بدور بيفكند .\r\nچنان كه نمىتوانيم حواس و ساير نيروهاى طبيعى خويش را بدور بيندازيم . بلكه مقصود اين است كه الفاظ را مانند حواس ارزيابى كرده و نهايت استفاده را كه از ماهيت آنها ساخته است ببريم .\r\n","description":"","footnote":"","page_name":" 613 ","page_number":616},
  {"content":"\r\nقشرهاى ضخيمتر ماده تو را مانند آهن تاريك ساخته است ، براى اين كه خود را و ديگران را و جهان هستى را درست ببينى ، بايستى درون خود را آن چنان صيقلى كنى كه بتوانى مانند آيينه حقايق را نمودار بسازى .\r\nبراى تصديق به همين معنى گفتهء پيغمبر عزيز را دقت كن كه مىفرمايد : من برادرانى دارم كه مانند پيامبران هستند . . . « آنان كسانى هستند كه با اين كه نه صحيح بخارى خوانده‌اند و نه صحيح مسلم و نه به قلمرو روايات و روايت كنندگان وارد شده‌اند ، با اين حال از آب حيات سيراب مىشوند .\r\nآنان روزى در پشت سر مىگذارند كه از دين و اصول عالى انسانى بىخبر بوده‌اند و در روزى قرار مىگيرند كه مانند يك عرب مسلمان واقعى از نعمت عظماى اسلام بهره ور مىباشند » .\r\nبراى تصفيهء درون و بهره بردارى از صفاى آن مثالى مىآوريم .\r\n","description":"","footnote":"","page_name":" 614 ","page_number":617},
  {"content":"\r\n\r\nقصهء مرى كردن روميان و چينيان در صفت نقاشى\r\n\r\n( ( 3467 ) ) چينيان گفتند ما نقاشتر\r\nروميان گفتند ما را كرّ و فرّ\r\n( ( 3468 ) ) گفت سلطان امتحان خواهم در اين\r\nكز شما خود كيست در دعوى گزين ؟\r\nچينيان گفتند خدمتها كنيم\r\nروميان گفتند در حكمت تنيم\r\n( ( 3469 ) ) اهل چين و روم در بحث آمدند\r\nروميان در علم واقفتر بدند\r\n( ( 3470 ) ) چينيان گفتند يك خانه به ما\r\nخاص بسپاريد و يك آن شما\r\n( ( 3471 ) ) بود دو خانه مقابل در بدر\r\nز ان يكى چينى ستد رومى دگر\r\n( ( 3472 ) ) چينيان صد رنگ از شه خواستند\r\nپس خزانه باز كرد آن ارجمند\r\n( ( 3473 ) ) هر صباحى از خزانه رنگها\r\nچينيان را راتبه بود و عطا\r\n( ( 3474 ) ) روميان گفتند نه نقش و نه رنگ\r\nدر خور آيد كار را جز دفع زنگ\r\n( ( 3475 ) ) در فرو بستند و صيقل مىزدند\r\nهمچو گردون صافى و ساده شدند\r\n( ( 3476 ) ) از دو صد رنگى به بىرنگى رهيست\r\nرنگ چون ابر است و بىرنگى مهيست\r\n( ( 3477 ) ) هر چه اندر ابر ضوء بينى و تاب\r\nآن ز اختر دان و ماه و آفتاب\r\n( ( 3478 ) ) چينيان چون از عمل فارغ شدند\r\nاز پى شادى دهلها مىزدند\r\n( ( 3479 ) ) شه در آمد ديد آن جا نقشها\r\nمىربود آن عقل را و فهم را\r\n( ( 3480 ) ) بعد از آن آمد به سوى روميان\r\nپرده را بالا كشيدند از ميان\r\n( ( 3481 ) ) عكس آن تصوير و آن كردارها\r\nزد بر اين صافى شده ديوارها\r\n( ( 3482 ) ) هر چه آن جا بود اينجا به نمود\r\nديده را از ديده خانه مىربود\r\n( ( 3483 ) ) روميان آن صوفيانند اى پسر\r\nنى ز تكرار و كتاب و نى هنر\r\n( ( 3484 ) ) ليك صيقل كرده‌اند آن سينه ها\r\nپاك از آز و حرص و بخل و كينه ها\r\nسينه ها صيقل زده در ذكر و فكر\r\nاز پى اظهار آن معنى بكر\r\n( ( 3485 ) ) آن صفاى آينه وصف دل است\r\nصورت بىمنتها را قابل است\r\n\r\n","description":"","footnote":"","page_name":" 615 ","page_number":618},
  {"content":"\r\n\r\n\r\n( ( 3486 ) ) صورت بىصورت بىحدّ غيب\r\nز آينهء دل تافت بر موسى ز جيت\r\n( ( 3487 ) ) گر چه اين صورت نگنجد در فلك\r\nنى به عرش و فرش و دريا و سمك\r\n( ( 3488 ) ) ز انكه محدود است و معدود است آن\r\nآيينهء دل را نباشد حد بدان\r\n( ( 3489 ) ) عقل اينجا ساكت آيد يا مضل\r\nز انكه دل با اوست يا خود اوست دل\r\n( ( 3490 ) ) عكس هر نقشى نتابد تا ابد\r\nجز ز دل هم با عدد هم بىعدد\r\n( ( 3491 ) ) تا ابد نو نو صور كايد بر او\r\nمىنمايد بىحجابى اندر او\r\n( ( 3492 ) ) اهل صيقل رسته‌اند از بو و رنگ\r\nهر دمى بينند خوبى بىدرنگ\r\n( ( 3493 ) ) نقش و قشر علم را بگذاشتند\r\nرأيت عين اليقين افراشتند\r\n( ( 3494 ) ) رفت فكر و روشنايى يافتند\r\nبرّ و بحر آشنايى يافتند\r\n( ( 3495 ) ) مرگ كاز وى جمله اندر وحشتند\r\nمىكنند آن قوم بر وى ريشخند\r\n( ( 3496 ) ) كس نيابد بر دل ايشان ظفر\r\nچون صدف گشتند ايشان پر گهر\r\n( ( 3498 ) ) تا نقوش هشت جنت تافته است\r\nلوح دلشان را پذيرا يافته است\r\n( ( 3499 ) ) برترند از عرش و كرسى و خلا\r\nساكنان مقعد صدق خدا\r\nصد نشان دارند و محو مطلقاند\r\nچه نشان بل عين ديدار حقاند\r\n\r\nآيه\r\n« * ( وَأَدْخِلْ يَدَكَ فِي جَيْبِكَ تَخْرُجْ بَيْضاءَ مِنْ غَيْرِ سُوءٍ 27 : 12 . . . » ( 1 )  ( » يا موسى « دست را در گريبان خود ببر ، سپس بيرون بياور دست تو سفيد و درخشنده خواهد گشت بدون اين كه آسيبى به تو برسد ) .\r\nاين مضمون در چند آيه از قرآن مجيد آمده است :\r\n« وَنَزَعَ يَدَه فَإِذا هِيَ بَيْضاءُ لِلنَّاظِرِينَ . » 7 : 108 ( 2 )  « وَاُضْمُمْ يَدَكَ إِلى جَناحِكَ تَخْرُجْ بَيْضاءَ مِنْ غَيْرِ سُوءٍ آيَةً أُخْرى . » 20 : 22 ( 3 ) \r\n","description":"","footnote":" ( 1 ) سوره النمل ، آيهء 12 . .  ( 2 ) سوره الاعراف ، آيهء 108 . .  ( 3 ) سوره طه ، آيهء 22 . . ","page_name":" 616 ","page_number":619},
  {"content":"\r\n\r\n« وَنَزَعَ يَدَه فَإِذا هِيَ بَيْضاءُ لِلنَّاظِرِينَ . » 26 : 33 ( 1 )  « اُسْلُكْ يَدَكَ فِي جَيْبِكَ تَخْرُجْ بَيْضاءَ مِنْ غَيْرِ سُوءٍ 28 : 32 . . . » ( 2 )  « إِنَّ اَلْمُتَّقِينَ فِي جَنَّاتٍ وَنَهَرٍ . فِي مَقْعَدِ صِدْقٍ عِنْدَ مَلِيكٍ مُقْتَدِرٍ . » 54 : 54 - 55 ( 3 )  ( پرهيزكاران در باغهاى بهشتى و چشمه سارها قرار مىگيرند ، جايگاه آنان نشيمنگاه صدق و صفا در نزد پادشاه » خداى « توانا است . )\r\n\r\n( ( 3477 ) ) هر چه اندر ابر بينى ضوء و تاب\r\nآن ز اختر دان و ماه و آفتاب\r\n\r\nهر چيز عارضى بايستى به يك حقيقت ذاتى برسد\r\nدر فلسفه و علوم كلاسيك اين مسئله به عنوان يك اصل مسلم تلقى شده است كه :\r\n\r\nهر چه عارض باشد آن را گوهرى بايد نخست\r\nعقل بر اين دعوى ما شاهد گوياستى\r\n\r\nزيرا - اصل مزبور با نظر به مفهوم » اين از آن « با روشنايى تمام مىگويد : بايستى يك » آن « به طور استقلال وجود داشته باشد تا بتوانيم وجود پديدهء عارضى را » اين « تفسير كنيم .\r\nبراى اين كه در درك يك مفهوم عارضى ، نسبت و رابطه‌اى كه » بدون واقعيت دو شيء قابل تحقق نيست « وجود دارد .\r\nچيزى كه با نظر به ذاتش سفيد نيست ، هنگامى كه ديديم رنگ سفيدى پيدا كرده است ، بايد بگوييم : اين سفيدى به ماده‌اى مستند است كه مىتواند در سطح اجسام\r\n","description":"","footnote":" ( 1 ) سوره الشعرا ، آيهء 33 . .  ( 2 ) سوره القصص ، آيهء 32 . .  ( 3 ) سوره القمر ، آيهء 54 و 55 . . ","page_name":" 617 ","page_number":620},
  {"content":"\r\nاثر گذاشته و رنگ مزبور را ايجاد كند .\r\nاگر احساس كرديم كه يك موجود جسمانى با در نظر گرفتن عواملى كه در پيرامون آن حكمفرما است ، بايستى در حال سكون بوده باشد ، وقتى كه مىبينيم به حركت در آمده است ، مىگوييم : اين حركت عارضى بوده و به نيروى محرك نيازمند مىباشد خلاصه قانون » هر عارضى بايستى به ذاتى برسد « با همين شكل مورد پذيرش علم و انديشه است .\r\nنهايت امر اين است كه بعضى از مصاديق ممكن است مورد ترديد قرار بگيرد ، يعنى عارض بودن يك حقيقت مورد شك و ترديد بوده باشد ، بلكه بعضى از افكار جهان بين مىگويد : ما در جهان هستى عارضى و ذاتى مستقل نداريم ، يعنى چنين نيست كه بعضى از پديده ها حقيقتاً عارضى بوده و بعضى ديگر ذاتى بوده باشند ، بلكه به هر چيز كه بنگريم از جهتى عارضى و از روى ديگر ذاتى است ، مثلًا مىگوييم :\r\nنورى كه به ديوار تابيده است عارضى است ، يعنى آفتاب است كه نور خود را به ديوار منتشر كرده است ، اما اگر در ماهيت نور و ديوار تأمل كنيم خواهيم ديد كه نه ديوار از ديوار بودن خود دست برداشته و نه فوتونهاى نور با تابش به ديوار از جرم اصيل بودن خود كنار رفته است ، بلكه پديدهء تابش نور بر ديوار از حركت فوتونهاى نور و قرار گرفتن ديوار در سر راه اين حركت به دست آمده است .\r\nدر موقع تحليل تابش روشنايى به واحدهاى اوليه ، ما يك رويداد عرضى نمىبينيم تا براى آن امر عرضى ذاتى جستجو كنيم .\r\nبه طور كلى اجزاء ماده در حال حركت و نوسان با يكديگر روابط و نسبتهاى گوناگونى پيدا مىكنند ، به طورى كه در بعضى از موارد عرضى و در موارد ديگر ذاتى ، گاهى جزء درونى و گاهى جزء برونى تلقى مىشوند .\r\nاما اگر ما در اين مبحث بدقت و كاوش خود ادامه بدهيم ، خواهيم ديد كه با نسبى بودن ذاتى و عرضى ما هرگز به يك عده واحدها نخواهيم رسيد كه آن واحدها\r\n","description":"","footnote":"","page_name":" 618 ","page_number":621},
  {"content":"\r\n\r\nذاتى مطلق و ازلى و ابدى بوده باشند .\r\nيعنى با اين دقت نظر دست ما از اثبات مادهء مطلق و حركت مطلق و بعد مطلق كوتاه خواهد گشت .\r\nما در ميان جهان هستى مانند فردى خواهيم بود كه در ميان اقيانوسى از پديده هاى متحرك و مرتبط در جريان است ، اين ماييم كه از اين پديده هاى در جريان براى خود واحدهاى ثابتى را انتزاع كرده ، آنها را ذاتى مىناميم .\r\nبلى تنها روان انسانى است كه در عين جريان و هماهنگ بودن با پديده هاى متحرك داراى واحد ثابتى است كه مىتواند از همين پديده هاى گذران واحدهايى را انتزاع كند .\r\nاين ثبات و استقلال در جويبار متحرك جهان هستى ، شبيه به عدم تحرك و استقلال وجود برتر در جهان هستى متحرك است .\r\nيعنى با اين كه قيوميت خداوندى ثابت است ، با اين حال جهان هستى كه جايگاه شمول قيوميت خداوندى است در حال دگرگونى و تحرك مىباشد .\r\n\r\n( ( 3483 ) ) روميان آن صوفيانند اى پسر\r\nنى ز تكرار و كتاب و نى هنر\r\n\r\nدانش منحصر به علوم اكتسابى نيست\r\nعبد الرحمن جامى مىگويد :\r\n\r\nگشتى به وقوف بر مواقف قانع\r\nشد قصد مقاصدت ز مقصد مانع\r\nهرگز نشود تا نكنى رفع حجب\r\nانوار مطالع ز مطالع طالع\r\n\r\nباز مىگويد :\r\n\r\nدر رفع حجب كوش نه در جمع كتب\r\nكز جمع كتب نمىشود رفع حجب\r\nدر جمع كتب كجا بود نشاهء حب\r\nطى كن همه را وعد الى الله و تب\r\n\r\n","description":"","footnote":"","page_name":" 619 ","page_number":622},
  {"content":"\r\nاين مسئله يكى از با اهميتترين مسائل شئون انسانى است كه آيا دانش را بايستى اندوخت ، يا اين كه دانش بايستى در درون انسانها اشراق شود ؟ افراطگرى و تفريط جويى فوق العاده در اين مسئله صورت گرفته است ، به طورى كه مىتوان گفت : دو نظريه در اين مسئله به دو مكتب مجزا از يكديگر تقسيم گشته و قيافهء مبارزه با خود گرفته‌اند .\r\nچه قدر خنده آور است كه مىگوييم چشم انسان با گوش به مبارزه برخيزد دستها مشت بر پا بكوبند كه تو نمىتوانى لقمه را در دهان صاحب ما بگذارى معده به مغز و ساختمان شگفت انگيز آن ناسزا بگويد يك بال پرنده با بال ديگر به جنگ و ستيزه برخيزد چنان كه در منطق هم ما با همين كج فهمى روبه رو هستيم كه ساده لوحان براى ما پيش آورده‌اند ، مىگويند : يا سيستم قياسى ، يا سيستم استقرايى و اين دو سيستم با يكديگر سازگار نيستند ما عقيده منديم كه چنان كه سيستم استقرايى و آزمايش عينى براى شناسايى اشياء و بهره بردارى از آنها ضرورت صد درصد دارد و انسان بدون استقراء و آزمايش حتى يك قدم هم نمىتواند در جهان شناسايى بر دارد ، در عين حال مىگوييم : از دو جهت سيستم قياسى هم براى ما ضرورت دارد :\r\nجهت اول - تنظيم معلومات متفرقه و گسيخته و به صورت قانون در آوردن ، زيرا - مسلم است كه اگر روش قياسى را به كار نبريم ما نمىتوانيم از معلومات گسيخته‌اى كه بدرون خود منتقل ساخته‌ايم مفهوم كلى را مورد استفاده قرار بدهيم ، آن مفهوم كلى كه بدون آن علمى وجود ندارد .\r\nجهت دوم - بهره بردارى از فعاليتهاى خود عقل ، يا به عبارت عمومىتر بهره بردارى از فعاليتهاى روانى است .\r\nاگر ما همواره به مشاهدات خارجى قناعت مىكرديم از آن جهت كه موضوعات\r\n","description":"","footnote":"","page_name":" 620 ","page_number":623},
  {"content":"\r\nمحسوس نتايج محدود و آن چه را كه در مقابل چشم است و يا به ليست معلومات حسى وارد شده است در دسترس ما مىگذارد ، حتى يك گام هم نمىتوانستيم در راه اكتشافات و بيرون آوردن مجهولات از معلومات برداريم .\r\nاين جهت دوم را با عبارت ديگر هم مىتوان بيان كرد و آن اين است كه در كشف مجهولات به اضافهء حواس و وسايل شناسايى مصنوعى كه با دست انسان ساخته مىشود ، درون او داراى يك عده كليات و دريافتها است كه او را وادار به كاوش مىكند ، مثلًا اين كه جهان داراى نظم و قانون است با كليتى كه ادعا مىشود نتيجهء آزمايش در تمام اجزاء و روابط جهان هستى نيست ، زيرا - ما تمام جهان هستى را نديده‌ايم ، بلكه اين همان دريافت كلى درونى است كه افراد انسانى را وادار بكشف مجهولات مىكند .\r\nبا در نظر گرفتن مجموع فعاليتهاى بشرى و نتايجى كه از آنها به دست آمده است بايستى بگوييم :\r\nدانش دو بال دارد : بال برونى كه عبارت از تماس گرفتن حواس و ساير وسايل با جهان خارجى براى شناسايى آن است .\r\nبال ديگر عبارت است از وضع روانى افراد كه داراى اصول و دريافتهاى شخصى مىباشد .\r\nاين اصل در گذشته هم مورد بررسى قرار گرفته است .\r\nولى عنوان بحث ما در اين ابيات به همين اندازه محدود نمىشود ، بلكه جلال الدين و گروهى از بزرگان علم و فلسفه و عرفان عقيده منداند كه ما وراى تعقل و آزمايشات حسى و تجربى نوعى از روشن بينىها وجود دارد كه اكتسابى نمىباشد و در روايتى گفته شده است .\r\n« ليس العلم بكثره التعليم و التعليم بل هو نور يقذفه الله فى قلب من يشاء من عباده » .\r\n( فرا گرفتن دانش با كثرت ياد دادن و ياد گرفتن ( آموزش و آموختن ) نيست\r\n","description":"","footnote":"","page_name":" 621 ","page_number":624},
  {"content":"\r\n\r\nبلكه دانش نورى است كه خداوند از بندگانش هر كه را بخواهد در دلش فروزان مىسازد ) .\r\nالبته مقصود از » هر كه را بخواهد « خواستن بىعلت نيست ، بلكه چنان كه در آيات شريفه اين » خواستن « تفسير شده است ، چنين است كه انسان بايستى بخواهد و در خود استعداد پذيرش را ايجاد كند و خداوند مطابق مشيت الهىاش آن را بارور بسازد .\r\nبنا به بيانات فوق اين گونه آموزش بدون اكتساب را دو نوع مىتوان تفسير كرد :\r\nنوع اول - همان بود كه در مراتب گذشته ملاحظه كرديم .\r\nنوع دوم - رنگ پذيرى معلومات انسانى است ، بدين معنى كه محدوديتها و نسبيتهايى كه پيرامون علوم را گرفته و انسان را در نيمه روشنها گرفتار ساخته است با توجه و گرايش به خدا بر طرف گشته و گويى جهان هستى جزيى از انسان شده است ، آن نيمه روشنها به روشنايى تمام مبدل مىگردد .\r\nهر چه كه معلومات افزايش بيابد ، جهل گذشته نه تنها براى او شكنجه آور نمىشود ، بلكه مانند آن پله هاى اوليه تلقى مىشود كه مراتب عالىترى را در دنبال داشته است .\r\n\r\n( ( 3489 ) ) عقل اين جا ساكت آيد يا مضل\r\nز انكه دل با اوست يا خود اوست دل\r\n\r\nعقل جزيى نمىتواند در بارهء وسعت بىنهايت دل اظهار نظر كند\r\nكلمهء » يا « ممكن است براى » يكى از دو « بوده باشد ، در اين صورت مقصود اين است كه در اين مسئله عقل سكوت خواهد كرد ، كه اين به صلاح عقل است\r\n","description":"","footnote":"","page_name":" 622 ","page_number":625},
  {"content":"\r\nو يا سكوت نكرده اظهار نظر خواهد نمود در اين صورت بنا به مطلبى كه در مصرع دوم مىگويد « مضل » ( گمراه كننده ) خواهد بود و ممكن است كلمهء « يا » ندا بوده باشد ، يعنى اى مخاطب فرضى من كه گمان مىكنى عقل مىتواند در اين مسئله صاحب نظر بوده باشد . به اين گمان تو گمراه كننده هستى ، عقل در اين مسئله بايستى سكوت كند .\r\nضمير « او » در بيت فوق ممكن است بيكى از دو مرجع بر گردد :\r\n1 - خدا .\r\n2 - عقل .\r\nبا در نظر گرفتن هر يك از اين دو مرجع معنى تفاوت مىكند . اگر مقصود از مرجع ضمير « او » خدا باشد ، معنايش چنين است كه چون دل در درياى عظمت الهى مستغرق است يا چون دل شعاعى از نور الوهيت مىباشد و عقل كه تنها تنظيم كنندهء مقولاتى است كه از راه حواس بدرون ما منتقل مىگردند ، لذا در مقابل عظمت دل عقل جزيى توانايى عرض اندام ندارد . اگر مقصود از مرجع « او » خود عقل باشد ، معنا چنين است كه خود عقل يكى از فعاليتهاى طبيعى دل است و اين دل است كه بايستى روش او را تصديق كند ، بنا بر اين حكومتهاى عقلانى نمىتوانند بدون امضاى دل صحت داشته باشد ، ولى اين تعبير با مصرع دوم سازگار نيست ، زيرا - در مصرع دوم مىگويد :\r\n« ز انكه دل با اوست يا خود اوست دل » و عقل به هيچ وجه عين دل نمىباشد ، ولى اين تعبير را در بارهء دل و خدا مىگويند كه دل شعاعى از نور بىنهايت خداوندى است .\r\n","description":"","footnote":"","page_name":" 623 ","page_number":626},
  {"content":"\r\n\r\n\r\n( ( 3490 ) ) عكس هر نقشى نتابد تا ابد\r\nجز ز دل هم با عدد هم بىعدد\r\n\r\nاحاطهء دل بر موجودات مانند خدا ، هم مىتواند به اضافهء كميات بوده باشد و هم منهاى كميات\r\nاين يك مطلب فوق العاده مهم و حساسى است كه جلال الدين در بيت فوق مطرح كرده است .\r\nتوضيح اين مطلب چنين است كه اگر در بارهء عقل با دقت بررسى كنيم خواهيم ديد هنگامى كه مفاهيم مأخوذه از محسوسات از مقولات كم و كيف بر كنار مىشود ، پاى عقل لنگ مىگردد و نمىتواند در بارهء مفاهيمى كه خارج از بعد و زمان و مكان و حركت و سكون است فعاليتى داشته باشد ، در صورتى كه دل اين عظمت را دارد كه مىتواند حقايقى را كه از هيچ گونه مقولات مزبوره بهره مند نيست مورد دريافت قرار بدهد .\r\nدل است كه زيبايى عدالت را مىفهمد بدون اين كه در بارهء اين حقيقت احتياج به تصور بعد يا زمان و مكان و عليت و تلازم و غير ذلك داشته باشد .\r\nدل مىتواند ميليونها حوادث را از جويبار زمان و پهنهء مكان و عدد بيرون كشيده مانند يك موجود واحد مورد تماشا قرار بدهد . مگر همين نوابغ و متفكرين عالى مقام فرياد نمىزنند كه ما در بعضى از لحظات تمام جهان هستى را با اين تكثرات و تنوعات كه دارد مانند يك واحد غير قابل قسمت مشاهده مىكنيم » نه اين كه تصور يا تعقل مىكنيم » .\r\nممكن است گفته شود كه : ما كليات را با عقل درك مىكنيم ، يعنى مشخصات و تعينات جزييات را تجريد مىكنيم و به صورت يك واحد كلىتر در ذهن خود مجسم مىسازيم . پس عقل انسانى هم مىتواند كار دل را انجام بدهد ، ولى اين مسئله به اين\r\n","description":"","footnote":"","page_name":" 624 ","page_number":627},
  {"content":"\r\nسادگى نيست كه گمان مىرود . براى دقت بيشتر ما ببيان مبحثى كه ميان گروهى از متفكرين مورد اختلاف است نيازمند مىباشيم اين مبحث عبارت است از :\r\nآيا كلى بدون هر گونه تشخصات در ذهن ما قابل تجسيم است ؟ در فلسفه و منطق گذشتگان كلى به اين قرار تعريف شده است :\r\n« كلى مفهومى است كه قابل انطباق به افراد كثيرى بوده باشد « سپس در توضيح اين تعريف گفته‌اند : براى اين كه يك مفهوم به عنوان كلى قابل انطباق به افراد خود بوده باشد ، بايستى از هر گونه تشخيصات و تعينات خالى بوده باشد ، زيرا - كوچكترين تشخص موجب اين مىشود كه فردى كه داراى آن تشخص نيست از آن كلى خارج شود ، يعنى كلى مفروض به آن فرد تطبيق نشود .\r\nاين تجريد از خصوصيات و به دست آوردن مفهوم كلى بدون ترديد كار عقل است نه دل . بعضى از متفكرين اين مطلب را كاملًا انكار كرده مىگويند : تصور يك كلى بدون هيچ گونه تشخصات امكان پذير نيست ، يكى از اين متفكرين جورج بار كلى فيلسوف ايده آلى است انگليسى است ، او در اين باره چنين مىگويد :\r\n« 13 - براى اين كه خوانندگان نظر روشنى نسبت به ماهيت تصورهاى انتزاعى و فوايدى كه بنا به ادعاى بعضى از آنها متصور است حاصل كنند ، قسمت ديگرى از ( رساله در بارهء فهم انسانى ) ( 1 )  را در اين باب نقل مىكنيم :\r\nتصورات انتزاعى به اندازهء تصورات جزيى براى ذهن اطفال يا ذهن ناورزيده آسان و واضح نيست و علت اين كه بذهن اشخاص بالغ واضح جلوه مىكند ، همانا استعمال معتاد و دائمى آنها است ، زيرا - اگر به خوبى مداقه كنيم خواهيم ديد كه تصورات كلى در واقع ساخته و پرداختهء ذهن و قرين با مشكلات است و به آن آسانى كه ما مىپنداريم به دست نمىآيد .\r\nمثلًا آيا حصول تصور كلى مثلث ( كه تصور آن چندان كلى و جامع و مشكل\r\n","description":"","footnote":" ( 1 ) اين كتاب را جانلاك تأليف كرده است . . ","page_name":" 625 ","page_number":628},
  {"content":"\r\nنيست ) متضمن تحمل رنج و داشتن مهارت نيست ؟ زيرا - كه بايد نه حاد الزوايا باشد ، نه قائم الزاويه ، نه متساوى الساقين و نه مختلف الاضلاع ، بلكه همهء اينها و هيچ كدام از اينها .\r\nدر واقع اين چيز ناقصى است كه نمىتواند وجود داشته باشد ، زيرا تصورى است كه در آن اجزاء چند تصور مختلف ناسازگار به هم نهاده شده است .\r\nالبته درست است كه ذهن با وضع ناقص خود به چنان تصوراتى احتياج دارد ، و چون طبعاً راغب به افزايش شناسايى و سهولت تفهيم و تفهم است ، آنها را بشتاب مىسازد و ليكن با اين همه مىتوان به حق چنين انگاشت كه اين نوع تصورات نشانى از نقص ما است و يا لا اقل كافى براى اثبات اين كه كلىترين و انتزاعىترين تصورات نه از آنهايى است كه ذهن بدوا و به سهولت با آنها آشنا شده است و نه از آنهايى است كه معرفتهاى اوليهء انسان به آنها تعلق مىگيرد « اگر كسى در خود اين استعداد را مىيابد كه چنين مثلثى مانند آن چه در بالا وصف شد در ذهن خويش مجسم نمايد ، مرا با وى بحثى نيست . ولى تمام تقاضاى من از خوانندگان اين است كه از خويش به درستى بپرسند كه آيا چنين تصورى براى آنها حاصل است يا نه ؟ به نظر من تحقيق مسئلهء چندان دشوار نيست ، چه براى هر كس ميسر است كه در افكار و تصورات خويش جستجو نمايد و ببيند از چنان مثلثى كه نه حاد الزوايا است و نه قائم الزاويه ، نه متساوى الاضلاع است و نه مختلف الاضلاع و نه متساوى الساقين بلكه همهء آنها است و هيچ يك از آنها نيست ، آيا تصورى دارد يا مىتواند حاصل نمايد ؟ » ( 1 )  سپس باركلى مىگويد :\r\n« البته مىدانم كه در اين باب اصرار بسيار مىشود كه علوم و استدلال علمى منتهى بر مفاهيم كلى است .\r\n","description":"","footnote":" ( 1 ) رساله در اصول علم انسانى ، جرج باركلى ترجمهء آقاى مهدوى ، ص 11 و 12 . . ","page_name":" 626 ","page_number":629},
  {"content":"\r\nاما به نظر من چنين مىنمايد كه اين مفاهيم بدان نحو كه گفته‌اند به وسيلهء انتزاع حاصل نمىشود و كليت تا آن جا كه من فهميده‌ام در ذات يا مفهوم محصل و مطلق چيزى نيست ، بلكه در نسبتى كه ميان چيزى و جزيياتى كه وى آنها را نمودار مىسازد قائم است و به اين اعتبار اشياء و اسماء و مفاهيمى كه ذاتا جزيى هستند اعتبارا اخذ كليت مىكنند .\r\nبه اين نحو وقتى قضيه‌اى را در بارهء مثلث اثبات مىكنيم ، فرض مىشود كه مورد نظر كلى مثلث است ، ولى نبايد چنين توهم شود كه مىتوان مثلثى فرض كرد كه تحت هيچ يك از انواع ممكنهء آن داخل نباشد ، يعنى نه قائم الزاويه باشد و نه متساوى الاضلاع و نه متساوى الساقين ، بلكه مقصود فقط آن است كه مثلث منظور ما از هر نوع كه باشد قائم مقام تمام مثلثهاى مستقيم الاضلاع و نمودار كليهء آنها است .\r\nبه اين معنى و به اين اعتبار كلى مىناميم و اين خود بسيار روشن است و متضمن هيچ گونه اشكالى نيست » . ( 1 )  دو مطلب از بيانات فوق مورد استفاده است :\r\nمطلب اول - جانلاك تصور كلى را قبول مىكند ، ولى آن را تقريباً نشانه‌اى از نقص ذهن بشرى مىداند ، زيرا - كه ذهن انسانى نمىتواند در لحظهء واحده صدها خصوصيات افراد را منظور كند ، چون با تجريد خصوصيات از افراد آن را به صورت كلى تصور مىكند ، در ضمن اين صرفه جويى هم براى ذهن بشرى انجام مىگيرد كه بجاى اين كه لحظات شايد ساعاتى را براى به ياد آوردن افراد مشخص بگذارند ، با يك مفهوم كلى بدون تشخيصات حكم خود را صورت مىدهد .\r\nاين مطلب صحيح نيست ، زيرا - اولًا در تصور كلى گروهى عقيده بر آن دارند كه تمام خصوصيات به طور اجمال در ذهن وجود پيدا مىكند ، چنان كه در هستهء درخت همهء اجزاء درخت وجود دارد و در اصطلاح فنى مىگويد : كلى اخذ تمام قيود و مشخصات\r\n","description":"","footnote":" ( 1 ) رساله در اصول علم انسانى ، ص 13 و 14 . . ","page_name":" 627 ","page_number":630},
  {"content":"\r\nاست و نه رفض آنها ، يعنى نه حذف آنها .\r\nخواه اين مطلب صحيح باشد يا نه ، بايستى تصور كلى را مانند تصور عدد ناشى از رشد ذهنى بدانيم نه نشانهء نقص .\r\nمسلم است كه اگر عدد براى بشريت مطرح نبود ، از قلمرو رياضيات براى انسانها چيزى نصيب نمىگشت .\r\nدر صورتى كه فعاليت رياضى يكى از با عظمتترين فعاليتهاى مغزى انسان است .\r\nاما اين كه مىگويد :\r\n« بلكه همهء اينها و هيچ كدام از اينها « شبيه به مغالطه است ، زيرا - در تصور كلى ذهن انسانى به طور خود آگاه نه قيود تشخصات را انتخاب مىكند و نه آنها را حذف مىنمايد ، بلكه حقيقتى را تصور مىكند كه هيچ رنگ و بو و ساير خواص اشياء را ندارد ، يعنى اين يك توانايى فوق العاده است كه با اين كه ميدان فعاليت ذهن يك صحنهء مادى بوده و آن چه كه در خارج با آنها تماس دارد نيز مادى است ، با اين حال مىتواند از يك موضوع يك يا چند تشخص را حذف نمايد .\r\nچنان كه حذف بعضى از تشخصات براى ذهن اثبات ناتوانى نمىكند ، بلكه عين توانايى است كه مىتواند آن چه را كه به وسيلهء حس بدرون منتقل شده است مطابق هدفهاى خويش دست كارى كند ، همچنين مىتواند همهء قيود را الغاء كرده حقيقتى به نام كلى تصور نمايد .\r\nدر اين فعاليت ذهن انسانى به تناقض مبتلا نمىشود ، زيرا - اين مطلب كه » كلى داراى همهء قيود و هيچ يك از آنها را در بر ندارد « موقعى درست است كه ذهن هر يك از دو طرف ( همهء قيود است ) و ( هيچ يك از قيود نيست ) را در همان حال و از همان لحاظ كه كلى را تصور كرده است با يكديگر جمع كند ، در صورتى كه آن چه كه در ذهن تصور كرده است كلى است و با وسيلهء ديگرى يا با توجه ديگرى ملتفت مىشود كه اين كلى مىتواند شامل همهء قيود باشد و همين كلى با توجه ديگرى\r\n","description":"","footnote":"","page_name":" 628 ","page_number":631},
  {"content":"\r\nتمام قيود را از خود منها مىكند .\r\nمطلب دوم - باركلى مىگويد : اصلا تصور كلى چيز نامفهومى است . تفاوت نظريهء جانلاك با باركلى در اين است كه جانلاك تصور كلى را ممكن مىداند ، اما باركلى آن را غير ممكن معرفى مىكند .\r\nاين استدلال باركلى كه : « من هر چه تصور مىكنم نمىتوانم يك مفهوم كلى عارى از تمام خصوصيات و شخصيات را در ذهن خود دريافت كنم و اگر كسى هست كه مىتواند كلى را تصور كند بذهن خود مراجعه كند و ببيند آيا چنين چيزى امكان دارد يا نه ؟ « حقيقت امر اين است كه باركلى تا حدودى صحيح مىگويد ، زيرا - ما در باره كليات نمىتوانيم كلى را آن چنان تجريد شده فرض و تصور كنيم كه هيچ يك از خصوصيات را نداشته باشد .\r\nهمچنان كه گفتيم نمىتوان در عالم ذهن خط مستقيمى فرض كرد كه نه كوتاه باشد و نه بلند ، نه متحرك باشد و نه ساكن . ( 1 )  نيز اگر درست دقت كنيم خواهيم ديد كه هر انسانى مطابق آن افراد و تشخصات كه با آنها در تماس است كلى خود را مىسازد ، مثلًا اگر فرض كنيم كه يك انسان سفيد پوست اصلا سياه پوست را نديده و نشنيده باشد ، خلاصه هيچ گونه اطلاعى نداشته باشد كه انسان سياه پوستى هم وجود دارد ، اين فرد در موقع تصور انسان كلى مسلماً انسان سفيد پوست را مجسم خواهد كرد .\r\nيا اگر كسى غير از مثلث قائم الزاويه از مثلث ديگرى اطلاعى نداشته باشد ، بدون ترديد مثلثى را كه به طور كلى تصور خواهد كرد همان مثلث قائم الزاويه خواهد بود ، يا حد اقل هنگامى كه بخواهد آن كلى تصور شدهء خود را تطبيق با واقعيت فرد كند بدون ترديد به مثلث قائم الزاويه تطبيق خواهد كرد .\r\n","description":"","footnote":" ( 1 ) در بارهء قيودى كه با يكديگر متضادند دقت بيشترى شود ، مخصوصاً آن اضداد كه سوم ندارند يا سه ضدى كه چهارم ندارند ، در اين گونه تشخصات حذف هر گونه اضداد مانند حركت و سكون تقريباً امكان پذير به نظر نمىآيد . . ","page_name":" 629 ","page_number":632},
  {"content":"\r\n\r\nاما اين مطلب را كه باركلى به طور كلى مىگويد قابل تامل بيشترى است ، زيرا - اگر ما قبول كنيم كه انسان مىتواند قيود زيادترى را نيز منها نموده و اين منها كردن را تا آخرين قيد ادامه بدهد ، ولى مقصود از الغاء قيود زيادتر ، اين نيست كه ذهن قيود را الغاء مىكند سپس در مقابل خود نمودى را بر نهاده آن را تصور مىكند ، بلكه مقصود اين است كه چنان كه ذهن در سازندگى اعداد تا بىنهايت مىتواند پيش رفت كند و نيز مىتواند نيستى را مفهومى داده و در قضاياى منطقى و فلسفى آن را مورد بهره بردارى قرار بدهد ، همچنين مىتواند از يك موضوع تمام قيود و تشخصات را حذف نمايد ، نه به اين معنا كه موضوع را مقيد به نبودن آن قيود نمايد بلكه توجهى به آنها نداشته باشد و اين يك نوع فعاليت ذهنى است كه ما در بارهء تجريد عدد از هر گونه خواص معدود انجام مىدهيم ، زيرا - وقتى كه عدد 2 را تصور مىكنيم بدون ترديد چيزى در ذهن ما بايستى تصور شود ، با اين كه آن چه را كه در ذهن تصور شده است هيچ قيدى از كميات را ندارد .\r\nپس از اين مطلب بر گرديم به آن چه كه جلال الدين مىگويد ، او گفته است :\r\n\r\n( ( 3490 ) ) عكس هر نقشى نتابد تا ابد\r\nجز ز دل هم با عدد هم بىعدد\r\n\r\nمىگويد : هيچ يك از انعكاسات جهان هستى و موضوعات آن نمىتواند ابديت داشته باشد ، يعنى ذهن نمىتواند موضوع مورد تصور خود را از زمان و محدوديتهاى كيفى و كمى بر كنار نمايد ، بلكه اين تنها دل است كه چنين فعاليتى را مىتواند داشته باشد .\r\nبا در نظر گرفتن مطالب گذشته اين مسئله را كه جلال الدين ابراز مىكند مطلبى است بسيار عالى و دقيق و قابل قبول .\r\nتفسير ابيات\r\nمردم چين با مردم روم در نقاشى و مهارت خود در اين فن گفتگوها و مجادله ها مىكردند ، هر يك از دو گروه مهارت خود را مىستود .\r\nسلطان آن دوران گفت : ما مىتوانيم مهارت هر دو گروه را بيازماييم .\r\n","description":"","footnote":"","page_name":" 630 ","page_number":633},
  {"content":"\r\nاما روميان در معرفت ماهرتر بودند و به هر حال چينىها به سلطان گفتند : يك دستگاه خانه در اختيار ما بگذار تا هنرمندى خود را در آن خانه پياده كنيم و نمودار بسازيم و همچنين يك خانه هم به رومىها بدهيد تا آنها هم فعاليت هنرى خود را انجام بدهند ، آن گاه اين دو خانهء نقاشى شده را با يكديگر مقايسه كنيم .\r\nسلطان در خزانه را باز كرد و آن چه را كه براى چنين نقش و نگار لازم بود در اختيار چينىها گذاشت ، رومىها هيچ چيز از سلطان مطالبه نكردند ، بلكه درهاى خانه را بستند و به صيقل زدن خانه پرداختند .\r\nآنان اعتقاد داشتند كه براى نشان دادن عالىترين نقشها داشتن آيينهء صيقلى شده‌اى مورد احتياج است كه بتواند همهء نقشها را نشان بدهد .\r\nاگر در جهان هستى رنگها را دقيقاً مورد ارزيابى قرار بدهيم ، خواهيم ديد كه ارزش نهايى آنها در اين است كه راههاى خوبى براى نشان دادن بىرنگى بوده باشد ، زيرا - آن بىرنگى عالمى است كه تمام رنگها و نقشها از آن جا سرچشمه مىگيرد .\r\nزيبايى رنگها به خود آنها مستند نيست ، بلكه زيبايى واقعى خود را از بىرنگى دريافت مىكنند ، چنان كه روشنايى را كه ابر نشان مىدهد به خود او مربوط نيست بلكه مربوط به آن ماه است كه پشت ابر قرار گرفته است .\r\n« يك معناى ديگر هم مىتوان از اين ابيات استفاده كرد و آن اين است كه عظمت واقعى هر پديده با توجه به ضد آن نمودار مىشود ، چنان كه حيات آن موقع حقيقتاً خود را نمودار مىسازد كه همراه با چشيدن طعم حيات توجهى به پشت پردهء آن كه عبارت از مرگ است صورت بگيرد .\r\nاين مطلب در آينده بررسى خواهد شد » .\r\nهنگامى كه چينىها از عمل نقاشى فارغ شدند ، بشادى اين كه به مقصود خود رسيدند دهلها و كرناىها زدند ، شاديها و شعفها ابراز نمودند . پادشاه آن نقش\r\n","description":"","footnote":"","page_name":" 631 ","page_number":634},
  {"content":"\r\nو نگارهاى دل فريب را ديد و بسيار خرسند گشت .\r\nسپس به سوى كارگاه روميان رفت ، هنگامى كه به آن جا رسيد روميان پرده ها را از اطاق بالا كشيدند ، پادشاه ديد تمام آن عكسها و نقش و نگارها را كه چينيان ساخته و پرداخته بودند در ديوار آن اطاقها نقش بسته است .\r\nاولياء الله بمنزلهء آن روميان هستند كه درون خود را صيقلى مىكنند تا عكس و رنگ علوم را در درون خويش بنمايانند ، اينان احتياج بكتاب و درس و اكتساب معمولى هنرها ندارند .\r\n« اين مطلب را توضيح داديم و گفتيم كه گروهى از شناسايىها از حيطهء وسايل دانش معمولى بر كنار بوده و تزكيه درون يا آزادى كامل روحى مىتواند آن دانشها را نصيب انسان بنمايد ، ولى بايستى در نظر گرفت كه مهمترين جلوهء علوم غير اكتسابى در شناسايى واحدهاى معمولى نيست ، بلكه خاصيت نور افكنى دل انسانى است كه فرا گرفته هاى او را بسيار درخشان مىسازد .\r\nبنا بر اين هر شخصى كه از مردم و اجتماع عزلت گزيده و مشغول تصفيهء نفس بوده باشد ، نمىتواند به دانشهاى واقعى برسد ، زيرا - تصفيهء خاطر مانند نيروى بىطرفى است كه فقط كارش صيقلى كردن است .\r\nاما اين آيينهء صيقلى شده چه نقشهايى را نشان خواهد داد ؟ بستگى به اندوخته هايى دارد كه به وسيلهء حواس و پيامبران و مقدارى مكنونات درونى دارد ، و الا نمىبايست انبياء و اولياء و دانشوران اين اندازه متحمل زحمات بوده باشند .\r\nنمىخواهيم بگوييم علم انبياء اكتسابى است ولى مىگوييم : آن جديت و فدا كارى كه پيامبران در پيش برد علم و فضيلت ملل خود صورت داده‌اند زحمات فراوانى را ايجاب مىكرد .\r\nحتى همين خود جلال الدين كه ما حاضر شده‌ايم عالىترين انرژى مغزى و پر ارزشترين سالهاى عمر خود را در شرح و بررسى مثنوى او صرف كنيم ، اگر معلومات اكتسابى را نداشت معلوم نيست كه به مجرد تزكيهء روحى يا روبرو شدن با شمس تبريزى\r\n","description":"","footnote":"","page_name":" 632 ","page_number":635},
  {"content":"\r\nچه حالت روانى پيدا مىكرد .\r\nآرى خيلى از اشخاص تزكيهء روحى كرده‌اند و شمس تبريزى با هزاران نفر ملاقات كرده ، ولى جلال الدين است كه مثنوى به اين عظمت را به وجود آورده است .\r\nسلمان فارسى پيامبر اكرم را ديده و يك عرب معمولى هم او را ديده است ، اما تفاوت ميان آن دو تا بىنهايت است .\r\nآرى چنان كه ما گفتيم و جلال الدين هم در بعضى از ابياتش اشاره مىكند تزكيهء روحى معلومات ما را درخشان مىكند و گويى بدون آن درخشندگى كه در نتيجهء صيقلى نمودن روح به دست مىآيد علمى وجود ندارد ، صفاى آيينهء ذهن معروف صيقلى شدن روح و دل انسانى است و هنگامى كه درون انسانى تصفيه شد و مانند آيينه از كدورتهاى حرص و آز و بخل و كينه توزى و نادانى و خود پرستى پاك شد و ذكر خداوند جليل و تامل در مقامات عالم ما وراى طبيعى استعداد انسانى را تقويت كرد ، آن گاه مىتواند به معلومات تازه و درخشان برسد » .\r\nنورى كه از گريبان موسى ساطع گشت از دل نورانى او بود كه صورتى از صورت غيبى بر آن تافته بود .\r\nاين صورت غيبى كه در درون آدمى مىتابد صورتى است كه فلك گنجايش آن را ندارد ، عرش و فرش و دريا و زمين نمىتواند آن را در خود جاى گير كند .\r\nهر چه كه در ذهن شما از جهان هستى منعكس شود ، بدانيد كه محدود و موقت و مشخص خواهد بود .\r\nاين دل تزكيه شده است كه مىتواند منشأ تابش صورتهاى ابدى بوده و با خاصيت جامعيتى كه دارد هم مىتواند حقايق را با خاصيتهاى كمى و كيفى منعكس كند و هم بدون خواص طبيعى .\r\nبارها گفته‌ايم كه در اين مبحث پاى عقل جزيى را به ميان نكشيد . عقل جزيى در اين باره اگر آگاهى داشته باشد بايستى ساكت شود ، زيرا - او مىداند كه دل با خدا است و ارتباط نزديكى با خود يزدان پاك دارد .\r\n","description":"","footnote":"","page_name":" 633 ","page_number":636},
  {"content":"\r\nچنان كه براى خداوند همهء قيافه هاى موجود يكسان جلوه مىكند ، همچنان براى دل انسان الهى .\r\nدل پاك انسانى صورتهاى بىنهايتى را همواره و براى ابد مىتواند با اشكال جديد منعكس نمايد ، زيرا كه دل خود نمونه‌اى از ابديت است .\r\nكسانى كه درون خود را صيقلى كرده‌اند هميشه خوبىها را مىبينند ، زيرا - زشتى از صور محدود و ناچيز موجودات طبيعى حاصل مىشود كه جايگاه انعكاسش ذهن آدمى است .\r\nآن مرگ كه همه بنى نوع انسانى از آن وحشت دارند براى آن گروه صيقلى شده آن چنان ناچيز است كه مورد ريشخند آنان قرار مىگيرد .\r\nهيچ يك از افراد معمولى انسانها در دل آنها نمىتواند نفوذ كند ، زيرا - در روح آنان خلايى وجود ندارد و مانند صدفهايى هستند كه از گوهر گرانبها پر شده‌اند و ديگر چيزى را بر آن صدفها راهيابى نيست .\r\n« اين يك مطلب بسيار عالى است كه جلال الدين متذكر مىشود ، توضيحش اين است كه تمام اين تأثرات گوناگون كه ذهن انسانى را در هر حال مشغول مىدارند و نمىتوانند حالت تكامل را براى انسان نتيجه بدهند ، براى اين است كه اين پديده هاى گوناگون در قلمرو روح انسانى مانند كالاهاى عاريتى هستند كه در يك مغازه گذاشته‌اند ، زيبايى و ارزش آنها مربوط به خارج از خود مغازه است ، در صورتى كه هنگامى كه روح انسانى توانست به وسيلهء رياضت و تزكيهء عالى دل را تقويت نمايد ، در آن صورت دل انسانى شبيه به كارگاهى مىشود كه كالاها را توليد مىكند يا كارگاهى است كه مىتواند هر گونه كالا را ارزيابى نمايد ، بلكه حتى مىتواند زيبايىها را به آن كالاها ببخشد .\r\n","description":"","footnote":"","page_name":" 634 ","page_number":637},
  {"content":"\r\nمثلًا فرض كنيم براى ساختن يك مركب به ده جزء احتياج داريم و يكى از اين اجزاء آب است كه بايستى نه جزء ديگر را به همديگر پيوست نموده و تركيب مفروض را ايجاد كند ، اكنون ما همهء آن نه جزء را به دست بياوريم بلكه صد جزء ديگر را هم به آنها اضافه كنيم ، اگر بخواهيم آن اجزاء با يكديگر در آميزد احتياج به آب دارد ، لذا مادامى كه آب را پيدا نكرده‌ايم و به آن اجزاء مخلوط نساخته‌ايم ، اجزاء مفروض اگر چه كامل بوده باشند ، باز خلاء اصلى پر نخواهد شد ، زيرا - آب به دست نيامده است » .\r\nمضمون چند بيت بعدى روشن است و احتياجى به تفسير ندارد .\r\n","description":"","footnote":"","page_name":" 635 ","page_number":638},
  {"content":"\r\n\r\nپرسيدن پيغمبر صلى الله عليه و آله مر زيد را كه امروز چونى و چگونه از خواب برخاستى ؟ و جواب او كه : اصبحت مؤمناً حقاً\r\n\r\n( ( 3500 ) ) گفت پيغمبر صباحى زيد را\r\nكيف اصبحت اى رفيق با صفا\r\n( ( 3501 ) ) گفت عبداً مؤمناً باز اوش گفت\r\nكو نشان از باغ ايمان گر شكفت ؟\r\n( ( 3502 ) ) گفت تشنه بوده‌ام من روزها\r\nشب نخفتستم ز عشق و سوزها\r\n( ( 3503 ) ) تا ز روز و شب گذر كردم چنان\r\nكه ز اسپر بگذرد نوك سنان\r\n( ( 3504 ) ) كه از آن سو جملهء ملت يكيست\r\nصد هزاران سال و يك ساعت يكيست\r\n( ( 3505 ) ) هست ازل را و ابد را اتحاد\r\nعقل را ره نيست آن سو ز افتقاد\r\n( ( 3507 ) ) گفت خلقان چون ببينند آسمان\r\nمن ببينم عرش را با عرشيان\r\n( ( 3508 ) ) هشت جنت هفت دوزخ پيش من\r\nهست پيدا همچو بت پيش شمن\r\n( ( 3509 ) ) يك به يك وامىشناسم خلق را\r\nهمچو گندم من ز جو در آسيا\r\n( ( 3510 ) ) كه بهشتى كه و بيگانه كى است\r\nپيش من پيدا چو مار و ماهى است\r\nروز زادن روم و زنگ و هر گروه\r\nيوم تبيض و تسود وجوه\r\n( ( 3511 ) ) اين زمان پيدا شده بر اين گروه\r\nاز حبش بودند يا از چين گروه\r\n( ( 3512 ) ) پيش از اين هر چند جان پر عيب بود\r\nدر رحم بود و ز خلقان غيب بود\r\n( ( 3513 ) ) الشقى من شقى فى بطن ام\r\nمن سمات الجسم يعرف حالهم\r\n( ( 3514 ) ) تن چو مادر طفل جان را حامله\r\nمرگ درد زادن است و زلزله\r\n( ( 3515 ) ) جمله جانهاى گذشته منتظر\r\nتا چگونه زايد اين جان بطر\r\n( ( 3516 ) ) زنگيان گويند خود از ماست او\r\nروميان گويند بس زيباست او\r\n( ( 3517 ) ) چون بزايد در جهان جان وجود\r\nپس نمايد اختلاف بيض و سود\r\n( ( 3518 ) ) گر بود زنگى برندش زنگيان\r\nور بود رومى كشندش روميان\r\n( ( 3519 ) ) تا نزاد او مشكلات عالم است\r\nآن كه نازاده شناسد او كم است\r\n\r\n","description":"","footnote":"","page_name":" 636 ","page_number":639},
  {"content":"\r\n\r\n\r\n\r\n( ( 3520 ) ) او مگر ينظر بنور الله بود\r\nكاندرون پوست او را ره بود\r\n( ( 3521 ) ) اصل آب نطفه اسپيد است و خوش\r\nليك عكس جان رومى و حبش\r\n( ( 3522 ) ) مىدهد رنگ احسن التقويم را\r\nتابه اسفل مىبرد اين نيم را\r\n( ( 3524 ) ) يوم تبيض و تسود وجوه\r\nترك و هند و شهره گردد زين گروه\r\nفاش گردد كه تو كاهى يا كه كوه\r\nهندوى يا ترك پيش هر گروه\r\n( ( 3525 ) ) در رحم پيدا نگردد هند و ترك\r\nچون كه زايد بيندش خرد و بزرگ\r\nاين سخن پايان ندارد باز ران\r\nتا نمانيم از قطار كاروان\r\n\r\nآيه\r\n« يَوْمَ تَبْيَضُّ وُجُوه وَتَسْوَدُّ وُجُوه فَأَمَّا اَلَّذِينَ اِسْوَدَّتْ وُجُوهُهُمْ أَ كَفَرْتُمْ بَعْدَ إِيمانِكُمْ فَذُوقُوا اَلْعَذابَ بِما كُنْتُمْ تَكْفُرُونَ . » 3 : 106 ( 1 )  ( » روز رستاخيز « روزى است كه صورتهاى گروهى سفيد و صورتهاى گروه ديگرى سياه مىشود ، به آنان كه روهايشان سياه شده است ، گفته مىشود : پس از ايمان كفر ورزيدند ؟ در مقابل آن كفر عذاب را بچشيد ) .\r\n« لَقَدْ خَلَقْنَا اَلإِنْسانَ فِي أَحْسَنِ تَقْوِيمٍ . ثُمَّ رَدَدْناه أَسْفَلَ سافِلِينَ . » 95 : 4 - 5 ( 2 )  ( ما انسان را در زيباترين قوام آفريديم سپس » به جهت نافرمانى « او را به پستترين مراتب اشخاص پست بر گردانديم . )\r\nروايت\r\n« قال حارثه حين ساله النَّبىّ صلى الله عليه و آله ما حقيقه ايمانك ؟ قال عزفت بنفسى عن الدنيا فأظمأت نهاري و اسهرت ليلى و كانى انظر الى عرش ربى بارزا و كانى انظر الى اهل الجنة يتزاورون و الى اهل النار يتعادون . » ( 3 )  » قال النَّبىّ صلى الله عليه و آله : من احب ان ينظر الى عبد نور الله قلبه فلينظر الى حارثه . »\r\n","description":"","footnote":" ( 1 ) سوره آل عمران ، آيهء 106 . .  ( 2 ) سوره التين ، آيهء 4 و 5 . .  ( 3 ) التصوف ، تاج الاسلام ابو بكر محمد الكلابادى ، ص 23 . . ","page_name":" 637 ","page_number":640},
  {"content":"\r\n\r\n( هنگامى كه پيغمبر اكرم از حارثه پرسيد حقيقت ايمان تو چيست ؟ حارثه گفت : نفس خود را از دنيا كنار كردم ( از دنيا اعراض نمودم ) روز را تشنه و شب را با بيدارى گذراندم ، گويى به طور آشكار به عرش خداوندى مىنگرم ، اهل بهشت را مىبينم كه يكديگر را زيارت مىكنند و دوزخيان را مىبينم كه با يكديگر در حال ستيزه و گلاويزى هستند ) .\r\n( پيغمبر فرمود : هر كس كه بخواهد به بنده‌اى بنگرد كه قلب او را خداوند نورانى ساخته است به حارثه بنگرد ) .\r\nآن چه كه در كتب معتبره وارد شده است اين داستان به شخصى به نام » حارثه « منسوب است ، يعنى حارثه بوده است كه با پيامبر اكرم گفتگو كرده است و معلوم نيست كه جلال الدين از روى چه مدرك زيد بن حارثه گفته است ( 1 ) \r\n\r\n( ( 3503 ) ) تا ز روز و شب گذر كردم چنان\r\nكه ز اسپر بگذرد نوك سنان\r\n\r\nعشق الهى پيدا كنيد و مقاومت حركت و زمان را در هم شكنيد\r\nتصور اين كه انسان در عبور زمان و شتاب و كندى آن مىتواند تصرف نموده و به طور خلاف معمولى خود را در ما فوق جريان و كشش معمولى زمان قرار بدهد تصور ساده‌اى است .\r\nنسبيت كشش و شتاب و كندى زمان از ديرگاه ذهن متفكرين را به خود مشغول داشته است .\r\nالبته ممكن است در ميان فلاسفه ى كلاسيك كسانى كه به اين مسئله اشاره كرده يا در بارهء آن بررسى صريح نموده باشند كم باشند ، ولى شعراى زبردستى كه تا حدود زيادى\r\n","description":"","footnote":" ( 1 ) در نهاية ، ج 1 ص 159 و در كشف المحجوب و همچنين كلابادى داستان را به حارثه نسبت داده‌اند . . ","page_name":" 638 ","page_number":641},
  {"content":"\r\nاز انسان و جريانات درونى او با خبر بوده‌اند ، مسئلهء فوق را با بيانات گوناگونى متذكر شده‌اند .\r\nبه توضيح اين كه اگر ما از مسئلهء تدريجى بودن نمودهاى جهان هستى مثلًا ( اولًا ريشه و سپس درخت و ميوه ) و پيش و پسهايى كه از حركت احساس مىكنيم قطع نظر كنيم ، مىتوانيم اين اصل را بپذيريم كه كشش و امتداد زمان مربوط به ساختمان مغزى و ذهنى ما است ، به همين جهت است كه در شرايط مختلف روحى گذشت زمان براى انسانها متفاوت جلوه مىكند . ايليا ابو ماضى اين حقيقت را با بيان ادبى چنين مىگويد :\r\n\r\nيمشى الزمان به من ترقب حاجة\r\nمتثاقلا كالخائف المتردد ( 1 ) \r\nو يخال حاجته التي يصبو لها\r\nفى دارة الجوزاء او فى الفرقد ( 2 ) \r\nو إذا الفتى لبس الاسى و مشى به\r\nفكأنما قد قال للزمن اقعد ( 3 ) \r\nفاذا الثوانى اشهر و إذا الدقائق\r\nاعصر و الحزن شيئى سرمد ( 4 ) \r\n\r\nهمچنين بر عكس در موقع شادى انسان گمان مىكند كه اصلا زمان عبور نكرده است و از اين كه ساعت عبور زمان زيادى را نشان مىدهد تعجب مىكند .\r\nآن چه كه در اين باره مىتوان گفت : اين است كه مثلًا هر چه گرايش ما به خود حوادث بوده و رسيدن آنها را از آينده بيشتر بخواهيم ، عبور زمان براى ما سنگينتر و بسيار كند جلوه خواهد كرد ، مانند اين كه كسى كه در زندان است و به اعدام محكوم شده ، اگر به او خبر نجات بدهند و بگويند : پس از دو روز مثلًا آزاد خواهى شد ، اين دو روز حقيقتاً براى او سالها جلوه مىكند .\r\n","description":"","footnote":" ( 1 ) براى كسى كه خواهان بر آورده شدن حاجتى است زمان آن چنان سنگين مىگذرد كه گويى مانند شخص ترسو و در حال ترديد است . .  ( 2 ) آن حاجت را كه خواهان بر آورده شدن آن است گمان مىكند كه در برج جوزاء قرار گرفته يا در جنب ستارهء فرقد است . .  ( 3 ) هنگامى كه يك مرد لباس اندوه به تن كرد و با او هم دم شد گويى به زمان گفته است بنشين و حركت مكن . .  ( 4 ) در اين هنگام ثانيه ها مانند ماه ها و دقيقه ها مانند اعصار نمودار مىشود ، گويى اندوه يك حقيقت سرمدى است . . ","page_name":" 639 ","page_number":642},
  {"content":"\r\n\r\nهمچنين اگر رويداد مورد توقع براى انسان اندوهبار بوده باشد و در آن موقع نيز گذشت عبور زمان كندتر جلوه مىكند .\r\nاين يك ملاحظهء ابتدايى در زندگى مغزى ما در بارهء زمان است كه در مباحث آينده به طور مشروح و دقت بيشتر رسيدگى خواهد شد .\r\nاين وابستگى را كه ميان زمان و ذهن انسانى مىبينيم ، مىتواند مقدمه‌اى براى اثبات اين حقيقت بوده باشد كه زمان يك موجود خارجى و عينى مانند ساير موجودات فيزيكى نيست ، لذا روح انسانى تواند آن را كنار گذاشته با واقعيات آن چنان تماس بگيرد كه گويى امتداد زمان كه منشأ انتزاع » گذشته و حال و آينده « مىباشد عملًا منفى است .\r\n\r\n( ( 3504 ) ) كه از آن سو جملهء ملت يكى است\r\nصد هزاران سال و يك ساعت يكى است\r\n\r\nهنگامى كه روح انسانى رو بما وراى طبيعت مىكند تمام حوادث و حقايق و امتداد تنوع خود را از دست مىدهند\r\nبراى تصور اين حقيقت مىتوانيم باز قلمرو ناخود آگاه يا به قول برگسون « سطح عميق شخصيت انسانى را در نظر بگيريم ، در اين سطح مىبينيم كه تمام خواص حقايق و رويدادها كه در جهان طبيعت و در قلمرو حس مشترك و يا خود آگاه حكمفرما است ، در قلمرو ناخود آگاه يا سطح عميق شخصيت دگرگون شده و كشش و شمارش و تنوعها همه و همه محو و نابود مىگردند ، در آن قلمرو يك ساعت با هزاران قرن تفاوتى نمىكند ، نه اين كه در حالى كه يك ساعت واقعا يك ساعت است و هزاران قرن واقعاً هزاران قرن است و با يكديگر تفاوتى ندارند ، بلكه اصلا مسئلهء كشش و امتداد و كم و زياد به كلى منفى مىگردد .\r\n","description":"","footnote":"","page_name":" 640 ","page_number":643},
  {"content":"\r\n\r\nبدينسان ابتداء و انتها كه ناشى از تصور امتداد است از ميان مىرود .\r\n\r\n( ( 3513 ) ) الشقى من شقى فى بطن ام\r\nمن سمات الجسم يعرف حالهم\r\n\r\nآيا شقاوت و سعادت از شكم مادر وجود دارد ؟\r\nروايتى كه در بيت فوق ديده مىشود ، هم در بعضى از مدارك اهل سنت وجود دارد و هم در بعضى از كتب اماميه نقل شده است . اگر مقصود از سعادت و شقاوت معناى معمولى آنها باشد بدون ترديد بايستى اين روايت تاويل منطقى شود ، زيرا اين دو مفهوم از كارهاى اختيارى انسان حاصل مىشوند و سعادتى كه موجب تكامل شخصيت انسانى و شقاوتى كه باعث سقوط او مىگردد ، دو پديده هستند كه با اختيار انسانى به وجود مىآيند .\r\nلذا در اصطلاح اخلاق و مذهب به يك نفر كه از شكم مادر فلج به دنيا آمده است شقى گفته نمىشود ، چنان كه اگر فردى از شكم مادر با قامت رساتر يا با جمال زيباتر متولد گردد ، گفته نمىشود كه اين فرد سعادتمند و با فضيلت است ، اگر چه در زندگانى خويش چنگيز يا نرون يا ابن ملجم بوده باشد .\r\nبنا بر اين استناد شقاوت و سعادت بجهان پيش از رشد و بلوغ كاملًا نامفهوم است ، زيرا - مادامى كه حركات و سكنات انسانى مطابق قوانين و دستورات الهى نبوده باشد » كه امكانش احتياج برشد سنى دارد « نمىتوان گفت سعادتمند است و بالعكس .\r\nاگر مقصود از سعادت و شقاوت همين معناى اصطلاحى بوده باشد و با اين حال نسبت به ما قبل رشد و بلوغ داده شود ، بايستى بگوييم : مقصود اين است كه خداوند مىداند كه كدام فرد در زندگانى سعادتمند خواهد بود و كدام فرد شقى ، چنان كه در بعضى از روايات وارد شده است و در مباحث جبر و اختيار مشروحاً گفته‌ايم كه علم خداوندى به هيچ وجه اختيار را از انسان سلب نمىكند .\r\n","description":"","footnote":"","page_name":" 641 ","page_number":644},
  {"content":"\r\n\r\n\r\n( ( 3514 ) ) تن چو مادر طفل جان را حامله\r\nمرگ درد زادن است و زلزله\r\n\r\nجان آدمى در بدنش مانند كودك در شكم مادر است كه در ظاهر نمودى ندارد بلكه نمود او پس از مرگ شروع مىشود\r\nاين كه مىگويد : جان انسانى در بدن مانند طفل در شكم مادر است داراى نكتهء بسيار مهمى است ، آن نكته اين است كه جان به تمام معنا زاييده شدهء بدن نيست بلكه در بدن گذاشته شده است ، چنان كه نطفهء كودك از خود رحم نيست بلكه اسپرماتوزوئيد از پدر و اوول از مادر مىباشد .\r\nآن نفس انسانى كه « خود » ناميده مىشود ، زاييده شدهء همين مواد است كه در بدن انسان متشكل مىگردد ، چنان كه گروه زيادى از فلاسفه ى گذشته و اغلب متفكرين و فلاسفه ى دوران معاصر مىگويند : « نفس در آغاز وجود كاملًا جسمانيت ولى به تدريج كه رو به بقا مىرود قيافهء تجرد به خود مىگيرد ، تا آن گاه كه روح خالص شود » .\r\nاين مسئله احتياج به توضيح بيشترى دارد و ما در مباحث آينده به طور مشروح در اين باره بررسى خواهيم كرد .\r\n","description":"","footnote":"","page_name":" 642 ","page_number":645},
  {"content":"\r\n\r\n\r\n\r\n( ( 3519 ) ) تا نزاد او مشكلات عالم است\r\nآن كه نازاده شناسد او كم است\r\n\r\nحقايق بيش از نمود وجودى مبهم و پس از به وجود آمدن آشكار مىگردند\r\nاصول و قوانينى كه براى توضيح حقايق در اختيار داريم داراى حدود معينى است و نمىتواند از آن حدود بالاتر برود ، اگر چه ما نمىدانيم كه اين حدود چيست و از كجا تا كجا دانش انسانى موفق به توضيح آن مىباشد و پس از آن راه دانش بسته مىشود .\r\nاما به قول اغلب دانشمندان معاصر هيچ مجهولى حل نمىشود مگر اين كه مجهول يا مجهولاتى را در دنبال خود به بشريت عرضه مىكند .\r\nخلاصه هر چه كه از نمود طبيعى بر كنارتر بوده باشد ، جزء مشكلات عالم است يعنى تمام براى آن انسانها كه با نمود سر و كار دارند آن حقيقت در پشت پرده محسوب خواهد شد .\r\nمگر براى اشخاصى كه با نور خداوندى مىنگرند كه براى آنان مشكلى وجود ندارد ، زيرا - نورانيتى كه آنان به سبب تزكيهء نفس پيدا كرده‌اند يك زمينهء عمومى در بارهء تمام جهان هستى به دست آمده است كه مشكلى وجود ندارد .\r\nآنان در زندگانى مانند آن فرد آگاه هستند كه وارد كارگاه بسيار با عظمتى شده و مىداند كه در ساختن و تركيب تمام اجزاء كارگاه مفروض تدبير به كار رفته و ترديدى در اين ندارد كه هدف كارگاه توليد محصول مىباشد .\r\nتفسير ابيات\r\nپيغمبر اكرم صلى الله عليه و آله روزى در هنگام صباح از زيد بن حارثه پرسيد كه چگونه صبح كردى ؟ زيد در پاسخ گفت :\r\n« يك بندهء با ايمان « پيغمبر فرمود : اگر قلب تو مانند يك باغ خرم از ايمان\r\n","description":"","footnote":"","page_name":" 643 ","page_number":646},
  {"content":"\r\nشكفته است نشانى از آن شكفتگى به ما هم ارائه كن . گفت : من اولًا روزها را با تشنگى و شبها را از عشق و سوزش نخوابيدم .\r\nاين تزكيهء نفس ادامه داشت تا اين كه به ما فوق زمان گام گذاشته از روز و شب و گذشته و حال مانند نوك نيزه از سپر عبور كردم ، در آن سوى جهان ماده و حركت احساس كردم كه تمام ملتها يكى است ، هزاران سال و يك ساعت نمود يكسانى داشت . در آن سوى طبيعت با شگفت انگيزترين حالتى روبه رو شدم ، زيرا - ديدم كه ازل و ابد و آغاز و انجام متحد شده‌اند .\r\nعقل جزئى نظرى را در آن سوى طبيعت راه نيست ، زيرا - عقل فاقد آن نيروى ملكوتى است كه بتواند حقايق واقعى را مشاهده كند .\r\nپيامبر اكرم صلى الله عليه و آله فرمود : براى ما از آن سوى طبيعت هديه و تحفه‌اى كه شايستهء عقول و ادراكات اين سوى طبيعت باشد چه آوردى ؟ گفت : هنگامى كه مردم معمولى آسمان لاجوردين را مىبينند من خود عرش را با عرشيان مىبينم ، فردوس برين هشتگانه و هفت دوزخ در نظر من آن چنان پيدا است كه بت در مقابل بت پرست .\r\nمن تمام مردم را يك بيك مىشناسم ، چنان كه در آسيا گندم و جو از يكديگر تشخيص داده مىشوند .\r\nمن مىدانم كه اهل بهشت كيست و بيگانه كدام است ، اين دو گروه پيش من مانند دو حيوان مار و ماهى كاملًا متمايز مىباشند .\r\nعبور از پل مرگ و گام گذاشتن به سراى ابديت مانند روز زاييده شدن بدنها است ، زيرا - كه در آن موقع سياه و سفيد از يكديگر تشخيص داده مىشوند ، آن روز كه روهايى سفيد و روهاى ديگر سياه مىشوند ، آن روشنايى در پايان كار براى اين مردان الهى همين امروز آشكار گشته است ، اينان مىدانند كه مردم امروز ( انسانها در حال زندگانى طبيعى ) از چين هستند يا از حبشه .\r\nجان انسانى مادامى كه در حالت جنين است اگر چه پر از عيب بوده باشد چون\r\n","description":"","footnote":"","page_name":" 644 ","page_number":647},
  {"content":"\r\nدر حالت پنهانى است مردم نمىتوانند عيب او را تشخيص بدهند .\r\nعيوب اين مردم و شقاوت و سعادت آنها از دوران جنينى شروع مىشود . » اين مسئله در تحليل و نقد بيت مربوط بررسى شده است » .\r\nبا دقت در نمودهاى جسمانى آنان اين مسئله كه فرد مفروض سعادتمند يا شقى متولد شده است قابل شناختن مىباشد .\r\nآرى بدن انسانى جان را در خود ، مانند مادر طفل را در شكم خود دارد .\r\nهنگامى كه موقع مرگ فرا مىرسد ، مانند موقع زايمان مادر است كه مىخواهد طفل را در جهان نمودها آشكار كند ، آن جانهاى متولد شده در انتظار آنند كه اين شخص چگونه طفلى مىزايد ، مادامى كه كودك زاييده نشده است ، هر يك از گروه ها مىگويند : اين كودك از ما است و به گروه ما خواهد پيوست ، زنگيان مىگويند : مانند ما رنگش سياهست ، روميان مىگويند : مانند ما زيبا خواهد بود .\r\nاما آن گاه كه كودك زاييده شود اختلافات آنان بر طرف مىگردد ، زيرا - كودك خود را نشان مىدهد كه از كدامين گروه است و پس از آن كودك مفروض بيكى از گروه ها مىپيوندد .\r\nتا كودك زائيده نشده است مورد اختلاف و يكى از مشكلات عالم است و اشخاصى كه پيش از زائيده شدن كودك را بشناسند نادر الوجودند .\r\nاين اشخاص كسانى هستند كه با نور خداوندى مىنگرند و با اين نور به ما وراى ظواهر نفوذ مىكنند .\r\nدر آن طرف ظواهر تمام حقايق جنبهء معنوى و صفا دارد ، چنان كه نطفهء انسانى پيش از پيوستگى با پديده هاى مادى روشن و بىكدورت بوده و عكس رومى و حبشى در آن افتاده است .\r\nممكن است مقصود اين باشد كه اختلافات ظاهرى در جهان طبيعت ريشه هاى خود را از ما وراى طبيعت پيش از بروز در اين جهان مىگيرد و ممكن است مقصود اين باشد كه اختلافات رنگها و اشكال و ساير خصوصيات با تعلق به ماديات پيدا مىشود .\r\n","description":"","footnote":"","page_name":" 645 ","page_number":648},
  {"content":"\r\nآن گاه افراد انسانى به دو گروه تقسيم مىشوند : قسمتى مانند روميان زيبا و گروه ديگرى مانند حبشيان سياه و زشت ( البته مقصود زيبايى و زشتى معنوى است ) آن گروه را كه در احسن تقويم آفريده است رنگ عالى و زيبا عطا مىفرمايد و آن ديگرى را تا اسفل سافلين روانه مىسازد .\r\n« در اين جا بايستى متوجه شد كه آن چه كه در آيهء شريفه است اين است كه خداوند تمام انسانها را در احسن تقويم آفريده ، سپس به جهت كهولت رفته رفته اين زيبايى از بين مىرود تا كالبد او مبدل به خاك شود و ممكن است مقصود اين باشد كه او انسان را در احسن تقويم آفريده است ، يعنى عقل و وجدان و استعداد پذيرش روح ملكوتى در او به وجود آورده است ، اما هنگامى كه انسان در اين زندگانى نتوانست از اين احسن تقويم بهره بردارى نمايد در حقيقت با اختيار خويش را در اسفل سافلين فرو مىبرد » .\r\nروزى در پيش است كه در آن روز صورتهايى سفيد و صورتهايى سياه خواهد شد در آن روز مردم مانند نمودار شدن خصوصيات افراد پس از زاييده شدن هند و ترك و عرب و حبشى و رومى آشكار خواهند گشت .\r\nآرى تنها آن روز است كه آشكار خواهد گشت كه تو كوه بودى يا كاه .\r\n","description":"","footnote":"","page_name":" 646 ","page_number":649},
  {"content":"\r\n\r\nبقيه جواب گفتن زيد رسول خدا صلى الله عليه و آله را كه احوال خلق بر من پوشيده نيست و همه را مىشناسم\r\n\r\n( ( 3526 ) ) جمله را چون روز رستاخيز من\r\nفاش مىبينم عيان از مرد و زن\r\n( ( 3527 ) ) هين بگويم يا فرو بندم نفس ؟\r\nلب گزيدش مصطفى يعنى كه بس\r\n( ( 3528 ) ) يا رسول الله بگويم سر حشر\r\nدر جهان پيدا كنم امروز نشر ؟\r\n( ( 3529 ) ) هل مرا تا پرده ها را بر درم\r\nتا چو خورشيدى بتابد گوهرم\r\n( ( 3530 ) ) تا كسوف آيد ز من خورشيد را\r\nتا نمايم نخل را و بيد را\r\n( ( 3531 ) ) وانمايم راز رستاخيز را\r\nنقد را و نقد قلب آميز را\r\n( ( 3532 ) ) دستها ببريد اصحاب شمال\r\nوانمايم رنگ كفر و رنگ آل\r\n( ( 3533 ) ) واگشايم هفت سوراخ نفاق\r\nدر ضياى ماه بىخسف و محاق\r\n( ( 3534 ) ) وانمايم من پلاس اشقيا\r\nبشنوانم طبل و كوس انبيا\r\n( ( 3535 ) ) دوزخ و جنات و برزخ در ميان\r\nپيش چشم كافران آرم عيان\r\n( ( 3536 ) ) وانمايم حوض كوثر را به جوش\r\nكآب بر روشان زند بانگش به گوش\r\n( ( 3537 ) ) وان كسان كه تشنه بر گردش دوان\r\nگشته‌اند اين دم نمايم من عيان\r\nوان كه تشنه گرد كوثر مىدوند\r\nيك به يك را نام گويم كه كىاند\r\nوان كسان كه تشنه گردش مىزيند\r\nيك به يك را وانمايم تا كىاند\r\n( ( 3538 ) ) مىبسايد دوششان بر دوش من\r\nنعره هاشان مىرسد در گوش من\r\n( ( 3539 ) ) اهل جنت پيش چشمم ز اختيار\r\nدر كشيده يكدگر را در كنار\r\n( ( 3540 ) ) دست همديگر زيارت مىكنند\r\nو از لبان هم بوسه غارت مىكنند\r\n( ( 3541 ) ) كر شد اين گوشم ز بانگ آه آه\r\nاز حنين و نعرهء وا حسرتاه\r\n( ( 3542 ) ) اين اشارتهاست گويم از نغول\r\nليك مىترسم ز آزار رسول\r\n( ( 3543 ) ) همچنين مىگفت سر مست و خراب\r\nداد پيغمبر گريبانش بتاب\r\n( ( 3544 ) ) گفت هين در كش كه اسبت گرم شد\r\nعكس حق لا يستحيى زد شرم شد\r\n\r\n","description":"","footnote":"","page_name":" 647 ","page_number":650},
  {"content":"\r\n\r\n( ( 3545 ) ) آينهء تو جست بيرون از غلاف\r\nآينه و ميزان كجا گويد خلاف ؟\r\n( ( 3546 ) ) آينه و ميزان كجا بندد نفس\r\nبهر آزار و حياى هيچ كس\r\n( ( 3547 ) ) آينه و ميزان محكها اى سنى\r\nگر دو صد سالش تو خدمتها كنى\r\n( ( 3548 ) ) كز براى من بپوشان راستى\r\nبل فزون بنما و منما كاستى\r\n( ( 3549 ) ) اوت گويد ريش و سبلت بر مخند\r\nآينه و ميزان و آنگه ريو و بند\r\n( ( 3550 ) ) چون خدا ما را براى آن فراخت\r\nكه به ما بتوان حقيقت را شناخت\r\n( ( 3551 ) ) اين نباشد ما چه ارزيم اى جوان\r\nكى شويم آيين روى نيكوان\r\n( ( 3552 ) ) ليك در كش در بغل آيينه را\r\nگر تجلى كرد سينا سينه را\r\n( ( 3553 ) ) گفت آخر هيچ گنجد در بغل\r\nآفتاب حق و خورشيد ازل\r\n( ( 3554 ) ) هم دغل را هم بغل را بر درد\r\nنى جنون ماند به پيشش نى خرد\r\n( ( 3555 ) ) گفت يك اصبع چو بر چشمى نهى\r\nبينى از خورشيد عالم را تهى\r\n( ( 3556 ) ) يك سر انگشت پردهء ماه شد\r\nوين نشان ساترى الله شد\r\n( ( 3557 ) ) تا بپوشاند جهان را نقطه اى\r\nمهر گردد منكسف از سقطه اى\r\n( ( 3558 ) ) لب ببند و غور دريايى نگر\r\nبحر را حق كرد محكوم بشر\r\n( ( 3559 ) ) همچو چشمهء زنجبيل و سلسبيل\r\nهست در حكم بهشتى جليل\r\n( ( 3560 ) ) چار جوى جنت اندر حكم ماست\r\nاين نه زور ما ز فرمان خداست\r\n( ( 3561 ) ) هر كجا خواهيم داريمش روان\r\nهمچو سحر اندر مراد ساحران\r\n( ( 3562 ) ) همچو اين دو چشمهء چشم روان\r\nهست در حكم دل و فرمان جان\r\n( ( 3563 ) ) گر بخواهد رفت سوى زهر مار\r\nور بخواهد رفت سوى اعتبار\r\n( ( 3564 ) ) گر بخواهد سوى محسوسات شد\r\nور بخواهد سوى ملبوسات شد\r\n( ( 3565 ) ) گر بخواهد سوى كليات راند\r\nور بخواهد حبس جزئيات ماند\r\n( ( 3568 ) ) دست و پا در امر دل اندر ملا\r\nهمچو اندر دست موسى آن عصا\r\n( ( 3569 ) ) دل بخواهد يا در آيد زو به رقص\r\nيا گريزد سوى افزونى ز نقص\r\n( ( 3570 ) ) دل بخواهد دست آيد در حساب\r\nيا اصابع تا نويسد او كتاب\r\n\r\n","description":"","footnote":"","page_name":" 648 ","page_number":651},
  {"content":"\r\n\r\n\r\n( ( 3571 ) ) دست در دست نهانى مانده است\r\nاو درون تن برون بنشانده است\r\n( ( 3572 ) ) گر بخواهد بر عدو مارى شود\r\nور بخواهد بر ولى يارى شود\r\n( ( 3573 ) ) گر بخواهد كفچه‌اى در خوردنى\r\nوى بخواهد همچو گرز ده منى\r\n( ( 3574 ) ) دل چه مىگويد بديشان اى عجب\r\nطرفه وصلت طرفه پنهانى سبب\r\n( ( 3575 ) ) دل مگر مهر سليمان يافته است\r\nكه مهار پنج حس بر تافته است\r\n( ( 3576 ) ) پنج حسى كه برون مأسور اوست\r\nپنج حسى از درون مأمور اوست\r\n( ( 3577 ) ) ده حس است و هفت اندام و دگر\r\nآن چه اندر گفت نايد مىشمر\r\n( ( 3578 ) ) چون سليمانى دلا در مهترى\r\nبر پرى و ديو زن انگشترى\r\n( ( 3579 ) ) گر در اين ملكت برى باشى ز ريو\r\nخاتم از دست تو نستاند سديو ( 1 ) \r\n( ( 3580 ) ) بعد از آن عالم بگيرد اسم تو\r\nدر جهان محكوم تو چون جسم تو\r\n( ( 3581 ) ) ور ز دستت ديو خاتم را ببرد\r\nپادشاهى فوت شد بختت بمرد\r\n( ( 3582 ) ) بعد از آن يا حسرتا شد للعباد\r\nبر شما مختوم تا يوم التناد\r\nور تو ديو خويشتن را منكرى\r\nچون روى آن جا تو روشن بنگرى\r\n( ( 3583 ) ) مكر خود را گر تو انكار آورى\r\nاز ترازو و آينه كى جان برى ؟\r\nاين سخن پايان ندارد چون كنم\r\nبعد از اين بر قصهء لقمان تنم\r\n\r\nآيه\r\n« وَاِتَّبِعُوا أَحْسَنَ ما أُنْزِلَ إِلَيْكُمْ مِنْ رَبِّكُمْ مِنْ قَبْلِ أَنْ يَأْتِيَكُمُ اَلْعَذابُ بَغْتَةً وَأَنْتُمْ لا تَشْعُرُونَ . أَنْ تَقُولَ نَفْسٌ يا حَسْرَتى عَلى ما فَرَّطْتُ فِي جَنْبِ الله وَإِنْ كُنْتُ لَمِنَ اَلسَّاخِرِينَ . » 39 : 55 - 56 ( 2 ) \r\n","description":"","footnote":" ( 1 ) سديو ، بعضى از شارحين مثنوى مىگويند : مقصود از سديو نام ديوى است كه انگشترى از دست سليمان ربود . . در شرح مثنوى كفافى سديو را به معناى سه ديو گرفته است ، بدين معنى كه اگر تو در مملكت وجود منحرف نباشى حتى سه ديو هم نمىتوانند خاتم ( روحانيت تو را ) بربايند . .  ( 2 ) سوره الزمر ، آيهء 55 و 56 . . ","page_name":" 649 ","page_number":652},
  {"content":"\r\n\r\n\r\n( از دستورات نيكو كه از خدايتان براى شما نازل شده است پيروى كنيد پيش از آن كه عذاب ناگهانى به شما برسد ، در حالى كه نمىدانيد . بترسيد از اين كه » روزى فرا رسد « كه بگوييد : دريغا از آن كه در رسيدن به قرب پروردگار تفريط كردم ، من در دنيا از كسانى بودم كه دين را مسخره مىكردم ) .\r\n« وَيا قَوْمِ إِنِّي أَخافُ عَلَيْكُمْ يَوْمَ اَلتَّنادِ . يَوْمَ تُوَلُّونَ مُدْبِرِينَ ما لَكُمْ مِنَ الله مِنْ عاصِمٍ وَمَنْ يُضْلِلِ الله فَما لَه مِنْ هادٍ . » 40 : 32 - 33 ( 1 )  ( اى گروه من در بارهء شما از روزى كه بهشتىها همگامان خود را و دوزخىها همراهان خود را صدا خواهند كرد مىترسم ، روزى است كه از خدا ( از كرامت و لقاى خداوندى ) رو خواهيد گردانيد ، در آن روز كسى نمىتواند از خواست خداوند در بارهء شما جلوگيرى كند . كسى را كه خدا گمراه كند هيچ كس نمىتواند او را هدايت نمايد . )\r\n\r\n( ( 3535 ) ) دوزخ و جنات و برزخ در ميان\r\nپيش خشم كافران آرم عيان\r\n\r\nبهشت و دوزخ و برزخ\r\nجهان سه گانهء بهشت و برزخ و دوزخ با بيانات و اشكال گوناگونى در ميان اغلب ملل مطرح بوده است ، به طور اجمال بهشت جايگاه آسايش و تنعم و تلذذ ، دوزخ جايگاه عذاب و شكنجه و برزخ به عنوان جهان متوسط ميان دو جايگاه معرفى شده است ، تفصيل در بارهء خصوصيات جهان سه گانه در ساير ملل به طول مىانجامد ، لذا ما تنها آن چنان كه در اسلام مطرح شده و جزء عقايد اسلامى قرار گرفته است مورد بررسى قرار مىدهيم :\r\nبهشت\r\n- در بارهء توصيف و تعريف بهشت مطالب فراوانى در قرآن مجيد مورد\r\n","description":"","footnote":" ( 1 ) سوره المؤمنون ، آيهء 31 و 32 . . ","page_name":" 650 ","page_number":653},
  {"content":"\r\n\r\nتذكر قرار گرفته كه ما بعضى از آن مطالب را به طور اختصار بيان مىكنيم\r\nمطلب اول\r\n- توصيفاتى در بارهء نعمتهاى ظاهرى مربوط به خوراك و پوشاك و مسكن مطرح شده است ، يعنى در قرآن مجيد بارها در باره اين كه بهشت داراى باغهاى پر از ميوه و چشمه سارهاى زيبا و غرفه ها است تذكر داده شده است ، همچنين مسائل جنسى در بهشت به بهترين وجه اشباع خواهد شد ، زيرا - در آن جايگاه حورىهاى زيبا وجود دارند .\r\nاين مسئله قابل انكار نيست ، ولى مسأله‌اى كه مورد اهميت است اين است كه : آيا حقيقتاً بهشت تنها جاى آسايش مادى است ؟ و اين اندازه كوشش و تقلا و فدا كارىها در زندگانى براى خوردن چند عدد سيب و نشستن در اطاقهاى زيبا و لميدن در كنار جويبارها مىباشد ؟ متأسفانه در نظر گروهى ساده لوح بهشت به اين ناچيزى معرفى شده است .\r\nبايستى بگوييم : با نظر به مجموع ملاحظات در عقايد اسلامى مخصوصاً با نظر به آيات قرآنى اين مسئله روشن است كه بهشت يعنى آن سراى جاودانى كه جايگاه سعادت ابدى است داراى درجات گوناگونى است ، چنان كه در مطالب ذيل مقدارى از آنها را متذكر خواهيم شد .\r\nبا توجه به مراتب گوناگون بهشت اين اصل اثبات مىشود كه هر كس در حدود به كار بردن قدرت انديشه و به دست آوردن عظمت روحى و كمال شخصيت كه نتيجه گرفته است داراى مرتبه‌اى از بهشت خواهد بود .\r\nكسانى هستند كه در اين دنيا تمام هدف زندگى آنان و تمام كوششهايى را كه در راه انجام وظايف دينى مصرف كرده‌اند ، از حدود لذايذ مادى برتر نمىرود ، براى آنان عالىترين لذت هم خوابگى با يك زن زيبايى است كه بدون درد سر و اندوه فراهم شود .\r\nبراى گروهى ديگر ساير لذايذ احساساتى مطرح است .\r\n","description":"","footnote":"","page_name":" 651 ","page_number":654},
  {"content":"\r\n\r\nبايد بگوييم اينان آن مرتبه از بهشت را مىخواهند كه پاسخ گوى اين خواسته ها بوده باشد .\r\nدر همين نشاهء زندگى دنيوى مىبينيم كه اشخاصى هستند كه شخصيت خويش را از لذايذ مادى متشكل مىكنند ، براى آنان ايده آلى غير از همان لذايذ مادى قابل تصور نيست ، لذا وجدان و تعقل آنان تنها در راه همين واحدهاى لذت بخش فعاليت كرده و به همين جهت شخصيت آنان از حدود مزبوره تجاوز نمىكند .\r\nبنا بر اين اگر بهشت اين اشخاص تنها جايگاه بر آورده شدن همان احتياجات مادى باشد مخالف دادگرى خدايى نخواهد بود .\r\nبلى مسئلهء ديگرى در اين جا مطرح است ، آن اين است كه هيچ دليل عقلى و نقلى وجود ندارد كه اثبات كند كه اين اشخاص به وسيلهء فضل الهى يا با شروع به فعاليتهاى اختيارى نمىتوانند از آن محدودهء لذايذ مادى بالاتر رفته ، به مراتب عالىتر كه در ذيل بيان مىكنيم نائل شوند .\r\nمطلب دوم\r\n- اگر نعمتهاى بهشتى كه سعادت نهايى ناميده شده است همان خوردنىها و آشاميدنىها و مسكنهاى زيبايى بود كه در اين جهان وجود دارد خداوند متعال آنها را در اين اندازه پست و ناچيز معرفى نمىكرد ، زيرا - هم آيات و هم روايات زندگانى حيوانى طبيعى را در اين دنيا كه با مزاياى معمولى خور و خواب و خشم و شهوت تحصيل مىشود محكوم نموده مىگويد :\r\n« . . . وَمَا اَلْحَياةُ اَلدُّنْيا إِلَّا مَتاعُ اَلْغُرُورِ . » 3 : 185 ( 1 )  پس بدون ترديد اين نعمتها و خواستنىها نمىتوانند غايت نهايى يك زندگانى هفتاد و هشتاد ساله در اين دنيا بوده باشند .\r\nيعنى تمام فدا كارىها و جانبازىها در راه حق و پرستشهاى بىشائبه نمىتوانند نتيجه‌اى از قبيل مزاياى مادى زود گذر كه تنها جنبهء حيوانى انسان را اشباع مىكنند داشته باشند :\r\n","description":"","footnote":" ( 1 ) سوره الحديد ، آيهء 20 . . ","page_name":" 652 ","page_number":655},
  {"content":"\r\n\r\n\r\nمطلب سوم\r\n- كه تقريبا دامنهء مطلب دوم است ، اين است كه خداوند بزرگ اين دنيا را حيات ظاهرى و جهان ابديت را حيات واقعى معرفى نمىفرمود ، در صورتى كه مىفرمايد :\r\n« وَما هذِه اَلْحَياةُ اَلدُّنْيا إِلَّا لَهْوٌ وَلَعِبٌ وَإِنَّ اَلدَّارَ اَلآخِرَةَ لَهِيَ اَلْحَيَوانُ لَوْ كانُوا يَعْلَمُونَ . » 29 : 64 ( 1 )  ( اين زندگانى دنيا جز بازى و وسايل مشغوليت چيز ديگرى نيست و حيات حقيقى سراى ابديت است اگر بدانند ) .\r\nپس ناچار آن حيات ابدى بايستى از اين فنا و محدوديت و آميخته شدن با ناملايمات كه پيرامون حيات فعلى ما را گرفته است بر كنار بوده باشد .\r\nمطلب چهارم\r\n- مىتوان به دو مطلب فوق از دو آيه در قرآن مجيد بهره بردارى كرد كه مىگويد :\r\n1 - « مَثَلُ اَلْجَنَّةِ اَلَّتِي وُعِدَ اَلْمُتَّقُونَ . فِيها أَنْهارٌ مِنْ ماءٍ غَيْرِ آسِنٍ 47 : 15 . . . » ( 2 )  ( مثل بهشتى كه مردم با تقوا وعده داده شده‌اند » جايگاه لذت بخشى است « كه در آن چشمه سارهايى است كه به جهت پايندگى تغيير پذير نيست ) .\r\n2 - « مَثَلُ اَلْجَنَّةِ اَلَّتِي وُعِدَ اَلْمُتَّقُونَ تَجْرِي مِنْ تَحْتِهَا اَلأَنْهارُ أُكُلُها دائِمٌ وَظِلُّها تِلْكَ ، عُقْبَى اَلَّذِينَ اِتَّقَوْا وَعُقْبَى اَلْكافِرِينَ اَلنَّارُ . » 13 : 35 ( 3 )  ( مثل بهشتى كه مردم با تقوا وعده داده شده‌اند » جايگاه لذت بخشى است « كه در زير آن چشمه سارها جارى است ، خوردن و سايهء لذت بخش آن دايمى است اين است عاقبت كار مردان با تقوا و پايان مردم كافر آتش است ) .\r\nاز اين دو آيه ظاهر مىشود كه بعضى از توصيفات فردوس اعلى براى تقريب بذهن مردم معمولى است كه گمان مىكنند در عرصهء هستى بالاتر از همين لذايذ مادى لذتى وجود ندارد .\r\n","description":"","footnote":" ( 1 ) سوره العنكبوت ، آيهء 64 . .  ( 2 ) سوره محمد ، آيهء 15 و 16 . .  ( 3 ) سوره الرعد ، آيهء 35 . . ","page_name":" 653 ","page_number":656},
  {"content":"\r\n\r\n\r\nمطلب پنجم\r\n- در همين اوصافى كه براى نعمتهاى بهشتى شمرده مىشود خاصيتهايى را براى آنها بيان مىكند كه در موضوعات مادى معمولى قابل تصور نيست مانند :\r\n1 - آب غير متغير .\r\n2 - سايهء دايمى .\r\n3 - تغذيهء دايمى .\r\n4 - چشمه سارهايى از شير كه طعم آنها هرگز تغيير پذير نمىباشد .\r\n5 - چشمه سارهايى كه از شراب طهور است .\r\n6 - چشمه سارهايى از عسل صافى .\r\n7 - تمام شئون زندگانى وجود دارد ولى كوچكترين غصه و اندوهى در آن جايگاه قابل تصور نيست .\r\n8 - بكر دايمى بودن حوريان بهشتى .\r\n9 - با اين كه در آن جايگاه مىخورند و مىخوابند و آسايش مىكنند و از هر گونه لذايذ مادى بهره مند مىشوند ، با اين حال كوچكترين سخن زشت ميان آنها رد و بدل نمىشود .\r\n« لا يَسْمَعُونَ فِيها لَغْواً إِلَّا سَلاماً 19 : 62 . . . » ( 1 )  ملاحظه مىشود كه اين پديده ها در جهان طبيعت اشكال و خواصى دارد كه با اين اوصاف كه ما ذكر كرديم و آيات قرآنى آنها را براى نعمتهاى بهشتى مىشمارد در بارهء موضوعات مادى قابل تصور نيست .\r\nمطلب ششم\r\n- آياتى در قرآن وجود دارد كه به كاميابى مطلق مردم بهشت اشاره مىكند ، از آن جمله مىفرمايد :\r\n","description":"","footnote":" ( 1 ) سوره مريم ، آيهء 62 . . ","page_name":" 654 ","page_number":657},
  {"content":"\r\n\r\n« . . . وَفِيها ما تَشْتَهِيه اَلأَنْفُسُ وَتَلَذُّ اَلأَعْيُنُ وَأَنْتُمْ فِيها خالِدُونَ . » 43 : 71 ( 1 )  ( در آن بهشت هر چه كه نفوس و ديده گان از آن لذت ببرد وجود دارد ، شما در آن جا ابديت خواهيد داشت ) .\r\nدر چهار مورد ديگر اين جمله در آيات ديده مىشود :\r\n« لَهُمْ ما يَشاءُونَ فِيها 50 : 35 . . . » ( 2 )  ( براى آنان هر چه كه بخواهند در بهشت آماده است يا به آنها خواهد رسيد ) .\r\nاين گروه از آيات به طور روشن دلالت مىكند به اين كه نفوس انسانى هر چه كه بخواهد يعنى تا بىنهايت مىتواند از لذايذ برخوردار شود و نيز به طور عمومى آياتى مىگويد : براى آنان زندگانى مورد رضايت آماده مىشود ، مانند آياتى كه اين مضمون را در بر دارد .\r\n« فَهُوَ فِي عِيشَةٍ راضِيَةٍ . » 69 : 21 ( 3 )  ( او در يك زندگانى خوشايند خواهد بود . )\r\nمطلب هفتم\r\n- از آيات زيادى استفاده مىشود كه اهل بهشت به طور مطلق به آرزوهاى خود يا كمال اعلا مىرسند ، مانند آياتى كه به اين مضمون است :\r\n« . . . أَصْحابُ اَلْجَنَّةِ هُمُ اَلْفائِزُونَ . » 59 : 20 ( 4 )  ( اصحاب بهشتاند كه به » آرزوها يا كمال اعلا « نايل شده‌اند ) .\r\nترديدى نيست در اين كه اگر براى آنان كوچكترين خلاف خواسته ها و تمايلات وجود داشته باشد آنان به فوز عظيم نايل نشده‌اند . در آيهء ديگرى مىگويد :\r\n« فَلا تَعْلَمُ نَفْسٌ ما أُخْفِيَ لَهُمْ مِنْ قُرَّةِ أَعْيُنٍ 32 : 17 . . . » ( 5 ) \r\n","description":"","footnote":" ( 1 ) سوره الزخرف ، آيهء 71 . .  ( 2 ) سوره ق ، آيهء 35 . .  ( 3 ) سوره الحاقة ، آيهء 21 . .  ( 4 ) سوره الحشر ، آيه 20 . .  ( 5 ) سوره السجدة ، آيهء 17 . . ","page_name":" 655 ","page_number":658},
  {"content":"\r\n\r\n\r\n\r\n( هيچ نفسى نمىداند كه براى اهل بهشت چه چشم روشنىهايى در پشت پرده آماده شده است ) .\r\nاين گونه آيات هم بهشت را از لذايذ معمولى بالاتر مىبرد .\r\nمطلب هشتم\r\n- آيات فراوانى ملاقات بارگاه خداوندى را نعمت عظماى ابديت مىشمارد و مىگويد اگر انسان در اين دنياى زندگى مطابق دستورات الهى در تكامل شخصيت خود كوشش كند ، به ملاقات خداوندى نايل خواهد شد . اين گونه آيات بر دو قسم است :\r\nقسم اول - آياتى است كه در مقام ملامت و توبيخ كسانى وارد شده است كه ملاقات خداوندى را در سراى ابديت منكر بوده اند\r\nاز قبيل :\r\n« قَدْ خَسِرَ اَلَّذِينَ كَذَّبُوا بِلِقاءِ الله 6 : 31 . . . » ( 1 )  ( زيانكار شدند كسانى كه لقاى خداوندى را تكذيب كردند ) .\r\n« . . . قَدْ خَسِرَ اَلَّذِينَ كَذَّبُوا بِلِقاءِ الله وَما كانُوا مُهْتَدِينَ 10 : 45 . . . » ( 2 )  ( زيانكار شدند كسانى كه ملاقات خداوندى را تكذيب كردند . آنان هدايت يافته نبودند . )\r\nقسم دوم - آياتى است كه مىگويد : نتيجهء اعمال صالح و تربيت شخصيت ملاقات خداوندى است\r\nمانند :\r\n« . . . فَمَنْ كانَ يَرْجُوا لِقاءَ رَبِّه فَلْيَعْمَلْ عَمَلًا صالِحاً وَلا يُشْرِكْ بِعِبادَةِ رَبِّه أَحَداً . » 18 : 110 ( 3 )  ( كسى كه اميدوارى ملاقات خداوندى را دارد عمل نيكو انجام داده و در پرستش خداى خويش كسى را با او شريك قرار ندهد . )\r\n","description":"","footnote":" ( 1 ) سوره الانعام ، آيهء 31 . .  ( 2 ) سوره يونس ، آيهء 45 . .  ( 3 ) سوره الكهف ، آيهء 110 . . ","page_name":" 656 ","page_number":659},
  {"content":"\r\n\r\nدر همين مضمون است آياتى از قبيل اين كه بشر به سوى خدايش بر مىگردد مانند :\r\n« إِنَّ إِلى رَبِّكَ اَلرُّجْعى . » 96 : 8 ( 1 )  ( برگشت بسوى خداى تست ) .\r\n« يا أَيَّتُهَا اَلنَّفْسُ اَلْمُطْمَئِنَّةُ . اِرْجِعِي إِلى رَبِّكِ راضِيَةً مَرْضِيَّةً . » 89 : 27 - 28 ( 2 )  ( اى نفس با آرامش ، در حالى كه تو از خدا راضى و او از تو خشنود است بسوى خدايت بر گرد ) .\r\nيكى از آيات قرآنى كه بهشت را قرب بارگاه خداوند معرفى مىكند اين آيه است :\r\n« وَلَقَدْ رَآه نَزْلَةً أُخْرى . عِنْدَ سِدْرَةِ اَلْمُنْتَهى . عِنْدَها جَنَّةُ اَلْمَأْوى . » 53 : 13 - 15 ( 3 )  ( يك بار ديگر او را ديد ، در نزد سدره المنتهى ، بهشت پايدار در آن جا است ) .\r\nبا ملاحظهء مطالب هشتگانه كه با استناد به آيات مطرح كرديم ، اين مسئله كاملًا روشن مىشود كه بهشت جايگاه تن پرورى خالص كه كار حيوانات است نيست ، بلكه جزاى كارهاى دنيوى ما در آن جايگاه برين اشكال بسيار گوناگون دارد و نفوس انسانى از حد اقل لذايذ مادى تا ملاقات الهى بهره بردارى خواهند كرد .\r\nتبصره\r\nاين نكتهء با اهميت را ضمناً تذكر مىدهيم كه حتى لذايذ مادى كه در نعمتهاى بهشتى گفته شده است ، حقايق ديگرى غير از اين لذايذ مادى است كه ما تصور مىكنيم به اين دليل كه بهشت جايگاه حيات حقيقى است « و ان الدار الاخره لهي الحيوان »\r\n","description":"","footnote":" ( 1 ) سوره العلق ، آيهء 8 . .  ( 2 ) سوره الفجر ، آيهء 28 و 29 . .  ( 3 ) سوره النجم ، آيهء 13 و 14 و 15 . . ","page_name":" 657 ","page_number":660},
  {"content":"\r\n\r\nو با اين حيات دنيوى پست قابل مقايسه نيست ، بنا بر اين لذايذ هم خوابگى با حورىها و مسئلهء رقابت ميان آنها و زنهاى دوران زندگى دنيوى آ چنان كه امروز تصور مىكنيم مطرح نخواهد بود ، زيرا - چنان كه گفتيم حيات حقيقى كه در آن جهان ابديت برقرار مىشود مانند مغز و حيات دنيوى كه ما در اين نشاهء آن را سپرى مىكنيم مانند پوست ناچيز است .\r\nبه همين جهت است كه سؤال از اين كه » تا كى انسان در بهشت خواهد بود ؟ « سؤال بسيار عاميانه‌اى مىباشد ، زيرا - مسئلهء زمان در آن جايگاه ابديت به كلى مرتفع مىگردد ، اگر بخواهيم نمونهء بسيار ناچيزى از ابديت را در همين دنيا درك كنيم خوب است كه به سطح عميق شخصيت خودمان بنگريم ، خواهيم ديد كه در آن سطح مسئلهء مرور زمان و لحظات به كلى نامفهوم است و اصلا زمانى در آن جا وجود ندارد .\r\nنيز به همين جهت است كه لذايذ سطح عميق شخصيت به هيچ وجه قابل مقايسه با لذايذ سطح طبيعى شخصيت نيست .\r\nلذايذ سطح باطنى بسيار قوىتر و عالىتر است ، در صورتى كه لذايذ سطح طبيعى موقت و مخلوط با ناملايمات و تابع انگيزه مىباشد .\r\nهمچنان در سراى ابديت همهء حقايق قيافهء واقعى خود را نشان داده ، از گذرگاه زمان و مكان و ساير تحولات طبيعى بر كنار مىماند و از اين جهت است كه خداوند آن جايگاه برين را » حيوان « يعنى حيات حقيقى معرفى كرده است .\r\nدوزخ\r\nتمام مطالب گذشته را كه در بارهء بهشت گفتيم ، مىتوانيم ضد آنها را در بارهء دوزخ هم تطبيق كنيم ، يعنى گروهى در اين دنيا هستند كه تنها عذاب جسمانى براى آنها مطرح است لذا اينان در هنگام مخالفت با خدا كه همين عذاب جسمانى را اندوخته‌اند در زنجيرها كشيده خواهند شد و آتشهاى شعله ور آنها را معذب خواهد ساخت .\r\nاما كسانى كه داراى رشد شخصيت بيشترى بوده‌اند آنان به عذاب روحى گرفتار\r\n","description":"","footnote":"","page_name":" 658 ","page_number":661},
  {"content":"\r\n\r\nخواهند شد كه بالاترين آنها عذاب فراق خداوندى و شكنجه محروميت از ملاقات او است .\r\nاين مطلب هم از آيات فراوانى استفاده مىشود و ما احتياجى به تفصيل آنها نداريم .\r\nبرزخ\r\nبرزخ دو اصطلاح متفاوت دارد :\r\nاول - برزخ مدتى است كه انسانها در ميان مرگ و روز رستاخيز به سر مىبرند .\r\nدوم - برزخ جهانى ميان بهشت و دوزخ است كه در بعضى از مدارك اسلامى آن را اعراف مىنامند .\r\nاما برزخ به اصطلاح اول يعنى جهان پس از مرگ ، بعضى از آيات در ثبوت اين عالم صريح است ، خداوند مىفرمايد :\r\n« حَتَّى إِذا جاءَ أَحَدَهُمُ اَلْمَوْتُ قالَ رَبِّ اِرْجِعُونِ . لَعَلِّي أَعْمَلُ صالِحاً فِيما تَرَكْتُ ، كَلَّا إِنَّها كَلِمَةٌ هُوَ قائِلُها وَمِنْ وَرائِهِمْ بَرْزَخٌ إِلى يَوْمِ يُبْعَثُونَ . » 23 : 99 - 100 ( 1 )  ( هنگامى كه مرگ يكى از آنها فرا مىرسد مىگويد : خداوندا ، مرا بر گردانيد تا در آن چه كه از خود گذاشته‌ام عمل نيكو انجام بدهم » به او گفته مىشود « هرگز اين يك كلمه‌اى است كه مىگويد ، » يعنى اگر بر گردد باز مطابق هوى و هوس خود زندگى خواهد كرد « پس از عبور از مرگ ، جهان برزخى وجود دارد كه تا روز رستاخيز در آن جا به زندگى خود ادامه خواهند داد ) .\r\nثبوت جهان برزخ را تجرد روح نيز اثبات مىكند ، زيرا - هنگامى كه اثبات شد كه براى روح نابودى وجود ندارد ، بدون ترديد پس از جدايى از همين كالبد مادى به بقاء خود ادامه خواهد داد .\r\n","description":"","footnote":" ( 1 ) سوره المؤمنون ، آيهء 100 و 101 . . ","page_name":" 659 ","page_number":662},
  {"content":"\r\nاگر انسان الهى باشد و مطابق احكام پيامبران و عقل و وجدان خود در اين جهان زندگى كرده باشد ، در آن جهان برزخ اثر كارهاى خود را در روح خويش كه ذخيره شده است خواهد ديد و اگر انسان شقى بوده و در اين دنيا غير از هوى و هوس و كفر و شرك چيزى انجام نداده باشد ، باز اثر آن را در روح خويش خواهد ديد . خلاصه ثبوت برزخ پس از اعتقاد به بقاء روح مخالف منطق علمى نمىباشد .\r\nولى يك مسئله وجود دارد كه اين انتظار طولانى در جهان برزخ چه فايده‌اى دارد ؟ پاسخ اين سؤال روشن است ، زيرا - بعضى از ساده لوحان گمان مىكنند روح پس از خروج از بدن چنان كه البرت اينشتين گمان كرده و گفته است : « من نمىخواهم پس از مرگ روحم در اين دنيا پرسه بزند « مانند يك مرغ پرنده در فضاى اين جهان مشغول پريدن يا به قول اينشتين مشغول پرسه زدن خواهد شد . بنا بر اين اين عالم برزخ چه نتيجه‌اى در بر خواهد داشت ؟ بايستى دقت كرد كه هنگامى كه روح از بدن جدا شده و جهان فيزيكى را وداع كرده در عالم ما وراى فيزيكى قرار مىگيرد ، واحدهاى زمان از قبيل سال و ماه و قرن براى آن مطرح نيست ، تا بگوييم ، گردش قرنهايى از زمان در دنياى برزخ بىهوده است . بلكه چنان كه بارها تشبيه كرده‌ايم روح با ورود به عالم برزخ مانند اين است كه انديشهء شما از جهان خود آگاه و سطح ظاهرى شخصيت به ناخود آگاه و سطح عميق شخصيت وارد شود ، چگونه در آن عرصه از زمان و مكان كنار رفته و انديشهء مزبور حالت واقعى خود را گرفته و حالتى شبيه به حالت مثل افلاطونى پيدا مىكند ، همچنين است روح انسانى در حال برزخ .\r\nبرزخ به اصطلاح دوم كه در مدارك اسلامى اعراف ناميده مىشود . آياتى كه در بارهء اعراف وارد شده است به قرار ذيل است :\r\n« وَبَيْنَهُما حِجابٌ وَعَلَى اَلأَعْرافِ رِجالٌ يَعْرِفُونَ كُلاًّ بِسِيماهُمْ وَنادَوْا أَصْحابَ اَلْجَنَّةِ أَنْ سَلامٌ عَلَيْكُمْ لَمْ يَدْخُلُوها وَهُمْ يَطْمَعُونَ . وَإِذا صُرِفَتْ أَبْصارُهُمْ تِلْقاءَ أَصْحابِ اَلنَّارِ قالُوا رَبَّنا لا تَجْعَلْنا مَعَ اَلْقَوْمِ اَلظَّالِمِينَ . وَنادى\r\n","description":"","footnote":"","page_name":" 660 ","page_number":663},
  {"content":"\r\nأَصْحابُ اَلأَعْرافِ رِجالًا يَعْرِفُونَهُمْ بِسِيماهُمْ قالُوا ما أَغْنى عَنْكُمْ جَمْعُكُمْ وَما كُنْتُمْ تَسْتَكْبِرُونَ . أَ هؤُلاءِ اَلَّذِينَ أَقْسَمْتُمْ لا يَنالُهُمُ الله بِرَحْمَةٍ اُدْخُلُوا اَلْجَنَّةَ لا خَوْفٌ عَلَيْكُمْ وَلا أَنْتُمْ تَحْزَنُونَ . » 7 : 46 - 49 ( 1 )  ( ميان اهل دوزخ و بهشت حجابى است اين حد متوسط اعراف است ، براى اعراف مردانى است كه از قيافهء آنها پيدا است ، آنان باهل بهشت سلام مىكنند ولى خود با اين كه مىخواهند به بهشت داخل نشده‌اند . اين مردم اعراف هنگامى كه ديده گان خود را به طرف اصحاب آتش بر مىگردانند مىگويند : اى خداى ما ما را جزء گروه ستمكاران محسوب مفرماى . اصحاب اعراف مردانى را صدا مىكنند كه آنها را از قيافه هايشان تشخيص مىدهند » كه آنان همان تبه كاران در دنيا بوده‌اند « مىگويند : آن اجتماعى كه در دنيا داشتيد امروز شما را بىنياز نمىكند ، آن تكبر دنيوى شما امروز سودى بشما ندارد ، اين بهشتياناند كه شما در دنيا سوگند مىخوريد كه خداوند آنان را به رحمت خود نائل نخواهد ساخت . » سپس رو به بهشتيان نموده « مىگويند : به بهشت داخل شويد ، براى شما نه بيمى وجود دارد و نه اندوهناك خواهيد گشت ) .\r\nاز اين آيات استفاده مىشود كه اعراف دو اصطلاح دارد : يكى جهانى ميان بهشت و دوزخ . ديگرى جهانى ما فوق آنها كه مىتوانند به اهل بهشت و دوزخ باذن خداوندى دستورات داده و راهنمايى كنند . آن چه كه در اين مبحث مورد بررسى ما است اصطلاح اول اعراف است .\r\nبه طور قطع مىتوان گفت ثبوت عالم متوسط ميان بهشت و دوزخ هيچ اشكالى در تصور اين دو جهان باقى نمىگذارد ، زيرا - آن چه كه بعضىها گمان مىكنند كه بهشت و دوزخ عبارت است از دو مكان مستقل و مشخص و مرزبندى شده و نتيجه چنين مىگيرند كه اين خلاف عدالت خداوندى است كه تمام مردم را به دو گروه تقسيم كرده ، گروهى را بهشتى و گروه ديگر را دوزخى قرار داده است .\r\n","description":"","footnote":" ( 1 ) سوره الاعراف ، آيات 46 تا 49 . . ","page_name":" 661 ","page_number":664},
  {"content":"\r\n\r\nبا ثبوت عالم اعراف معلوم مىشود كه مىتوان به عدد افراد انسانها كه در اين دنيا به وجود آمده‌اند جايگاه مناسب با كردارهاى دنيوى آنها فرض كرد .\r\nبىنوايان يعنى كسانى كه خداوند آنها را مستضعفين معرفى فرموده است ، اهل اعرافاند و همچنين آنها كه گناهان و صوابهاى گوناگونى داشته‌اند كه زندگانى آنها را مخلوط كرده است هر يك جايگاه مخصوص خود را در خواهند يافت .\r\nاثبات اين مطلب از مراتب گوناگونى كه در بارهء خود بهشت و دوزخ متذكر شديم نيز روشن مىگردد .\r\n\r\n( ( 3545 ) ) آينهء تو جست بيرون از غلاف\r\nآينه و ميزان كجا گويد خلاف ؟\r\n\r\nاگر درون انسانى مانند آيينه صافى شود حقايق را نشان خواهد داد\r\nخوددارى از بيان واقعيات يكى از مختصات حالت بيدارى معمولى است كه ما آن را در زندگانى طبيعى مىناميم ، انسان در اين زندگانى و با همين شرايط طبيعى مىتواند واقعيات را در درون خود آن چنان مخفى بدارد كه هيچ كس تا آخر زندگانيش نفهمد كه او در درون خويش چه پنهان كرده است .\r\nپديدهء دروغ يكى از ادلهء اثبات همين حالت مقاومت و خوددارى در مقابل مشاهدهء حقايق مىباشد .\r\nبشر دروغ مىگويد ، بشر سخنان چند پهلو مىگويد ، قيافه خود را بلكه جولان چشمانش را طورى مىتواند تحت مهار در آورد كه گويى چيز ديگرى جز همانچه را كه قيافهء ظاهرى او نشان مىدهد در آن انسان وجود ندارد ، ولى با تمام تبه كارى درون او با\r\n","description":"","footnote":"","page_name":" 662 ","page_number":665},
  {"content":"\r\n\r\nبيرون او كاملًا تناقض دارد . ( 1 )  اين دو رويىها و اين خود دارىها كه حقايق را دگرگون نشان مىدهند در اشخاص تكامل يافته وجود ندارد ، آنان با واقعيات آن چنان كه روبه رو مىشوند ابراز مىدارند .\r\nمخصوصاً اگر رشد شخصيت آنان بجايى برسد كه با واقعيتهاى ما وراى طبيعى روبه رو شوند ، چون تا روح انسانى صفاى صد درصد پيدا نكند به اين حالت عظمى نائل نخواهد گشت ، لذا با فرض صفاى روح خوددارى انسان از واقعياتى كه با آنها در تماس است دشوار خواهد بود .\r\n\r\n( ( 3555 ) ) گفت يك اصبع چو بر چشمى نهى\r\nبينى از خورشيد عالم را تهى\r\n\r\nيك مانع ناچيز كافى است كه انسان روشنايى جهان را نبيند\r\nچنان كه براى نديدن اشياء در روز روشن كافى است كه انسان دو سر انگشت روى چشمان خود بگذارد تا در نتيجه روشنايى اين خورشيد با عظمت را كه منظومه‌اى را از روشنايى خود پر مىكند ناديده بگيرد ، همچنان هنگامى كه درون انسان از روشنايى الهى كه بىپايان است درخشيدن گرفت كافى است كه پلك چشمان درونى را روى هم بگذارد تا در نتيجه از نور افشانى بىنهايت درون جلوگيرى كند .\r\nاما تفاوت بسيار است ميان اين دو جلوگيرى ، زيرا - انگشتان بر دو چشم نهادن و روشنايى خورشيد را نديدن از جهل و نادانى است .\r\n","description":"","footnote":" ( 1 ) ما نمىخواهيم بگوييم همهء خود دارىها جرم و بزه و تبه كارى محسوب مىشوند زيرا گاهى ضرورت زندگى ايجاب مىكند كه انسان از بيان حقايق خوددارى كند ، بلكه مىگوييم پنهان كردن واقعيات بايستى براى بر طرف كردن آسيب بوده باشد ، به شرط آن كه موجب ورود آسيب به ديگران نباشد . . ","page_name":" 663 ","page_number":666},
  {"content":"\r\n\r\nدر صورتى كه پلكهاى چشم درونى را بر هم نهادن جلوگيرى از نور افشانى كانون نور الهى است كه مردم معمولى را خيره مىكند و گاهى خود انسان را هم در خود هشيارى نهايى فرو مىبرد كه ممكن است به رها ساختن كالبد بدن پايان پذيرد .\r\n\r\n( ( 3558 ) ) لب ببند و غور دريايى نگر\r\nبحر را حق كرد محكوم بشر\r\n\r\nموجودات هر چه كه با عظمت نمايند باز در مقابل انسان ناچيز است\r\nاين يك پديدهء شگفت انگيز بشرى است كه جهان با اين عظمت براى انسان به دو گونه نمودار مىشود :\r\nاول - موقعى است كه انسان خود مانند ساير موجودات در سركشىهاى عوامل و انگيزه هاى طبيعى تسليم شده و هيچ گونه فعاليتى روى آنها نشان نمىدهد و به قول معروف موجوديت او از اين حد تجاوز نمىكند كه سبد روز او را به سبد شب و سبد شب او را به سبد روز مىاندازد و او با تمام ساده لوحى نام زندگى بر آن مىنهد كه متأسفانه اكثريت افراد بشرى هم از اين گروه مىباشند .\r\nدوم - انسانهايى كه مىتوانند از حالت تسليم طبيعى گام فراتر نهاده در راه موجوديت خود اجزاء و پديده هاى جهان هستى را مورد نظر و تصرف خود قرار بدهند .\r\nاين دسته از مردم كه داراى مراتب مختلف هستند از كوچكترين مرتبه و موجوديت در مقابل جهان هستى گرفته تا مالكيت به جهان طبيعى كشيده مىشوند .\r\nافراد انسانى در هر رشته كه فعاليت كنند هر گاه فعاليت آنان در همان رشته به جايى برسد كه حقيقتا در اعماق همان رشته يا موضوع فرو روند ، از همان موضوع مىتوانند جهانى را تحت تصرف قرار بدهند ، نمىگويم حقيقتاً جهان را زير پا\r\n","description":"","footnote":"","page_name":" 664 ","page_number":667},
  {"content":"\r\nمىگذارند ، ولى جهانى مشابه همين جهان كه كاملًا از واقعيت دور نيست براى خويش مىسازند .\r\nبه همين طريق اشخاصى پيدا مىشوند كه موضوعات گوناگونى را تحت دقت و اشتياق به داشتن آن ( به معناى فلسفى ) قرار مىدهند ، اينان به عدد موضوعات مورد اهميت كه براى خود تشخيص داده‌اند جهانهايى دارند . چنان كه بعضى از افراد هستند كه تمام موجودات جهان براى آنها اهميت پيدا كرده و موجب تمركز قواى دماغى و قلبى آنان مىگردد ، در اين صورت گويى همهء جهان براى او محكوم گشته است ، او خود را در مرتفعترين قلهء هستى احساس مىكند ، به همين جهت است كه حدود اختيارات او حد و مرزى نمىشناسد و چنان كه جلال الدين در دفتر سوم خواهد گفت :\r\n\r\nگفت بهلول آن يكى درويش را\r\nچونى اى درويش واقف كن مرا ؟\r\nگفت چون باشد كسى كه جاودان\r\nبر مراد او رود كار جهان\r\nسيل و جوها بر مراد او روند\r\nاختران ز ان سو كه او خواهد شوند\r\nزندگى و مرگ سرهنگان او\r\nبر مراد او روانه كو به كو\r\n\r\nبه اين جهت تصور اين كه خداوند درياها را محكوم بشر ساخته است بسيار آسان خواهد بود .\r\nممكن است گفته شود كه اين مطلب احتياج به گفتن نداشت ، زيرا - همه مىدانيم كه انسان با قدرت عقلى و حسى كه دارد مىتواند به جهان هستى مسلط شود و همه اجزاء جهان را بشناسد و آنها را در راه زندگانى خود مورد بهره بردارى قرار بدهد و دست يافتن به اين مزيت به توجه روحى و گرايش به پشت پرده نيازى ندارد .\r\nمىگوييم تفاوت زياد است ميان آن كه انسان تنها به ظواهر امور متوجه باشد و از ظواهر آنها به طور ناخود آگاه بهره بردارى كند و اين كه حقايق و هدفهاى آن امور را درك كرده ، تسلط به آنها را از روى آگاهى در اختيار داشته باشد .\r\nيك آدم عامى از بامداد تا شبانگاه با همين موجوديت جهان طبيعت سر و كار دارد ، او به گمان خويش همهء آنها را كه در تماس با خويشتن مىبيند براى خود معلوم\r\n","description":"","footnote":"","page_name":" 665 ","page_number":668},
  {"content":"\r\n\r\nو روشن مىپندارد و تصرف خود را در آنها تصرف شايسته خيال مىكند ، در صورتى كه يك عالم فيزيك دان مىداند كه اين موجودات مادى و آن پديده از هزاران حقايق تشكيل يافته و با ميلياردها حقايق و پديده ها وابستگى دارد .\r\nلذا مردم عامى نمىتواند در حقيقت بگويد : كه جهان را مىشناسد و جهان را به مراد خويش مىگرداند .\r\nخلاصه ، علم و تسلط حقيقى بجهان هستى ، به دست آوردن شباهتى را با به وجود آورندهء هستى نيازمند است .\r\nتفاوت ديگرى كه ميان آن دو نوع شناسايى و تسلط وجود دارد اين است كه در شناسايى الهى اشياء كه با عشق به مقام ربوبى توام است تمام حواس انسانى در اختيار شخصيت رشد يافتهء انسان قرار مىگيرد ، در صورتى كه در علم و تسلط معمولى هر اندازه هم كه توانايى آگاهى و تسلط بيشتر باشد ، باز يك ناخود آگاهى كلى در زمينهء آن شناسايىها و تسلطها وجود دارد كه تمام شناسايىها و سلطه هاى جزيى را تحت الشعاع قرار مىدهد ، زيرا - به قول كانت عقل آن اندازه كه با تجربه و آزمايش سؤالات را بر مىانگيزد انسان را قانع نمىسازد .\r\nتفسير ابيات\r\nدر مقابل سؤال پيغمبر اكرم از زيد كه چگونه صبح كرده‌اى ؟ زيد مىگويد : مشاهدهء من در بارهء باطن مردم چنان است كه گويى همين امروز روز رستاخيز است و همهء حقايق و باطنها فاش گشته است .\r\nيا رسول الله باز بگويم يا خاموش شوم ؟ پيامبر عزيز اشاره مىكند كه خاموش باش .\r\nباز زيد مىگويد : اگر من اسرار روز رستاخيز را آشكار كنم مانند اين است كه امروز روز رستاخيز را به پا كنم .\r\nيا رسول الله اجازت فرماى تا پرده ها را از روى اسرار بردارم تا انقلابى كه در درون من ايجاد گشته و مرا گوهر الهى ساخته است آشكار بسازم .\r\n","description":"","footnote":"","page_name":" 666 ","page_number":669},
  {"content":"\r\nاگر آفتاب درونى من امروز بتابد خورشيد جهان تاب رخ در پرده كشد و حقايق بارور از نمودهاى بىاثر مانند درخت نخل و بيد از يكديگر تفكيك شوند .\r\nمن مىتوانم روز رستاخيز را چنان بنمايانم كه نقد صحيح و قلب را از يكديگر جدا كنم ، مىتوانم دستهاى بريده اصحاب شمال ( تبه كاران ) را نشان بدهم .\r\nحقيقت براى من آن چنان مكشوف شده است كه مىتوانم رنگ كفر ( تاريكى ) و رنگ آل ( روشنايى ) وا نمايم . ( 1 )  اگر اجازتم دهى مىتوانم هفت سوراخ نفاق را در روشنايى درخشانى مانند روشنايى ماه كه خسوفى ندارد نشان بدهم ، لباس اشقياء را آشكار كنم و نواهاى جان پرور پيامبران را بشنوانم .\r\nآن نورانيت در دلم تابيده است كه مىتوانم دوزخ و برزخ و بهشت را براى اين كفار تبه كار آشكار كنم .\r\nحوض كوثر را كه تلاطم آبش به روى سعادتمندان و بانگ روح پرورش به گوش آنان مىرسد نمودار بسازم .\r\nتشنگان را كه بدور آن حوض مىگردند با نامهاى مشخصاتشان مىتوانم بيان كنم . من در حالى هستم كه احساس مىكنم دوش آنها به دوش من مىخورد ، صداهاى شاد باش آنها به گوش من طنين انداز است .\r\nمىبينم كه اهل بهشت يكديگر را از روى اختيار در آغوش كشيده دست يكديگر را مىفشارند و بر لبان يكديگر بوسه ها مىزنند ، گوشهايم از صداى آه هاى حسرت آميز كر مىشود ، اين اشارتها را از اعماق جان مىگويم و مىتوانيم بر آنها بيفزايم ولى مىترسم پيامبر عزيز را ناراحت كنم .\r\n","description":"","footnote":" ( 1 ) در مصرع دوم بيت مورد تفسير كلمه » آل « وجود دارد و ما نتوانستيم معناى مناسبى را براى اين كلمه جز آن چه در متن آمده است ، پيدا كنيم . و در شرح مثنوى كفافى آل را به معنى سراب گرفته است كه رنگ سفيد دارد . . ","page_name":" 667 ","page_number":670},
  {"content":"\r\nبدينسان زيد خراب و سر مست اسرار پشت پرده را باز گو مىكرد كه پيامبر عزيز گريبان او را گرفته فرمود كه بس است ، مركبى كه تو را در اين جهان روى پردهء جولان مىدهد بسيار گرم شده است .\r\nاما از آن جهت كه خدا از گفتن حق پروايى ندارد و تو هم از ابراز حقايق پشت پرده پروايى نمىكنى و احتمال دارد كه معناى بيت مورد تفسير :\r\n\r\nگفت هين در كش كه اسبت گرم شد\r\nعكس حق لا يستحيى زد شرم شد\r\n\r\nچنين باشد كه هنگامى كه پيغمبر از تند رفتن زيد جلوگيرى كرد بر عكس كار خدا كه از ابراز حق پروايى ندارد ، زيد را شرم و حيا از بيان واقعيات جلوگيرى كرد .\r\nباز پيامبر فرمود آيينهء روح تو از غلاف خود بيرون آمده همهء حقايق را نشان مىدهد ، ترازوى امين تو به كار افتاده است و ترازو هرگز در نشان دادن وزن اشياء خطا نمىكند .\r\nآرى آيينه و ترازو مانند محكهايى هستند كه ذاتا حقايق را نشان مىدهند ، اگر تو دويست سال هم به آنها خدمت كنى كه عكس واقعيت را نشان بدهند اين رشوه را از تو نخواهند پذيرفت . آيينه در مقابل تمناى بىجاى تو بريش و سبيل تو خواهد خنديد ، جاى شگفت انگيز است كه تو محالى را توقع كنى يعنى آيينه و ترازو را در آيينه و ترازو بودن قبول كنى ، آن گاه از آنها بخواهى كه محك بودن خويش را از دست بدهند .\r\nهيچ مىدانيد كه انسان ميزان همه چيز است ، انسان است كه مىتواند ملاك واقعيتها باشد ؟ » اين همان مطلبى است كه انسان شناسان قرون و اعصار با بيانات گوناگونى آن را گوشزد كرده و اهميت خاصى بر آن قائلند ، به همين جهت است كه مكرر گفته‌ايم كه مادامى كه انسان كاملًا ارزيابى نشود و انسان آن چنان كه هست مورد تعليم و تربيت قرار نگيرد ، هيچ گونه بهره بردارى انسانى در زندگانى علمى و عملى نخواهيم داشت .\r\nاگر انسان از نظر تعليم و تربيت به جايى نرسد كه خود آيينه و ترازوى محاسبات\r\n","description":"","footnote":"","page_name":" 668 ","page_number":671},
  {"content":"\r\nقرار بگيرد ، هرگز نخواهيم توانست روى زيباى جهان را ببينيم » .\r\nاما اى زيد تو اين آيينه را كه به دست گرفته و تمام حقايق را در آن نشان مىدهى در بغل خود پنهان كن ، اين تجلى سينه را كه از سيناى الهى ناشى شده است مخفى بدار .\r\nزيد مىگويد : يا رسول الله ، مگر مىتوان آفتاب حق و خورشيد ابديت و ازليت را در بغل مخفى ساخت ؟ خورشيد فروزان حق چنان است كه هر گونه موجوديت را از مقابل خود بر مىدارد ، او نه دغل را به حال خود مىگذارد و نه بغل را ، نه جنون را ياراى مقاومت در مقابل آن است و نه خرد را .\r\nاين فعاليت الهى روح را مىتوانى به فعاليت ديده گان ما در مقابل روشنايى بىكران آفتاب مقايسه كنى ، چنان كه با گذاشتن دو انگشت بر ديده گان مىتوانى روشنايى آفتاب را ناديده بگيرى ، همچنين مىتوانى با يك تصميم درونى اين روشنايى ربوبى را كه بر تو تافته است مخفى بدارى . تو اكنون لب از اين سخنان ببند و تنها به تماشاى عمق دريايى كه در آن غوطه ورى قناعت كن و در انسان اين توانايى وجود دارد كه بحر را محكوم خود بسازد و چنان كه نهرها و چشمه سارهاى بهشتى در اختيار ما قرار مىگيرد و مىتوانيم در آنها تصرف كنيم همچنين اين دريايى كه تو در آن غوطه ورى مىتواند محكوم شخصيت تو باشد .\r\nاما باز بايد بدانى كه اين تسلط از توانايى يك انسان ساخته نيست ، بلكه فرمان خداوندى است كه اين قدرت را در نتيجهء تربيت روحى و تزكيهء نفس به ما عطا مىفرمايد . آرى اين قدرت خداونديست كه به ما توانايى داده كه در اعيان موجودات آن چنان تصرف كنيم كه ساحران در موضوع سحرى خود .\r\nاگر مىخواهيد اين مسئله را اثبات كنيم كه انسان مىتواند با فرمان الهى در اعيان خارجى دخل و تصرف كند به ديده گان خود توجهى كنيد كه چگونه جولانهاى آنها تسليم حكم دل و فرمان جان ما است .\r\n","description":"","footnote":"","page_name":" 669 ","page_number":672},
  {"content":"\r\nهر چه كه دل و جان بخواهد چشم به همان سو روانه خواهد شد ، خواه زشت و خواه نيكو . ديده گان ما محسوسات و ملبوسات را با اختيار جان و دل انتخاب مىكند .\r\nدل و جان است كه چشم را گاهى سوى كليات و گاهى به طرف جزييات روانه مىسازد .\r\nبدينسان تمام حواس پنجگانه مانند نخ دوزنده به هر جا كه او بخواهد روانه خواهد شد .\r\nاز چشمان بگذريم خواهيم ديد ساير اعضاى كالبد ما هم در تحت فرمان دل و جان مانند عصا در دست موسى عليه السلام است كه تمام فعاليتهاى آن مربوط به خواست و مشيت موسى بوده است .\r\nاگر دل بخواهد پا را به رقص وادار مىكند ، اگر دل بخواهد اعضاى مادى رو به افزايش مىرود ، اگر دل بخواهد دست با انگشتانش حساب خواهد كرد و اگر نوشتن بخواهد دست خواهد نوشت . اين دست عضوى و ظاهرى در اختيار دست باطنى است آن دست باطنى كه به اعضاى ظاهرى مسلط است .\r\nهمان دست درونى است كه اگر بخواهد دست بيرونى را براى دشمن مانند مار خطرناك نمايد و براى دوست يار و ياور بسازد .\r\nاگر بخواهد دست بيرونى را مانند وسيله‌اى براى غذا خوردن مىسازد و اگر بخواهد در موقع پيكار همان دست را مانند گرز دهد منى مىكند . رابطهء پنهانى دل با اعضاى ظاهرى و عضوى بسيار شگفت انگيز است » زيرا - هيچ وسيلهء علمى و شناسايى نداريم كه اين رابطهء مرموز را ميان حيات و عضو بىجان روشن بسازد . چنان كه هيچ راهى براى شناختن مرز حيات با عضو بىجان در دسترس ما نيست » .\r\nاين چه توانايى شگفت انگيز است كه دل انسانى دارد ؟ مگر او مهر سليمانى را در اختيار دارد كه مهار تمام حواس را در دست گرفته هر جا كه بخواهد آنها را مىكشاند ؟\r\n","description":"","footnote":"","page_name":" 670 ","page_number":673},
  {"content":"\r\nكار دل بس شگفت انگيز است ، زيرا - هم حواس پنجگانه برونى را و هم حواس پنجگانه درونى ( 1 )  را در مأموريت خود نگه داشته ، هر فرمانى كه براى آنها بخواهد صادر مىكند و حواس مزبور مجبور به اطاعت آن مىباشند .\r\nشما گمان نكنيد كه پديده هاى درونى كه در اطاعت دل به سر مىبرند تنها همين حواس پنجگانهء باطنى هستند ، بلكه شمارش نيروهاى درونى كه تسليم فرمان دل مىباشند از حد معمولى بيرون است .\r\nاين مطلب دقيقتر و عالمانه تر از آن است كه بعضى از فلاسفه ى كلاسيك مىگويند : كه حواس درونى منحصر به پنج حس مزبور است .\r\nحال كه تو اى انسان مانند سليمان داراى عظمت روحى مىباشى ، به تمام پريان و ديوان خود را مسلط بساز .\r\nاگر تو در اين زندگانى از هر گونه شك و وسوسه بر كنار باشى ، هيچ كس حتى آن ديو كه خاتم از دست سليمان ربود نمىتواند خاتم الهى را از دست تو بربايد . پس از آن كه توانستى مقام انسانى الهى خود را حفظ كنى ، جهان به اين بزرگى مانند كالبد جسمانى تو تحت فرمان تو خواهد بود .\r\nبر عكس ، اگر هوا و هوس اين خاتم الهى را از دست تو به يغما ببرد ، عظمت تو از بين رفته و چراغ بخت و اقبال انسانى تو خواهد مرد .\r\nدر نتيجه همان حسرت نصيب تو خواهد شد كه روز رستاخيز تبه كاران در مقابل خدا دچارش خواهند گشت .\r\nاگر تو در جهل مركب مانده و ديو نفس خود را انكار مىكنى و گمان مىكنى\r\n","description":"","footnote":" ( 1 ) حواس پنجگانه ظاهرى معروف است . اما پنج حس باطنى : 1 - حس مشترك 2 - خيال 3 - وهم 4 - ذاكره 5 - عقل . . ولى اين تقسيم بندى از نظر روان شناسى همه جانبه يا بسيار محدود است و يا اصلا درست نيست ، ما اين بحث را به آينده موكول مىكنيم . . ","page_name":" 671 ","page_number":674},
  {"content":"\r\nتو انسان رشد يافته هستى ، آن گاه كه گام بجهان ابدى بگذارى كه همه حقايق بدون پرده نشان داده خواهند شد در آن موقع مىفهمى كه چه بودى و چه كردى .\r\nتو در اين دنيا مىتوانى از روى نادانى و هوى پرستى حيله گرى خود را منكر شوى ، ولى آن روز كه ترازوها و آيينه هاى درون شما به كار مىافتند و حقايق را نشان مىدهند در آن موقع مىفهمى كه در چه مرحله‌اى از سقوط زندگانى را سپرى كرده‌اى .\r\nدر اينجا سخن را كوتاه كنيم و داستان لقمان را به ياد آوريم .\r\n","description":"","footnote":"","page_name":" 672 ","page_number":675},
  {"content":"\r\n\r\nمتهم كردن غلامان تاشان لقمان را كه ميوه هاى خوب را خورده\r\n\r\n( ( 3584 ) ) بود لقمان پيش خواجهء خويشتن\r\nدر ميان بندگانش خوار تن\r\n( ( 3585 ) ) مىفرستاد او غلامان را به باغ\r\nتا كه ميوه آيدش بهر فراغ\r\n( ( 3586 ) ) بود لقمان در غلامان چون طفيل\r\nپر معانى تيره صورت همچو ليل\r\n( ( 3587 ) ) آن غلامان ميوه هاى جمع را\r\nخوش بخوردند از نهيب طمع را\r\n( ( 3588 ) ) خواجه را گفتند لقمان خورد آن\r\nخواجه بر لقمان ترش گشت و گران\r\n( ( 3589 ) ) چون تفحّص كرد لقمان از سبب\r\nدر عتال خواجه اش بگشاد لب\r\n( ( 3590 ) ) گفت لقمان سيّدا پيش خدا\r\nبندهء خائن نباشد مرتجى\r\nامتحان را كارفرما اى كيا\r\nشربت گرم آب ده بهر نما\r\n( ( 3591 ) ) امتحان كن جمله ما را اى كريم\r\nسيرمان در ده تو از آب حميم\r\n( ( 3592 ) ) بعد از آن ما را به صحراى كلان\r\nتو سواره ما پياده بر دوان\r\n( ( 3593 ) ) آن گهان بنگر تو بد كردار را\r\nصنعهاى كاشف اسرار را\r\n( ( 3594 ) ) گشت خواجه ساقى از آب حميم\r\nمر غلامان را و خوردند آن ز بيم\r\n( ( 3595 ) ) بعد از آن مىراندشان در دشتها\r\nمىدويدندى ميان كشتها\r\n( ( 3596 ) ) قى در افتادند ايشان از عنا\r\nآب مىآمد ز ايشان ميوه ها\r\n( ( 3597 ) ) چون كه لقمان را در آمد قى ز ناف\r\nمىدرآورد از درونش آب صاف\r\n( ( 3598 ) ) حكمت لقمان چو تاند اين نمود\r\nپس چه باشد حكمت رب الوجود\r\n( ( 3599 ) ) يوم تبلى السرائر كلها\r\nبان منكم كامن لا يشتهى\r\n( ( 3600 ) ) چون سقوا حميماً قطعت\r\nجملة الاستار مما افضحت\r\n( ( 3601 ) ) نار از آن آمد عذاب كافران\r\nكه حجر را نار باشد امتحان\r\n( ( 3602 ) ) اين دل چون سنگ را تا چند چند\r\nپند گفتيم و نمىپذرفت پند\r\n( ( 3603 ) ) ريش بد را داورى بد يافت رگ\r\nمر سر خر را سزد دندان سگ\r\n( ( 3604 ) ) للخبيثات الخبيثين حكمت است\r\nزشت را هم زشت جفت و بابت است\r\n( ( 3605 ) ) پس تو جفتى كه مىخواهى برو\r\nمحو هم رنگ صفات جفت شو\r\n\r\n","description":"","footnote":"","page_name":" 673 ","page_number":676},
  {"content":"\r\n\r\n\r\n( ( 3606 ) ) نور خواهى مستعد شو نور گير\r\nمحو او باش و صفاتش را پذير\r\n( ( 3607 ) ) ور رهى خواهى ز اين سجن خرب\r\nسر مكش از دوست و اسجد و اقترب\r\nسركشان را بين سراسر در عذاب\r\nسر بنه و اللَّه اعلم بالصواب\r\n( ( 3608 ) ) اين سخن پايان ندارد خيز زيد\r\nبر براق ناطقه بر بند قيد\r\n\r\nآيه\r\n« إِنَّه عَلى رَجْعِه لَقادِرٌ . يَوْمَ تُبْلَى اَلسَّرائِرُ . فَما لَه مِنْ قُوَّةٍ وَلا ناصِرٍ . » 86 : 8 - 10 ( 1 )  ( آن خدا » كه انسان را از قطرات آب جهنده‌اى آفريده است « به باز گرداندن او براى رستاخيز توانا است ، رستاخيز روزيست كه تمام پنهانىها آشكار مىگردد براى او نيرو و ياورى نيست ) .\r\n« مَثَلُ اَلْجَنَّةِ اَلَّتِي وُعِدَ اَلْمُتَّقُونَ فِيها أَنْهارٌ مِنْ ماءٍ غَيْرِ آسِنٍ وَأَنْهارٌ مِنْ لَبَنٍ لَمْ يَتَغَيَّرْ طَعْمُه وَأَنْهارٌ مِنْ خَمْرٍ لَذَّةٍ لِلشَّارِبِينَ وَأَنْهارٌ مِنْ عَسَلٍ مُصَفًّى وَلَهُمْ فِيها مِنْ كُلِّ اَلثَّمَراتِ وَمَغْفِرَةٌ مِنْ رَبِّهِمْ كَمَنْ هُوَ خالِدٌ فِي اَلنَّارِ وَسُقُوا ماءً حَمِيماً فَقَطَّعَ أَمْعاءَهُمْ 47 : 15 . . . » ( 2 )  ( مثل بهشتى كه به مردم با تقوا وعده داده شده است چشمه سارهايى دارد كه آبهاى غير قابل تغيير در آنهاست ، نهرهايى از شير كه طعم آنها عوض نمىشود ، چشمه سارهايى از شراب كه به خورندگان آن لذت بخش است ، نهرهايى از عسل صاف ، همچنين براى آنان در آن جايگاه هر گونه ميوه وجود دارد و بخشش خدايشان نصيب شان گشته است » آيا كسانى كه در چنين نعمت عظما فرو رفته‌اند « مانند كسانى هستند كه در آتش ابدى بوده ، از آب جوشان دوزخ سيراب مىشوند و احشاء و امعاى آنها قطعه قطعه مىشود ؟ ) « وَاُسْجُدْ وَاِقْتَرِبْ . » 96 : 19 ( 3 )  ( سجده كن و به خدا نزديك شو . )\r\n","description":"","footnote":" ( 1 ) سوره الطارق ، آيهء 8 و 9 و 10 . .  ( 2 ) سوره محمد ، آيهء 15 . .  ( 3 ) سوره العلق ، آيهء 19 . . ","page_name":" 674 ","page_number":677},
  {"content":"\r\n\r\nتفسير ابيات\r\nلقمان در پيش مالك خود وضع پستى در ميان بندگان ديگر داشت ، خواجه غلامان خود را براى آوردن ميوه به باغ مىفرستاد ، لقمان هم در ميان اين غلامان كه از لحاظ موجوديت با آن رنگ سياهش مانند يك انسان طفيلى بود بباغ مىرفت .\r\nغلامان از آن ميوه ها كه براى خواجه چيده بودند از فرياد طمع كه در درونشان بانگ مىزد مىخوردند ، هنگامى كه خواجه مىپرسيد ميوه ها را كه خورده است ؟ پاسخ مىگفتند لقمان است كه ميوه ها را مىخورد .\r\nخواجه از اين جهت به لقمان رو ترش و آشفته مىشود ، وقتى كه لقمان ناراحتى خواجه را احساس كرد ، خواست علت آن را بداند چون علت را به دست آورد رو بخواجه كرده گفت : اى خواجهء من ، بندهء خيانت پيشه اميد گاهى در بارگاه خداوندى ندارد . براى كشف اين خيانت همهء ما را امتحان كن . بفرماى تا آب نيم گرمى حاضر كنند و همه ما از آن آب بياشاميم ، سپس همگى به يك صحراى پهناور برويم ، شما سواره و ما را پياده به دويدن دستور فرماى ، در آن موقع خائن را از بندهء راستين تشخيص خواهى داد . اين پيش نهاد لقمان را خواجه عملى كرد ، همهء آنها را پس از خوردن آب نيم گرم در بيابان به دويدن وادار ساخت ، آنها حالت تهوع پيدا نموده قى مىكردند ، بندگانى كه ميوه ها را خورده بودند ميوه ها را بر مىگرداندند ، ولى هر چه كه از دهان لقمان بيرون مىآمد آب صاف بود .\r\nاين يك حكمت ناچيز بود كه لقمان عملى كرد و تمام راز نهانى آن بندگان را فاش و برملا ساخت .\r\nبا اين قياس حكمت خداوندى كه رب الوجود است چه خواهد بود ؟ آرى روز رستاخيز فرا مىرسد و تمام درونها و رازها فاش مىشود . آن روز پديده هايى از شما آشكار مىشود كه ميل نداريد آنها از پشت پرده بيرون بيفتد . همچنان هنگامى كه از آب جوشان جهنم خوردند و اعضاى درونى آنها قطعه قطعه شد ، تمام پرده ها به كنار رفته رسوايى آنها شروع مىشود . هيچ مىدانيد كه چرا خداوند آتش را وسيلهء\r\n","description":"","footnote":"","page_name":" 675 ","page_number":678},
  {"content":"\r\nعذاب كفار قرار داده است ؟ براى اين كه آتش هر سنگى را مىتواند آزمايش كرده و حقيقت آن را بروز دهد . دريغا كه ما در اين زندگانى پندهاى فراوانى را به دل گفتيم ولى او اين پندها را نپذيرفت ، درست مانند سنگ كه انعطافى از خود نشان نمىدهد . باش تا روزى آتش ابديت اين سنگ را دگرگون كند و درون آن را بيرون آورد .\r\nاين دنيا جايگاه اختيار است ، هر چيزى را كه براى خود جفت گمان مىكنى دنبال آن برو و با صفات و نمودهاى همان جفت هم رنگ باش . تو اگر بخواهى با نور دمساز شوى برو نور را براى خود جلب كن ، صفات نور را بپذير و خود را در راه او فانى بساز .\r\nاگر بخواهى از اين زندان خرابهء تن نجات پيدا كنى از دوست واقعى سركشى مكن » سجده كن و به خدايت نزديك باش « برو متمردين را در عذاب و شكنجه هاى ابدى ببين و ديگر سركش مباش .\r\nاين سخن پايان ندارد ، اى زيد بلند شو و بر زبانت بندى بزن .\r\n","description":"","footnote":"","page_name":" 676 ","page_number":679},
  {"content":"\r\n\r\n\r\nبقيهء حكايت زيد با پيغمبر صلى الله عليه و آله و جواب او به آن حضرت\r\n\r\n( ( 3609 ) ) ناطقه چون فاضح آمد عيب را\r\nمىدراند پرده هاى غيب را\r\n( ( 3610 ) ) غيب مطلوب حق آمد چند گاه\r\nاين دهل زن را بران بر بند راه\r\n( ( 3611 ) ) تك مران در كش عنان مستور به\r\nهر كس از پندار خود مسرور به\r\n( ( 3612 ) ) حق همىخواهد كه نوميدان او\r\nزين عبادت هم نگردانند رو\r\nهم مشرف در عبادتهاى او\r\nمشتغل گشته به طاعتهاى او\r\n( ( 3613 ) ) هم به اميدى مشرف مىشوند\r\nچند روزى در ركابش مىدوند\r\n( ( 3614 ) ) خواهد آن رحمت بتابد بر همه\r\nبر بد و نيك از عموم مرحمه\r\n( ( 3615 ) ) حق همىخواهد كه هر مير و اسير\r\nبا رجا و خوف باشند و حذير\r\n( ( 3616 ) ) اين رجاء و خوف در پرده بود\r\nتا پس اين پرده پرورده بود\r\n( ( 3617 ) ) چون دريدى پرده كو خوف و رجا\r\nغيب را شد كرّ و فرّى بر ملا\r\n( ( 3611 ) ) تك مران در كش عنان مستور به\r\nهر كس از پندار خود مسرور به\r\n\r\nهر كس براى خود جهانى ساخته و در درون خويش به همان جهان ساخته شده مسرور است\r\nدرون هيچ يك از افراد انسانى نمىتواند بدون اشتغال به پندارها و خيالات خلاء خود را پر كند ، اين يك اصل واضحى است كه انسان به جهت عظمت روح و بزرگتر بودن آن از جهان هستى نمىتواند به واقعيتهاى جهان خارجى كفايت كند .\r\nشما هر يك از فلاسفه و متفكرين را در نظر بگيريد ، خواهيد ديد كه براى خود بهشت برينى در درون خود ساخته و مشغول ترانه خوانى در آن مىباشد . عشاق براى خويش جهانى\r\n","description":"","footnote":"","page_name":" 677 ","page_number":680},
  {"content":"\r\n\r\nساخته‌اند كه جهان هستى واقعى حتى به اندازه يك كلوخ ناچيز پيش آن جهان ارزش ندارد . فقير به حسب حال خود ، ثروتمند مطابق ثروت و مالش ، صاحبان مقام و جاه در وضعى كه قرار گرفته‌اند براى خويش در درون پهناورشان جهانهايى ساخته و مطابق آن جهان زندگى خود را تفسير مىكنند و به همان جهان شاد و خرسندند . آن كدامين مكتب فلسفى است كه مىتواند به افراد انسانى بقبولاند كه ساختمان درونى تو بىهوده و بىپايه است ؟ كدامين مكتب اجتماعى است كه بتواند اثبات كند كه اى افراد انسانى واقعيت آن نيست كه تو براى خود ساخته‌اى ؟\r\n\r\n( ( 3615 ) ) حق همىخواهد كه هر مير و اسير\r\nبا رجا و خوف باشند و حذير\r\n\r\nاما اگر بخواهيم در اين جهانهاى ساخته شده و انگيزه هاى منطقى آنها بنگريم خواهيم ديد كه با اين كه هر كس براى خود عالمى دل خواه ساخته است ، با اين حال هيچ يك از آنها به طور صد در صد نمىتواند به خود بقبولاند كه اين جهان كاملًا واقعيت داشته و او مىتواند تمام آرمانهاى واقعى خود را در اين جهان پيدا كند .\r\nمانند فلاسفه ى دوران ما كه سيستمهايى را از فلسفه مىسازند ولى خود كاملًا و با اطمينان خاطر صد در صد به آن سيستم دل نمىدهند ، مانند معمارى كه خانه‌اى را بسازد ولى خود به آن عمارت داخل نشود .\r\nاين نگرانى ظريف كه همواره در اعماق درون ما در بارهء جهان ساخته شدهء شخصى وجود دارد ، از يك حكمت بسيار شگفت انگيز خدايى سرچشمه مىگيرد و همان حكمت خوف است كه در مقابل رجا مزاحم حيات بشرى است اين مطلبى بسيار عاميانه است ، بلكه بايد گفت اين دو ضد مانند ساير اضداد كه در تكاپوى خود جهان طبيعت را اداره مىكنند در تكاپو و فعاليت مىباشند .\r\nتفسير ابيات\r\nقوهء ناطقهء انسانى عيب را فاش مىكند و پرده هاى غيبى را بر كنار مىزند و بايستى توجه كرد كه آشكار شدن تمام حقايق غيبى همواره مطلوب خداوندى نيست ، بلكه\r\n","description":"","footnote":"","page_name":" 678 ","page_number":681},
  {"content":"\r\nگاهگاهى بر كنار شدن اين پرده ها لازم است ، چنان كه نفحات رحمانى گاهگاهى بايستى به اين خاكدان بوزد . اى زيد در اين صحراى بىكران تنها مرو ، اندكى عنان مركب را بگير و مقدارى هم در درون خود با خويشتن براز و نياز بپرداز . به اين حالت روحانى كه به تو دست داده است شادمان و خرم باش . مشيت خداوندى چنين است كه انسان در ميان دو حالت اميد و نوميدى تكاپو كند . او مىخواهد انسانها گاهى در اعمال خير و عبادتهاى حقيقى مشغول شوند و لطف خود را از روى مرحمت شامل حال همگان نمايد ، ولى در ضمن پديدهء ضد آن را هم مىخواهد كه مردم حالت خوف و نگرانى هم داشته باشند و حالت روانى آنها مركب از خوف و رجا بوده باشد . رجا و خوف از مختصات روى پرده‌اى است و اگر پرده ها دريده شود جايى براى اين دو پديدهء متضاد و هماهنگ نخواهد ماند ، زيرا - غيب الهى كاملًا آشكار مىشود ، آن گاه زندگانى طبيعى اين جهان بر چيده مىشود .\r\n","description":"","footnote":"","page_name":" 679 ","page_number":682},
  {"content":"\r\n\r\nحكايت ماهى گير و مرد جوان و گمان او كه ماهى گير سليمان است\r\n\r\n( ( 3618 ) ) بر لب جو برد ظنى يك فنا\r\nكه سليمان است ماهىگير ما\r\n( ( 3619 ) ) گر وى است اين از چه فرد است و خفيست\r\nور نه سيماى سليمانش چيست\r\n( ( 3620 ) ) اندرين انديشه مىبود او دو دل\r\nتا سليمان گشت شاه مستقل\r\n( ( 3621 ) ) ديو رفت از تخت ملك او گريخت\r\nتيغ بخشش خون آن شيطان بريخت\r\n( ( 3622 ) ) كرد در انگشت خود انگشترى\r\nجمع آمد لشكر ديو و پرى\r\n( ( 3623 ) ) آمدند از بهر نظَّاره رجال\r\nدر ميانشان آن كه بد صاحب خيال\r\n( ( 3624 ) ) چون در انگشتش بديد انگشترى\r\nرفت انديشه و تحرّى يك سرى\r\n( ( 3625 ) ) وهم آن گاه است كاو پوشيده است\r\nاين تحرّى از پى ناديده است\r\n( ( 3626 ) ) بد خيال غايب اندر سينه زفت\r\nچون كه شد حاضر خيال او برفت\r\n( ( 3627 ) ) گر سماى نور بىباريدنى است\r\nهم زمين تار بىباليده نيست\r\nگر چه هست اظهار كردن هم كمال\r\nمىرهاند جانها را از خيال\r\n( ( 3628 ) ) يؤمنون بالغيب مىپايد مرا\r\nز ان ببستم روزن فانى سرا\r\nليك يك در صد بود ايمان به غيب\r\nنيك دان و بگذر از ترديد و ريب\r\n( ( 3629 ) ) چون شكافم آسمان را در ظهور\r\nچون بگويم هل ترى فيها فطور\r\n( ( 3630 ) ) تا در اين ظلمت تحرّى گسترند\r\nهر كسى رو جانبى مىآورند\r\n( ( 3631 ) ) مدتى معكوس باشد كارها\r\nشحنه را دزد آورد بر دارها\r\n( ( 3632 ) ) تا كه بس سلطان و عالى همتى\r\nبندهء بندهء خود آيد مدتى\r\n( ( 3633 ) ) بندگى در غيب آمد خوب و كش\r\nحفظ غيب آيد در استبعاد خوش\r\n( ( 3634 ) ) كو كه مدح شاه گويد پيش او\r\nتا كه در غيب او بود او شرم رو\r\n( ( 3635 ) ) قلعه دارى كز كنار مملكت\r\nدور از سلطان و سايهء سلطنت\r\n( ( 3636 ) ) پاس دارد قلعه را از دشمنان\r\nقلعه نفروشد به مال بىكران\r\n\r\n","description":"","footnote":"","page_name":" 680 ","page_number":683},
  {"content":"\r\n\r\n\r\n( ( 3637 ) ) غايب از شه در كنار ثغرها\r\nهمچو حاضر او نگه دارد وفا\r\n( ( 3638 ) ) نزد شه بهتر بود از ديگران\r\nكه به خدمت حاضرند و جان فشان\r\n( ( 3639 ) ) پس به غيب نيم ذره حفظ كار\r\nبه كه اندر حاضرى ز ان صد هزار\r\n( ( 3640 ) ) طاعت و ايمان كنون محمود شد\r\nبعد مرگ اندر عيان مردود شد\r\n( ( 3641 ) ) چون كه غيب و غايب و رو پوش به\r\nپس دهان بر بسته لب خاموش به\r\n( ( 3642 ) ) اى برادر دست وادار از سخن\r\nخود خدا پيدا كند علم لدن\r\n( ( 3643 ) ) پس بود خورشيد را رويش گواه\r\nاى شيئى اعظم الشاهد إله\r\n( ( 3644 ) ) نى بگويم چون قرين شد بر بيان\r\nهم خدا و هم ملك هم عالمان\r\n( ( 3645 ) ) يشهد الله و الملك و اهل العلوم\r\nانه لا رب الا من يدوم\r\n( ( 3646 ) ) چون گواهى داد حق كه بود ملك ؟\r\nتا شود اندر گواهى مشترك\r\n( ( 3647 ) ) ز انكه شعشاع و حضور آفتاب\r\nبر نتابد چشم دلهاى خراب\r\n( ( 3648 ) ) چون خفاشى كاو تف خورشيد را\r\nبر نتابد بگسلد اميد را\r\n( ( 3649 ) ) پس ملايك را چو ماهان باز دان\r\nجلوه گر خورشيد را بر آسمان\r\n( ( 3650 ) ) كاين ضيا ما ز آفتابى يافتيم\r\nچون خليفه بر ضعيفان تافتيم\r\n( ( 3651 ) ) چون مه نو يا سه روزه يا كه بدر\r\nمرتبه هر يك ملك در نور قدر\r\n( ( 3652 ) ) ز اجنحهء نور ثلاث او رباع\r\nبر مراتب هر ملك را آن شعاع\r\n( ( 3653 ) ) همچو پرهاى عقول انسيان\r\nكه بسى فرقستشان اندر ميان\r\n( ( 3654 ) ) پس قرين هر بشر در نيك و بد\r\nآن ملك باشد كه مانندش بود\r\n( ( 3655 ) ) چشم اعمش نور خور چون بر نتافت\r\nاختر او را شمع شد تا ره بيافت\r\n\r\nآيه\r\n« اَلَّذِينَ يُؤْمِنُونَ بِالْغَيْبِ وَيُقِيمُونَ اَلصَّلاةَ وَمِمَّا رَزَقْناهُمْ يُنْفِقُونَ . » 2 : 3 ( 1 )  ( آنان كسانى هستند كه به غيب ايمان مىآورند ، نماز را اقامه مىكنند و از آن چه\r\n","description":"","footnote":" ( 1 ) سوره البقرة ، آيهء 3 . . ","page_name":" 681 ","page_number":684},
  {"content":"\r\nكه به آنها روزى كرده‌ايم انفاق مىكنند ) .\r\n« اَلَّذِي خَلَقَ سَبْعَ سَماواتٍ طِباقاً ما تَرى فِي خَلْقِ اَلرَّحْمنِ مِنْ تَفاوُتٍ فَارْجِعِ اَلْبَصَرَ هَلْ تَرى مِنْ فُطُورٍ . » 67 : 3 ( 1 )  ( آن خداييست كه هفت آسمان را روى هم آفريد ، آيا در خلقت خداوندى تفاوتى مىبينى ؟ ديده گان خود را بسوى آسمانها بگردان ، آيا در آنها شكافى ( ناهماهنگى ) مىبينى ؟ ) « شَهِدَ الله أَنَّه لا إِله إِلَّا هُوَ وَاَلْمَلائِكَةُ وَأُولُوا اَلْعِلْمِ قائِماً بِالْقِسْطِ لا إِله إِلَّا هُوَ اَلْعَزِيزُ اَلْحَكِيمُ . » 3 : 18 ( 2 )  ( خداوند و فرشتگان و دانايان گواهى مىدهند كه خدايى غير از او وجود ندارد ، خدايى كه قائم به عدالت است ، خدايى غير از او وجود ندارد ، او است عزيز و حكيم ) .\r\n« اَلْحَمْدُ لِلَّه فاطِرِ اَلسَّمواتِ وَاَلأَرْضِ جاعِلِ اَلْمَلائِكَةِ رُسُلًا أُولِي أَجْنِحَةٍ مَثْنى وَثُلاثَ وَرُباعَ يَزِيدُ فِي اَلْخَلْقِ ما يَشاءُ إِنَّ الله عَلى كُلِّ شَيْءٍ قَدِيرٌ . » 35 : 1 ( 3 )  ( سپاس خداوند را كه آفرينندهء آسمانها و زمين است و فرشتگان را رسولانى براى رسانيدن وحى و ساير امور ايجاد كرده ، آنان داراى بالهاى دوگانه ، سه گانه و چهارگانه مىباشند ، خداوند در خلقت خود هر چه بخواهد مىفزايد ، خدا به همه چيز توانا است . )\r\n","description":"","footnote":" ( 1 ) سوره الملك ، آيهء 3 . .  ( 2 ) سوره آل عمران ، آيهء 18 . .  ( 3 ) سوره فاطر ، آيهء 1 . . ","page_name":" 682 ","page_number":685},
  {"content":"\r\n\r\n\r\n( ( 3625 ) ) وهم آن گاه است كو پوشيده است\r\nاين تحرى از پى ناديده است\r\n\r\nتوهمات در حالى براى انسان حكمفرما است كه حقايق بر او پوشيده باشد\r\nاين اصلى است كه جلال الدين بارها در بارهء آن با بيانات گوناگون صحبت كرده است و ما در موارد خود توضيحات مناسبى در اين باره داده‌ايم . نكته‌اى كه در اين مورد متذكر مىشويم اين است كه يكى از مهمترين وسايل پيش رفت انسانها همين كوشش و تحرى و توهمات بوده است ، زيرا - چنان كه احتياج و ضرورت انسان را به تعقل و انديشه وادار مىكند ، نيز احتياج و ضرورتست كه انسانها را به توهم و تخيلات گوناگون وامىدارد و اين فعاليتهاى روانى در حدود طبيعى خود و آن اندازه كه در روش علمى و زندگى ما مأثرند از كارهاى بسيار لازم موجوديت ما هستند ، ولى آن چه كه مورد ملامت و توبيخ است افراط و تفريط در اين فعاليتها است .\r\nمثلًا براى كسى كه امكان وصول به يقين وجود دارد ، ديگر نوبت به تخيل و توهم نمىرسد . براى كسى كه مىتواند از جاى خود برخيزد و آفتاب را ببيند نوبت بنشستن و تحرىهاى نابجا و توهمات بىپايه نمىرسد و اين كه برتراند راسل فرياد مىزند : ما مىتوانيم همواره روش زندگانى خود را بر پايهء ظن و گمان بگذاريم ، ما آن را انكار نمىكنيم ولى مسئله اين است كه آيا با وجود كوشش و امكان رسيدن بمشاهدهء خود حقيقت باز ما به گمان و تحرىهاى تخمينى قناعت بورزيم ؟ براى آن قاضى كه مىتواند با كوشش لازم و كافى جرم را تشخيص داده و مثلًا قاتل عمدى را بشناسد ، آيا كافى است كه به چند رويداد جزيى قناعت ورزيده و مسئلهء به آن اهميت را با گمان و تخمين برگزار كند ؟ امروزه راه بهره بردارى از سلاحهاى خانمان سوز بشرى كه مىتواند ميليونها افراد بشرى را در چند لحظه با خاك يكسان كند ، آيا مىتوان به متصديان و صاحبان\r\n","description":"","footnote":"","page_name":" 683 ","page_number":686},
  {"content":"\r\n\r\nاختيار اين اسلحه تجويز كرد كه هر گاه تخمينى زدى كه به كار بردن آن اسلحه به سود ملت تو است به كار ببر و بشريت را از پاى در آور ، در صورتى كه ممكن است با وسيلهء ديگرى يا با تفاهم از ملت خويش دفاع كند ؟\r\n\r\n( ( 3629 ) ) چون شكافم آسمان را در ظهور ؟\r\nچون بگويم هل ترى فيها فطور ؟\r\n\r\nبراى نشان دادن جهان پشت پرده‌اى ، خدا جهان هستى را نمىشكافد\r\nاين يك مسئلهء فوق العاده با اهميت است كه جلال الدين در مثنوى متذكر مىشود ، مىگويد :\r\nهماهنگى جهان هستى آن چنان عالى است كه خداوند براى اين كه بندگانش به ما وراى آن نفوذ كرده و ما وراى طبيعت را ( غيب را ) دريابند ، شكافى در آن ايجاد نمىكند و به عبارت ديگر در اين جهان هستى تا آن جا كه ماده و حركت حكمفرما است و تا آن جا كه قوانين طبيعت در جريان است هيچ شكافى وجود ندارد كه از روزنهء آن بتوان به ما وراى طبيعت نگريست .\r\nجلال الدين در جاى ديگر گفته است :\r\n\r\nگر چه رخنه نيست در عالم پديد\r\nخيره يوسف وار مىبايد دويد\r\n\r\nحتى كسانى هم كه خواسته‌اند از همين جهان طبيعت به ما وراى آن نفوذ كنند ، غير از ياس و نوميدى نتيجه‌اى نبرده‌اند . حافظ مىگويد :\r\n\r\nدل چو پرگار به هر سو دورانى مىكرد\r\nو اندر آن دايره سرگشتهء پا بر جا بود\r\n\r\nو نيز مىگويد :\r\n\r\nآسوده بر كنار چو پرگار مىشدم\r\nدوران چون نقطه عاقبتم در ميان گرفت\r\n\r\n","description":"","footnote":"","page_name":" 684 ","page_number":687},
  {"content":"\r\n\r\nباز مىگويد :\r\n\r\nاين راه را نهايت صورت كجا توان بست\r\nكش صد هزار منزل بيش است در بدايت\r\nدر اين شب سياهم گم گشته راه مقصود\r\nاز گوشه‌اى برون آى اى كوكب هدايت\r\nاز هر طرف كه رفتم جز حيرتم نيفزود\r\nزنهار ازين بيابان وين راه بىنهايت\r\n\r\nدر جاى ديگر مىگويد :\r\n\r\nنشوى واقف يك نكته ز اسرار وجود\r\nتا نه سر گشته شوى دايرهء امكان را\r\n\r\nخلاصه در اين جهان هستى رخنه‌اى وجود ندارد كه از آن رخنه بتوان با جهان ما وراى طبيعى تماس گرفت . اين مشكل را جلال الدين در اين ابيات پاسخ نمىگويد فقط به عظمت خود ايمان به غيب توجه مىكند ، به اين بيان كه مىگويد پرستش و تعظيم يك مقام عالى در حضورش چيزى نيست ، آن چه كه مهم است اين است كه انسان دور از آن مقام عالى باشد و ميان آن دو پرده‌اى بوده باشد ، در اين صورت او را بپرستد و به او عشق بورزد ارزش خواهد داشت .\r\nولى در ساير موارد مثنوى اين مسئله را طور ديگر حل و فصل مىكند و مىگويد : مردان الهى با تزكيهء نفس و تربيت روح مىتوانند در همين جهان هستى با ما وراى طبيعت در تماس بوده باشند ، چنان كه در داستان زيد كه مورد تفسير ما است كاملًا مشاهده مىشود كه زيد در همين زندگانى طبيعى با پشت پرده چنان تماس گرفته بود كه گويى براى او غيبى نمانده و همه حقايق پشت پرده براى او حضور داشته است .\r\nاى انسان تويى كه حلقهء اتصال طبيعت و ما وراى طبيعت هستى\r\nيكى از شعراى الهى مىگويد :\r\n\r\nدو سر هر دو حلقهء هستى\r\nبه حقيقت به هم تو پيوستى\r\n\r\n","description":"","footnote":"","page_name":" 685 ","page_number":688},
  {"content":"\r\n\r\nاين مسئله مىتواند مشكل فوق را كاملًا روشن بسازد ، زيرا - آن گاه كه روح انسانى در اثر تزكيه و تربيت روحانى جنبهء ملكوتى خود را در مىيابد ، آن گاه كه با ارزيابى طبيعت و اعراض از پرستش آن به مرزهاى حقيقى طبيعت و ما وراى طبيعت گام مىگذارد ، به خوبى احساس مىكند كه چگونه پشت پرده و حقايق غيبى آن در مقابل روحش مانند موجودات جسمانى در مقابل آيينه قرار مىگيرد و اين حقيقتى است كه جلال الدين بارها متذكر شده است ، حتى همين مثال آيينه را هم بيان كرده است كه قلب انسان رشد يافته مانند آينه واقعيات پشت پرده را مىتواند نشان بدهد .\r\nتفسير ابيات\r\nجوانى سر جويى نشسته بود ، شخصى را ديد كه ماهى مىگيرد . جوان گمان كرد كه آن شخص سليمان است ، اين خيالات در درون او جريان داشت كه اگر اين شخص سليمان است چرا تنها و بدون حشمت و جلال در كنار جو نشسته است و ماهى مىگيرد ؟ و اگر سليمان نيست اين قيافهء با عظمت سليمانى چيست كه در اين شخص ديده مىشود ؟ او همواره در اين انديشه بود كه سليمان به تخت سلطنت نشست .\r\nآن شيطان مخصوص كه به سليمان و ملك او رفت و آمد مىكرد فرار كرد و با تيغ سليمان » يا پدر او « كشته شد . سپس حضرت سليمان در انگشت خود انگشترى داخل كرد كه تمام ديو و پرى دور او جمع شدند . مردان براى تماشاى سليمان از هر جانب روى آوردند ، در ميان آنها همان جوانى كه در كنار جوى شخصى را با قيافهء سليمان ديده بود حضور داشت ، هنگامى كه در انگشت سليمان آن انگشترى را ديد انديشه و تحرى و كوششى كه براى شناسايى آن شخص مىكرد از بين رفت .\r\nآرى تمام توهمات او از بين رفت ، زيرا - توهمات تا آن موقع وجود دارد كه حقيقت پوشيده است .\r\nشخصى كه در ذهن شما تنها جنبهء خيالى داشت ، هنگامى كه به خود آن شخص رسيديد يعنى وجود خارجى و حقيقى او در مقابل شما حاضر شد ، ديگر خيالات شما\r\n","description":"","footnote":"","page_name":" 686 ","page_number":689},
  {"content":"\r\nدر بارهء آن شخص پايان مىيابد .\r\nاگر چه آسمان روشن گاهى از ابر خالى ديده مىشود ، ولى بالاخره فضا جايگاه ابر است و امكان فرا رسيدن ابر و باريدن آن همواره وجود دارد چنان كه اگر زمين خالى از كشت و زرع بوده باشد با نيروى روييدن در آن وجود دارد ، » جلال الدين مىخواهد بگويد : اگر چه زمينهء اين جهان هستى پوشيده شدن و مستور ماندن است ولى براى مردان الهى احتمال برداشته شدن پرده از روى حقايق وجود دارد ، يعنى خداوند منان كه بخلى ندارد ، ممكن است لطف فرموده ، پرده بر دارد و انسان كه داراى روح ملكوتى و استعداد تماس با پشت پرده مىباشد مىتواند تماشاى پشت پرده را بپذيرد .\r\nاگر چه ظهور حقايق خود كمال است و اين فايده را دارد كه جانهاى انسانى را از خيالات رهايى مىبخشد ، ولى ما بايستى بدانيم كه تماس با غيب در همين جهان بسته با ارزشتر است از تماس با غيبى كه پرده از رويش برداشته شود « اگر چه انكشاف حقايق در عالم غيب و با وجود حجاب يك صدم خود حقايق است « من كه گفته‌ام » : فارجع البصر هل ترى من فطور » چگونه جهان هستى را بشكافم و روزنه‌اى از آن پديد بياورم تا پشت پرده را ببينند ؟ « اين حجاب در جهان هستى براى آن است كه مردم در تاريكى تحرىها كنند و هر كسى رو به جانبى ببرد . در همين تاريكى مدتى كارها معكوس شود ، به طورى كه دزدان شحنه ( داروغه ) را به دار آويزند . مردان با عظمت بندهء بندگان خود شوند .\r\nحكمت اساسى اين حجاب اين است كه پرستش از روى پرده و ايمان به غيب فوق العاده با ارزش است ، زيرا - با دورى از حقيقت حفظ همان حقيقت در غيب داراى اهميت مىباشد . تفاوت زيادى است ميان آن كس كه در حضور پادشاه مدح او را بسرايد و كسى كه در پشت سر او همواره در شرمندگى و تعظيم به سر ببرد . نگهبانانى كه در پيرامون قلعه در حفظ آن مىكوشند و در حالى كه دور از سلطان و سايهء سلطنت بسر مىبرند ، داراى مقام بس بزرگى هستند ، آنان سر حدات و مرزها را نگهدارى مىكنند و كشور را به پولهاى كلان نمىفروشند و دشمنان را از هجوم به كشور جلوگيرى مىكنند .\r\n","description":"","footnote":"","page_name":" 687 ","page_number":690},
  {"content":"\r\nآنها اگر چه از پادشاه غايباند ، ولى از لحاظ وفادارى در نزديك شاه و در حضور او هستند . اگر نيك بنگريم مقامى را كه حاضرين بارگاه حائز شده‌اند به آن علت است كه به خدمت و جان فشانى مشغولند و همين خدمت و جان فشانى را اشخاصى كه در حضور او نيستند و در حدود و مرزها به سر مىبرند انجام مىدهند .\r\nروى محاسبه‌اى كه گفته شد كمترين پرستش در حال غيب بهتر و با ارزشتر است از صد هزار توجه در حال حضور .\r\nاطاعت و ايمان در اين زندگانى كه در پشت پرده قرار گرفته‌ايم از ما پسنديده تر است و آن گاه كه مرگ فرا رسد و پرده ها برداشته شود ، ديگر سودى نخواهد داشت - زيرا كه حقايق فاش شده است و همگان بينند .\r\nپس اكنون كه غايب و غيب و پوشش اين مزيت را دارد ، بهتر است كه ما هم دهان را ببنديم و خاموش شويم .\r\nاى برادر از سخنگويى اجتناب كن ، بگذار خدا علم لدنى را بر تو فاش بسازد حال كه خدا بزرگترين شاهدها است بگذار حقايق درون ترا او ببيند . من چه سخنى بگويم در جايى كه خدا و فرشتگان و عالمان ربانى گواهى مىدهند كه خداى دائمى غير از او وجود ندارد .\r\nبا وجود شهادت خداى بزرگ ، فرشته كيست كه در صدد گواهى بر آيد ؟ چرا خداوند گواهى فرشتگان و دانايان را متذكر شده است ؟ به اين علت كه اشخاص ضعيف آن بينايى را ندارند كه گواهى خدا را درك كنند . همچنان كه خفاش بىنوا از آن جهت كه نمىتواند نور خورشيد را ببيند نااميد مىشود و خدا نمىخواهد بندگانش از گواهى بر واقعيات محروم بمانند ، لذا غير از خود فرشتگان و دانايان را هم گواه معرفى مىكند .\r\nشهادت فرشتگان به خدا مانند روشنگرى ماه است كه با مراتب گوناگون از روشنايى ( روشنايى ماه يك شنبه و سه شنبه و چهار شنبه و . . . ) به وجود اشياء گواهى\r\n","description":"","footnote":"","page_name":" 688 ","page_number":691},
  {"content":"\r\nمىدهد ، ولى نشان دادن خدا مانند خورشيد است كه نور او خود آفتاب را هم نشان مىدهد .\r\nاين كه در آيهء شريفه مىبينيم مىفرمايد : فرشتگان داراى بالهاى دوگانه و سه گانه و چهارگانه مىباشند ، اشاره به همين مراتب نورى آنها است . نظير همين مراتب مختلف را در عقول انسانها هم مىتوانيد ببينيد كه چه اندازه تفاوت ميان آنها وجود دارد .\r\nاز اين جا مىتوان گفت كه معادل هر يك از انسانها از لحاظ نورانيت فرشته‌اى وجود دارد كه شبيه به او است .\r\nآنان كه نور چشمانشان ناتوان است مجبورند كه از اختران درخشان كه بسيار ضعيف مىنمايند براى خود شمعى احساس كرده و راه را پيدا كنند .\r\n","description":"","footnote":"","page_name":" 689 ","page_number":692},
  {"content":"\r\n\r\nگفتن پيغمبر صلى الله عليه و آله مر زيد را كه اين سرّ را فاشتر از اين مكن\r\n\r\n( ( 3656 ) ) گفت پيغمبر كه اصحابى نجوم\r\nرهروان را شمع و شيطان را رجوم\r\n( ( 3657 ) ) هر كسى را گر بدى آن چشم و زور\r\nكه گرفتى ز آفتاب چرخ نور\r\n( ( 3658 ) ) كى ستاره حاجتستى اى ذليل\r\nكه بود بر نور خورشيد او دليل\r\nهيچ ماه و اخترى حاجت نبود\r\nكه بود بر آفتاب حق شهور\r\n( ( 3659 ) ) ماه مىگويد بر ابر و خاك و فىء\r\nمن بشر بودم ولى يوحى الى\r\n( ( 3660 ) ) چون شما تاريك بودم از نهاد\r\nوحى خورشيدم چنين نورى بداد\r\n( ( 3661 ) ) ظلمتى دارم به نسبت با شموس\r\nنور دارم بهر ظلمات نفوس\r\n( ( 3662 ) ) ز ان ضعيفم تا تو تابى آورى\r\nكه نه مرد آفتاب انورى\r\n( ( 3663 ) ) همچو شهد و سركه در هم تافتم\r\nتا سوى رنج جگر ره يافتم\r\n( ( 3664 ) ) چون ز علت وارهيدى اى رحيم\r\nسركه را بگذار مىخور انگبين\r\n( ( 3665 ) ) تخت دل معمور شد پاك از هوا\r\nبر وى الرحمن على الاعرش استوى\r\n( ( 3666 ) ) حكم بر دل بعد از اين بىواسطه\r\nحق كند چون يافت دل اين رابطه\r\n( ( 3667 ) ) اين سخن پايان ندارد زيد كو\r\nتا دهم پندش كه رسوايى مجو\r\nنيست حكمت گفتن اسرار را\r\nچون قيامت مىرسد اظهار را\r\n( ( 3668 ) ) زيد را اكنون نيابى كو گريخت\r\nجست از صفّ نعال و نعل ريخت\r\n( ( 3669 ) ) تو كه باشى زيد هم خود را نيافت\r\nهمچو اختر كه بر او خورشيد تافت\r\n( ( 3670 ) ) نى از او نقشى بيابى نه نشان\r\nنى كهى يا بى نه راه كهكشان\r\n( ( 3671 ) ) شد حواس و نطق بىپايان ما\r\nمحو نور و دانش سلطان ما\r\n( ( 3672 ) ) حسها و عقلهاشان در درون\r\nموج در موج لدينا محضرون\r\n( ( 3673 ) ) چون بيامد شام و وقت بار شد\r\nانجمن پنهان شده بر كار شد\r\nخلق عالم جملگى بىهش شوند\r\nپرده ها بر رو كشند و بغنوند\r\n\r\n","description":"","footnote":"","page_name":" 690 ","page_number":693},
  {"content":"\r\n\r\nصبح چون دم زد علم برداشت خور\r\nهر تنى از خوابگه برداشت سر\r\n( ( 3674 ) ) بىهشان را وادهد حق هشها\r\nحلقه حلقه حلقه ها در گوشها\r\n( ( 3675 ) ) پاى كوبان دستافشان در ثنا\r\nناز نازان ربنا احييتنا\r\n( ( 3676 ) ) آن جلود و آن عظام ريخته\r\nفارسان گشته غبار انگيخته\r\n( ( 3677 ) ) حمله آرند از عدم سوى وجود\r\nدر قيامت هم شكور و هم كنود\r\n( ( 3678 ) ) سر چه مىپيچى كنون ناديده اى\r\nدر عدم ز اول نه سر پيچيده اى\r\n( ( 3679 ) ) در عدم افشرده بودى پاى خويش\r\nكه مرا كه بر كند از جاى خويش\r\n( ( 3680 ) ) مىنبينى صنع ربانيت را\r\nچون كشيد او موى پيشانيت را\r\n( ( 3681 ) ) تا كشيدت اندر اين انواع حال\r\nكه نبودت در گمان و در خيال\r\n( ( 3682 ) ) آن عدم او را هماره بنده است\r\nكار كن ديوا سليمان زنده است\r\n( ( 3683 ) ) ديو مىسازد جفان كالجواب\r\nزهره نى تا دفع گويد تا جواب\r\n( ( 3684 ) ) خويش را بين چون همىلرزى ز بيم\r\nمر عدم را نيز لرزان بين مقيم\r\n( ( 3685 ) ) ور تو دست در اندر مناصب مىزنى\r\nهم ز ترس است آن كه جانى مىكنى\r\n( ( 3686 ) ) هر چه جز عشق خداى احسن است\r\nگر شكر خوارى است آن جان كندن است\r\n( ( 3687 ) ) چيست جان كندن سوى مرگ آمدن\r\nدست در آب حياتى نازدن\r\n( ( 3688 ) ) خلق را دو ديده در خاك ممات\r\nسر گمان دارند در آب حيات\r\n( ( 3689 ) ) جحد كن تا صد گمان گردد نود\r\nشب برو ور نه بخسبى در نورد\r\n( ( 3690 ) ) در شب تاريك جو آن روز را\r\nپيش كن آن عقل ظلمت سوز را\r\n( ( 3691 ) ) در شب بد رنگ بس نيكى بود\r\nآب حيوان جفت تاريكى بود\r\n( ( 3692 ) ) سر ز خفتن كى توان برداشتن\r\nبا چنين خشخاش غفلت كاشتن\r\n( ( 3693 ) ) خواب مرده لقمه مرده يار شد\r\nخواجه خفت و دزد شب در كار شد\r\n( ( 3694 ) ) تو نمىدانى كه خسمانت كىاند\r\nناريان خسم وجود خاكىاند\r\n( ( 3695 ) ) نار خصم آب و فرزندان اوست\r\nهم چنان كه آب خصم جان اوست\r\n( ( 3696 ) ) آب آتش را كشد زيرا كه او\r\nخصم فرزندان آب است و عدو\r\n\r\n","description":"","footnote":"","page_name":" 691 ","page_number":694},
  {"content":"\r\n\r\n\r\n( ( 3697 ) ) بعد از آن اين نار نار شهوت است\r\nكاندرو اصل گناه و ذلت است\r\n( ( 3698 ) ) نار بيرونى به آبى بفسرد\r\nنار شهوت تا به دوزخ مىبرد\r\n( ( 3699 ) ) نار شهوت مىنيارامد به آب\r\nز انكه دارد طبع دوزخ در عذاب\r\n( ( 3700 ) ) نار شهوت را چه چاره نور دين\r\nنوركم اطفاى نار الكافرين\r\n( ( 3701 ) ) چه كشد اين نار را نور خدا\r\nنور ابراهيم را ساز اوستا\r\n( ( 3702 ) ) تا ز نار نفس چون نمرود تو\r\nوارهد اين جسم همچون عود تو\r\nنار پاكان را ندارد خود زيان\r\nكى ز خاشاكى شود دريا نهان\r\nهر كه ترياق خدايى را بخورد\r\nگر خورد زهرى مگويش كه بمرد\r\nخود كند رنجور را رنجورتر\r\nوان كه معمور است از او معمورتر\r\nگر طبيعت گويد اى رنجور زار\r\nاز عسل پرهيز كن اى هوشدار\r\nگر جوابش گويى از جهل اى سقيم\r\nكه چرا تو مىخورى بىترس و بيم\r\nگويدت در دل حكيم نكته دان\r\nكج قياسى كرده‌اى چون ابلهان\r\nآب چشمه بين ز ريزش شد فزون\r\nآب خم بين كه ز خوردن شد نگون\r\nدر تو علت مىفروزد همچو نار\r\nهين مكن با نار هيزم را تو يار\r\nزين دو آتش خانه ات ويران شود\r\nغالب زنده از آن بىجان شود\r\nدر من ار ناريست هست آن همچو نور\r\nنار صحت در تن افزايد سرور\r\nنار صحت چون فروزد در وجود\r\nبىزبان زو تن برد صد گونه سود\r\n( ( 3703 ) ) شهوت نارى براندن كم نشد\r\nآن بماندن كم شود بىهيچ بُد\r\n( ( 3704 ) ) تا كه هيزم مىنهى بر آتشى\r\nكى بميرد آتش از هيزم كشى\r\n( ( 3705 ) ) چون كه هيزم باز گيرى نار مرد\r\nز ان كه تقوى آب سوى نار برد\r\n( ( 3706 ) ) كى سيه گردد به آتش روى خوب\r\nكو نهد گلگونه از تقوى القلوب\r\n\r\nآيه\r\n« قُلْ إِنَّما أَنَا بَشَرٌ مِثْلُكُمْ يُوحى إِلَيَّ أَنَّما إِلهُكُمْ إِله واحِدٌ فَمَنْ كانَ يَرْجُوا لِقاءَ رَبِّه فَلْيَعْمَلْ عَمَلًا صالِحاً وَلا يُشْرِكْ بِعِبادَةِ رَبِّه أَحَداً . » 18 : 110 ( 1 ) \r\n","description":"","footnote":" ( 1 ) سوره الكهف ، آيهء 110 . . ","page_name":" 692 ","page_number":695},
  {"content":"\r\n( به آنان بگو من بشرى مانند شما هستم چيزى كه هست اين است كه به من وحى مىشود كه به شما ابلاغ كنم كه خداى شما يكيست ، هر كس اميد ملاقات خداوندى را دارد عمل نيكو انجام بدهد و در پرستش خداوندى كسى را شريك او قرار ندهد ) .\r\n« اَلرَّحْمنُ عَلَى اَلْعَرْشِ اِسْتَوى . » 20 : 5 ( 1 )  ( خداوند بر عرش مستولى است ) .\r\n« وَإِنْ كُلٌّ لَمَّا جَمِيعٌ لَدَيْنا مُحْضَرُونَ . » 36 : 32 ( 2 )  ( هيچ چيزى وجود ندارد يا هنوز ( به وجود نيامده است ) مگر در پيش ما حاضراند ) .\r\n« قالُوا رَبَّنا أَمَتَّنَا اِثْنَتَيْنِ وَأَحْيَيْتَنَا اِثْنَتَيْنِ فَاعْتَرَفْنا بِذُنُوبِنا 40 : 11 . . . » ( 3 )  ( اى پروردگار ما دو بار ما را ميراندى و دو بار ما را زنده گردانيدى ، ما به گناهان خود اعتراف كرديم ) .\r\nبه نظر مىرسد كه مقصود جلال الدين از جملهء » احييتنا « خصوص اين آيه نبوده باشد ، زيرا - اين آيه مربوط بروز قيامت است و سخن جلال الدين در بيدارى بامدادى است كه پس از خواب شبانگاهى حاصل مىشود ، بنا بر اين هر روز ميراندن و زنده كردن وجود دارد و منحصر به روز مخصوصى نيست .\r\nلذا مىتوان گفت منظور جلال الدين از زنده كردن در بيت فوق در مقابل خواب است كه برادر مرگ معرفى شده است :\r\n« النوم اخ الموت » .\r\n( خواب برادر مرگ است ) .\r\n« وَقالُوا أَ إِذا كُنَّا عِظاماً وَرُفاتاً أَ إِنَّا لَمَبْعُوثُونَ خَلْقاً جَدِيداً ؟ « 17 : 49 ( 4 ) \r\n","description":"","footnote":" ( 1 ) سوره طه ، آيهء 5 . .  ( 2 ) سوره يس ، آيهء 32 . .  ( 3 ) سوره غافر ، آيهء 1 . .  ( 4 ) سوره الإسراء ، آيهء 49 . . ","page_name":" 693 ","page_number":696},
  {"content":"\r\n\r\n( آنان كه منكر روز رستاخيز و حشر و نشر بودند مىگفتند : آيا پس از آن كه از ما تنها استخوانها و بقاياى خاكى ماند دوباره خلقت تازه‌اى خواهيم داشت ؟ ) « يَعْمَلُونَ لَه ما يَشاءُ مِنْ مَحارِيبَ وَتَماثِيلَ وَجِفانٍ كَالْجَوابِ وَقُدُورٍ راسِياتٍ اِعْمَلُوا آلَ داوُدَ شُكْراً وَقَلِيلٌ مِنْ عِبادِيَ اَلشَّكُورُ . » 34 : 13 ( 1 )  ( شياطين براى سليمان خانه هايى براى عبادت مىساختند و براى او تمثالهايى ايجاد مىكردند و كاسه هاى بزرگى مانند حوض براى آب و ديگهاى بسيار بزرگ و ثابت براى او مىساختند . اى آل داود سپاس گزار خدا باشيد ، بندگان سپاس گزار اندكاند ) .\r\nدر تفسير اين آيه ميان مفسرين اختلاف نظر وجود دارد ، بعضى مىگويند : مقصود از تماثيل عكسهاى درخت و ساير مناظر است . از امام صادق عليه السلام اين روايت نقل شده است كه فرمود :\r\n« و الله ما هى تماثيل النساء و الرجال و لكنه الشجر و ما اشبهه . » ( 2 )  ( سوگند به خدا آنها تمثال زنان و مردان نبود بلكه تمثال درخت و مشابه آن بوده است . )\r\nروايت\r\n« اصحابى كالنجوم بأيهم اقتديتم اهتديتم » .\r\n( اصحاب من مانند ستارگان هستند به هر يك از آنها اقتدا كنيد » از هر يك پيروى كنيد « هدايت خواهيد يافت ) .\r\nما در گذشته در مدرك و مضمون اين روايت بررسى كرده‌ايم .\r\n","description":"","footnote":" ( 1 ) سوره سبا ، آيهء 13 . .  ( 2 ) مجمع البيان ، ج 8 ص 383 . . ","page_name":" 694 ","page_number":697},
  {"content":"\r\n\r\n\r\n( ( 3662 ) ) ز ان ضعيفم تا تو تابى\r\nآورى كه نه مرد آفتاب انورى\r\n\r\nنسبيت دلايل با در نظر گرفتن اختلاف نفوس از لطف خدايى است\r\nاز آن جهت كه نفوس انسانها در راهيابى به حقايق بسيار گوناگون است ، بعضى از آنها ضعيف و بعضى ديگر نيرومند است و ميان اين دو حد مراتب بسيار متفاوت وجود دارد ، لذا خداوند مهربان براى هر انسانى مطابق نيرويى كه دارد دليل و راهنمايى قرار داده است :\r\n« لا يُكَلِّفُ الله نَفْساً إِلَّا وُسْعَها 2 : 286 . . . » ( 1 )  ( خداوند هيچ كس را به بيش از قدرتى كه دارد مكلف نمىسازد ) .\r\nمىتوان گفت : امكان دريافت حقايق در هر حال براى انسانها با طرق مختلف يكى از بزرگترين عنايات خداوندى است ، زيرا روح انسانى را آن طور نساخته است كه در حد معينى فقط بتواند با حقايق آشنايى پيدا كند ، بلكه روح در هر حال بخواهد با حقيقتى تماس بگيرد ، حد اقل در صدد بر آمدن روح براى تماس با حقيقت خود گامى از وصول به حقيقت شمرده مىشود .\r\nما اين اصل را در مسائل فلسفى به » طرق شخصى « معرفى كرده‌ايم . به توضيح اين كه همواره براى وصول به حقايق يك عده طرق نوعى وجود دارد كه بايستى انديشه و تفكرات انسانى به حد معينى از رشد برسد ، تا بتواند از آن طرق استفاده كند ، مانند طريق نظم عالم براى اثبات خدا . اين راه را كسى مىتواند بپيمايد كه معناى قانون و نظم و رابطه و ساير مفاهيم مربوط را درك كند و براى كسى كه اين مفاهيم مطرح نيست درك نظم و سيستم جهان به كلى نامفهوم خواهد بود .\r\n","description":"","footnote":" ( 1 ) سوره البقرة ، آيهء 86 . . ","page_name":" 695 ","page_number":698},
  {"content":"\r\nولى طرق وصول به واقعيات به همين دلايل نوعى منحصر نمىباشد ، بلكه گروه زيادى از مسائل وجود دارد كه براى افراد در شرايط و با انگيزه هاى گوناگون مىتواند راهنماى خوبى براى واقعيات بوده باشد . هر كسى در عمر خود به طور فراوان شنيده است كه مثلًا يك خواب معمولى يك فرد را آن چنان بيدار مىكند كه دلايل نوعى نمىتواند به آن شكل انديشمندان را متوجه بسازد .\r\nولى اگر آن خواب را دقيقاً مورد تحليل و تفسير قرار بدهيم ، خواهيم ديد هيچ گونه دلالتى به آن مدعا كه بينندهء خواب منظور كرده است ندارد .\r\nهمچنين مرگ يك فرد . . . و امثال اين رويدادها كه از نظر علمى براى شخص متفكر مىتواند قابل مناقشه و خدشه بوده باشد . اين طرق شخصى نقش بسيار بزرگى را در زندگانى انسانها به عهده گرفته است و اگر توجه كنيم و اين اصل را منظور كنيم كه هيچ فردى نمىتواند زندگانى مادى و معنوى خود را به طور كلى با موازين عقل و منطق كاملًا تطبيق بدهد ، يقين پيدا مىكنيم كه دخالت طرق شخصى و نسبى در زندگانى بشر بيش از دلايل و طرق منطقى عمومى دخالت مىورزد . شايد هم مقصود بعضى از متفكرين معاصر كه مىگويند : ما نمىتوانيم در حوادث زندگانى آن اندازه بكوشيم كه يقين بصلاح آن پيدا كنيم ، بلكه بايستى با حدس و تخمين در رويدادها وارد عمل شويم ، به همين مناسبت است كه بيان كرديم ، يعنى او متوجه تاثير عميق و گستردهء طرق شخصى در زندگانى بشرى گشته و اهميت آن را گوشزد مىكند . خلاصه ، همانطور كه جلال الدين مىگويد : راهنمايى دلايل و راهنمايان كاملًا نسبى بوده و نمىتواند به طور مطلق براى انسانها عرضه شود .\r\nآرى :\r\n\r\n( ( 3661 ) ) ظلمتى دارم به نسبت با شموس\r\nنور دارم بهر ظلمات نفوس\r\n\r\n","description":"","footnote":"","page_name":" 696 ","page_number":699},
  {"content":"\r\n\r\n\r\n\r\n( ( 3665 ) ) تخت دل معمور شد پاك از هوى\r\nبر وى الرحمن على العرش استوى\r\n\r\nپس از پاك شدن دل از هوى و هوس جايگاه نور خداوندى خواهد بود\r\nاين مسئله را جلال الدين بارها در مثنوى متذكر شده است و شايد با اطمينان بتوان گفت كه راهى جز همين تزكيهء نفس براى تماس با نور خداوندى وجود ندارد . همانطور كه در ابيات پيشين گفته است پاك كردن دل از آلودگىها مانند پاك كردن جوى آبست كه استعداد جريان آب زلال حيات ابدى را دارا شود . جلال الدين در ديوان شمس تبريزى مىگويد :\r\n\r\nپيرهن يوسف و بو مىرسد\r\nدر پى اين هر دو خود او مىرسد\r\nآب حيات است وراى ضمير\r\nجوى بكن كه آب به جو مىرسد\r\n\r\nحافظ مىگويد :\r\n\r\nنظر پاك تواند رخ جانان ديدن\r\nكه در آيينه نظر جز به صفا نتوان كرد\r\n( ( 3672 ) ) حسها و عقلهاشان در درون\r\nموج در موج لدينا محضرون\r\n\r\nتعقل براى خود حسهاى مخصوصى دارد\r\nدر مباحث گذشته ملاحظه كرديم كه فلاسفه ى گذشته حواس درونى را مانند حواس بيرونى به پنج حس تقسيم كرده بودند . مىتوان گفت اين تقسيم از دو جهت ناقص است .\r\nاول - از جهت شمارهء خود حواس ، زيرا - هيچ گونه دليلى بر انحصار حواس در امور مزبوره در دست نداريم ، مثلًا آنها دريافت وجدانى را جزء يكى از\r\n","description":"","footnote":"","page_name":" 697 ","page_number":700},
  {"content":"\r\nحواس درونى منظور نكرده‌اند ، در صورتى كه دريافت وجدانى از نظر اهميت اگر از تعقل عالىتر نباشد حد اقل مساوى است . ( ما در بارهء وجدان و فعاليتهاى گوناگون آن كتابى به نام « وجدان » نوشته و منتشر كرده‌ايم ، مطالعه كنندگان محترم مىتوانند به آن كتاب مراجعه كنند ) .\r\nجاى شگفت است كه همين وجدان كه غالباً با يك اسم مطرح مىشود ، ده ها قيافهء متضاد دارد .\r\nاز قبيل قيافهء دادستانى و اجرايى و محكوميت و راز و نياز با خويش و . . . غير ذلك .\r\nدوم - از جهت انواع خود اقسام حواس درونى . اين انواع به اندازهاى زياد است كه حقيقتاً نمىتوان آنها را در حدود معمولى مشخص ساخت ، به همين جهت است كه جلال الدين تعقل را از يك پديدهء معين كنار نموده ، براى عقل حسهاى متعدد و موج در موج اثبات مىكند ، زيرا - چنان كه از ظاهر مصرع اول بيت فوق بر مىآيد معلوم مىشود كه به اعتقاد جلال الدين عقل درونى انسان حواس مختلف و متعددى دارد نه اين كه عقل داراى يك حس بوده و جريانات متعدد داشته باشد .\r\nممكن است منظور جلال الدين از عقل كه داراى حواس متعدد مىباشد اين عقول جزييه كه جلال الدين بارها آن را محكوم كرده است نبوده ، بلكه مقصودش عقل كلى باشد كه همواره آن را حاكم ديده و خطا كار نمىداند .\r\n","description":"","footnote":"","page_name":" 698 ","page_number":701},
  {"content":"\r\n\r\n\r\n( ( 3678 ) ) سر چه مىپيچى كنون ناديده اى\r\nدر عدم ز اول نه سر پيچيده اى\r\n\r\nهستى مجدد انسانها در روز رستاخيز مشكلتر از به وجود آمدن از نيستى اولى نمىباشد\r\nاين مضمون از آيهء شريفه استفاده شده است كه مىگويد :\r\n« وَضَرَبَ لَنا مَثَلًا وَنَسِيَ خَلْقَه قالَ مَنْ يُحْيِ اَلْعِظامَ وَهِيَ رَمِيمٌ . قُلْ يُحْيِيهَا اَلَّذِي أَنْشَأَها أَوَّلَ مَرَّةٍ وَهُوَ بِكُلِّ خَلْقٍ عَلِيمٌ . » 36 : 78 - 79 ( » اين انسان نادان « براى ما مثل مىزند و خلقت اولى خود را فراموش كرده مىگويد : كيست كه استخوانها را پس از پوسيدن دوباره زنده كند ؟ به آنان بگو : همان كس اين استخوانهاى پوسيده را زنده خواهد كرد كه براى اولين بار از نيستى به هستى آورده است او به تمام خلقت داناست ) .\r\nخواجه نصير طوسى مىگويد :\r\n« حكم المتماثلين واحد » .\r\n( حكم دو مثل يكى است ) .\r\nاين جمله هم كه از آيهء شريفه استفاده شده است براى امكان معاد و بر گشتن انسانها به هستى است .\r\nاگر چه مقصود از معاد كه بر گشتن است عبارت از جريان مستمر انسانها در هستى به معناى عمومى است ، ولى چون آن جريان مجدد شبيه به موجوديت زندگى دنيوى انسانها است ، لذا معاد تعبير شده است و به هر حال اين جمله را كه خواجه نصير طوسى در بارهء اثبات معاد مىگويد ، عالىترين و مختصرترين تعبيرى است كه در مسئلهء معاد گفته شده است .\r\nتوضيح اين جمله اين است كه هنگامى كه ما فرض كرديم دو موجود مانند يكديگر و مماثل هستند ، هر حكمى را كه به يكى از آن دو موجود جايز دانستيم بايستى\r\n","description":"","footnote":"","page_name":" 699 ","page_number":702},
  {"content":"\r\nبه موجود ديگر هم جايز بدانيم .\r\nهنگامى كه مىگويم اين دو فرد از انسان از همه جهات مثل يكديگر هستند معنايش اين است كه اگر يكى از آن دو مىتواند دانش فرا بگيرد بدون شك به مقتضاى مماثلت بايستى امكان فرا گرفتن دانش به آن ديگرى هم وجود داشته باشد .\r\nدر بارهء اين انسانها هم كه در روز رستاخيز محشور خواهند شد ، همين اصل به شكل واضح نمودار مىشود ، مىگويد : اگر به وجود آمدن اين انسانها با همين شكل و جريانات طبيعى كه مىبينيم امكان نداشت ، نمىتوانست از نيستى به هستى وارد شود در صورتى كه بينيم اين انسانها مانند ساير موجودات جهان هستى به وجود آمده است ، بنا بر اين همين انسانها مىتوانند پس از نيستى و نابودى دوباره موجود شوند و الا فرض مماثلت غلط خواهد بود .\r\nگروهى از ساده لوحان فلاسفه گفته‌اند : كه چگونه مىتوانند همين انسانها دوباره محشور شوند ، در صورتى كه زمانى كه در اين جهان طبيعى به آنها گذشته است جزء آنها يا يكى از مشخصات آنها بوده و منقضى و معدوم گشته است و چون اعادهء معدوم محال است ، لذا انسانها يكى از مشخصات خود را كه زمان است از دست داده‌اند ، بنا بر اين عين همين انسانها نمىتوانند دوباره به وجود بيايند .\r\nما در اين كتاب در چند مورد در بارهء زمان با اين حقيقت روبه رو شده‌ايم كه حقيقتى به عنوان زمان در جهان طبيعت وجود ندارد ، تا يكى از مشخصات موجود متحرك و متغير بوده باشد . لذا اين اشكال به كلى بىمورد خواهد بود .\r\n","description":"","footnote":"","page_name":" 700 ","page_number":703},
  {"content":"\r\n\r\n\r\n( ( 3686 ) ) هر چه جز عشق خداى احسن است\r\nگر شكر خواريست آن جان كندن است\r\n\r\nبياييد نام جان كندن را عشق نگذاريم\r\nچگونه مىشود كه عشق به يكى از زيبايىهاى اين دنيا جان كندن باشد ؟ البته چنين است زيرا :\r\n\r\nچون به هر ميلى كه دل خواهى سپرد\r\nاز تو چيزى در نهان خواهند برد\r\n\r\nحافظ مىگويد :\r\n\r\nاز دل و جان شرف صحبت جانان غرض است\r\nغرض اين است و گر نه دل و جان اين همه نيست\r\n\r\nمىبينيم حافظ در بيت فوق حتى خود دل و جان را هم داراى ارزشى نمىداند مگر اين كه دل و جان بتواند بصحبت جانان نايل شود .\r\nما با تمام ساده لوحى بگذشت لحظات تماشا مىكنيم و اشباع غرايز را چنان مىپنداريم كه گويى آن چه كه در حالت اولى عملى شده ، در حالت دوم نيز همان فعاليت و همان انرژى را كه صرف كرده بوديم وجود دارد ، در صورتى كه اگر تحليل كنيم با تمام شگفتى خواهيم ديد كه در هر لحظه پيمانهء لبريزى را كه از منبع حيات مىگيريم ، مستهلك كرده‌ايم و تدريجا به قول جلال الدين جان خود را از بين برده‌ايم . جلال الدين در ديوان شمس تبريزى مىگويد :\r\n\r\nپيمانه‌اى است اين جان پيمانه اين چه داند\r\nاز پاك مىپذيرد در خاك مىرساند\r\nدر عشق بىقرارش بنمودن است كارش\r\nاز عرش مىستاند بر فرش مىفشاند\r\n\r\n","description":"","footnote":"","page_name":" 701 ","page_number":704},
  {"content":"\r\n\r\n\r\nبارى نبود آگه زين سو كه مىرساند\r\nاى كاش آگهستى ز ان سو كه مىستاند\r\n\r\nآرى قطرات آب حيات ما پيمانه به پيمانه در وجود ما سرازير مىشود و ما آن پيمانه ها را كه از منبع واقعى حيات يعنى خداوند ذو الجلال پر مىشود در همين موجودات خاكى و مزاياى مادى مستهلك مىسازيم ، از عرش مىگيريم و بفرش مىريزيم .\r\nبارى اين انسانها متوجه نيستند كه چه گوهر گران بهايى را در خاك مىريزند اى كاش كمى به خود مىآمدند و درك مىكردند كه چه مايه حيات جاودانى را از آن منبع مىگيرند .\r\nاما عشق الهى استهلاك ندارد ، جان انسانى در اين معامله چيزى را از دست نمىدهد بلكه همواره در افزايش نورانى است ، زيرا - عشق به آن خدا كه موجوديت انسانى از او است باعث افزايش موجوديت واقعى او مىگردد .\r\n\r\n( ( 3689 ) ) جهد كن تا صد گمان گردد نود\r\nشب برو ور نه بخسبى شب رود\r\n\r\nبكوشيم تا گمانها را تقليل داده بر يقينها بيفزاييم\r\nاين بحث نيز در پيش از اين بررسى شد كه هر چه جهل انسانى بيشتر باشد و هر چه كه انسان از حقيقت دور تر باشد پيرامون او را گمانها و توهمات بيشتر خواهد گرفت ، زيرا - طبيعى است كه نه موضوعات حياتى اعم از مادى و روحى از سر انسان دست خواهند برداشت و نه روح انسانى خلايى را خواهد پذيرفت ، بنا بر اين از هر دو قلمرو مقتضى جريان روحى همواره موجود است ، يعنى ما هم با موضوعات و حقايق عينى و ذهنى سر و كار داريم و هم جويبار روح انسانى دائماً در جريان است . اگر روح براى خود توانست موضوعات حقيقى را مطرح كند ، بدون ترديد با همان موضوعات فعاليت كرده ، باعث روشنايى حقايق و بيدارى در زندگانى خواهد بود و اگر نتوانست با آن\r\n","description":"","footnote":"","page_name":" 702 ","page_number":705},
  {"content":"\r\n\r\nموجودات تماس مستقيم داشته باشد ناچار به گمانها و توهمات بىپايه دست خواهد يازيد .\r\nاين كه مىگويد :\r\n\r\n« شب برو ور نه بخسبى شب رود »\r\n\r\nبسيار جملهء بيدار كننده‌اى است . شما گمان مكنيد كه با خوابيدن و خود را از بستر زمان كنار كشيدن مىتواند جريان طبيعى دستگاه منظم موجودات را ساكن و راكد كنيد .\r\nخواه ما بخوابيم يا بيدار باشيم ، كارى كنيم يا بىكار باشيم ، بالاخره كارگاه بدن در راه حركت و استهلاك است . خواه ما در انديشهء گذشت زمان باشيم يا در اين باره اصلا فكرى به خود راه ندهيم ، بالاخره كودكى سر مىرسد و جوانى شروع مىشود و حلقه هاى درخشندهء خود را پيش چشمان ما مىكشاند و تدريجاً آنها را به نيستى سپرده آغاز ميانسالى مىرسد ميانسالى هم به نوبت خود راه را به پيرى و كهولت هموار مىكند .\r\nتفسير ابيات\r\nپيغمبر اكرم فرموده است : اصحاب من مانند ستارگانند ، آنان دو كار مىكنند : براى رهروان سر منزل حقيقت شمع فروزان و براى شياطين انسان نما وسيلهء طرد و سنگساراند . چرا پيامبر با وجود خودش مردم را به صحابه ارجاع كرده است ؟ با اين كه خود مانند خورشيد درخشان تمام هستى را فروزان مىساخت .\r\nپاسخ اين سؤال روشن است ، زيرا - ستارگان با وجود خورشيد راهنمايان نسبى هستند .\r\nخداوند مىفرمايد : پيامبر مانند ساير افراد بشرى بود ولى وحى بر وى نازل گشت و توانست چراغ راه هدايت مردم شود . آرى خورشيد وحى است كه به يك فرد بشرى چنين نورانيتى بخشيده است ، اين نورانيت در مقابل نور خداوندى چيزى نيست ، ولى براى هدايت بشر همين نور ضرورى مىباشد .\r\nلذا آن ماه تابان در مقابل ظلمتها روشنايى بس خيره كننده دارد ، در صورتى كه\r\n","description":"","footnote":"","page_name":" 703 ","page_number":706},
  {"content":"\r\nدر مقابل آفتاب ناچيز مىنمايد .\r\nچرا راهنمايان به دو قسم ضعيف و قوى تقسيم شده‌اند ؟ براى اين كه افراد انسانى در ضعف و قدرت گيرندگى با يكديگر مختلف مىباشند همچنين در شكل ابلاغ حقايق بايستى از هر گونه موضوع مناسب انديشه بهره بردارى كرد و به اصطلاح جلال الدين در بيت مورد تفسير بايستى سركه را با انگبين مخلوط نمود ، ولى هنگامى كه جگر روحى انسان صاف شد و استعداد پذيرش پيدا كرد آن گاه نوبت خوردن عسل خالص مىرسد .\r\nاى انسان اول تو دل را آباد كن سپس آن را جايگاه خدايى بدان .\r\nدر آن هنگام كه دل انسانى از توجهات ربانى آباد شد ، نوبت تماس مستقيم با خدا فرا مىرسد . اين سخن پايان ندارد ، بگرديد و ببينيد زيد كجا رفته است تا به او سفارش كنم كه حقايق را با همه در ميان مگذارد .\r\nدر اين زندگانى مادى كه بينشهاى انسانى بسيار محدود است جاى گفتن اسرار الهى نيست .\r\nبگذار تا روز رستاخيز فرا برسد . زيد را نمىتوان اكنون پيدا كرد ، زيرا از مجمع معمولى بشرى فرار كرده است .\r\nتو كيستى ؟ پيدا نكردن تو زيد را اهميتى ندارد ، زيرا - خود زيد هم خويشتن را گم كرده است . او مانند ستاره‌اى است كه اگر خورشيد بتابد آن نور ستاره را از بين ببرد از زيد اكنون نمىتوانى نه نقشى پيدا كنى و نه نشانى نه كاهى نه كهكشانى .\r\nآرى هنگامى كه نور الهى فرا رسد حواس و ناطقهء انسانى با آن نور محدود خواهد شد .\r\nحسهاى عقلانى موج در موج كه نزد ما حاضر است » يا نزد خداوند حضور دارد « « ممكن است مقصود از اين بيت اين باشد كه پس از آن كه تمام حواس و ناطقهء انسانى در مقابل نور خداوندى از بين رفت تنها حواس عقل كلى مىماند كه در نزد خدا يا\r\n","description":"","footnote":"","page_name":" 704 ","page_number":707},
  {"content":"\r\n« شخصيت عميق انسانى « محفوظ است » .\r\nهنگامى كه شب فرا مىرسد همان ستارگان كه در موقع تابش خورشيد تاريك شده بودند ، دوباره روشنايى خود را باز مىيابند .\r\nتمام جانداران همه به خواب مىروند ، باز در هنگام بامداد هنگامى كه خورشيد آفاق فضا را روشن مىكند هر بدن از خواب سر بر مىدارد .\r\nهمان مردم كه به خواب رفته و هوش را از دست داده بودند ، خداوند به آنها هوش را باز مىگرداند ، همهء آنها در دادن هوش از دست » در موقع خواب « و به هوش آمدن » در موقع بيدارى « مانند بندگان حلقه به گوش تسليم مىشوند . در موقع بيدارى پاى كوبان و خوشحال از جا بر مىخيزند و زبان حال آنها اين است كه اى خداى ما ما را دوباره زنده گردانيدى .\r\n« جلال الدين از اين پس در چند بيت مسئلهء رستاخيز را مطرح مىكند ، مىگويد : همان پوستها و استخوانهاى پوسيده و ريخته آن چنان زنده مىشوند كه مانند سواران كه در جنب و جوش خود گرد و غبار مىانگيزند به حركت در مىآيند .\r\nهمهء مردم اعم از سپاس گزاران و تبه كاران ، راه نيستى را تا سر حد هستى روز رستاخيز پيموده به آن عرصه وارد مىشوند .\r\nتو امروز كه لباس وجود پوشيده‌اى ، مىگويى : پس از مردن و پوسيده شدن استخوان ، محشور شدن چگونه امكان پذير خواهد بود ؟ در صورتى كه اگر توجه كنى خواهى ديد كه آن خدايى كه تو را از نيستى محض بهستى وارد ساخت ، همان خدا مىتواند از نيستى كه مسبوق به هستى است به هستى مجددى تو را وارد بسازد .\r\nتو اگر در ديار نيستى هم آگاه بودى مىگفتى : من كه نيستم چگونه مىتوانم هست شوم ؟ ولى تو را از عدم بر كندند و لباس وجود به تو پوشانيدند .\r\nآرى ، قدرت سازندگى ربانى تو را موكشان به اين ديار هستى آورده است .\r\nاين جريان از نيستى به هستى وارد شدن چنان شگفت انگيز بود كه حتى به گمان و وهم نيز نمىآمد .\r\nهمان عدم اولى و همان حالت ما قبل وجود براى او مانند يك بنده است كه از سر\r\n","description":"","footnote":"","page_name":" 705 ","page_number":708},
  {"content":"\r\nتا پا تسليم مشيت او است .\r\nحال كه چنين است ، اى ديو بىچاره ، سليمان هنوز زنده است مشغول كارت باش . چنان كه ديو به كار كردن و ساختن حوضها و معابد با دستور سليمان مجبور شده بود .\r\nآن چنان كه خود را در اين جهان هستى از بيم حشر و سؤال و جواب و عذاب بيمناك مىبينى ، تمام عوالم پيش از خلقت و پس از خلقت را هم بيمناك و نگران مشيت خدايى بدان .\r\nاگر هم مىبينى كه در صدد احراز پيروزى و مقام در اين دنيا هستى ، بدان كه ترس و بيم است كه تو را به اين كار وادار مىكند .\r\n« مانند آن كودك كه در شب تاريك در كوچه هاى خلوت راه مىرود و براى خود آواز مىخواند ، اين كودك نه از روى شوق و ذوق و احساس زيبايى در آهنگ خويش آواز مىخواند ، بلكه براى اين است كه صداى وحشتناك را كه ممكن است در آن كوچه بشنود از خود دور بسازد .\r\nاما تو بىخود به اين مناصب و به اين كارهاى مشغول كننده خود را فريب مده و به آنها عشق دروغين مورز ، زيرا - هر عشقى كه تو را جلب كند در هر حد از زيبايى و لذت بخشى هم كه بوده باشد جان كندن خواهد بود . عشقى كه پايدار و منتج و با احساس است ، تنها عشق خداوند ذو الجلال است كه فنايى به وجود كريم او راهيابى ندارد . مىدانيد شما كه به عشقهاى مجازى دست مىيازيد و جان خود را تدريجاً مىكنيد و از بين مىبريد ، چه نتيجه‌اى عايد شما خواهد كرد ؟ نتيجه‌اى كه دستگير شما خواهد گشت تنها نزديك كردن مرگ به خويشتن مىباشد .\r\nدريغا كه افراد انسانى دو دستى به خاك چسبيده است و از همين خاك تيره براى خود آب حيات را جستجو مىكند . تو بيا كوشش كن كه اين گمانهاى تو تقليل پيدا كند و بيقينهايت افزوده گردد .\r\nاگر در اين زندگانى با يقين به حقايق و تقليل گمانها راه به روى ، بدون ترديد حركت مطلوب را آغاز كرده‌اى ، خواه زمان بگذرد يا نگذرد ، تو بجانب مطلوب خويش رهسپار\r\n","description":"","footnote":"","page_name":" 706 ","page_number":709},
  {"content":"\r\nگشته‌اى ، اما اگر تو همواره با گمانها و اوهام و خرافات خويشتن را سر گرم كنى و به خواب غفلت فرو روى شب سپرى خواهد شد و روزگار زندگيت بسر خواهد رسيد .\r\nدر همين ظلمتكدهء زندگانى بايستى روشنايى روز واقعى را بجويى ، آن گاه به ديدن روشنايى روز حقيقى موفق خواهى شد كه عقل ظلمت سوز را راهنماى خود بسازى .\r\nتو گمان مىكنى كه شب با تاريكى زشتى كه دارد نمىتواند تو را به كمال مطلوب برساند ؟ اين گمان را از خود دور كن ، مگر آب حيات در ظلمت نبود ؟ گامى بالاتر گذار و ما فوق زمان را تحت اختيار بگيرد ، خواهى ديد كه شب و روز همگى و همگى مىتوانند براى تو لحظه هاى لذت بارتر از لحظات بامدادى و شيرينتر از نسيم بهار صبحگاهى داشته باشند .\r\nتو كه دائماً دانه هاى تخدير كننده را مانند خشخاش در مزرعهء دل مىپاشى ، چگونه مىتوانى سر از خواب برداشته و در بيدارى حركت كنى ؟ هنگامى كه غذاهاى مرده و خوابهاى مرگبار و غفلت زا دمساز ما باشد ، چگونه مىتوانيم طعم حيات را بچشيم ؟ ما با اين خواب گران چگونه مىتوانيم درك كنيم كه دزدهاى سركش زندگانى ما را از بين مىبرند ؟ .\r\nدمى چند در اين دنيا به خود آييم ، به بينيم كه دشمنان واقعى ما كيستند ؟ توجه داشته باش كه از آغاز خلقت شيطان كه اصلش از آتش بود با ما فرزندان آدم خاكى عداوت ورزيده است ، پس همواره آتش است كه با ما دشمن خواهد بود ، ما فرزندان آدم از آب و خاكيم و مىدانيم كه آتش با آب دشمنى ديرينه و غير قابل آشتى دارد ، پس از توجه به عداوت اصلى آب و آتش مىبينيم كه بزرگترين دشمن فرزندان آدم آتش شهوت است كه در دودمان او زبانه مىكشد ، اين آتش شهوت مانند آتش بيرونى نيست ، بلكه نيرومندتر و نافذتر از آن است ، زيرا - آتش برونى را مىتوان با آب خاموش ساخته و نابود كرد ، ولى آتش شهوت انسان را مانند يك اسير بىاختيار تا دوزخ خواهد كشانيد .\r\nآيا آتش دوزخ را مىتوان با آب خاموش ساخت ؟ البته نه ، اين آتش شهوت هم طبيعت دوزخى دارد كه با آبهاى بيرونى طبيعى از بين نمىرود .\r\n","description":"","footnote":"","page_name":" 707 ","page_number":710},
  {"content":"\r\nآتش شهوت را تنها يك چيز مىتواند خاموش كند و آن هم نور دين و ايمان است . اين نور است كه آتش كفار را خاموش ساخت و براى ابد نيز خاموش خواهد ساخت .\r\nاين آتش شهوت و كفر را كه مىتواند خاموش كند ؟ تنها نور خدايى ، همان نورى كه به ابراهيم تابيده و آتش نمرودى را براى او گلستان كرد . آتش نفس نمرودى تو را همان نور الهى از بين خواهد برد ، بلكه همان نفس را تابع ايده آل روح تو خواهد ساخت ، چنان كه آتش نمرودى نه تنها خاموش شد ، بلكه گلستانى گشت كه ابراهيم عليه السلام احساس لذت كرد .\r\nاين نار شهوت توانايى سوزاندن روح پاكان اولاد آدم را ندارد ، چنان كه يك درياى بىكران ، از وجود چند عدد خاشاك در سطحش پروايى ندارد .\r\nبراى از بين بردن آثار سمى شهوات بايستى قبلًا ترياق الهى خورد ، يعنى با نور ايمان بايستى پيش گيرى كرد ، در آن موقع خواهيد ديد كه شهوات هنگامى كه رو مىآورند در مقابل آن نور خدايى خنثى مىشوند ، يعنى در همان حدود مشروع متوقف شده اشباع بيش از حد مقرر را جستجو نمىكنند . و اگر احساس كردى كه شخصى از اين مردان الهى به اشتباهى دچار شده است زود بد بين مباش ، مگو اين مرد الهى زهرى خورده و بدون ترديد از پاى در خواهد آمد ، زيرا - او ترياقى خورده است كه مىتواند به زودى اثر آن اشتباه را از بين ببرد .\r\nتو با در نظر گرفتن اين گونه اشتباهات كه از مردان الهى مىبينى ، مبادا گمان بد كنى ، زيرا - اگر رنجور باشى رنجورتر خواهى گشت . انسانى كه در صدد عيب جويى است از ديدن عيب ديگران بيمارى خود را افزايش خواهد داد .\r\nبا بيان ديگر همان اشتباه ممكن است براى يك مرد الهى آن چنان انفجار روانى ببار بياورد كه دل آباد او را آبادتر بسازد ، در صورتى كه دل رنجور را رنجورتر خواهد كرد .\r\nگاهى كه بيمار مىشوى و طبيب حاذق بىغرض به تو مىگويد : عسل مخور ، تو نبايد به جهت احساس شيرينى در عسل لجاجت كرده و عسل را بخورى ، اگر مىخواهى راهرو\r\n","description":"","footnote":"","page_name":" 708 ","page_number":711},
  {"content":"\r\nباشى بايستى از عسل پرهيز كنى آرى :\r\nطفل خرما دوست دارد صبر فرمايد حكيم .\r\nتو اگر در اين حال به آن طبيب حاذق بگويى : اگر عسل بد است تو چرا عسل مىخورى ؟ در حقيقت نادانى خود را تثبيت مىكنى . اشتباهات و خطاهايى را كه تو مرتكب مىشوى با آن درون آلوده كه دارى به منزلهء انبوه كردن هيزم است در كام آتش كه هر چه بيشتر باشد شعله هاى آن سوزانتر خواهد بود .\r\nآتش نهانى نفس تو از يك طرف و آن هيزمهايى را كه با گمان و پندارهاى نابه جاى خود جمع مىكنى از طرف ديگر ، دود از دودمان درون تو خواهد در آورد .\r\nيك اصل ديگر را به تو گوشزد كنم ، هرگز گمان مبر كه آتش شهوت با اشباع آن خاموش خواهد شد ، بلكه هر چه كه تسليم شهوت شوى ، شهوت افزايش فعاليت خويش را مىخواهد ، بايستى او را در حدود مشروع سركوب كنى .\r\nدر مردان الهى هم آتش شهوت وجود دارد ، ولى اين آتش از آن جهت كه با ساير هدفها و فعاليتهاى روحى آنان هماهنگ گشته است ، به جاى اين كه بسوزاند كار نور را انجام مىدهد . اين شهوت باعث سرور و خوشحالى مردان الهى است نه باعث بد بختى و حيوانيت آنها .\r\nتسليم شهوت مباش ، زيرا - هر چه كه هيزم جمع كنى آتش شعله ورتر خواهد گشت ، پس بايستى هيزم را از دهانهء آتش دور كشيد و تقوى را در دل تقويت كرد ، آرى ، صورتى كه از تقوى گلگون است از آتش شهوت زرد نخواهد گشت .\r\n","description":"","footnote":"","page_name":" 709 ","page_number":712},
  {"content":"\r\n\r\nآتش افتادن در شهر در ايام عمر\r\nآتشى افتاد در عهد عمر همچو چوب خشك مىخورد او حجر در فتاد اندر بنا و خانه ها تا زد اندر پرّ مرغ و لانه ها نيم شهر از شعله ها آتش گرفت آب مىترسيد از آن و مىشكفت مشكهاى آب و سركه مىزدند بر سر آتش كسان هوشمند آتش از استيزه افزودى لهب مىرسيد او را مدد از صنع رب مىرسيد او را مدد از بىحدى آتش از استيزه افزون مىشدى خلق آمد جانب عمّر شتاب كآتش ما مىنميرد هيچ عذاب گفت اين آتش ز آيات خداست شعله‌اى از آتش بلخ شماست آب بگذاريد و نان قسمت كنيد بلخ بگذاريد اگر آن منيد خلق گفتندش كه در بگشوده‌ايم ما سخى و اهل فتوت بوده‌ايم گفت نان بر رسم عادت برده‌ايم از براى حق درى نگشاده‌ايم بهر فخر و بهر گوش و بهر ناز نز براى ترس و تقوى و نياز مال تخم است و به هر شوره منه تيغ را در دست هر ره زن مده اهل دين را باز دان از اهل دين همنشين حق بگو با او بجو هر كسى بر قوم خود ايثار كرد كاغه پندارد كه او خود كار كرد\r\n","description":"","footnote":"","page_name":" 710 ","page_number":713},
  {"content":"\r\n\r\n\r\n( ( 3717 ) ) بهر فخر و بهر بوش و بهر ناز\r\nنز براى ترس و تقوى و نياز\r\n\r\nعطا و بخشش بايستى خالص و براى خدا باشد\r\nاقدام به كارهاى مفيد در ميان افراد انسانى بسيار است ، ولى اهميت مسئله در اين است كه ببينيم اين اقدامات روى چه نيتى انجام مىگيرد ؟ آيا براى جلب سود و دفع ضرر است ؟ در اين صورت اين اقدام اگر هم نتيجهء طبيعى موقت داشته باشد ، ولى در واقع اثر الهى نخواهد داشت ، زيرا - اين شخص نيكو كار جز اقدام به اشباع خود پرستى چيز ديگرى انجام نداده است .\r\nاگر براى افتخار و نام و شهرت كارى كرده است ، بدون ترديد هدف اين شخص اشباع خود پرستى در يك قلمرو بسيار بلند و بالا بوده است ، حتى اگر براى رضاى وجدان خويش اين اقدام نيكو را كرده است ، بلكه حتى براى ارضاى وجدان شخصى خود جان عزيزش را از دست داده است ، بدون ترديد اگر چه از اشخاص فوق الذكر ظريف و شريفتر است باز از قلمرو خود دوستى گامى فراتر ننهاده است .\r\nاينان هم مزاياى زندگانى خود را از دست مىدهند و هم با خيالات روح خود را پر مىكنند و جايى براى تكامل و اعتلا نمىگذارند .\r\nبه همين جهت است كه مخترعين و مكتشفينى كه تنها براى پول و شهرت و مقام دست به اكتشاف و اختراع مىزنند اگر چه كشف شدهء آنها حقيقتاً براى افراد بشرى اهميت حياتى داشته باشد ، از لحاظ روح و معنى و با نظر به جنبهء الهى كارها هيچ گونه ارزشى نخواهد داشت .\r\n","description":"","footnote":"","page_name":" 711 ","page_number":714},
  {"content":"\r\n\r\n\r\n( ( 3718 ) ) مال تخم است و به هر شوره منه\r\nتيغ را در دست هر ره زن مده\r\n\r\nمال ضرورىترين وسيلهء زندگى انسانها است تباهش مسازيد و هدف گيرى فاسد نكنيد\r\nخداوند در قرآن كريم مىفرمايد :\r\n« وَلا تُؤْتُوا اَلسُّفَهاءَ أَمْوالَكُمُ اَلَّتِي جَعَلَ الله لَكُمْ قِياماً . » 4 : 5 ( 1 )  ( اموالتان را كه خداوند براى شما بنياد زندگانى قرار داده است به مردم احمق و » تبه كار « ندهيد ) .\r\nاين ناحسابگرى نه تنها اموال جامعه را از افزايش باز مىدارد ، نه تنها مانند پاشيدن تخم در شوره زار است كه تنها تخم نابود مىشود ، بلكه تيغ به دست راه زن دادن است كه شخصيت آنها را درو مىكند و بنياد زندگى شما را درهم مىريزد .\r\nامام صادق عليه السلام فرموده است :\r\n« ان من بقاء الاسلام و المسلمين ان تصير الاموال عند من يعرف فيها الحق و يصنع فيها المعروف . و ان من فناء الاسلام و المسلمين ان تصير الاموال فى ايدى من لا يعرف فيها الحق و لا يصنع فيها المعروف . » ( 2 )  ( قرار گرفتن اموال در دست كسانى كه حقوق آن را مىشناسند و پرداختن آنها را انجام مىدهند موجب بقاى اسلام و مسلمين است » و بالعكس « قرار گرفتن اموال در دست كسانى كه حقوق آنها را نمىشناسند و پرداختن آنها را انجام نمىدهند موجب فناى اسلام و مسلمين مىباشد . )\r\n","description":"","footnote":" ( 1 ) سوره النساء ، آيهء 5 . .  ( 2 ) الفروع من الكافى ، ج 4 ، ص 25 . . ","page_name":" 712 ","page_number":715},
  {"content":"\r\n\r\nدر تأييد اين مضمون آيات و روايات فراوانى وجود دارد كه با كوچكترين تتبع مىتوان به اين نتيجه رسيد كه در مكتب دين مقدس اسلام ، مسئلهء تنظيم اقتصاد و محاسبهء دقيق در مسائل اقتصادى يكى از عناصر اساسى اسلام محسوب شده است .\r\nتفسير ابيات\r\nدر دوران عمر آتش به شهر افتاد ، آتشى كه سنگها را مانند چوب خشك مىسوزاند . ساختمانها و بناها و لانه هاى پرندگان و بالهاى آنها را شعله ور ساخت ، آتش آن چنان تند و تيز بود كه نيم شهر آتش گرفته ، آب هم از ترسش نمىتوانست در آن كارگر شود زيرا - همين كه به نزديكى آن آتش مىرسيد خود آب مىشكفت . هر چه كه مشكهاى آب و سركه ها را ريختند اثرى نكرد و به جاى اين كه خاموش شود ، شعله هاى آن بيشتر زبانه كشيد آرى اين آتش خاموش نمىشد ، چون از غيب براى او مدد مىرسيد ، مردم ناچار پيش عمر آمده علت آن را پرسيدند ، عمر گفت اين آتش چيزى نيست مگر شعله‌اى از بخل و لئامت شما .\r\nآب ريختن به روى آتش را كنار بگذاريد و بنان دادن به بىنوايان بپردازيد . مردم گفتند ما بخل نمىورزيم ما همواره احسان مىكنيم . عمر گفت شما هرگز به روى بىنوايان درى براى خدا نگشاده‌ايد ، بلكه هميشه براى افتخار و مباهات و شهرت پرستى و ناز و منت بخشش عطا كرده‌ايد ، شما بايستى عطاى خود را تنها خالصا لوجه الله انجام بدهيد . شما مگر نمىدانيد دو چيز براى عطا شرط است يكى اين كه نبايستى مال را به غير اهلش عطا كنيد زيرا مانند اين است كه تيغ به دست زنگى مست مىدهيد ، دوم بايستى با نيت پاك و براى خدا احسان كنيد . شما مستحقين واقعى را بشناسيد و تظاهر كنندگان به دين و ايمان را با يك نظر نگاه نكنيد همواره با اهل حق بنشينيد . كسى كه روى قوميت و تعصب نژادى نيكو كارى كند مانند آن مرد احمق است كه از روى تعصب خدمت مىكند و گمان مىكند كه كارى كرده است .\r\n","description":"","footnote":"","page_name":" 713 ","page_number":716},
  {"content":"\r\n\r\nخدو انداختن خصم بر روى امير المؤمنين على عليه السلام و انداختن آن حضرت شمشير را از دست\r\n\r\n( ( 3721 ) ) از على آموز اخلاص عمل\r\nشير حق را دان منزّه از دغل\r\n( ( 3722 ) ) در غزا بر پهلوانى دست يافت\r\nزود شمشيرى بر آورد و شتافت\r\n( ( 3723 ) ) او خدو انداخت بر روى على\r\nافتخار هر نبى و هر ولى\r\n( ( 3724 ) ) او خدو انداخت بر رويى كه ماه\r\nسجده آرد پيش او در سجده گاه\r\n( ( 3725 ) ) در زمان انداخت شمشير آن على\r\nكرد او اندر غزايش كاهلى\r\n( ( 3726 ) ) گشت حيران آن مبارز زين عمل\r\nوز نمودن عفو رحم بىمحل\r\n( ( 3727 ) ) گفت بر من تيغ نيز افراشتى\r\nاز چه افكندى مرا بگذاشتى\r\n( ( 3728 ) ) آن چه ديدى بهتر از پيكار من\r\nتا شدى تو سست در اشكار من ؟\r\n( ( 3730 ) ) آن چه ديدى كه مرا ز ان عكس ديد\r\nدر دل و جان شعله‌اى آمد پديد ؟\r\n( ( 3731 ) ) آن چه ديدى برتر از كون و مكان\r\nكه به از جان بود و بخشيديم جان ؟\r\n( ( 3732 ) ) در شجاعت شير ربّانيستى\r\nدر مروت خود كه داند كيستى\r\n( ( 3733 ) ) در مروت ابر موسايى به تيه\r\nكآمد از وى خوان و نان بىشبيه\r\n( ( 3734 ) ) ابرها گندم دهد آن را به جهد\r\nپخته و شيرين كند مردم چو شهد\r\n( ( 3735 ) ) ابر موسى پرّ رحمت بر گشاد\r\nپخته و شيرين و بىزحمت بداد\r\n( ( 3736 ) ) از براى پخته خواران كرم\r\nرحمتش افراخت در عالم علم\r\n( ( 3737 ) ) تا چهل سال آن وظيفه آن عطا\r\nكم نشد يك روز ز آن اهل رجا\r\n( ( 3738 ) ) تا هم ايشان از خسيسى خاستند\r\nگندنا و ترّه و خس خواستند\r\nجملگى گفتند با موسى ز آز\r\nبقل و قثّاء و عدس سير و پياز\r\nز آن گدا روحى و حرص و آزشان\r\nمنقطع شد منّ و سلوى ز آسمان\r\n\r\n","description":"","footnote":"","page_name":" 714 ","page_number":717},
  {"content":"\r\n\r\n( ( 3739 ) ) امت احمد كه هستند از كرام\r\nهست باقى تا قيامت آن طعام\r\n( ( 3740 ) ) چون ابيت عند ربى فاش شد\r\nيطعم و يسقى كنايت زاش شد\r\n( ( 3741 ) ) هيچ بىتأويل اين را در پذير\r\nتا در آيد در گلو چون شهد و شير\r\n( ( 3742 ) ) ز انكه تأويل است وا داد عطا\r\nچون كه بيند آن حقيقت را خطا\r\n( ( 3744 ) ) خويش را تأويل كن نه اخبار را\r\nمغز را بد گوى نى گلزار را\r\n( ( 3745 ) ) اى على كه جمله عقل و ديده اى\r\nشمه‌اى واگو از آن چه ديده اى\r\n( ( 3746 ) ) تيغ حلمت جان ما را چاك كرد\r\nآب علمت خاك ما را پاك كرد\r\n( ( 3747 ) ) باز گو دانم كه اين اسرار هوست\r\nز انكه بىشمشير كشتن كار اوست\r\n( ( 3748 ) ) صانع بىآلت و بىجارحه\r\nواهب اين هديه هاى رابحه\r\nصد هزاران مىچشاند روح را\r\nكه خبر نبود دهان را اى فتى\r\n( ( 3749 ) ) صد هزاران روح بخشد هوش را\r\nكه خبر نبود دو چشم و گوش را\r\n( ( 3750 ) ) باز گو اى باز عرش خوش شكار\r\nتا چه ديد اين زمان از كردگار ؟\r\n( ( 3751 ) ) چشم تو ادراك غيب آموخته\r\nچشمهاى حاضران بر دوخته\r\n( ( 3752 ) ) آن يكى ماهى همىبيند عيان\r\nو ان يكى تاريك مىبيند جهان\r\n( ( 3753 ) ) و ان يكى سه ماه مىبيند به هم\r\nاين سه كس بنشسته يك موضع نعم\r\n( ( 3754 ) ) چشم هر سه باز و گوش هر سه تيز\r\nدر تو آويزان و از من در گريز\r\n( ( 3755 ) ) سحر عين است اين عجب لطف خفى است\r\nبر تو نقش گرگ و بر من يوسفى است\r\n( ( 3756 ) ) عالم ار هژده هزار است و فزون\r\nهر نظر را نيست اين هژده زبون\r\n( ( 3757 ) ) راز بگشا اى على مرتضى\r\nاى پس از سوء القضا حسن القضاء\r\n( ( 3758 ) ) يا تو واگو آن چه عقلت يافته است\r\nيا بگويم آن چه بر من تافته است\r\n( ( 3759 ) ) از تو بر من تافت چون دارى نهان\r\nمىفشانى نور چون مه بىزبان\r\n( ( 3761 ) ) از غلط ايمن شوند و از ذهول\r\nبانگ مه غالب شود بر بانگ غول\r\n( ( 3762 ) ) ماه بىگفتن چو باشد رهنما\r\nچون بگويد شد ضيا اندر ضيا\r\n\r\n","description":"","footnote":"","page_name":" 715 ","page_number":718},
  {"content":"\r\n\r\n\r\n( ( 3763 ) ) چون تو بابى آن مدينه علم را\r\nچون شعاعى آفتاب حلم را\r\n( ( 3764 ) ) باز باش اى باب بر جوياى باب\r\nتا رسد از تو قشور اندر لباب\r\n( ( 3765 ) ) باز باش اى باب رحمت تا ابد\r\nبارگاه ما له كفواً احد\r\n( ( 3766 ) ) هر هوا و ذره‌اى خود منظرى است\r\nناگشاده كى گود آن جا درىاست\r\n( ( 3767 ) ) تا بنگشايد درى را ديدبان\r\nدر درون هرگز نگنجد اين گمان\r\n( ( 3768 ) ) چون گشاده شد درى حيران شود\r\nمرغ اميد و طمع پران شود\r\n( ( 3769 ) ) غافلى ناگه به ويران گنج يافت\r\nسوى هر ويرانه ز ان پس مىشتافت\r\n( ( 3770 ) ) تا ز درويشى نيابى تو گهر\r\nكى گهر جويى ز درويشى دگر\r\n( ( 3771 ) ) سالها گر ظن دود با پاى خويش\r\nنگذرد ز اشكاف بينىهاى خويش\r\n( ( 3772 ) ) تا ببينى نايدت از غيب بو\r\nغير بينى هيچ مىبينى ؟ بگو\r\n\r\nآيه\r\n« قالُوا يا مُوسى إِنَّا لَنْ نَدْخُلَها أَبَداً ما دامُوا فِيها فَاذْهَبْ أَنْتَ وَرَبُّكَ فَقاتِلا إِنَّا هاهُنا قاعِدُونَ . قالَ رَبِّ إِنِّي لا أَمْلِكُ إِلَّا نَفْسِي وَأَخِي فَافْرُقْ بَيْنَنا وَبَيْنَ اَلْقَوْمِ اَلْفاسِقِينَ . قالَ فَإِنَّها مُحَرَّمَةٌ عَلَيْهِمْ أَرْبَعِينَ سَنَةً يَتِيهُونَ فِي اَلأَرْضِ فَلا تَأْسَ عَلَى اَلْقَوْمِ اَلْفاسِقِينَ . » 5 : 24 - 26 ( 1 )  ( بنى اسرائيل گفتند : اى موسى ، مادامى كه در سرزمين مقدس اشخاص ستمكار وجود دارند ، ما وارد ارض مقدس نخواهيم شد ، تو برو با همراه خدايت با آنها پيكار كن ما در همين جا نشسته‌ايم . موسى گفت خداوندا ، من غير از خود و برادرم كس ديگرى را در اختيار ندارم ، ميان ما و گروه تبه كار جدايى بينداز . خدا فرمود زمين مقدس براى آنها چهل سال حرام شد ، آنان چهل سال در روى زمين گم خواهند گشت ، تو هيچ تاسفى بگروه تبه كاران مخور ) .\r\n« وَظَلَّلْنا عَلَيْكُمُ اَلْغَمامَ وَأَنْزَلْنا عَلَيْكُمُ اَلْمَنَّ وَاَلسَّلْوى . » 2 : 57 ( 2 ) \r\n","description":"","footnote":" ( 1 ) سوره المائدة ، آيهء 24 و 25 و 26 . .  ( 2 ) سوره البقرة ، آيهء 57 . . ","page_name":" 716 ","page_number":719},
  {"content":"\r\n\r\n( ما براى شما از ابر سايه انداختيم و براى شما من و سلوى فرستاديم ) .\r\nدر تفسير من و سلوى در ميان مفسرين اختلاف نظر وجود دارد . اين دو كلمه » من و سلوى « داراى معناى عمومى مىباشند يعنى « من » به معناى هر گونه احسان ، سلوى هر چيزى كه باعث تسليت و آرامش خاطر مىباشد ، لذا مىتوان تفاسير وارده در تفسير من و سلوى را به عنوان مصاديق آن معناى عمومى معرفى كرد .\r\n« قُلْ هُوَ الله أَحَدٌ . الله اَلصَّمَدُ . لَمْ يَلِدْ وَلَمْ يُولَدْ . وَلَمْ يَكُنْ لَه كُفُواً أَحَدٌ . » 112 : 1 - 4 ( 1 )  ( بگو آن خدا يگانه و بىهمتاست . خداى بىنيازى است كه نزاييده است و نزاييده شده است . براى او هيچ گونه همتايى وجود ندارد . )\r\nروايت\r\n« اياكم و الوصال انكم لستم مثلى انى ابيت يطعمنى ربى و يسقينى فاكلفوا من العمل ما تطيقون . » ( 2 )  ( دور باشيد از اميد وصال ، شما مانند من نيستيد ، من شب بروز مىآورم در حالى كه خدايم به من غذا مىدهد و سيرابم مىكند چيزى را از عمل به خود هموار كنيد كه توانايى آن را داشته باشيد ) .\r\nاين روايت را كه در المنهج القوى نقل كرده ، است از بخارى و مسلم از ابو هريره روايت شده است . منظور از اين كه شما نمىتوانيد به وصال برسيد ، ممكن است يكى از دو معنا بوده باشد :\r\n1 - مخاطب به اين سخن مردم معمولى بوده‌اند كه توانايى رشد روحانى نداشته‌اند ، لذا در صدد بر آمدن آنها براى وصال نه تنها سودى نداشته است ، بلكه احتمال ضرر در بارهء آنها نيز وجود داشته است .\r\n2 - مقصود از وصالى كه براى آنان امكان پذير نبوده است آن درجه از تقرب\r\n","description":"","footnote":" ( 1 ) سوره الاخلاص . .  ( 2 ) المنهج القوى ، ج 1 ص 683 . . ","page_name":" 717 ","page_number":720},
  {"content":"\r\n\r\nبه خدا بوده است كه پيغمبر اكرم صلى الله عليه و آله موفق شده بود .\r\nاين دو احتمال را براى آن گفتيم كه در ميان صحابه على بن ابى طالب عليه السلام نيز بوده است كه به عالىترين تقرب به بارگاه الهى رسيده بود يا مطابق داستان گذشته زيد بن حارثه‌اى هم بوده است كه توانسته بود تا حدودى به مقام شهود پشت پردهء طبيعت برسد .\r\n« انا مدينه العلم و على بابها . » ( 1 )  ( منم شهر علم و على در آن است . )\r\n\r\n( ( 3723 ) ) او خدو انداخت بر روى على\r\nافتخار هر نبى و هر ولى\r\n\r\nعلى بن ابى طالب مورد افتخار تمام انبياء و اولياء است\r\nفضايلى كه در بارهء على بن ابى طالب عليه السلام از كتب معتبرهء فريقين نقل شده است در حديست كه براى هيچ كس جاى ترديد نمىگذارد كه اين شخصيت شماره دوم اسلام\r\n","description":"","footnote":" ( 1 ) اين روايت و مضمون آن را اغلب كتب معتبره از دو گروه مسلمين ( شيعه و اهل سنت ) نقل كرده‌اند ، علامهء امينى در كتاب الغدير ج 3 ، ص 98 روايت » انا مدينة العلم و على بابها « را متواتر معرفى كرده‌اند ما به عنوان نمونه بعضى از مدارك را نقل مىكنيم : در كنز العمال ج 6 ، ص 13 ، اين روايت را نقل كرده‌اند كه پيغمبر به فاطمه عليها السلام فرمود : من تو را به پيش قدمترين شخص در اسلام و عالمترين و بردبارترين آنها تزويج كردم . اين روايت را احمد بن حنبل در مسند ، ج 5 ، ص 26 و ابن حجر در استيعاب ، ج 3 ، ص 36 نقل كرده‌اند . . » اعلم امت من پس از من على بن ابى طالب است « خوارزمى در مناقب ص 49 ، و مقتل الحسين ، 1 ، 43 و در كنز العمال ، ج 6 ، ص 153 . .\r\n« على در علم من و آشكار كنندهء تمام رسالت من است پس از من » ( على باب علمى و مبين لامتى ما ارسلت به من بعدى ) كنز العمال ، ج 6 ، ص 156 ، و شرح نهج البلاغه ابن ابى الحديد ج 2 ، ص 447 . . ","page_name":" 718 ","page_number":721},
  {"content":"\r\n\r\nچنان كه جلال الدين صراحتاً مىگويد : افتخار تمام انبياء و اولياء مىباشد .\r\nبراى اثبات اين معنا مجلداتى لازم است كه تا يك انسان با عدالت درك كند كه درجهء انسانيت على بن ابى طالب در چه اوج و اعتلايى بوده است . همين مقدار مىگوييم كه متفكرين هم مكتب يا مخالف مكتب على بن ابى طالب در بارهء شخصيت او كتابها نوشته و شخصيت الهى و دادگرى اين انسان بىنظير را آن چنان ستوده‌اند كه ما فوق آن قابل تصور نيست . ما در اين مورد نمىتوانيم به تفصيل بيشتر بپردازيم ، تنها كافى است كه عبارت شبلى شميل ماترياليست معروف را در نظر بگيريم كه با تمام صراحت مىگويد :\r\n« الامام على بن ابى طالب عظيم العظماء نسخه مفرده لم ير لها الشرق و لا الغرب صوره طبق الاصل لا حديثا و لا قديما . » ( 1 )  ( پيشوا على بن ابى طالب بزرگ بزرگان ، يگانه نسخه‌اى است كه نه شرق و نه غرب نه ديروز و نه امروز نسخه‌اى مطابق اين اصل را نديده است ) .\r\nآرى او افتخار انبياء و اولياء است ، زيرا - در مكتب الهيون چنين انسانى وجود دارد كه هر موحدى مىتواند به وجود او افتخار بورزد .\r\nچون جلال الدين در ابيات مربوطه بعضى از علل اين مقام و الا را خواهد گفت ، لذا ما هم مطابق ابيات جلال الدين به طور تدريج آن علل را توضيح خواهيم داد .\r\n\r\n( ( 3732 ) ) در شجاعت شير ربّانيستى\r\nدر مروّت خود كه داند كيستى\r\n\r\nشجاعت و عدالت چگونه با يكديگر هماهنگ مىشوند\r\nخاصيت طبيعى انسانى كه به مقتضاى جريانات طبيعى در او نمودار مىشود اين است كه غالباً هنگامى كه يكى از صفات برجسته در او تقويت مىشود در نتيجه صفت متضاد آن تضعيف مىگردد .\r\n","description":"","footnote":" ( 1 ) الامام على ، ج 1 ص 7 . . ","page_name":" 719 ","page_number":722},
  {"content":"\r\n\r\nدليل اين رابطهء معكوس در ميان صفات متضاد بسيار واضح است ، زيرا - فرض اين كه دو صفت با يكديگر متضاد هستند اين اصل را در دنبال دارد كه هر يك از آن دو صفت متضاد فضاى روح را براى جولان خود مىخواهد و آن را پر مىكند و در حقيقت همان صفت عنصر اساسى شخصيت گشته ، تمام نيروهاى شخصيت را مىخواهد با همان صفت تفسير كند ، لذا در صفات متضاد كه قابل اجتماع با يكديگر نيستند شخصيتى كه با يك پديدهء ضد رنگ آميزى شده است بدون ترديد ضد مقابل را طرد خواهد كرد . و نيز به همين جهت است كه افراد معمولى انسانها كه اكثريت را در تمام دورانهاى تاريخ تشكيل داده‌اند ، نمىتوانند در قلمرو باريك روح خويش عناصر مخالف و متضاد را با يكديگر در هم آميخته و از آنها يك واحد بسيار عالى بنام شخصيت رشد يافته بسازند .\r\nولى آن افراد انسانى كه مراحل رشد شخصيت را پيموده و توانسته‌اند پديده هاى گوناگون را با يكديگر هماهنگ بسازند ، آنان مىتوانند حتى صفات متضاد را هم با يكديگر دمساز نموده و يكى را مكمل ديگرى قرار بدهند . شجاعت را با عدالت و تكامل را با توجه به حالات معمولى با يكديگر در هم آميزند .\r\nقانون هماهنگى صفات متضاد\r\nاين كه مىگوييم صفات متضاد در شخصيت رشد يافته هماهنگ مىگردند ، مقصود اين نيست كه اضداد با يكديگر جمع مىشوند ، زيرا اجتماع اضداد مانند اجتماع نقيضين امكان ناپذير است ، بلكه همان گونه كه در بحث تكاپوى و اتحاد اضداد بررسى كرديم مقصود اين است كه حقايق متضاد در مقابل يكديگر تعين و تشخص خصوصى را از دست داده و يك حالت سوم ( سنتز ) ايجاد مىكنند .\r\nپس در حقيقت واحدى وجود دارد كه اين دو ضد نمىتوانند آن را از بين ببرند ، لذا مىبينيم پس از تفاعل به وجود خود در يك پديدهء سوم ادامه مىدهند .\r\nاما در بارهء روان انسانى آن واحد كه مىتواند حامل هر دو صفات متضاد بوده باشد واحد مادى نبوده ، بلكه واحد ايده‌اى و هدفى خواهد بود يعنى ، يك ايده يا يك\r\n","description":"","footnote":"","page_name":" 720 ","page_number":723},
  {"content":"\r\n\r\nهدف است كه مىتواند صفات متضاد را در انسان هماهنگ بسازد ، مثلًا هنگامى كه كسى فضيلت را براى خود هدف قرار داده است ، اگر داراى شجاعت بوده باشد چون مىداند كه تنها نيرومندى نمىتواند انسان را به فضيلت برساند » زيرا درندگان هم خيلى نيرومند هستند « پس بايستى اين نيرومندى به سود فضيلت مهار شود . وانگهى وقتى كه متوجه مىشود مىبيند عدالت يكى از عناصر اساسى فضيلت است يقين پيدا مىكند كه بايستى عدالت داشته باشد ، اما در آن شخصيتى كه شجاعت و نيرومندى وجود دارد همواره شخصيت مىخواهد شجاعت را به عنوان عنصر اساسى خود بدون قيد و شرط اشباع كند ولى دادگرى مىگويد : چنين نيست كه اعمال نيرو هميشه از نظر انسانى صحيح بوده باشد ، بنا بر اين دادگرى آن نيرو را تعديل كرده ، به سود واقعيات احراز شده مهار مىكند .\r\nپس بزرگترين قانون هماهنگى صفات متضاد عبارت است از داشتن يك ايده و هدف كه بتواند تشخص مخالف دو ضد را در يكديگر در آميخته و يك حالت يا يك صفت ما فوق را ايجاد كند .\r\nبدينسان تمام اوصاف مخالف و متضاد در يك واحد بسيار عالى در شخصيت انسانى با يكديگر هماهنگ مىگردند .\r\nاين مسئله را در مبحث « هماهنگى عدالت با » ترحم « بررسى كرديم و ديديم كه چگونه اين دو صفت كه از لحاظ اثر و انگيزه متضاد هستند در شخصيتهاى عالى به يك صفت ما فوق مبدل مىگردند .\r\nاثر وجود صفت برجسته در روشهاى زندگى\r\nاين يك مسئلهء فوق العاده حساس است كه افراد انسانى معمولًا با آن صفت برجسته كه شاخص شده و براى آنان موقعيت مخصوصى ايجاد كرده و باعث شهرت شان گشته است آن چنان مخمور مىشوند كه حق و باطل و زشت و زيبا و هر گونه شئون بشرى را با همان صفت برجستهء خويش مقايسه مىكنند ، مثلًا اشخاص نيرومند زور بازو را كه براى آنان كسب شهرت و افتخار نموده است آن چنان مورد توجه و پرستش قرار مىدهند\r\n","description":"","footnote":"","page_name":" 721 ","page_number":724},
  {"content":"\r\nكه تمام صفات انسانى را تحت الشعاع زور بازو واقع مىگردد .\r\nمعروف است كه روزى نادر شاه افشار نشسته بود و يك روحانى مبلغ زبردست وعظ مىكرد ، در ضمن وعظ به بهشت ، اشاره كرده در توصيف عظمت بهشت داد سخن داد ، هنگامى كه وعظ آن مبلغ پايان يافت نادر شاه گفت : آقا بگوييد به بينم در بهشت شمشير زدن هم وجود دارد ؟ واعظ گفت : بهشت جاى مبارزه و كينه توزى و خصومت نيست تا به شمشير احتياج بيفتد نادر شاه گفت : چنين بهشتى جاى لذت نيست من آن بهشت را نمىخواهم .\r\nاين يك حالتى است كه افراد بشرى را از انسانيت ساقط كرده مانند حيواناتى مىكند كه داراى مزيت مخصوصى بوده و با آن مزيت مىخواهند به جهان جانداران حكومت كنند .\r\nاگر علم و دانش را كه عالىترين مزيت انسانى است در راه تفوق و خود نمايى به كار ببريم ، ضررش بيشتر از جهلى است كه بى طرفانه براى خود ساكت نشسته است . كسى كه علم را همهء انسانيت مىداند ، اين شخص يكى از عقب مانده افراد است كه به جاى ملامت و توبيخ مورد ترحم و دل سوزى خواهد بود ؟ ، زيرا - اين شخص اين مقدار متوجه نيست كه علم انسانى در هر مرتبه هم بوده باشد بالاخره ناقص و محدود است و اگر هم فرض كنيم كه يك فرد به تمام انسان و جهان آشنا شده و از ذره تا كهكشان در گذشته و حال و آينده آنها را شناخت ، آيا انسان در اين جا ختم مىشود ؟ يا اين كه بايستى به اضافهء دانستن بتواند و راه برود ؟ در اين توانستن و راه رفتن كه پس از تحصيل دانستن و آمادگى است ، مشكلاتى است كه انسان را گيج و مبهوت و به عبارت ديگر مانند اشخاص جاهل نمايان مىكند ، زيرا - در هنگام پياده كردن توانستن و راه رفتن است كه تزاحمات و تصادمها شروع مىشود ، در آن هنگام معلوم مىشود كه انسان يعنى چه و تا چه حدود مىتواند انسان باشد ؟ در اين موارد كه تزاحمات شروع مىشود ، انسان وقتى كه ديد نمىتواند از عهدهء آن چه را كه مىداند بر آيد دچار ترديد و شك مىگردد كه آيا آن چه را كه مىدانم راست بوده است يا غلط ؟\r\n","description":"","footnote":"","page_name":" 722 ","page_number":725},
  {"content":"\r\n\r\nخلاصه ، يكى از هدفهاى تعليم و تربيت ما انسانها بايستى اين حقيقت بوده باشد كه هنگامى كه يك صفت بارز و برجسته در يكى از افراد انسانى نمود كرد ، نبايستى آن را وسيلهء تفسير تمام انسان و جهان قرار بدهد ، بلكه بايستى بكوشيم آن صفات بارز و شاخص اولًا در خود آن فرد با صفات ديگر از انسانيت متعادل شود ، سپس از آن حالت تعديل يافته به سود انسانها و تكامل خود شخصيت انسانى بهره بردارى كنيم .\r\n\r\n( ( 3744 ) ) خويش را تأويل كن نه اخبار را\r\nمغز را بد گوى نى گلزار را\r\n\r\nآيا مىتوان اخبار را بدون تأويل پذيرفت ؟\r\nاين مسئله در منابع فقه و معارف اسلامى اهميت مخصوصى دارد كه آيا اخبارى كه در اين موضوعات وارد مىشود بايستى همان ظواهر آنها را بپذيريم ، يا اگر مخالف عقل بود يا مخالف ساير دلايل اسلامى بود بايستى آن را تأويل كنيم ؟ آن چه از مجموع معارف اسلامى بر مىآيد اين است كه اخبار وارده در مكتب اسلام اولًا به دو قسمت اساسى تقسيم مىشود اول - اخبارى كه در باره معارف و مسائل مربوط به جهان و انسان در قلمرو هستى وارد شده است دوم - اخبارى است كه در فقه اسلامى اعم از حقوق و عبادات و ساير دستورات وارد شده است اما دسته اول از اخبار هنگامى كه در مقابل روش عقلى قرار مىگيرد به سه قسمت متفاوت تقسيم مىگردد .\r\nقسمت اول - رواياتى هستند كه مضامين آنها كاملًا با روش عقلانى موافقاند اين قسمت مورد شك و ترديد نيست .\r\nقسمت دوم - اخبارى هستند كه با صراحت تمام مخالف احكام عقلى واضح\r\n","description":"","footnote":"","page_name":" 723 ","page_number":726},
  {"content":"\r\nهستند . بدون ترديد اين اخبار مردود بوده نمىتوانند كوچكترين سنديت داشته باشند زيرا - اولًا ادلهء فراوانى وارد شده است كه عقل پيغمبر باطنى انسانها است ، چنان كه پيغمبر عقل ظاهرى و بيرونى مردم است . بنا بر اين عقل سليم كه با فطرت پاك هماهنگ است از نظر سنديت مقدم بر اخبار است كه ممكن است از قانون گذار صادر نشده باشد و ثانياً - باز دلايل فراوانى داريم كه مىگويد آن چه كه در بارهء معارف اسلامى وارد شده است تأسيس نيست بلكه تأكيد و تأييد حكم عقل است ، به همين جهت است كه محقق بزرگ و فقيه و اصولى برجستهء دوران اخير مرحوم شيخ مرتضى انصارى در كتاب رسائل مىگويد اما آن چه كه مربوط بمعارف اسلامى است ، رواياتى كه وارد شده است اگر كسى با مجموع ملاحظاتى كه دارد توانست به آنها يقين پيدا كند مانعى ندارد كه بپذيرد و اگر كسى يقين پيدا نكرد در رد و قبول يا سكوت در باره آنها اختيار دارد قسمت سوم اخبارى هستند كه عقل در مقابل مضامين آنها نه اظهار مخالفت مىكند و نه اظهار موافقت . در اين صورت احتمال واقعيت مضامين آن اخبار افزايش مىيابد ، زيرا - حقايق پشت پرده خيلى زيادتر از آن است كه به عقول محدود ما روشن شود . بنا بر اين باز دليل صد در صد قاطع نداريم كه بايستى آن گونه اخبار را بپذيريم .\r\nدوم - اخباريست كه در حقوق و ساير عبادات و دستورات اسلامى وارد شده است ، اين اخبار باز قابل تقسيم به سه گروه گذشته مىباشند .\r\nگروه اول - اخبارى است كه كاملًا با روش عقلانى موافق مىباشند ، چنان كه گفتيم اين دسته از اخبار جاى ترديدى در واقعيت خود باقى نمىگذارند .\r\nگروه دوم - اخبارى هستند كه با روش عقلانى صريحاً مخالف مىباشند ، مسلم است كه اين گروه از روايات سنديت نداشته و مردود خواهند بود و دليل اين مردوديت همان دليل اول است كه در بارهء اخبار مربوط به معارف مخالف عقل بيان كرديم ، يعنى چون عقل به عنوان پيامبر درونى معرفى شده است ، لذا آن اخبار مردود خواهند شد . دليل دوم قاعده » تلازم عقل و شرع « است كه بدين شكل بيان مىشود : « كل ما حكم به العقل حكم به الشرع و كلما حكم به الشرع حكم به العقل »\r\n","description":"","footnote":"","page_name":" 724 ","page_number":727},
  {"content":"\r\n( هر چيزى را كه عقل به آن حكم كرد شرع اسلام هم به آن حكم كرده است و هر چه را كه شرع اسلام به آن حكم كند عقل موافق آن حكم مىكند ) .\r\nهنگامى كه انسان مطلع از قوانين فقهى و روش اصولى احكام اسلامى مطلع بود با ملاحظهء تمام اطلاعاتش اگر روايتى را مخالف صريح عقل ديد ، بدون ترديد مىتواند آن روايت را محكوم بسازد . ولى خوشبختانه از نظر مدارك معتبر اسلامى روايتى كه صريحاً مخالف حكم عقل بوده باشد يا پيدا نمىشود و يا اگر هم وجود داشته باشد براى فقها و علماء قابل اعتنا نبوده و آن را مردود مىشمارند .\r\nگروه سوم - اخبارى هستند كه روش عقلانى در مقابل مضامين آنها نه موافقت مىكند و نه مخالفت . در اين صورت اگر چنين اخبارى با داشتن شرايط سنديت حكمى را اثبات كرد ما مجبوريم به آن عمل كنيم .\r\nزيرا - به علل زيادى عقل معمولى بشرى نمىتواند حقايق لازمى را كه انسانها را رو به تكامل مىبرد به طور صريح و روشن درك كند .\r\nمصالح و مفاسد پشت پرده‌اى براى روح انسانى بغرنجتر از آن است كه با مشخصات معمولى عقل توضيح داده شود . به همين جهت است كه اكثريت جوامع انسانى از قديمىترين دوره ها تا كنون بهره‌اى از حقوق و قوانين به جز امكان هم زيستى نبرده‌اند .\r\nآن چه كه باعث هجوم بر احكام اسلامى مىشود به جهت عدم توجه به اين اصل است كه توضيح داديم ، يعنى در اخبار اسلامى آن جا كه مربوط به احكام و قوانين مربوط به عبادات است و علل و فلسفهء آنها به طور روشن مشاهده نمىشود از آن گروه نيست كه عقل صريحاً با آنها مخالفت مىورزد بلكه عقل در مقابل آنها سكوت دارد ، عقل رسا با آگاهى به اين كه مجهولات جهان هستى و روح انسانى خيلى پيش از معلومات است كه او مىتواند آنها را صريحاً بفهمد ، نمىتواند مخالفت صريحى در اين دسته از اخبار داشته باشد خلاصه ، امروزه كه به عنوان تعبد گروهى از احكام اسلامى را قابل انطباق بر\r\n","description":"","footnote":"","page_name":" 725 ","page_number":728},
  {"content":"\r\n\r\nزندگانى جوامع كنونى نمىدانند ، اشتباهى است كه از عدم توجه به حكم عقل و سكوت آن دارند .\r\nما نمىخواهيم در اين بحث در بارهء تعبد و ضرورت آن در جوامع بشرى گفتگو كنيم ولى همين مقدار اشاره مىكنيم كه از آغاز تمدن انسانى تا كنون هيچ جامعه‌اى را نمىتوان سراغ گرفت كه علل و قوانين آن را بيش از چند نفر انگشت شمار كاملًا بدانند . به اضافهء اين كه به قول » كلود دو پاكيه « وقتى كه فكر مىكنم مغز گمراهى در پى آن است كه بدون رهنما فلسفهء حقوق را درك كند نگران مىشوم ، در واقع بايد تصديق كرد كه ايده هاى كلى در سرزمين حقوق مبهماند ، حدود و ثغور مفاهيم ذهنى اصلى غير قطعى و مورد ايرادند مصطلحات عرفى درهم و برهم مىباشند بلا شك همين امر است كه تودهء حقوقدانان را از اين بررسى دور مىكند . ( 1 )  ملاحظه مىشود كه تعبد سرتاسر زندگانى بشرى را فرا گرفته است و بسيار ساده لوحى است كه انسان به جهت حساسيتى كه براى مذهب پيدا كرده است ، بگويد : مذهب سر تا پا تعبد است و نمىتواند خواسته هاى عقلانى ما را اشباع كند مىخواهيم بگوييم : تفاوت زياد است ميان اين كه عقل در بارهء قضيه‌اى ساكت است يا حكم مخالف دارد . در فقه اسلامى تنها در آن موارد كه به عبادات شخصى و بعضى از موارد بسيار كم مربوط مىشود ، عقل در تشخيص علل و فلسفه هاى جزئى آن احكام ساكت است .\r\nتأويل كردن اخبار چه معنى دارد ؟\r\nشكى نيست كه اخبار وارده در منابع اسلامى از همان محاورات عقلانى تبعيت نموده و همان اصول و قوانين جاريه در گفتگوها و تفاهم را پيروى كرده است ، ولى يك نكته وجود دارد و آن اين است كه الفاظ هنگامى كه مىخواهند معانى غير معمولى را\r\n","description":"","footnote":" ( 1 ) مقدمهء تئورى كلى و فلسفه حقوق ، كلود دو پاكيه ، مقدمه . . ","page_name":" 726 ","page_number":729},
  {"content":"\r\n\r\nنشان بدهند بدون ترديد به مشكلاتى در تفاهم و نشان دادن معانى دچار خواهند شد ، لذا در يك سيستم منظم هنگامى كه الفاظ مورد استفاده قرار مىگيرد بايستى در تفسير و توضيح آن الفاظ از همهء سيستم بهره بردارى شود ، از اين جا مسئلهء تأويل شروع مىشود و چنان كه احساس مىشود اين تأويل كار ضرورى بوده و بدون آن الفاظ در آن سيستم معين وظيفهء خود را نخواهند توانست ايفاء كنند .\r\nالبته براى تأويل نبايستى نظريات شخصى و اغراض وارد نموده و چنان كه جلال الدين در ابيات مورد تفسير مىگويد : با مغز معيوب و با عينك تيره و تار حقايق را مسخ كرد .\r\n\r\n( ( 3745 ) ) اى على كه جمله عقل و ديده اى\r\nشمه‌اى واگو از آن چه ديده اى\r\n\r\nاى على ، اى مرد الهى ، مقدارى از آن چه ديده‌اى به ما هم بگو\r\nبا ملاحظهء روش روحانى على عليه السلام در اين دنيا و همچنين با ملاحظهء جملات و كلماتش اين مطلب روشن مىشود كه آشنايى امير المؤمنين عليه السلام با حقايق عاليه و واقعيات پشت پرده مانند آشنايى معمولى ، كه در بارهء موضوعات داريم نبوده است ، بلكه مىتوان گفت : نوعى از ديدن براى او حاصل شده بود ، نه تنها دانستن از روى انديشه و تعقل ، اگر چه روش مزبور هم با روش ديدن مىتواند هماهنگ بوده باشد مثلًا در جايى از نهج البلاغه مىفرمايد « ما شككت فى حق مذ اريته » ( از آن موقع كه من حق را ديده‌ام هرگز در هيچ حق شكى نداشته‌ام ) .\r\nهمچنين اين جملهء معروف « لو كشف الغطاء ما ازددت يقينا » به طور قطع مىرساند كه براى امير المؤمنين دريافتهاى نهايى در بارهء حقايق\r\n","description":"","footnote":"","page_name":" 727 ","page_number":730},
  {"content":"\r\nرو داده بود . اين جمله را گروه زيادى از على عليه السلام نقل كرده‌اند ، ابن سينا در كتاب معراج نامه در آخر عباراتى كه در ترجيح معقول بر محسوس گفته است مىگويد :\r\n« لاجرم چون با ديدهء بصيرت عقل مدرك اسرار گشت همهء حقايق را دريافت و ديدن حكم داد و براى اين بود كه گفت :\r\n« لو كشف الغطاء ما ازددت يقينا » .\r\n( اگر پرده برداشته شود به يقين من نيفزايد ) .\r\nجلال الدين رومى همچنين جمله‌اى را در كتاب » فيه ما فيه « در عبارت ذيل چنين مىگويد :\r\n« در دنيا هر كس به كارى مشغول است : يكى در محبت زن و يكى در مال ، يكى در كسب ، يكى در علم همه را اعتقاد آن است كه درمان من و ذوق من و خوشى من و راحت من در آن است و آن چه راحت او در آن است ، آن رحمت حق است چون در هر كارى مىرود مطلوب مىجويد نمىيابد ، باز مىگردد و چون ساعتى مكث مىكند مىگويد : آن ذوق و رحمت جستنى است ، مگر نيك بجستم و باز بجويم و چون باز مىجويد نمىيابد . همچنين تا گاهى كه رحمت حق روى نمايد بىحجاب ، بعد از آن داند كه راه آن نبود . اما حق تعالى بندگان دارد كه پيش از قيامت چنانند كه همه چيز را از اسرار غيب مىدانند در يك نسخه ديگر چنين است « مىبينند » على عليه السلام مىفرمايد :\r\n« لو كشف الغطاء ما ازددت يقينا » ( يعنى چون حجاب قالب بر گيرند ، قيامت ظاهر شود ، يقين من زيادت نشود . ) ( 1 )  اين است علت آن كه جلال الدين مىگويد :\r\n\r\n( ( 3745 ) ) اى على كه جمله عقل و ديده اى\r\nشمه‌اى واگو از آن چه ديده اى\r\n\r\n","description":"","footnote":" ( 1 ) فيه ما فيه ، تقريرات جلال الدين محمد مولوى رومى ، ج 1 ص 50 . . ","page_name":" 728 ","page_number":731},
  {"content":"\r\n\r\n\r\n( ( 3749 ) ) صد هزاران مىچشاند روح را\r\nكه خبر نبود دهان را اى فتى\r\n\r\nآن چه را كه روح مىتواند بچشد از نظر تنوع و شمارش با چشيدن ذائقهء طبيعى قابل مقايسه نيست\r\nذائقهء طبيعى ما با خاصيت فيزيولوژى كه دارد انواع محدودى از چشيدنىها را مىچشد ، بعضى از آنها لذت بخش و بعض ديگر ناخوشايند مىباشد .\r\nاما در روح انسانى نيروى ذائقه گسترش و عمق شگفت انگيزى پيدا مىكند در آن قلمرو شيرينى ، مفهومى غير از مفهوم شيرينى طبيعى دارد كه با ذائقهء طبيعى دريافت مىشود . همچنين تلخى كه در صحنهء روح چشيده مىشود غير از تلخى است كه به وسيلهء ذائقه درك مىشود .\r\nاگر بخواهيم تفاوت ميان دو چشيدن را از لحاظ عمق و تأثير بفهميم بايستى به واقعياتى بنگريم كه به وسيلهء حواس ظاهرى يا به وسيلهء خود روح در حالات شهود كشف مىشود ، در اين مقايسه خواهيم فهميد كه اين دو وسيله چه اندازه با يكديگر متفاوت هستند ، زيرا - همه مىدانيم كه واقعيتى كه در عالم شهود براى ما قيافه نشان مىدهد ، خيلى عميقتر و آشكارتر است از نمودى كه به وسيلهء حواس و ذهن درك مىكنيم .\r\nهمه بنوبت خود گريه ها و خنده هاى عالم خواب را ديده‌اند ، گاهى در عالم خواب خنده خيلى عميقتر احساس مىشود تا عالم بيدارى و همچنين گاهى انسان در عالم خواب گريه مىكند كه فوق العاده عميقتر و تلختر از حالت بيدارى است ، حتى در مسائل علمى هم اين تفاوت بسيار آشكار است ، مثلًا شما در بارهء حقيقت حيات مىتوانيد در عالم بيدارى به انديشه بپردازيد و نتايجى را بگيريد و از آن انديشه ها مفهومى در بارهء حيات در ذهن شما تصوير شود ، ولى اگر بخواهيد حيات را در عالم شهود درك كنيد خواهيد ديد مانند اين است كه حيات را در مىيابيد .\r\n","description":"","footnote":"","page_name":" 729 ","page_number":732},
  {"content":"\r\nگاهى شدت شهود به حدى است كه انسان حقيقت مورد شهود را با خود متحد مىبيند ، يعنى اگر منظره‌اى را مورد شهود قرار داده ، مانند اين است كه همان منظره جزئى از روح او شده است .\r\nنيز ممكن است شما در حال بيدارى در بارهء تعريف عدالت و خواص آن انديشه هاى منطقى داشته باشيد به طورى كه اين انديشه ها بواحدهاى بسيار مستند هم تكيه داشته باشند ، اما هنگامى كه در بارهء عدالت براى شما شهودى دست مىدهد ، مانند اين است كه روح شما عين عدالت شده است .\r\nدر نتيجه با اين اصل به طور قاطعانه روبه رو مىشويم كه دركهاى روحى غير از دريافتهاى طبيعى ظاهرى است كه با وسايل طبيعى معمولى انجام مىگيرد .\r\nاما از نظر تنوع جاى ترديد نيست كه نيروهاى درونى ما انواع فراوانى از فعاليتها را انجام مىدهند ، مثلًا هنگامى كه در فعاليتهاى وجدانى دقت مىكنيم مىبينيم اين نيرو فعاليتهاى بسيار فراوانى دارد كه ما همهء آنها را با يك كلمه وجدان تعبير مىكنيم در صورتى كه چنان كه در مبحث پيش هم اشاره كرديم تا حدود 60 قسم فعاليت در وجدان ديده مىشود كه همگى آنها را در درون خود مشاهده مىكنيم ، ولى به طور رسمى در معلومات اخلاقى و روانى و روان پزشكى و روان كاوى به عدهء كمى از آنها توجه مىكنيم .\r\nهمچنين نيروى عقلانى ما با يك كلمهء تعقل يا انديشه تعبير مىشود ، ولى ما نمىتوانيم تمام آن انواع را كه در درون خود احساس مىكنيم حقيقتاً و از لحاظ معنى يكى بدانيم . اگر بخواهيم در بارهء انواع لذت مشاهدات درونى خود را بررسى كنيم ، شايد از صدها نوع تجاوز كند . و همچنين دردها و ناراحتىها . ما كه نمىخواهيم با الفاظ بازى كنيم و نمىخواهيم به جهت عشق بر فلاسفه و روان شناسان گذشته و بعضى از معاصرين سنگى جلوى پاى خود بيندازيم . مىتوانيم صراحتا بگوييم كه لذت عاطفه فرزند غير از لذت عاطفه بر همسر مىباشد و اين دو عاطفه لذت بخش غير از عاطفهء بر پدر و مادر است ما در بارهء هر يك از اينها پديدهء مشخصى از لذت در درون خود احساس مىكنيم . بنا\r\n","description":"","footnote":"","page_name":" 730 ","page_number":733},
  {"content":"\r\nبه اين مفهوم عاطفه كه با يك كلمه تعبير مىشود به نوبت خود به انواع زيادى از گرايشهاى لذت بخش تقسيم مىگردد .\r\nهمچنين لذت شنيدن صداهاى خوب ، شايد بتوان گفت : به عدد صداهايى كه در جهان بشريت به عنوان موسيقى يا صداى انسانى خالص يا صداى پرندگان و آبشارها و نسيمهايى كه به برگهاى درختان خورده و صداهاى ظريف در آورده‌اند صداى پاى معشوق صداى حيوانات هنگامى كه با فرزندان خود ابراز عاطفه مىكنند . لذت مخصوص وجود دارد اما لذت را در اين موارد به كار بردن و يك معنى از آن اراده كردن شبيه به اين است كه كلمهء » هستى « بگوييم و تمام موجودات بىكران جهان هستى را از آن قصد كنيم .\r\nاين كلمهء هستى عمومى است و مفهومى است كه هر گونه هست را شامل مىشود بدون اين كه كوچكترين تمييزى ميان آنها بوده باشد . و اگر چنين بود كه با شنيدن كلمهء هستى حقيقتاً همهء اقسام و انواع و جزئيات موجودات را مىفهميديم احتياجى بكوشش براى شناسايى عالم وجود نداشتيم .\r\nلذت هم از اين اعتبار عمومى برخوردار است . دليل اساسى اين كه لذايذ انواع گوناگونى دارد اين است كه اگر فرد تنها يك يا چند نوع لذت را چشيده باشد ، به همان شخص با لفظ لذت نمىتوان حقيقت ديگرى از لذت را كه نچشيده است قابل درك ساخت .\r\nهمچنين است دردهاى درون انسانى . خلاصه ، مىتوان اعتقاد كرد كه مطابق گسترش و عمق روح در قلمرو تجرد ، لذايذ و آلام و چشيدنىها و ديدنىها و لمس كردنىها و شنيدنىها وجود دارد .\r\n","description":"","footnote":"","page_name":" 731 ","page_number":734},
  {"content":"\r\n\r\n\r\n( ( 3749 ) ) صد هزاران روح بخشد هوش را\r\nكه خبر نبود دو چشم و گوش را\r\n\r\nچگونه هوش انسانى داراى هزاران روح مىشود ؟\r\nشايد اين مسئله براى اولين بار كه انسان بشنود مورد استبعاد قرار بدهد كه هوش كه خود يكى از پديده ها يا كارگران روح است چگونه ، مىشود كه داراى هزاران روح بوده باشد ؟ بايستى در اين مسئله دو مطلب را در نظر بگيريم .\r\n1 - هنگامى كه يكى از فعاليتها مثلًا تعقل در درون انسان نمودار مىشود ، اين تعقل پديده‌اى است كه در بيابان خالى نمودار نشده است ، بلكه در ميان مجموعه‌اى از فعاليتهاى درونى از قبيل انديشه و هوش و اراده و آگاهى و در ميان هزاران واحدهاى ذخيره‌اى در ناخود آگاه و حافظه و غير ذلك پديدار شده است ، بنا بر اين مىتوان گفت اين رشته تعقلى را كه من اكنون شروع كرده جريان آن را در درون خود احساس مىكنم واحديست مربوط به تمام فعاليتهاى ثابت و متغير روانى كه من دارا هستم . حال با اين فرض اگر هوش كه يكى از پديده ها است در درون ما در صحنهء كلى روح ايجاد شده است مطابق اصل ارتباط مىتوانيم بگوييم : اين هوش نمايندهء تمام عيار روح انسانى است ، زيرا با مجموعهء فعاليتهاى روح پيوستگى دارد ، لذا اگر روح يك انسان به جهت رشد نهايى خود به جريان بىنهايتى برسد كه گويى هر لحظه انسان روح تازه‌اى دارد ، مىتوان گفت كه هوش كه يك پديدهء محدودى است داراى جريان روحى بىنهايت مىباشد .\r\n2 - ممكن است بگوييم : هنگامى كه روح انسانى به تعالى مناسب خود رسيد ، هر يك از اجزاء مستقيماً داراى آن عظمت مىشود كه گويى خود روح است و اين مطلب را ما در افراد عالى انسانى مىگوييم\r\n\r\nهر آن كو ز دانش بَرَد توشه اى\r\nجهانى است بنشسته در گوشه اى\r\n\r\nمىگوييم : فلان فرد آن چنان عظمت روحى دارد كه خود فى نفسه تاريخى را\r\n","description":"","footnote":"","page_name":" 732 ","page_number":735},
  {"content":"\r\n\r\nتشكيل مىدهد .\r\nدر بارهء ملاقات يك نفر با يكى از نوابغ مىگويند هنگامى كه آن شخص بيرون آمد از او پرسيدند كه آن نابغهء متفكر را چگونه ديدى ؟ در جواب گفت تمام زمانها را كه خداوند در اين جهان خلق كرده در آن چند لحظه ديدم كه در خدمت آن شخص نشسته بودم و تمام انسانها را در آن فرد ملاقات كردم .\r\n\r\n( ( 3756 ) ) عالم ار هژده هزار است و فزون\r\nهر نظر را نيست اين هژده زبون\r\n\r\nهر ديده‌اى جهانهاى بىكران را نمىتواند ببيند\r\nهر ديده‌اى جهانهاى بىكران را نمىتواند ببيند اين مبحث در گذشته بررسى شده است كه به هيچ دليلى نمىتوان گفت : جهان هستى همان ابعاديست كه در مقابل ديده گان ما گسترده شده است ، زيرا - خواه وسايل طبيعى و خواه وسايل مصنوعى ما محدودتر از آن است كه بتواند وسعت و عظمت همهء عوالم را درك كند ، ما فاصله هاى ميليارد سال نورى را مطابق روشهاى رياضى - فيزيكى اعتقاد مىكنيم ولى در عين حال نمىتوانيم بگوييم همهء عالم طبيعت همين است كه ما درك مىكنيم پس حال كه ما از درك واقعى عظمت همين جهان طبيعى كه در قلمرو آن زندگى مىكنيم ناتوانيم ، به طور قطع از درك صحنه هاى ما وراى طبيعى محسوس ناتوان خواهيم بود از اين اصل نتايج زيادى گرفته مىشود كه عمدهء آنها اين است كه هر كس براى خود در شناسايى جهان و تشخيص عظمت آن عينك بالخصوص بچشمان خود زده است . و هر كس نمىتواند به ديگرى بگويد تو چرا بيشتر از من درك مىكنى ؟ چرا ديدگاه تو وسيعتر يا عميقتر از ديدگاه من است ؟ نتيجهء ديگر اين كه هيچ منطقى نمىگويد كه چيزى كه قابل مشاهده براى شخصى نبود بايستى آن را انكار نمايد .\r\n","description":"","footnote":"","page_name":" 733 ","page_number":736},
  {"content":"\r\n\r\n\r\n\r\n( ( 3757 ) ) راز بگشا اى على مرتضى\r\nاى پس از سوء القضاء حسن القضاء\r\n\r\nما كه نمىتوانيم ببينيم ، اى على مرتضى كه پس از سوء القضاء حسن القضائى شمه‌اى براى ما تو باز گو كن\r\nدر تفسير اين بيت ميان آنان كه مطالعاتى در مثنوى دارند اختلاف نظر وجود دارد .\r\nيعنى از اين كه جلال الدين مىگويد\r\n\r\n« اى پس از سوء القضاء حسن القضاء »\r\n\r\nمقصودش چيست ؟ دو نظريهء مهم در اين مورد وجود دارد :\r\nنظريهء اول - مىگويد : مقصود نمودار شدن خلافت على عليه السلام است پس از غائله هاى دوران زمامدارى عثمان ، زيرا - آن غائله ها كه در دوران خلافت او بر پا شد به ضرر اسلام بود و مخصوصاً در اواخر عثمان اختيارات خود را از دست داده بود . گروهى از بنى اميه كه اطلاع و اشتياق واقعى در بارهء اسلام نداشتند ، بر مردم مسلط گشته بودند و تصفيهء آنان از اختيارات عثمان خارج شده بود .\r\nدر دوران خلافت على عليه السلام هر گروهى روش خود را گرفته و به طورى كارها روشن شد كه ديگر تاريكى در امور مسلمانان نبود ، هر كس مىفهميد كه اسلام چه مىگويد و وظايف او چيست ؟ نظريهء دوم - مىگويد : مقصود اين است كه آن پهلوان مىگويد : حكم قضاء اول اين بود كه تو مرا بكشى و اين بالنسبه به من سوء القضاء بود - آن گاه كه دست از كشتن من كشيدى ، كشف كرد كه حسن القضاء نمودار شده است\r\nتفسير ابيات\r\nاين داستان در مدارك معتبر اسلامى ديده نشده است و در اين مورد باز جلال\r\n","description":"","footnote":"","page_name":" 734 ","page_number":737},
  {"content":"\r\nالدين مانند موارد ديگر تابلوى زيبايى از شخصيت على عليه السلام كشيده است كه واحدهاى آن به طور تحقيق در زندگانى امير المؤمنين عليه السلام تثبيت شده است . مثلًا اين كه 1 - على بن ابى طالب عليه السلام اعلم همهء امت بوده و از رسول الله كه منبع وحى است علم خود را دريافته است روايات فراوانى دارد .\r\n2 - على بن ابى طالب عليه السلام در بارهء خداوند متعال عالىترين دريافت را داشته است ، آگاهى و دريافت الهى او در نهج البلاغه و ساير گفتارهايش و همچنين در روش عملى او كاملًا آشكار است .\r\n3 - على بن ابى طالب تماس مستقيم با پشت پردهء طبيعت داشته است ، مطابق همان روايت معتبر كه خود جلال الدين و ابن سينا و عبد الرحمن جامى در ابياتش نقل كرده‌اند كه على عليه السلام مىگويد : « لو كشف الغطاء ما ازددت يقينا » .\r\n4 - حلم امير المؤمنين عليه السلام در نهايت اوج بوده است كه روات فراوانى نقل كرده‌اند كه ما نمونه‌اى از آن را در مبحث گذشته نقل كرديم .\r\n5 - اين كه على بن ابى طالب مخالف هوا و هوس حيوانى بوده مطلبى است كه كوچكترين منكر ندارد ، مگر على بن ابى طالب عليه السلام نبود كه در موقع پيش نهاد خلافت با شرط تبعيت از دو زمامدار قبل پاسخ منفى داده از آقايى دنيا گذشت ؟ تقوا و ورع بىنهايت على عليه السلام در حدى است كه براى كسى جاى كوچكترين ترديدى نمىماند .\r\nدشمنانش از عدالت او همان مقدار اطمينان داشتند كه دوستانش . همهء اين مطالب را كه جلال الدين در اين ابيات مىگويد : مىتوان به عنوان واحدهايى تلقى كرد كه تاريخ براى شخصيت على عليه السلام اثبات كرده است » .\r\nاى انسانها ، بياييد اخلاص در عمل را از على بياموزيم ، او شير حق و بيزار از دغل بازى است . در يكى از جنگها به يك پهلوان پيروز گشت ، شمشير كشيده خواست او را بكشد در همان هنگام آن پهلوان آب دهان به روى على عليه السلام انداخت .\r\nآن رويى كه پهلوان آب دهان به آن انداخت كه بود ؟ او افتخار تمام انبياء و\r\n","description":"","footnote":"","page_name":" 735 ","page_number":738},
  {"content":"\r\nاولياء بوده و كسى بود كه ماه گردون در مقابل او به سجده افتادى .\r\nدر اين هنگام على عليه السلام شمشير را از دست انداخت و از كشتن او منصرف شد .\r\nآن پهلوان مبارز و دشمن خونى على عليه السلام از اين انصراف حيران و مبهوت شد كه چگونه على عليه السلام با داشتن خصومت جانى و با اهانتى كه از آب دهان انداختن دشمنش ناشى مىشد او را عفو كرده و به او دل سوزى نمود ؟ آن پهلوان مىگويد : تو كه شمشير بران را در اين حالت خصومت جانى به من افراشته و قصد كشتن مرا داشتى ، چرا مرا رها ساخته و به حال خود گذاشتى ؟ شكار من براى تو در چنين موقع فوق العاده جالب و حياتى بود ، تو اى على چه ديدى كه مثل من شكارى را از دست دادى ؟ اين خشم متلاطم و جوشان ترا كدامين برق خاموش كرد ؟ چه ديدى كه حتى از انعكاس آن ديدن كه بر من تافت شعله‌اى در درونم نمودار گشت ؟ چه ديدى كه از تمام كون و مكان جهان هستى برتر بود ، بلكه از جان هم بالاتر بود كه با مشاهدهء آن جان مرا بخشيدى و مرا نكشتى ؟ اى على ، تو در شجاعت شير خدايى و با اين نيرومندى حدود دادگرى و مروت تو را كسى نمىتواند درك كند . مروت و راد مردى تو مانند آن ابر پر بركت است كه در بيابانها به قوم موسى سايه افكنده بود ، ابرى كه خوان و نان بىنظيرى براى آنها نصيب مىكرد .\r\nآرى خاصيت ابرها همين است كه مىبارند و براى مردم گندم مىدهند و مردم مىكوشند و آن را به صورت نان درمىآورند ولى ابرى را كه موسى از خدا خواسته و موفق شده بود كه آن را به دست آورد غذاى پخته و شيرين و بدون احتياج به كوشش به قوم اسرائيل مىبخشيد .\r\nاما آن كوته نظران با پست فطرتى خويش فضولىها مىكردند به موسى عليه السلام گفتند : كو سير و عدس و پياز ؟ به جهت همين گدا طبعى و حرص و آزى\r\n","description":"","footnote":"","page_name":" 736 ","page_number":739},
  {"content":"\r\nكه داشتند من و سلوى از آنها بريده شد .\r\nاما امت محمد صلى الله عليه و آله كه از نظر كرامت نفس و راد مردى ، طبيعت عالى دارند از طعام معنوى كه به آنها نازل شده است تا ابد بهره خواهند برد .\r\nاگر توجه كنيد به كلام پيغمبر كه مىفرمايد : من در بارگاه خداوندى بيتوته ( شب به صبح آوردن ) مىكنم ، خدايم مرا طعام و آشاميدنى مىدهد و سيرم مىكند آن گاه احساس خواهيد كرد كه پيغمبر كه پدر ما امت اسلامى است همين غذا را در اشكال معنوى به ما عطا مىفرمايد .\r\nشما هنگامى كه معانى حقيقى اين گونه روايات را نمىفهميد ، در تأويل آن شتاب نكنيد ، خودتان را تأويل كنيد نه اخبارى را كه مضامينى را در بر دارند كه مغز شما توانايى درك آنها را ندارد . خداوند با اين حقايق و پيامبر عزيز با اظهار آنها به شما عطاها مىفرمايند . شما آنها را رد نكنيد ، ناتوانى عقل شما را به خطا مىاندازد ، اين همان عقل جزئى است كه توانايى گذشتن از پوست و نفوذ به اعماق حقايق را ندارد ، بكوشيد شايد كه به عقل كل برسيد و از آن بهره مند شويد . عقل كل خود مغز حقايق است و شما را مىتواند به مغز حقايق برساند .\r\nاگر ديديد كه نمىتوانيد مضمون عالى اين گونه اخبار را درك كنيد زود به تأويل آنها نپردازيد ، بلكه به خود آئيد خواهيد ديد كه بايستى خودتان را تأويل كنيد و واحدهاى ذخيره شده از معلومات را كه به وسيلهء حواس محدود و عقل جزئى ناچيز در درون خود متراكم كرده‌ايد از ورود به قلمرو معارف الهى بر كنار بسازيد .\r\nاى على ، اى راد مرد الهى ، اين گونه حركات متناقض و غير قابل درك ، بدون مشاهدهء پشت پردهء جهان طبيعت امكان پذير نيست ، بيا ، در بارهء ما عنايت ديگرى نموده به ما هم مقدارى از آن چه را كه ديده‌اى باز گو فرما . » اين بيت يكى از آن موارد است كه جلال الدين اوج روانى گرفته كاملًا درمىيابد كه ما وراى ادراكات منطقى و رشته هاى تفكر معمولى مشاهدات و كفشهايى وجود دارد كه بزرگ مرد الهى على بن ابى طالب عليه السلام به آن نائل شده است . در حقيقت با اين بيت كه مىگويد\r\n","description":"","footnote":"","page_name":" 737 ","page_number":740},
  {"content":"\r\n\r\n( ( 3745 ) ) اى على كه جمله عقل و ديده اى\r\nشمه‌اى واگو از آن چه ديده اى\r\n\r\nآرزوى شنيدن آن چه را دارد كه على حقيقتاً ديده است « .\r\nآخر در اين موقع كه خصومت تا حد جان رسيده است و من هم با انداختن آب دهان به روى تو خشم درونى تو را به شديدترين مراتب هيجان وادار كرده‌ام ، اين چه حلم و بردبارى است ؟ اى على\r\n\r\n( ( 3746 ) ) تيغ حلمت جان ما را چاك كرد\r\nآب علمت خاك ما را پاك كرد\r\n\r\nتو آن چه را كه ديده بازگو كن ، اما من هم در اين لحظات از بارقه‌اى كه در روح تو درخشيده است تا حدودى آگاه شده درك كرده‌ام كه اين حالت روحى شگفت انگيز از اسرار آن خدايى است كه كشتن بدون آلت در اختيار او است .\r\nآن خدايى كه بدون آلت و بدون عضو مىآفريند و هديه هاى سودمند به مخلوقات خود عنايت مىفرمايد آن خدايى كه صد هزاران طعم حقايق را به روح مىچشاند كه دهان و ذائقه طبيعى ما از آنها اطلاعى ندارد .\r\nصد هزاران روح به هوش درونى ما مىبخشد كه چشم و گوش كوچكترين آگاهى از آنها ندارد .\r\nاى باز عرش خوش شكار ، از پروردگارت چه ديدى باز گو كن . چشمان حق بين تو عوالم پشت پرده را ديده و آموخته است ، آن عوالم غيبى كه اين ساكنين كرهء خاكى غوطه ور در نمودهاى طبيعت كه نمىتوانند از مراتب ماده و شئون آن گام به بالاتر بنهند از ديدن آن محرومند .\r\nآرى اختلاف ديده ها در اين جهان بسيار شديد است ، ببينيد سه نفر در يك مكان نشسته‌اند يكى از آنها اصلا ماه را نمىبيند . دومى ماه را مشاهده مىكند سومى به جاى يك ماه سه ماه را در فضا مىبيند اين سه نفر داراى چشمهاى باز و گوشهاى تيز هستند . اختلاف ديدگاه هاى ماست كه حقيقتى در مقابل ديد تو قرار مىگيرد ولى از من گريزان است . شگفتا ، آيا\r\n","description":"","footnote":"","page_name":" 738 ","page_number":741},
  {"content":"\r\nاين يك حالت مبهم و پيچيده‌اى است كه ديده گان ما را در سحر فرو مىبرد .\r\nآرى ، لطف پنهانى شگفت انگيز است كه يك حقيقت براى تو گرگ و براى من شكل يوسفى دارد .\r\nهيجده هزار جهان در عالم هستى وجود دارد ، ولى براى ديدهء ناتوان قابل ديدن نيست ، اى على مرتضى بيا ، راز مكنون اين رويداد را براى من فاش كن ، اى على كه پس از قضاى سوء قضاى نيكويى را آوردى .\r\nاى على ، يا تو اين راز مكنون را فاش كن ، يا من از تابش عكس آن بارقه كه در درون تو فروزان گشته است باز گو خواهم كرد . آن چه كه در درون تو درخشيد انعكاسى در درون من ايجاد كرد ، تو كه مانند ماه نور افشانى مىكنى چگونه مىتوانى نور خود را از ما مخفى بدارى ؟ تو بدون اين كه بر زبان بياورى همانند ماه تابان مىدرخشى ، چگونه مىتوانى اين درخشش را از من پنهان بدارى ؟ آرى من مىتوانم اين راز را بگشايم ، ولى من مانند مهتابم كه راهنمايى من در بارهء رهروان از تو اكتساب شده است ، لذا محدود و از غير خود است ، بيا اى ماه تابان خودت راهنماى شب روان كاروانيان بشريت باش .\r\nاگر اى ماه فروزان ، تو خود پرتوى در اين راه پر پيچ و خم بيفكنى ، همهء رهروان از خطا و انحراف در امان خواهند بود و در مقابل بانگ ماه تابان ، فرياد غولهاى بيابانى چه اثرى خواهد داشت ؟ ماه بدون گفتن خود راهنماى طريق است ، اگر بخواهد در بارهء رهنمايى و فراز و نشيب سخنانى هم بگويد ، ديگر براى رهروان خطا و انحرافى تا مقصد نهايى وجود نخواهد داشت .\r\nدر شهر علم پيامبر تويى ، شعاع آفتاب حلم و بردبارى تويى ، پس اى در شهر دانش در را باز گذار ، تا همگان از دانش تو بهره ها گيرند و از ظواهر طبيعت و معلومات محدود و موقت به حقايق و واقعيات ابدى برسند ، تويى در رحمت خداوندى\r\n","description":"","footnote":"","page_name":" 739 ","page_number":742},
  {"content":"\r\nتويى در بارگاه آن خدايى كه براى او نظير و مثلى وجود ندارد .\r\nدرست است كه تمام فضا و ذرات خود درهايى براى بارگاه الهى هستند ولى مادامى كه درى از شخصيت الهى انسان گشوده نشود درى احساس نخواهد شد .\r\n« اين مطلب هم از نظر معرفت فوق العاده عالى است . زيرا - مىگويد :\r\nاگر چه :\r\n\r\nهر گياهى كه از زمين رويد\r\nوحده لا شريك له گويد\r\n\r\nاما بايستى براى شنيدن اين ترانه گوشى باز شود و صداى طبيعى روييدن آن گل ، مانند طلايه دارى به نغمهء ما وراى طبيعى آن باشد ، نغمهء ما وراى طبيعى آن گاه به گوش ما خواهد رسيد كه سدهاى محكم طبيعت شكافى پيدا كند و نغمه مزبور را به سوى ما هدايت كند » .\r\nآرى مادامى كه ديدبان درى نگشايد گمان درونى توانايى نمودار ساختن حقايق بارگاه الهى را نخواهد داشت .\r\nاما گاهى انسان در هنگام باز شدن در پيشگاه الهى دست و پاى خود را گم مىكند ، چنان كه يك فرد بىنوا هنگامى كه در خرابه ها گنجى پيدا كرد از ذوق و وجدى كه به او دست مىدهد در آن ويرانه به اين سو و به آن سو مىدود .\r\nاين اصل را هم بايد بدانى كه تا استعداد سير و سلوك در خود ايجاد نكنى هرگز از روش سالكين الى الله نمىتوانى بهره مند شوى .\r\nاين اندازه در بيابانهاى بىآب و علف گمانها ندويد ، خودتان را بىهوده خسته نكنيد . هر چه كه بدويد از مشاهدهء « خود » آنه هم « خود طبيعى » تجاوز نخواهيد كرد تو همواره به جاى محبوب حقيقى بينى خود را خواهيد ديد ، مگر اين كه محبوب را ببينى و به شامهء درونى تو از غيب بوى عطر آگين ديگرى برسد .\r\n","description":"","footnote":"","page_name":" 740 ","page_number":743},
  {"content":"\r\n\r\nسؤال كردن كافر از آن حضرت كه چون بر من ظفر يافتى چرا از قتل من اعراض فرمودى و مرا نكشتى ؟\r\n\r\n( ( 3773 ) ) پس بگفت آن نو مسلمان ولى\r\nاز سر مستى و لذت با على\r\n( ( 3774 ) ) كه بفرما يا امير المؤمنين\r\nتا بجنبد جان به تن در چون جنين\r\n( ( 3775 ) ) هفت اختر هر جنين را مدتى\r\nمىكند اى جان به نوبت خدمتى\r\n( ( 3776 ) ) چون كه وقت آيد كه جان گيرد جنين\r\nآفتابش آن زمان گردد معين\r\nچون جنين را نوبت تدبير رو\r\nاز ستاره سوى خورشيد آيد او\r\n( ( 3777 ) ) اين جنين در جنبش آيد ز آفتاب\r\nكافتابش جان همىبخشد شتاب\r\n( ( 3778 ) ) از دگر انجم به جز نقشى نيافت\r\nاين جنين تا آفتابش بر نتافت\r\n( ( 3779 ) ) از كدامين ره تعلق يافت او\r\nدر رحم با آفتاب خوب رو ؟\r\n( ( 3780 ) ) از ره پنهان كه دور از حس ماست\r\nآفتاب چرخ را بس راه هاست\r\n( ( 3781 ) ) آن رهى كه دُر بيابد قوت ازو\r\nو آن رهى كه سنگ شد ياقوت ازو\r\n( ( 3782 ) ) آن رهى كه سرخ سازد لعل را\r\nو آن رهى كه برق بخشد نعل را\r\n( ( 3783 ) ) آن رهى كه پخته سازد ميوه را\r\nو آن رهى كه دل دهد كاليوه را\r\n( ( 3784 ) ) باز گو اى باز پر افروخته\r\nبا شه و با ساعدش آموخته\r\n( ( 3785 ) ) باز گو اى باز عنقا گير شاه\r\nاى سپاه اشكن به خود نى با سپاه\r\n( ( 3786 ) ) امت وحدى يكى و صد هزار\r\nباز گو اى بنده بازت را شكار\r\n( ( 3787 ) ) در محل قهر اين رحمت ز چيست ؟\r\nاژدها را دست دادن راه كيست ؟\r\n\r\n","description":"","footnote":"","page_name":" 741 ","page_number":744},
  {"content":"\r\n\r\n\r\n\r\n( ( 3776 ) ) چون كه وقت آيد كه جان گيرد جنين\r\nآفتابش آن زمان گردد معين\r\n\r\nپذيرش حقايق از مراتب پايين به مراتب بالاتر با تدريج صورت مىگيرد\r\nدر حركت يك موجود به سوى كمال قانونى وجود دارد كه در هيچ مورد تخلف پذير نيست ، اين قانون چنين است كه هر چه كه موجود از مراتب پست به درجات عالى گام مىگذارد با به دست آوردن استعداد عالىتر قابليت پذيرش كيفيت بالاتر را پيدا مىكند ، زيرا كمال صعود تدريجى موجود است به مراتب عالىتر كه نتيجهء آن به دست آوردن موقعيت وجودى بيشتر مىباشد .\r\nجلال الدين براى اين قانون مثل جنين انسانى را پيش مىكشد ، اگر چه در اين مورد عوامل تدريجى كمال را ستارگان معرفى مىكند تا به حد كمال برسد و آن گاه بتواند از خورشيد بهره بردارى كند ، ولى اصل قانون درست است كه همواره موجود در مسير حركت به سوى كمال اولا تحت تأثير عوامل ضعيف قرار مىگيرد ، تدريجاً كه روبه بالاتر مىرود توانايى پذيرش اثر عوامل نيرومندتر را درمىيابد .\r\n\r\n( ( 3780 ) ) از ره پنهان كه دور از حس ماست\r\nآفتاب چرخ را بس راه هاست\r\n\r\nراه هاى تأثير آفتاب در موجودات منحصر در آن چه كه ما مىبينيم نيست\r\nاز ابياتى كه جلال الدين در اين مورد مىگويد ، معلوم مىشود كه اين كه مىگويد : براى تأثير نور آفتاب در حقايق و اختلاف آن تأثيرات ، راه هايى ديگر وجود دارد\r\n","description":"","footnote":"","page_name":" 742 ","page_number":745},
  {"content":"\r\n\r\nيك مسئله متافيزيكى نيست ، بلكه شواهدى را مىآورد براى اثبات اين كه از جملهء نمودهاى طبيعى است .\r\nبايد گفت : اين توجه به آثار و طرق مختلف آنها در باره خورشيد يكى از مواردى است كه جلال الدين توجه علمى طبيعى بسيار عالى را در بارهء نور خورشيد داشته است .\r\nتفسير ابيات\r\nپس از آن كه عكس بارقهء روحى على عليه السلام در درون آن پهلوان درخشيد ، مانند اين بود كه براى اولين بار حياتى نصيب كودك جنينى شده است .\r\nاما اين پهلوان به همان اندازه كفايت نمىكند و مىگويد : يا على ، خودت در بارهء آن بارقه با من به گفتگوى بيشترى بپرداز ، زيرا - حالا من در آن حالت از تكامل قرار گرفته‌ام كه مىتوانم از آفتاب بهره بردارى كنم ، چنان كه جنين پس از سپرى كردن دوران اوليه مىتواند از آفتاب استفاده كند .\r\nآن نو مسلمان ولى مىگويد : يا على ، گفتگو كن در بارهء آن بارقه و با من صحبت بدار تا جان من كه تا كنون مانند جنين از انسانيت غير از قوه و استعداد چيزى نداشت به جنبش در آيد .\r\nجنين انسانى در مراحل اوليه از هفت ستاره‌اى كه به كار او موكلاند بهره بردارى مىكند ، ولى هنگامى كه راه تكامل را تا حدود بيشترى در نورديد آن گاه نوبت پذيرش اثر خورشيد فرا مىرسد ، با تأثير آفتاب ، جنين به جنبش درمىآيد و از آفتاب جان مىگيرد .\r\nدر مراحل اوليه ، اختران اثرى جز نقش و نگارهاى ظاهرى در جنين چيزى ايجاد نكرده‌اند ، تا آن گاه كه آفتاب به روى تابيدن بگيرد .\r\nاين آفتاب از كجا و از چه راهى توانست با جنين بپيوندد ؟ از آن راه هاى بىشمارى كه از حس ما پنهانست ، به عنوان مثال مىبينيم كه آفتاب فلزى را به صورت طلا و سنگى را به صورت ياقوت و لعل درمىآورد . آن راهى كه با اصطكاك نعل به سنگ شراره‌اى ايجاد مىشود . آن راهى كه ميوه ها را مىرساند و حيرت زده ها را دل مىدهد .\r\n","description":"","footnote":"","page_name":" 743 ","page_number":746},
  {"content":"\r\nاى باز افروخته و شكفته از نسيم ربانى باز گو كن .\r\nباز گو كن اى باز عنقا گير خداى بىچون .\r\nباز گو كن اى قهرمان سپاه شكن بدون سپاه . تو اى على كه يك انسانى و در آن يكى بودن براى خود امتى هستى .\r\nاى على كه من شكار باز تو هستم ، باز گو كن كه در مورد قهر و غضب اين رحمت و دل سوزى از چه بوده است ؟\r\n","description":"","footnote":"","page_name":" 744 ","page_number":747},
  {"content":"\r\n\r\nجواب گفتن امير المؤمنين عليه السلام كه سبب افكندن شمشير چه بود در آن حالت\r\n\r\n( ( 3788 ) ) گفت من تيغ از پى حق مىزنم\r\nبندهء حقم نه مأمور تنم\r\n( ( 3789 ) ) شير حقم نيستم شير هوا\r\nفعل من بر دين من باشد گوا\r\n( ( 3790 ) ) من چو تيغم و آن زننده آفتاب\r\nما رميت إذ رميت در حراب\r\n( ( 3791 ) ) رخت خود را من زره برداشتم\r\nغير حق را من عدم انگاشتم\r\n( ( 3793 ) ) من چو تيغم پر گهرهاى وصال\r\nزنده گردانم نه كشته در قتال\r\n( ( 3792 ) ) سايه‌ام من كه خدايم آفتاب\r\nحاجبم من نيستم او را حجاب\r\n( ( 3794 ) ) خون نپوشد گوهر تيغ مرا\r\nباد از جا كى برد ميغ مرا ؟\r\n( ( 3795 ) ) كه نيم كوهم ز صبر و حلم و داد\r\nكوه را كى در ربايد تند باد ؟\r\n( ( 3796 ) ) آن كه از بادى رود از جا خسى است\r\nز انكه باد ناموافق خود بسى است\r\n( ( 3797 ) ) باد خشم و باد شهوت باد آز\r\nبرد او را كه نبود اهل نياز\r\nباد كبر و باد عجب و باد خلم\r\nبرد او را كه نبود از اهل علم\r\n( ( 3798 ) ) كوهم و هستى من بنياد اوست\r\nور شوم چون كاه با دم باد اوست\r\n( ( 3799 ) ) جز به باد او نجنبد ميل من\r\nنيست جز عشق احد سر خيل من\r\n( ( 3800 ) ) خشم بر شاهان شه و ما را غلام\r\nخشم را من بسته‌ام زير لگام\r\n( ( 3801 ) ) تيغ حلمم گردن خشمم زده است\r\nخشم حق بر من چو رحمت آمده است\r\n( ( 3802 ) ) غرق نورم گر چه سقفم شد خراب\r\nروضه هستم گر چه هستم بو تراب\r\n( ( 3803 ) ) چون در آمد علتى اندر غزا\r\nتيغ را ديدم نهان كردن سزا\r\n( ( 3804 ) ) تا احب الله آيد نام من\r\nتا كه ابغض للَّه آيد كام من\r\n( ( 3805 ) ) تا كه اعطا للَّه آيد جود من\r\nتا كه امسك للَّه آيد بود من\r\n( ( 3806 ) ) دخل من للَّه عطا للَّه و بس\r\nجمله للَّه‌ام نيم من آنِ كس\r\n( ( 3807 ) ) و آن چه للَّه مىكنم تقليد نيست\r\nنيست تخييل و گمان جز ديد نيست\r\n( ( 3808 ) ) ز اجتهاد و از تحرّى رسته ام\r\nآستين بر دامن حق بسته ام\r\n\r\n","description":"","footnote":"","page_name":" 745 ","page_number":748},
  {"content":"\r\n\r\n( ( 3809 ) ) گر همىپرّم همىبينم مطار\r\nور همىگردم همىبينم مدار\r\n( ( 3810 ) ) ور كشم بارى بدانم تا كجا\r\nماهم و خورشيد پيشم پيشوا\r\n( ( 3811 ) ) پيش از اين با خلف گفتن روى نيست\r\nبحر را گنجايى اندر جوى نيست\r\n( ( 3812 ) ) پست مىگويم به اندازهء عقول\r\nعيب نبود اين بود كار رسول\r\n( ( 3813 ) ) از غرض حرّم حر شنو\r\nكه گواهى بندگان نرزد دو جو\r\n( ( 3814 ) ) در شريعت مر گواهى بنده را\r\nنيست قدرى وقت دعوى و قضا\r\n( ( 3815 ) ) گر هزاران بنده باشندت گواه\r\nشرع نپذيرد گواهيشان به كاه\r\n( ( 3816 ) ) بندهء شهوت بتر نزديك حق\r\nاز غلام و بندگان مسترق\r\n( ( 3818 ) ) كاين به يك شهوت ندارد خود خلاص\r\nجز به فضل ايزد و انعام خاص\r\n( ( 3819 ) ) در چهى افتادگان را غور نيست\r\nو ان گناه اوست جبر و جور نيست\r\n( ( 3820 ) ) در چهى انداخت او خود را كه من\r\nدر خور قعرش نمىيابم رسن\r\nچون گناه اوست اى جان چون كنم\r\nكه و را از قعر چه بيرون كنم\r\n( ( 3821 ) ) بس كنم گر اين سخن افزون شود\r\nخود جگر چبود كه خارا خون شود\r\n( ( 3822 ) ) اين جگرها خون نشد از سختى است\r\nغفلت و مشغولى و بد بختى است\r\n( ( 3824 ) ) چون گواهى بندگان مقبول نيست\r\nعدل او باشد كه بندهء غول نيست\r\n( ( 3825 ) ) گفت ارسلناك شاهد در نذر\r\nز انكه شد از كون او حرّ بن حر\r\n( ( 3826 ) ) چون كه حرم خشم كى بندد مرا ؟\r\nنيست آن جا جز صفات حق درا\r\n( ( 3827 ) ) اندر آ كازاد كردت لطف حق\r\nز انكه رحمش داشت بر خشمش سبق\r\n( ( 3828 ) ) اندر آ اكنون كه رستى از خطر\r\nسنگ بودى كيميا كردت گهر\r\n( ( 3829 ) ) رسته‌اى از كفر و خارستان او\r\nچون گلى بشكفته در بستان هو\r\n( ( 3830 ) ) تو منىّ و من تو با تو من خوشم\r\nتو على بودى على را چون كشم\r\n( ( 3831 ) ) معصيت كردى به از هر طاعتى\r\nآسمان پيموده‌اى در ساعتى\r\n\r\n","description":"","footnote":"","page_name":" 746 ","page_number":749},
  {"content":"\r\n\r\n\r\n( ( 3832 ) ) بس خجسته معصيت كان مرد كرد\r\nنى ز خارى برد مه اوراق ورد\r\n( ( 3833 ) ) نى عمر را قصد آزار رسول\r\nمىكشيدش تا به درگاه قبول ؟\r\n( ( 3834 ) ) نى به سحر ساحران فرعونشان\r\nمىكشيد و گشت دولت عونشان ؟\r\n( ( 3835 ) ) گر نبودى سحرشان و آن جحود\r\nكى كشيديشان به فرعون عنود ؟\r\n( ( 3836 ) ) كى بديدندى عصا و معجزات\r\nمعصيت طاعت شد اى قوم عصات\r\n( ( 3837 ) ) نااميدى را خدا گردن زده است\r\nچون گنه مانند طاعت آمده است\r\n( ( 3838 ) ) چون مبدل مىكند او سيئات\r\nعين طاعت مىكند رغم وشات\r\n( ( 3839 ) ) زين شود مرجوم شيطان رجيم\r\nو از حسد او بطرقد گردد دو نيم\r\n( ( 3840 ) ) او بكوشد تا گناهى آورد\r\nز ان گنه ما را به چاهى آورد\r\n( ( 3841 ) ) چون ببيند كان گنه شد طاعتى\r\nگردد او را نامبارك ساعتى\r\n( ( 3842 ) ) اندر آ من در گشادم مر تو را\r\nتف زدى و تحفه دادم مر تو را\r\n( ( 3843 ) ) چون جفاگر را چنينها مىدهم\r\nپيش پاى چپ ز جان سر مىنهم\r\n( ( 3844 ) ) پس وفاگر را چه بخشم تو بدان\r\nگنجها و ملكهاى جاودان\r\nجاودانه پادشاهى بخشمش\r\nآن چه اندر وهم نايد بدهمش\r\n( ( 3845 ) ) من چنان مردم كه بر خونى خويش\r\nنوش لطف من نشد در قهر نيش\r\n\r\nآيه\r\n« يا أَيُّهَا اَلنَّبِيُّ إِنَّا أَرْسَلْناكَ شاهِداً وَمُبَشِّراً وَنَذِيراً . » 33 : 45 ( 1 )  ( اى پيامبر ، ما ترا گواه و بشارت دهنده و تهديد كننده فرستاده‌ايم ) .\r\n« وَرَحْمَتِي وَسِعَتْ كُلَّ شَيْءٍ . » 7 : 156 ( 2 )  ( رحمت من بهمهء اشياء سبقت دارد « احاطه دارد » « پيروز است . » ) « يُضاعَفْ لَه اَلْعَذابُ يَوْمَ اَلْقِيمَةِ وَيَخْلُدْ فِيه مُهاناً إِلَّا مَنْ تابَ وَآمَنَ وَعَمِلَ عَمَلًا صالِحاً فَأُولئِكَ يُبَدِّلُ الله سَيِّئاتِهِمْ حَسَناتٍ وَكانَ الله غَفُوراً رَحِيماً . » 25 : 69 - 70 ( 3 ) \r\n","description":"","footnote":" ( 1 ) سوره الاحزاب ، آيهء 45 . .  ( 2 ) سوره الاعراف ، آيهء 156 . .  ( 3 ) سوره الفرقان ، آيهء 70 . . ","page_name":" 747 ","page_number":750},
  {"content":"\r\n\r\n\r\n( كسانى كه مرتكب معصيت شده‌اند عذاب آنها در روز رستاخيز چند برابر خواهد شد و در آن عذاب با اهانتى كه به آنها وارد خواهد شد ابدى خواهند بود . )\r\nروايت\r\n« عن ابى عبد الله عليه السلام ان من اوثق عرى الايمان ان تحب فى الله و تبغض فى الله و تعطى فى الله و تمنع فى الله عز و جل . » ( 1 )  ( از محكمترين دستاويز ايمان است كه دوستى و دشمنى و بخشش و خوددارى تو همه براى خدا و در راه خدا باشد ) .\r\n« انا معاشر الانبياء أمرنا ان نكلم الناس على قدر عقولهم . » ( 2 )  ( ما گروه پيامبران مأمور شده‌ايم به اندازه عقول مردم با آنها گفتگو كنيم . )\r\n\r\n( ( 3788 ) ) گفت من تيغ از پى حق مىزنم\r\nبندهء حقم نه مأمور تنم\r\n\r\nبندهء حق باشيد و شمشير را در راه حق بزنيد\r\nاحتمال قوى مىرود كه مصرع اول بيت مورد تفسير اشاره به آيهء شريفهء :\r\n« وَقاتِلُوا فِي سَبِيلِ الله اَلَّذِينَ يُقاتِلُونَكُمْ وَلا تَعْتَدُوا . » 2 : 190 ( 3 )  ( در راه خدا با كسانى كه با شما سر جنگ و پيكار دارند بجنگيد و تجاوز » از حق و عدالت « نكنيد ) .\r\nبعضى از مردم پاك درون ولى ساده لوح مىگويند خوب بود كه خدا به جاى « و قاتلوا فى سبيل الله . . . » مىگفت : « و قاتلوا فى سبيل الناس « يعنى جنگ و پيكار شما براى اصلاح حال انسانها بوده باشد .\r\n","description":"","footnote":" ( 1 ) سفينة البحار ، ج 1 ص 198 . .  ( 2 ) همين مدرك ، ج 2 ، ص 214 . .  ( 3 ) سوره البقرة ، آيه 290 . . ","page_name":" 748 ","page_number":751},
  {"content":"\r\n\r\nاين مطلب يك ملاحظهء سطحى در حساس مسئلهء انسانى است كه ناشى از قناعت ورزيدن به زيبايى معلول است ، در صورتى كه اگر علت را در نظر بگيريم هم اساسىتر خواهد بود و هم دقيقتر و زيباتر زيرا كشتن يك انسان براى زنده ماندن يك انسان ديگر كه مانند يك حيوان درنده تنها خود را مىبيند و شهوات خود را مىپرستد و اگر قدرت پيدا كند يكه تاز ميدان تنازع در بقا خواهد بود ، موافق كدامين منطق سليم است ؟ در صورتى كه اگر بگوييم : جنگ و پيكار شما در راه خدا باشد ، در حقيقت تصديق كرده‌ايم كه بايستى كوشش و مجاهدت ما در بارهء انسانها ناشى از اصل ارتباط انسانها با خدا باشد كه محصول كارگاه او هستند و شعاعى از آفتاب عظمت الهى را دارا مىباشند .\r\nخلاصه ، تا كنون هيچ استدلال منطقى نتوانسته است صريحاً اثبات كند كه خدمت به انسانها در هر شكل و كيفيت بدون اسناد انسانها به خدا ريشه عميقى داشته باشد .\r\n\r\n( ( 3789 ) ) شير حقم نيستم شير هوا\r\nفعل من بر دين من باشد گوا\r\n\r\nبايستى كردار خارجى ما حقيقى بودن گرايش بدين را نشان بدهد\r\nدر آيات و روايات معتبر تاكيد زيادى روى اين قضيه شده است كه اگر علاقهء دينى و گرايش به مذهب در درون انسان واقعيت داشته باشد ، در كردار او نمايان خواهد گشت .\r\nادعا و سخنان زيبا نمىتوانند واقعيت قلبى انسان را در بارهء دين آشكار بسازند اين اصل به پديدهء دين هم منحصر نيست ، زيرا - كسى كه ادعاى محبت يا عشق به فرد ديگرى داشته باشد هيچ منطقى براى اثبات آن ادعا به مجرد سخنگويى قناعت نمىورزد منطق به ما گفته است : هيچ مدعايى با تكرار آن اثبات نمىشود . بايستى عمل خارجى\r\n","description":"","footnote":"","page_name":" 749 ","page_number":752},
  {"content":"\r\nانسان بتواند آن مدعا را اثبات نمايد .\r\nاز يك نظر مىتوان گفت : در افراد بشرى عدهء كمى وجود دارد كه به هيچ وجه از حقايق و واقعيات اطلاعى نداشته باشد ، آن چه كه مهم است اين است كه با چه مقدار و با كدامين عمل واقعيت گرايش به آن حقايق را مىتوان اثبات كرد . ؟ براى توضيح اين مسئله مجسم كنيد كه يك رودخانهء دائم الجريان به جهت اصطكاك با صخره و فراز و نشيب و تنه هاى درخت در مسير خويش همواره در نوسان و جوش و خروش است .\r\nاگر روى اين رودخانه رنگى بريزيم مادامى كه با خود آب آن رودخانه مخلوط نشده است ، دستخوش نوسانات مفروض گشته و در كناره هاى رودخانه انداخته مىشود ، اما اگر آن رنگ تا اعماق آبهاى رودخانهء مزبور نفوذ كرده باشد نوسانات مفروضه نمىتواند آن رنگ را از آب جدا كرده و به كنار رودخانه بيندازد .\r\nعقايد قلبى هم مانند همين رنگ است ، اگر در اعماق روح انسانى نفوذ كند در هر گونه فراز و نشيب كه در آب رودخانه مىپيمايد موجوديت خود را حفظ مىكند و اما اگر عقايد تنها در سطح ظاهرى روح باشد ، بدون ترديد در كارهاى انسانى عميقاً نفوذ نخواهد كرد و هر موقع كه مصلحت شخصى انسان اقتضا كند رنگ عقيدتى را براى ظاهر سازى نمودار مىسازد .\r\nبه اضافهء اين كه تنها عمل است كه آگاهى انسان را به اسرار شئون زندگانى و بلكه راز جهان هستى را افزايش مىدهد .\r\n","description":"","footnote":"","page_name":" 750 ","page_number":753},
  {"content":"\r\n\r\n\r\n( ( 3791 ) ) رخت خود را من زره برداشتم\r\nغير حق را من عدم انگاشتم\r\n\r\nتمايل خود را از ظواهر فريباى زندگانى ببريم آن گاه خواهيم ديد كه غير از حق تعالى هيچ چيز داراى موجوديت قابل تكيه نمىباشد\r\nاز مزاياى جهان هستى و از لذايذ زندگانى به دو نوع مىتوان صرف نظر كرد :\r\nاول - اين كه حقيقتاً انسان شئون و مزاياى زندگانى را ناديده انگارد و آنها را مانند نيست پندارد اين صرف نظر كردن را مىتوانيم يك حالت بيمارى روحى معرفى كنيم نه گذشتن از لذايذ زندگانى در راه حق و هيچ يك از پيامبران الهى و اولياء الله و مصلحين عالى مقام بشرى چنين توصيه نكرده‌اند ، حركات و سكنات خود آنان نيز بخلاف اين گونه بريده شدن از لذايذ دنيا را اثبات مىكند . چنان كه گفتيم اين زهد و ورع را بايستى از علوم الهى و اخلاق عرفانى منها كرده و در ليست علم الامراض ثبت كنيم . زيرا با وجود اين كه انسان مىبيند معده‌اى دارد كه غذا مىخواهد غريزهء جنسى دارد كه احتياج به اشباع دارد .\r\nحس زيبا شناسى و زيبا دوستى دارد كه مىخواهد از زيبايى بهره مند شود . . . و غير ذلك و با اين احساس قاطعانه بگوييم : اينها همه دروغ و مخالف واقعيت هستند بدون ترديد اين يك مرض خطرناكى است كه مىتواند جامعه‌اى را به بد بختى بكشاند يعنى مىتواند مردم را دست بسته بتحويل گرگان خونخوار اجتماعات بدهد .\r\nدوم - اين كه لذايذ و آلام را آن چنان كه هستند تصديق كنيم و تمام مزاياى زندگانى را با لحاظ خواسته هاى « خود طبيعى » مورد پذيرش قرار بدهيم يعنى 5 است ، ولى بگوييم : اين 4 در روبناى طبيعت و زندگانى\r\n","description":"","footnote":"","page_name":" 751 ","page_number":754},
  {"content":"\r\nطبيعى يك قضيهء صحيح و واقعى است ولى در عين حال متوجه باشيم به يكى از دو حقيقت :\r\n1 - اين قضيهء مفروضه درست است ولى با نظر به واقعيت جهان كه مستند به خداست قضيهء مفروضه از نظر مقدمه صحيح نيست ، يعنى در آن واقعيت گمان مبر كه همهء حقايق عبارت است = 2 × 2 تا نتيجه آن 4 شود ، بلكه در آن واقعيت = 2 × 3 هم داريم كه نتيجهء آن 6 خواهد بود .\r\n2 - بگوييم كه انتزاع عداد 2 و علامت مربوط به اين زندگانى و خواص كمى آن است و اما با نظر به جهانى كه در آن جا كميت حكمفرما نيست اصلا عدد 2 و بدين گونه كه در اينجا ديده مىشود در آن جا مطرح نيست .\r\nنبايستى بپنداريم كه اين فرض كاملًا مخالف واقع است « زيرا - چگونه مىتوان از اين قضيهء رياضى دست برداشت » ؟ اگر ما در اعماق روح انسانى غوطه ور شويم و به اصطلاح به جريانات و واحدهاى ناخود آگاه درست دقت كنيم خواهيم ديد ما در آن قلمرو همواره با يكى از اين دو طريق كه گفتيم روبه رو هستيم يا = 2 × 2 وجود ندارد و يا جريانات ناخود آگاه منحصر در = 2 × 2 نمىباشد .\r\nبراى توضيح اين مطلب عبارتى از مجلهء روان پزشكى كه بسيار محققانه و عالمانه نوشته شده است نقل مىكنيم :\r\n« شايد بتوان گفت علت موفقيت چشم گير اين نوع شيوهء درمانى خاص ( شيوهء درمانى شعر ) اين است كه اين روش جديد تنها نوعى گروه درمانى مىباشد كه در آن نه تنها شركت كنندگان ( البته منظور بيماران نوروتيك است ) تمايلى بپوشيدن چهرهء واقعى خود ندارند و از نشان دادن دنياى ناخود آگاه خود نهراسيده و شرمگين نمىباشند ، بلكه به طور فعال با ماسك هنرمند زدن بر چهرهء خويش باز دارنده هاى درونى خود را ناديده گرفته و پلى به سوى آزادى و آرامش بيشتر مىآفرينند .\r\nمنطق حيات كه هميشه مىكوشد به انسان بقبولاند 4 2 2 است نمىتواند با موفقيت در تمام 24 ساعت شبانه روز به انسان تحميل گردد . دنياى تخيل بىشك مىتواند در هر قرن و در هر قاره‌اى پناهگاهى براى انسان باشد . خوشبينى\r\n","description":"","footnote":"","page_name":" 752 ","page_number":755},
  {"content":"\r\nزياد او حسن استقبال نامعقول در ارزيابى ابداعات و كشفيات جديد هرگز در دنياى علم پسنديده و مطلوب نيست ، ولى اگر همچنان كه نويسندگان بخشهاى مختلف اين كتاب با اشتياق به نتيجه رسيده‌اند كه شعر درمانى افق روشن جديدى را خواهد آفريد كه به عدد آن هزاران هزار بيمار روانى و درمانجويان مشكلات عاطفى ساليانه بهبودى خواهند يافت و بيمارستانها را ترك خواهند گفت ، آن وقت شايد بتوان گفت كه اين معجزه نامريى « اى . اى كامينگر » شاعر آمريكايى را بر آن داشت كه اعلام نمايد كه در قلمرو شعر 5 2 2 است » ( 1 )  تفسيرى كه ما در بارهء دگرگونى قضاياى رياضى در درون انسانى بيان كرديم از اين مطلب كه آقايان حاميان شعر درمانى مىگويند يا آن شاعر آمريكايى كه مىگويد 5 2 2 است منطقىتر به نظر مىرسد ، زيرا - نه اين كه حقيقتاً در درون انسان مقدمهء 2 2 كاملًا پيدا مىشود آن گاه به جاى 4 نتيجهء 5 مىدهد . بلكه موضوع كميت به طور اساسى در جريان درونى ما دگرگون مىشود . اينجا بايستى درون بينى هنرى برگسون را مطالعه كرد نه گفتار شعرا را .\r\nبر گرديم به اصل مطلب ، گفتيم كه در راه وصول به واقعيات جهان هستى و ارزيابى زندگانى نبايستى گمان كرد كه اصول و قوانين و مقتضيات جهان هستى و زندگانى بىپايه و موهومات مىباشد ، بلكه بايستى عامل درونى را در آنها اضافه كرد كه مسئلهء كميتها را بلكه حتى قوانين كيفيتها را هم دگرگون نشان مىدهد .\r\nلذا با تأليف و تركيب جهان درونى و برونى ما مىتوانيم تمايلات و خواسته هاى\r\n","description":"","footnote":" ( 1 ) مجلهء روان پزشكى شمارهء آذر و دى 1348 ص 68 ، شعر درمانى نام كتابى است كه روان پزشك معروف آمريكايى ( جكليدى ) تأليف كرده ، در اين كتاب بيست و چهار نفر از روان پزشكان و روان كاوان و روان شناسان و شعرا و استادان ادبيات انگلستان شركت كرده‌اند . اين نوع درمان كه به نام شعر درمانى ناميده شده است ، مىخواهد با تجسيم مفاهيم شعرى اعتدال روانى بيمار را به خود بر گرداند . . جملاتى كه در سطرهاى بالا نقل كرديم كه بيان مختصرى در اين گونه درمانجويى بود قابل تأمل و دقت است . . ","page_name":" 753 ","page_number":756},
  {"content":"\r\nخود را در بارهء مزاياى جهان هستى به طور منطقى تعديل نموده ، از اين راه حق حقيقت را دريابيم .\r\nبه عبارت واضحتر با دقت و تحقيق در بارهء خواسته ها و جريانات درونى مزايا و خصوصيات زندگانى را ارزيابى كرده و بروش خود ادامه بدهيم . مثلًا هنگامى كه مىبينيم هيچ يك از مزاياى جهان هستى خاصيت ايده آل جويى روح ما را اشباع نمىكند و بايستى اين حس را براى به دست آوردن يك ايده آل عالى و منطقى اشباع كنيم بكوشيم تا اين اصل را تبعيت كرده و موجودى روح را ناديده نگيريم ، آن گاه جهان بيرونى را مطابق موجودى روح كه جستجوى ايده آل عالىترين واحد آن است ، براى خود مطرح بسازيم .\r\nاشكال كار ما در اين است كه اصلا نمىخواهيم بدانيم درون ما چه دارد و چه مىخواهد و ما با تمام لجاجت مىخواهيم موجوديت و خواسته هاى روحى را حذف كنيم .\r\nويكتور هوگو مىگويد :\r\n« چيزى را از روح انسانى باز نگيريم ، حذف بد است ، اصلاح كنيم و تغيير شكلش بدهيم » .\r\nدر اين موقع ما مىتوانيم معناى حق مطلق را درك كنيم و آن را در زندگانى روزمرهء خود به كار ببنديم .\r\nيك معناى ديگر بر بيت مورد به نظر مىرسد و آن اين است كه : مقصود از » رخت خود را من زره برداشتم « ارزيابى تعلق روح بر بدن بوده باشد ، بدين معنى كه علاقهء روح من بر بدنم علاقهء آن انسان است كه در راهى كه به سوى مقصد پيش مىرود اشياء ناچيزى را به عنوان رخت و پوشاك موقتى با خود بر دارد ، اين رخت و پوشاك اهميتى از نظر وصول به مقصد ندارد ، اگر هم مورد احتياج بوده باشد به طور موقتى خواهد بود .\r\n","description":"","footnote":"","page_name":" 754 ","page_number":757},
  {"content":"\r\n\r\n\r\n\r\n( ( 3794 ) ) خون نپوشد گوهر تيغ مرا\r\nباد از جا كى برد ميغ مرا ؟\r\n\r\nشمشير به عنوان يك وسيلهء جراحى در جوامع ضرورت دارد رنگ سرخ خون ، هدف انسانى شما را از شمشير باز نگيرد\r\nاى افراد انسانى كه اوراق تاريخ شما را رنگ خون و بوى خون از قابليت مطالعه بر كنار كرده است ، اى خون بازان خون آشام مىتوانستيد لحظاتى به تأمل فرو رفته دريابيد كه شمشير وسيلهء جراحى عضو فاسد پيكر اجتماع است ؟ آيا مىتوانستيد با كمى انديشه دريابيد كه دم بران شمشير آن گاه كه در دست خون بازان به حركت درمىآيد نشانهء آن است كه هر گونه انديشه و روش منطقى از عقل و وجدان آنان رخت بر بسته است .\r\nبياييد علت منطقى شمشير را با قطرات رنگين خون نپوشانيم . آخر مگر مالك زندگى و مرگ ما هستيم ؟\r\n\r\n( ( 3798 ) ) كوهم و هستى من بنياد اوست\r\nور شوم چون كاه با دم باد اوست\r\n\r\nهر دو حالت موجوديت و فنا را به او مربوط بسازيم\r\nممكن است انسان تمام حالاتى را كه به او عارض مىشود از خود بداند و همهء حركات و سكناتش را به موجوديت خويش مستند نمايد ، يعنى « خود طبيعى » براى او آن چنان جلوه كند كه هر گونه حركات و سكنات را از خويشتن بداند . در اين گمان و توهم يك مطلب راست وجود دارد و يك مطلب دروغ ، مطلب راستش اين است كه او\r\n","description":"","footnote":"","page_name":" 755 ","page_number":758},
  {"content":"\r\nغير از « خود طبيعى » كه طبيعت به او داده و مقدارى را هم خود با كوشش از طبيعت گرفته است چيز ديگرى را نمىشناسد ، او يك حيوان ناخود آگاهى است كه در زندگانى مىجنبد و نقش مىكشد و اگر نيرومند هم بوده باشد ناخود آگاهانه نيروى خود را بدون ملاحظهء اصل و قانون مستهلك مىكند .\r\nاو در اين ادعا كه » خودش « مىباشد از اين جهت راست مىگويد كه هيچ حقيقتى را در ما وراى لوليدن در اين زندگانى و حد اكثر لذت به دست آوردن و فرار كردن حتى از كوچكترين درد و ناراحتى نپذيرفته است .\r\nاما مطلب دروغى را كه مىگويد اين است كه او با خيال « خود » هميشه دل گرم است كه » من خودم هستم « ولى او خودش نيست بلكه همان عوامل و انگيزه هاى حيوانى است كه او را اداره مىكند ، او مانند همان سنگ ريزه است كه سبد روز به سبد شب مىاندازد و بالعكس ، او در اين نقل مكان از روزها به شبها و بالعكس در تاريخ زندگانيش كوچكترين اختيارى ندارد ، در نتيجه « خود » ندارد .\r\nدر اين باره آرتر جرسيلد از سورن كىير كگارد جملهء بسيار زيبايى نقل مىكند :\r\n« اگر كسى وارث تمام گنجينه هاى جهان باشد از پيش از رسيدن بسن رشد نمىتواند عملا مالك آن باشد و نيز قوىترين شخصيت جهان هيچ است اگر خود را نشناسد و بر عكس كسى كه خود را بشناسد ارزش فوق العاده دارد ، اگر چه ممكن است در نظر ما شخصيتى ناچيز داشته باشد ، چون مهم آن نيست كه كسى چنين يا چنان باشد مهم اين است كه خودش باشد . » ( 1 )  ممكن است اين اصل را به شكل ديگرى بگوييم كه شاملتر و منطقىتر به نظر برسد ، به اين بيان كه « خود » از هنگام رشد كودك شروع مىشود ، ولى اين حقيقت ( خود ) يك پديدهء ثابت و جامد نيست ، بلكه همواره در جريان است ، بنا بر اين اگر اين جريان\r\n","description":"","footnote":" ( 1 ) شناخت خويشتن ، آرتر جرسيلد ، ص 2 . . ","page_name":" 756 ","page_number":759},
  {"content":"\r\n\r\nتنها براى اشباع خواسته هاى حيوانى انسانى استخدام شود باعث رشد « خود طبيعى » خواهد گشت و اگر در راه تكامل انسانى قرار بگيرد بدون ترديد آن « خود طبيعى » به « خود انسانى » مبدل خواهد گشت .\r\nپس از اين مقدمه مىتوانيم معناى بيت جلال الدين را كه مىگويد :\r\n\r\n( ( 3798 ) ) كوهم و هستى من بنياد اوست\r\nور شوم چون كاه با دم باد اوست\r\n\r\nكاملًا درك كنيم ، زيرا - هنگامى كه شخصيت انسانى در تكامل به جايى برسد كه در هر لحظه‌اى خود را وابسته بمقام شامخ ربوبى ببيند ، بدون شك در نوسانات زندگانى همهء نقاط مثبت و منفى شخصيت تابع اصل بوده و در هر حال يعنى خواه در حال تحت تأثير قرار گرفتن يا مؤثر واقع شدن ، نسيمى از آن تكيه گاه را در روح خويشتن احساس خواهد كرد .\r\n\r\n( ( 3792 ) ) سايه‌ام من كه خدايم آفتاب\r\nحاجبم من نيستم او را حجاب\r\n\r\nمردان الهى دليل راه ابديتاند ، نه حجاب ميان بندگان و خدا\r\nهر يكى از افراد انسانى كه رشد شخصيت پيدا مىكند و افراد ديگر در بارهء او محاسبه مىكنند ، ممكن است در يكى از دو نقطه بسيار پست يا اعلا قرار بگيرند ، اگر شخصيت مورد توجه در نقطهء پست قرار بگيرد و تنها در صدد تثبيت موقعيت « خود طبيعى » خويشتن بوده باشد ، حجاب و بلكه راه زن راه بارگاه ربوبى خواهد بود .\r\nاينان سر راه مردمى ايستاده‌اند كه اگر نبودند حد اقل با عقل سليم و فطرت اوليهء خود گامهايى به سوى رشد شخصيت بر مىداشتند ، ولى دريغا اين افراد از جوانب مختلفى به افراد انسانى فرمان » ايست « داده و آنها را در آن حدود كه تنها همان شخصيتها\r\n","description":"","footnote":"","page_name":" 757 ","page_number":760},
  {"content":"\r\n\r\nرا ببينند و بپرستند متوقف مىسازند بالعكس ، اگر شخصيتهاى مورد محاسبه در نقطهء اعلايى از انسانيت قرار بگيرند عقول و دلهاى آنان با تمام صدق و صفا وظيفهء راهنمايى را انجام داده و آن شخصيتها را در طريق ابديت وادار مىكنند كه ديگران را نيز به سوى ابديت رهنمون شوند .\r\n\r\n( ( 3800 ) ) خشم بر شاهان شه و ما را غلام\r\nخشم را من بسته‌ام زير لگام\r\n\r\nبا رشد شخصيت مىتوانيم به تندترين پديده و فعاليت نفس پيروز شويم\r\nهيچ در اين باره فكر كرده‌ايد كه شما در دوران كودكى تحت چه عوامل و انگيزه هاى جزيى دگرگون مىشديد ؟ هيچ به ياد داريد كه پستان مادر با آن ناچيزى تمام شخصيت شما را مىخريد ؟ آيا گاهى در اين مسئله مىانديشيد كه چگونه يك اسباب بازى تمام جهان هستى را مطابق خود براى شما تفسير كرده ، حتى در حال خواب هم از شما دست بر نمىداشت ؟ چه شد آن حالات روانى دوران كودكى شما ؟ چرا در دوران رشد سنى هزاران نوع از آن اسباب بازىها كوچكترين تأثيرى در روان شما نمىگذارد ؟ مگر اين دگرگونىها معلول رشد و شخصيت شما نيست ؟ آرى اين شخصيت شما است كه تكامل پيدا كرده است ، و الا پستانهاى مادران هنوز خاصيت شير دادن را از دست نداده‌اند .\r\nاسباب بازيچه ها زيبايى خود را فراموش نكرده‌اند ، توپهايى كه زير پاى شما از اين سو به آن سو مىغلطيد ، هنوز هم كار خود را از دست نداده‌اند . چه شد كه آن تمايلات براى ابد در شما خاموش شد ؟\r\n","description":"","footnote":"","page_name":" 758 ","page_number":761},
  {"content":"\r\n\r\nآيا جز اين است كه شما رشد يافته‌ايد و عوامل و انگيزه هاى قوىترى شما را به خود جلب كرده است ؟ آيا غير از اين است كه قلمرو زندگانى براى ديدگاه شما ميدانهاى وسيعترى را باز كرده است ؟ بدينسان بدانيد كه با رشد بيشتر و تكامل روحى عالىتر شما شهوت و غضب و بلكه ساير فعاليتهاى روانى خود را هم مىتوانيد مالك شويد .\r\nچنان كه همانها پديده هاى درونى كه ديروز مالك شما بودند ، امروز شما مالك آنها هستيد .\r\n\r\n( ( 3817 ) ) كاين به يك لفظى شود از خواجه حر\r\nو ان زيد شيرين و ميرد سخت مر\r\n\r\nآزادى بندگان معمولى به يك جملهء » أنت حر لوجه الله « بستگى دارد اما آزادى « خود انسانى » آن چنان دشوار است كه تا خود انسان اقدام نكند و نكوشد به دست نخواهد آمد\r\nتعبير بسيار رسايى است كه جلال الدين در دو نوع بندگى بيان مىكند . حقيقتاً چنين است كه بردهء اجتماعى كه شكل حقوقى به خود گرفته است با كوچكترين انگيزه‌اى ممكن است از دام بردگى خلاصى پيدا كند ، در صورتى كه هنگامى انسان بندهء شهوات است و تمايلات خود مىباشد ، چون آن شهوات و تمايلات در « خود طبيعى » انسان تبلور مىيابد ، چگونه مىتواند خود را از « خود طبيعى » گرفته و آزاد بسازد ؟ غير از يك راه در اين مورد وجود ندارد و آن اين است كه با تزكيهء نفس و تادب به آداب خدايى تدريجا « خود » را تفسير نموده « خود انسانى » را از دست آن نجات بدهد .\r\n","description":"","footnote":"","page_name":" 759 ","page_number":762},
  {"content":"\r\n\r\n\r\n( ( 3820 ) ) در چهى انداخت او خود را كه من\r\nدر خور قعرش نمىيابم رسن\r\n\r\nدر چاه عميق و بىقعر شهوات خود را نيندازيم كه براى بيرون آوردن از آن چاه طنابى وجود ندارد\r\nبعضى از پديده هاى درونى ما از آن جهت كه جنبهء ذاتى بودن براى خود مىگيرد به اين معنى كه اگر مالك خود نشويم ما را در مقابل شالودهء مستحكمى قرار مىدهد كه به هيچ وجه نمىتوانيم آن شالوده را به هم زده و از اسارت آن بيرون رويم ، لذا بايستى توجه كرد كه آن پديده ها در درون ما اصالتى به خود نگيرند ، مانند شهوات ، زيرا چنان كه در مبحث گذشته گفتيم : اين شهوات حيوانى در صورت ناديده گرفتن « خود طبيعى » ما را مطابق مقتضيات خود مىسازند و چنان در شخصيت ما عمق پيدا مىكنند كه به هيچ وسيله نمىتوان آن را از موجوديت شخصيت بر كنار نمود .\r\nجلال الدين در بارهء اين اسارت در دست شهوات بارها در مثنوى داد سخن داده و در درمان آن گفته است : بايستى خود انسان به حركت بيفتد و از خدا توفيق و كمك بخواهد .\r\nلذا جلال الدين مىگويد : كسى كه به پرستش شهوت روى آورده و آن را هدف تمام فعاليتهاى روحى خود قرار داده « تا آن جا كه جزء اساسى شخصيت او گشته است » مانند اين است كه اين شخص خود را در چاهى افكنده است كه قعرى ندارد و من هيچ طنابى را سراغ ندارم كه بتواند او را از آن چاه بيرون بكشد .\r\n\r\n( ( 3822 ) ) اين جگرها خون نشد از سختى است\r\nغفلت و مشغولى و بد بختى است\r\n( ( 3823 ) ) خون شود روزى كه خونش سود نيست\r\nخون شو آن وقتى كه خون مردود نيست\r\n\r\nآرى خود شناسى و بهره بردارى از خود و ارزيابى « خود » در يك زمان محدودى امكان پذير است ، هر روزى كه از ما سپرى مىشود امكان برداشتن گام مناسب\r\n","description":"","footnote":"","page_name":" 760 ","page_number":763},
  {"content":"\r\nآن روز را از ما مىگيرد .\r\nپس پيش از آن كه به طور اجبار « خود طبيعى » را بشكنيم ، بياييد با اختيار و آگاهى آن را ارزيابى نموده و به قول جلال الدين خون « خود طبيعى » را قربانى تكامل « خود انسانى » ساخته ، حيات ابدى را استقبال كنيم ويليام بريانت مىگويد :\r\n« وقتى كه ترس ساعات تلخ آخرين روح تو را چون سايهء تيره‌اى در بر گيرد و تجسم مناظر دهشتزاى رنج احتضار و كفن و مرگ و تابوت و ظلمت جاودانى و گور تنگ و تاريك به لرزه ات در آورد و دلت را بچنگ غم و اضطراب بسپارد ، به زير آسمان رو ، گوش به طبيعت ده كه تو را از هر سو در بر گرفته است و از هر جانبى پند تازه ات مىدهد گوش به زمين ، به آبها ، به فضاى پهناور ده ، گوش كن كه مىگويند : روزى چند ديگر خورشيد در مسير خود به همه جا خواهد نگريست و اثرى از تو نخواهد يافت ، نه در روى زمينت خواهد يافت نه در دل خاك سرد كه كالبد بىجانت را اشك ريزان در آن نهاده بودند و نه در دل اقيانوس كه خشكىها را در بر گرفته است ، زمين كه ديرى غذايت داده بود طلبش را از تو مطالبه خواهد كرد و دوباره به صورت ذرات خاك در خواهد آورد . تا روييدنىها را غذا دهى . هر گونه اثر حيات انسانى را ، اثر وجود فردى از ميان خواهد برد ، تا براى هميشه با عناصر اربعه ات در آميزد ، سپس صخره‌اى استوار و بىاحساست در آورد يا خاك سنگين و بىحركتت كند كه روستايى جوان زحمتكشى با گاو آهن خود در همش نوردد ، آن گاه درخت بلوطى ريشه هاى خود را در درونت بگستراند و در كالبدت فرو برد اما گمان مبر كه يكه و تنها روى بدين خانهء جاودانى مىبرى و در آن جا بىيار و راهنما مىمانى . نه ، زيرا - تو در عالم آرزو هم خوابگاهى بهتر از اين نخواهى يافت . آن جا كه هستى در كنار رهبران و بزرگان قوم ، كنار پادشاهان و نيرومندان جهان ، كنار خردمندان و خوب رويان ، كنار سپيد مويان و صاحب نظران روزگاران دراز خواهى خفت كه جملگى در يك خوابگاه بزرگ و پر جلال خانه گرفته‌اند و اين ديوارهاى عظيم\r\n","description":"","footnote":"","page_name":" 761 ","page_number":764},
  {"content":"\r\nو صخره هاى پر دندانه كه از فرط قدمت با خورشيد برابرى مىكنند ، اين دره هاى پهناور كه گويى پيوسته به انديشه هاى عميق فرو رفته‌اند ، اين جنگلهاى كهن و انبوه اين رودخانه هايى كه با اين همه جلال و شكوه به راه خود مىروند و اين جويبارها كه با زمزمهء شكوه آميز خود از ميان چمنزارها مىگذرند و سيرابشان مىكنند و اين اقيانوس بىكران لاجوردين كه همهء اينها را در ميان خود گرفته جملگى زر و زيور گور بزرگ آدميانند . خورشيد زرين و ستارگان و جملهء ميهمانان خوان بىحد و كران آسمان از خلال گذشت اعصار و قرون بر اين آرامگاه تيرهء مرگ مىتابند .\r\nهمهء اينها دستى هستند كه به سوى اين خاك نشينان در خواب رفته دراز شده‌اند .\r\nاگر بر بال صبح نشينى يا از صحراهاى بىكران بگذرى يا به ميان جنگلهاى انبوهى روى كه رود « ارگون » از ميانشان مىگذرد و درهايشان به روى هر صدايى از جهان بسته است تا تنها به صداى خود گوش فرا دهند ، باز همه جا مرگ را فرمانروا خواهى يافت . خواهى ديد كه جز مرگ هيچ كس در اين زمين زنده و جاودان نمانده است .\r\nدر اين صورت چگونه ممكن است تو در اينجا تنها بمانى و يكه و خاموش دنياى زندگان را ترك گويى و هيچ دوستى از اين سفر دور و درازت آگاه نشود ؟ همهء آنها كه دم بر مىكشند شريك سر نوشت تواند . وقتى كه تو به اين سفر رفته باشى آن كس كه به همه چيز با لبخند مىنگرد خواهد خنديد و آن كس كه همه چيز را جدى مىبيند افسرده خواهد شد ، در هر دو حال همه به دنبال احلام و آرزوهاى خويش خواهند رفت .\r\nاما ديرى نمىگذرد كه جملهء آنها شادىها و گرفتارىهاى خود را ترك خواهند گفت و براى خواب جاودان به سراغ آن بسترى كه تو در آن خفته‌اى خواهند رفت .\r\n","description":"","footnote":"","page_name":" 762 ","page_number":765},
  {"content":"\r\n\r\nقطار بلند زمانه پيوسته به راه خويش مىرود و همراه خود فرزندان آدم را از نو جوانان سبز خطى كه در بهار عمرند تا آنان كه در زير سنگين بار سالها پشت خم كرده‌اند ، از مادران فرسوده تا دختران نو رسيده ، از كودكان زبان ناگشوده تا پيران سپيد موى يكايك به نزد تو مىآورد و در كنارت جاى مىدهد تا در دنبال آنان نوبت آنهايى فرا رسد كه هنوز حتى ديده به روى اين جهان نگشوده‌اند چنان زى كه چون هنگام فرا خواندنت براى شركت در جمع فزون از شمار كاروانيانى رسد كه روى به جانب قلمرو مرموزى دارند تا در آن جا هر يك در اطاق خاص خود در منزلگه خاموش مرگ بار اندازند و خانه گيرند ، تو همچون آن بنده نباشى كه با تازيانه روانهء سياه چالش مىكنند ( و به قول جلال الدين به اجبار خون « خود طبيعى » او را مىريزند ) آن كس باش كه با قدمهايى استوار و با قوت دل به جانب اقامتگاه جاودان خويش مىرود تا در آن جا رو پوش خود را بر بستر خواب بگستراند و آن گاه به زير آن رود و ديده براى خوابى پر رويا و دل پذير بر هم نهد . » ( 1 ) \r\n\r\n( ( 3819 ) ) در چهى افتاد كان را غور نيست\r\nو ان گناه اوست جبر و جور نيست\r\n\r\nگناه با جبر سازگار نيست\r\nدر اين بيت باز جلال الدين مانند موارد ديگر از اختيار دفاع مىكند و گناه بودن كارى را دليل منفى بودن جبر محسوب مىدارد .\r\nاين يك مطلب اساسى است كه بايستى بررسى كنندگان در مسئلهء جبر و اختيار منظور نمايند .\r\nما ممكن است باده ها مغالطه و سفسطهء ظواهر ذهنى خود را با اين مطلب اقناع\r\n","description":"","footnote":" ( 1 ) منتخبى از اشعار امريكايى - سرانجام ص 3 و 4 و 5 ، ويليام بريانت . ","page_name":" 763 ","page_number":766},
  {"content":"\r\n\r\nكنيم كه بلى اختيارى وجود ندارد ، همهء حركات ما جبرى است ، اما در موقعى كه خلاف عقل و وجدان حركتى مىكنيم از اعماق درون خود صداى ضعيفى مىشنويم كه مىگويد : « تو مجرمى » و به قول ويكتور هوگو در كتاب بىنوايان : بالاخره ژان والژان پس از همهء خود فريبىها و دغل بازىهاى انديشه هاى معمولى از درون خود مىشنود كه مىگويد :\r\nپس از همه اين حرفها ژان والژان تويى ، و مجرم تو هستى .\r\n\r\n( ( 3832 ) ) بس خجسته معصيت كان مرد كرد\r\nنى ز خارى بر دمد اوراق ورد ؟\r\n\r\nآيا مىتواند معصيتى مقدمهء عالىترين اطاعت باشد\r\nدر ظاهر اين داستان قضيه چنين است كه آن پهلوان كافر به قصد كشتن على بن ابى طالب عليه السلام و شكستن لشكريان اسلام كه بنابودى خود اسلام منجر مىگشت به ميدان آمده و به مبارزه پرداخته بود .\r\nاما اين اقدام گنهكارانه باعث شد كه بارقهء روحى على عليه السلام در درون او فروزان گردد و در نتيجه يكى از اولياء بوده باشد .\r\nاز اين بيان نتيجه گرفته مىشود كه خود همان معصيت باعث بيدارى آن مرد شده است ، ولى بايستى در اين باره دقت بيشترى كرد ، زيرا - اگر در خود آن مرد حالت آگاهى پيدا نمىگشت ، انقلاب او به چنان حالت روحانى امكان پذير نبود و به همين جهت است كه مىبينيم امير المؤمنين عليه السلام در جنگها صدها نفر از كفار را از دم تيغ گذرانيده ، ولى به هيچ يك از آنان چنين حالت روانى دست نداده است . پس معصيت نبوده است كه علت منطقى اطاعت شده است ، بلكه در حال معصيت آگاهى روانى آن پهلوان كه جزء معصيت نيست او را به چنان مقام والايى رسانيده است ، لذا اين كه\r\n","description":"","footnote":"","page_name":" 764 ","page_number":767},
  {"content":"\r\n\r\nجلال الدين مىگويد :\r\n« معصيت كردى به از هر طاعتى » بايستى با دقت بيشترى مورد توجه قرار بگيرد بلى اين كه مىگويد : « آسمان پيموده‌اى در ساعتى » مضمون فوق العاده عالى است ، زيرا - مىخواهد اين نكته را بيان كند كه در انقلابات روانى در حركت از يك نقطه بنقطهء ديگر احتياجى بگذشت زمان ندارد و اين حركت يك انتقال فيزيكى نيست كه جسم متحرك بايستى از نقاط مسير عبور نموده و به مقصد برسد ، بلكه در انقلاب روانى « مبدا حركت » و « مسافت حركت » و « مقصد حركت » يكى بوده و تنها كارى كه بايد انجام بگيرد خود همان انقلاب لحظه‌اى است در روايت است كه روزى حضرت موسى عليه السلام از خداوند پرسيد كه پروردگارا چگونه به تو برسم جواب شنيد كه « قصدك لى وصلك الى » ( قصد كردن تو مرا همان و رسيدن تو به من همان ) .\r\nدر دعاى ابو حمزهء ثمالى هم مىبينيم كه حضرت سجاد عليه السلام مىگويد : خداوندا كسى كه به سوى تو در حركت است مسافت نزديكى دارد .\r\nاما آيهء شريفه كه مىگويد : « گناهان را به ثواب مبدل مىسازد » نمىخواهد بگويد معصيت عين اطاعت بوده است ، بلكه مىگويد اگر انسانى حقيقتاً توبه كند انقلابى در روح او ايجاد مىگردد كه گناهان او مانند معدوم مىشود و عظمت توبه به جاى آنها اطاعت ايجاد مىكند ، لذا با كلمهء تبديل بيان شده است ، نه اين كه گناهان عين اطاعت مىشود .\r\nتفسير ابيات\r\nعلى بن ابى طالب عليه السلام در پاسخ آن پهلوان مىگويد : من پيكار را براى حق تعالى پذيرفته‌ام ، من بندهء حقم نه بردهء بدن خاكى . من شير حقم نه شير نقشى كه با باد هوا به حركت در مىآيد .\r\nكردار خارجى من شاهد اين وضع شخصيت من مىباشد . در حقيقت من آن تيغم\r\n","description":"","footnote":"","page_name":" 765 ","page_number":768},
  {"content":"\r\nكه بىاختيار در دست زننده قرار گرفته‌ام و با اختيار شهوانى شمشير نمىكشم .\r\nچنان كه پيامبر عزيز آن يك مشت گرد و ريگ را كه در يكى از جنگها به روى دشمنان پاشيد از خودش نبوده بلكه مستند به خدا بوده است .\r\nمن اين تمايلات بىپايهء حيوانى را از سر راه زندگانى برداشته و هر چيزى كه غير از حق و شئون و ارادهء حق است نيست و نابود مىدانم . تو شنيده‌اى كه شمشير تنها يك كار دارد و آن هم كشتن زندگان است ، ولى شمشيرى كه خدا در دست من نهاده است شمشير زنده كننده است نه ميراننده .\r\nمن به منزلهء آن سايه هستم كه از تابش نور خورشيد جلوگيرى نمىكند ، من مانند آن دربانم كه روى مخدوم خود را نمىپوشاند .\r\nتو گمان مىكنى كه خون مردم مىتواند گوهر اساسى شمشير مرا كه قطع عضو فاسد جوامع بشرى است با رنگ سرخ بپوشاند ؟ تو گمان مىكنى كه من اسير « خود طبيعى » هستم كه باد شهوات بتواند ابر پر باران روح مرا از بين ببرد ؟ من مانند آن كاه نيستم كه در سركشى انگيزه ها و عوامل ناچيز تزلزلى به خود راه بدهم ، من در صبر و بردبارى همانند آن كوهم كه نيرومندترين عوامل نمىتوانند مرا از موقعيت وجودىام تغيير بدهند .\r\nآن خس ناچيز است كه با بادى از جا در مىرود ، آن بادهاى مخالف كه همواره پيرامون انسانها را احاطه كرده است .\r\nآنان كه با كوچكترين باد خشم و شهوت از ميان مىروند ، اهل راز و نياز با خدا نيستند و زندگانى خويش را به خدا مستند نساخته‌اند .\r\nآنان كه در علم الهى راسخ نشده‌اند در سركشىهاى كبر و نخوت و غضب و خود پرستى محو و نابود مىشوند . من مانند آن كوهم كه استحكام و نيروى او از خدا است و اگر به هيجان در آيم و مانند كاه حركتى كنم از باد مشيت خداوندى است .\r\nتمايلات من تنها به ياد او فعاليت مىكند ، من براى خود يك سر خيل بيشتر انتخاب\r\n","description":"","footnote":"","page_name":" 766 ","page_number":769},
  {"content":"\r\nنكرده‌ام آن هم عشق الهى است .\r\nاين خشم و غضب را كه مىبينى دمار از روزگار آدميان درمىآورد و نيرومندان و پادشاهان را بردهء خود مىسازد ، من آن غضب را بندهء خود ساخته‌ام ، من با تيغ حلم و بردباريم گردن خشم را زده‌ام ، من خشم خدايى را مانند رحمتش مىبينم .\r\nمن در نور الهى مستغرقم ، زيرا كه سقف « خود طبيعى » ام را خراب كرده‌ام اگر چه من با لقب ابو تراب معروف شده‌ام ، ولى روح من گلشنى است با طراوت . من هنگامى كه احساس كردم جهاد در راه خدا به سبب آب دهان انداختن تو و جوشيدن غضبم عنوان الهى خود را از دست مىدهد ، لذا شمشير را پنهان كردم و نگذاشتم كار خود را انجام بدهد ، زيرا - در آن موقع من بردهء غضب خود مىگشتم ، نه اين كه جهادى در راه خدا مىكردم .\r\nمن زندگانى خود را در هر حال كه باشد براى خدا قرار داده‌ام ، دوستى و عداوت و عطا و امساك و ساير شئون زندگانىام را در راه خدا بسيج كرده‌ام .\r\nفعاليتهاى من در راه خدا از روى تقليد بىاساس و تخيلات و توهمات بىپايه نيست ، حتى من از كوششهاى معمولى و اجتهاد هم پا فراتر نهاده آستين به دامان كبرياى او زده‌ام . اگر من در فضاى زندگانى الهى بال و پر گرفته مىپرم جايگاه پرش خود را مىبينم . اگر بخواهم بگردم نقطهء دوران خود را مشاهده مىكنم . اگر بخواهم بارى به دوش بكشم مقصدى را كه بايستى بار به آن جا برسد مىدانم .\r\nمن همانند آن ما هم كه از خورشيد كسب نور مىكند و همواره روشن است . سخن را در اين نكته به پايان برسانيم و بگذريم زيرا :\r\n\r\n( ( 3811 ) ) بيش از اين با خلق گفتن روى نيست\r\nبحر را گنجايى اندر جوى نيست\r\n\r\nمن در موقع گفتگو قوانين و اصول محاورات معمولى را مراعات مىكنم ، چرا ؟ زيرا - چنان كه پيامبر فرموده است : بايستى به اندازه گنجايش عقول انسانى با آنها سخن گفت .\r\nخلاصه به تو بگويم ، كه من آزادم و چون آزاديم بايستى گواهى مرا در عظمت و\r\n","description":"","footnote":"","page_name":" 767 ","page_number":770},
  {"content":"\r\nپستى روح بشنوى .\r\nسخن كسانى را مشنو كه بردهء بىنوا و تيره بخت شهوات قرار گرفته‌اند ، شهادت آنها شنيدنى نيست ، تو مىدانى كه شهادت بردگان به عللى مانند آزادگان مسموع نيست ولى بردگان شهوت هزاران مرتبه بدتر از بندگان مسترق ( به زنجير بندگى كشيده شده ) مىباشند ، زيرا - بردهء معمولى با يك جمله مىتواند آزاد شود ولى بردگان شهوت ، زندگانى شيرين و مرگ بسيار تلخى در دنبال دارند . بردهء شهوت بدون فضل و خواست و احسان خداوندى نجاتى ندارد .\r\nاينان كه با اختيار خويش را در چاه شهوات حيوانى افكنده‌اند ، به آن چاهى كه پايان ندارد ، گناهى است كه خود انجام داده‌اند و به جبر مربوط نيست و خدا در بارهء آنان ستم نكرده است . اين حيوانات ناخود آگاه خويشتن را در چاهى افكنده‌اند كه قعر آن به حدى دور است كه من هيچ طنابى را در خور در آوردن آنها از آن چاه سراغ ندارم آخر خود او مرتكب گناه شده است من چه كنم ؟ او خود را به آن چاه بىپايان انداخته است من چه گونه او را بيرون بياورم ؟ در اين جا سخن را خاتمه بدهم مىترسم كه اگر كمى بيشتر صحبت بدارم جگرها بلكه دل سنگ خارا خون شود .\r\nدر اين دوران زندگانى دل انسانى وقت پيدا نمىكند و روح ظرافت خود را به دست نمىآورد . خلاصه ، در راه رياضت نفسانى « از خود طبيعى » نمىكاهد ، زيرا - غفلت و مشغولى بد بختى سرتاسر وجود او را فرا گرفته است . بگذار روزى فرا رسد كه خون دل او حقيقتاً روانه شود ولى روزى است كه اين روانه شدن خون سودى به حال او نخواهد داشت . پس بياييد پيش از آن كه دل خون شدن مردود شود و سودى نداشته باشد در كاستن « خود طبيعى » گامى برداريد .\r\nآنان كه بندهء هوى و هوس هستند گواهى آنان قبول نيست ، چون در شهادت عدالت شرط است و اينان عادل نيستند ، بلكه عادل كسى است كه بنده غول نفس اماره نباشد .\r\n","description":"","footnote":"","page_name":" 768 ","page_number":771},
  {"content":"\r\nمىدانيد چرا خداوند پيامبر خود را شاهد و مبشر و انذار كننده معرفى مىكند ؟ براى اين كه اين مرد از زنجير گرانبار هوى و هوس كاملًا آزاد گشته بود .\r\nبنا بر اين سر تا پاى وجود او عدل بوده است . آرى از آن جهت كه من آزاد شده‌ام ديگر غضب و كينه توزى چگونه مىتواند مرا بندهء خود بسازد ؟ آزادى مطلق جايگاهى است كه انسان در آن جايگاه تنها صفات عاليهء الهى را مىبيند .\r\nبه سوى آزادى روانه شويد و بكوشيد تا به آن جايگاه گام بگذاريد ، چون رحمت خدا بر غضبش مقدم است شما را آزاد خواهد ساخت .\r\nاكنون كه از خطر جستى بيا . تا كنون سنگ ناچيزى بودى پس از اين آن گوهر تو را كيميا كرده است . ديگر از كفر و خارستانهاى بنيان كن آن نجات پيدا كرده‌اى ، بيا كه گلستان خرم و شاداب الهى در مقابل نور تو قرار گرفته است اكنون كه بارقهء ربوبى در دل تو درخشيدن گرفته است ، بيا كه تو و على به يك موجود برتر وابسته شده‌ايد و چون تو با من اتحادى در اين وابستگى دارى من چگونه مىتوانم تو را بكشم ، زيرا - تو در حقيقت منى .\r\nتو معصيت كردى ولى با طاعت انجاميد ، تو همان كسى هستى كه در يك لحظه مسافتى به اندازهء آسمان را پيموده‌اى ، پس مبارك باد آن معصيت كه آن پهلوان انجام داد « البته در اين باره توضيح لازم را داديم » مگر چنين نيست كه گاهى گلى از خار شكفته مىشود ؟ مگر عمر براى آزار رسول خدا نيامده بود ؟ با اين حال به چه مقامى رسيد ؟ مگر ساحران فرعونى براى سحر و نابود ساختن موسى عليه السلام نيامده بودند ، آيا همان كار فرعون آنها را به مقام ايمان واقعى نرسانيد ؟ اگر مقدمات سحر و انكار نبود ، آيا آنان مىتوانستند به آن مقام و الا برسند ؟ خداى مهربان ما نوميدى را از بين برده است ، نوميدى ريشهء حيات را خشك مىكند لذا خداوند همواره ما را به اميدوارى تحريك مىنمايد .\r\nبه همين جهت است كه در ارتكاب گناهان نمىگذارد ما نااميد شويم . مىگويد :\r\n","description":"","footnote":"","page_name":" 769 ","page_number":772},
  {"content":"\r\n\r\nباز آ باز آ هر آن چه هستى باز آ\r\nگر كافر و گبر و بت پرستى باز آ\r\nاين درگه ما درگه نوميدى نيست\r\nصد بار اگر توبه شكستى باز آ\r\n\r\nبه همين علت است كه گناهان را محو ساخته و به جاى آنها براى ما ثواب تثبيت مىكند .\r\nاز همين لطف خدايى در بارهء ما آدمى زادگان ، شيطان از حسد مىشكافد و دو نيم مىگردد .\r\nشيطان همواره مىكوشد تا ما را به ارتكاب گناهان وادار بسازد و به سبب همان گناهان ما را به چاه بىته و ظلمتكدهء دورى از بارگاه خداوندى بيندازد ، ولى هنگامى كه مىبيند خدا به جهت توبه ، همان گناهان را به ثوابها مبدل ساخت ، ساعات نامباركى براى او نمودار مىشود .\r\nاى پهلوان بيا ، من در رحمت الهى را به روى تو گشاده‌ام ، تو به روى من آب دهان انداختى ، من تحفهء شگفت انگيزى براى تو آورده‌ام .\r\nاكنون كه خداوند گناهكاران را موفق مىدارد و براى آنان راه سعادت ابدى را باز مىكند ، به طور قطع به آنان كه در اين زندگانى از گناهان تبرى مىجويند مقامات عالىتر خواهد بخشيد .\r\nبراى آنان گنجها و ملكهاى ابدى و پادشاهى حقيقى ، بلكه آن چه كه امروزه نمىتوانيم در ذهن خود تصورش كنيم خواهد بخشيد .\r\n","description":"","footnote":"","page_name":" 770 ","page_number":773},
  {"content":"\r\n\r\nگفتن پيغمبر به گوش ركابدار امير المؤمنين على عليه السلام\r\nكه هر آينه كشتن على به دست تو خواهد بود\r\n\r\n( ( 3846 ) ) گفت پيغمبر به گوش چاكرم\r\nكاو برد روزى ز گردن اين سرم\r\n( ( 3847 ) ) كرد آگه آن رسول از وحى دوست\r\nكه هلاكم عاقبت بر دست اوست\r\n( ( 3848 ) ) او همىگويد به كش پيشين مرا\r\nتا نيايد از من اين منكر خطا\r\n( ( 3849 ) ) من همىگويم چو مرگ من ز توست\r\nبا قضا من چون توانم حيله جست ؟\r\n( ( 3850 ) ) او همىافتد به پيشم كاى كريم\r\nمر مرا كن از براى حق دو نيم\r\n( ( 3851 ) ) تا نيايد بر من اين انجام بد\r\nتا نسوزد جان من بر جان خود\r\n( ( 3852 ) ) من همىگويم برو جف القلم\r\nز ان قلم بس سر نگون گردد علم\r\n( ( 3853 ) ) هيچ بغضى نيست در جانم ز تو\r\nز انكه اين را من نمىدانم ز تو\r\n( ( 3854 ) ) آلت حقى تو فاعل دست حق\r\nچون زنم بر آلت حق طعن و دق ؟\r\n( ( 3855 ) ) گفت او پس اين قصاص از بهر چيست\r\nگفت هم از حق و آن سرّ خفيست\r\n( ( 3856 ) ) گر كند بر فعل خود او اعتراض\r\nز اعتراض خود بروياند رياض\r\n( ( 3857 ) ) اعتراض او را رسد بر فعل خود\r\nز انكه در قهر است در لطف او احد\r\n( ( 3858 ) ) اندر اين شهر حوادث مير اوست\r\nدر ممالك مالك تدبير اوست\r\n( ( 3859 ) ) آلت خود را اگر او بشكند\r\nآن شكسته گشته را نيكو كند\r\n( ( 3860 ) ) رمز ننسخ آية او ننسها\r\nنأت خيراً در عقب ميدان مها\r\n( ( 3861 ) ) هر شريعت را كه حق منسوخ كرد\r\nاو گيا برد و عوض آورد ورد\r\n( ( 3862 ) ) شب كند منسوخ شغل روز را\r\nدان جمادى آن خرد افروز را\r\n( ( 3863 ) ) باز شب منسوخ شد از نور روز\r\nتا جمادى سوخت ز ان آتش فروز\r\n( ( 3864 ) ) گر چه ظلمت آمد آن نوم و سبات\r\nنى درون ظلمت است آب حيات ؟\r\n( ( 3865 ) ) نى در آن ظلمت خردها تازه شد\r\nسكته‌اى سرمايهء آوازه شد ؟\r\n( ( 3866 ) ) كه ز ضدها ضدّها آيد پديد\r\nدر سويدا روشنايى آفريد\r\n\r\n","description":"","footnote":"","page_name":" 771 ","page_number":774},
  {"content":"\r\n\r\n( ( 3867 ) ) جنگ پيغمبر مدار صلح شد\r\nصلح اين آخر زمان ز ان جنگ بد\r\n( ( 3868 ) ) صد هزاران سر بريد آن دلستان\r\nتا امان يابد سر اهل جهان\r\n( ( 3869 ) ) باغبان ز ان مىبرد شاخ خضر\r\nتا بيابد نخل قامتها و بر\r\n( ( 3870 ) ) مىكند از باغ دانا آن حشيش\r\nتا نماند باغ ميوه خرّميش\r\n( ( 3871 ) ) مىكند دندان بد را آن طبيب\r\nتا رهد از درد و بيمارى حبيب\r\n( ( 3872 ) ) بس زيادتها درون نقصهاست\r\nمر شهيدان را حيات اندر فناست\r\n( ( 3873 ) ) چون بريده گشت حلق رزق خوار\r\nيرزقون فرحين شد خوشگوار\r\n( ( 3874 ) ) حلق حيوان چون بريده شد به عدل\r\nحلق انسان رست و افزاييد فضل\r\n( ( 3875 ) ) حلق انسان چون ببرد هين ببين\r\nتا چه زايد كن قياس آن بر اين\r\n( ( 3876 ) ) حلق ثالث زايد و تيمار او\r\nشربت حق باشد و انوار او\r\n( ( 3877 ) ) حلق ببريده خورد شربت ولى\r\nحلق از لا رسته مرده در بلى\r\n( ( 3878 ) ) بس كن اى دون همت كوته بنان\r\nتا كىات باشد حيات جان به نان ؟\r\n( ( 3880 ) ) گر ندارد صبر زين نان جان حس\r\nكيميا را گير و زر گردان تو مس\r\n( ( 3881 ) ) جامه شويى كرد خواهى اى فلان\r\nرو مگردان از محلهء گازران\r\n( ( 3882 ) ) گر چه نان بشكست مر روزهء تو را\r\nدر شكسته بند پيچ و بر تو را\r\n( ( 3884 ) ) گر تو آن را بشكنى گويد بيا\r\nتو درستش كن ندارى دست و پا\r\n( ( 3886 ) ) آن كه داند دوخت او تاند دريد\r\nهر چه او بفروخت نيكوتر خريد\r\nخانه را كند و چو جنت ساخت او\r\nپست كرد و بر فلك افراخت او\r\n( ( 3887 ) ) خانه را ويران كند زير و زبر\r\nپس به يك ساعت كند معمورتر\r\n( ( 3888 ) ) گر يكى سر را ببرد از بدن\r\nصد هزاران سر بر آرد در زمن\r\n( ( 3889 ) ) گر نفرمودى قصاصى بر جُنات\r\nيا نگفتى فى القصاص آمد حيات\r\n\r\n","description":"","footnote":"","page_name":" 772 ","page_number":775},
  {"content":"\r\n\r\n\r\n( ( 3890 ) ) خود كه را زهره بدى تا او ز خود\r\nبر اسير حكم حق تيغى زند\r\n( ( 3891 ) ) ز انكه داند هر كه چشمش را گشود\r\nكآن كشنده سخرهء تقدير بود\r\n( ( 3892 ) ) هر كه را آن حكم بر سر آمدى\r\nبر سر فرزند خود تيغى زدى\r\n( ( 3893 ) ) رو بترس و طعنه كم زن بر بدان\r\nپيش دام حكم عجز خود بدان\r\nپيش حكم حق بنِه گردن ز جان\r\nتسخر و طعنه مزن بر گمرهان\r\n\r\nآيه\r\n« ما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها أَوْ مِثْلِها أَ لَمْ تَعْلَمْ أَنَّ الله عَلى كُلِّ شَيْءٍ قَدِيرٌ . » 2 : 106 ( 1 )  ( آيه‌اى را نسخ يا از ياد مردم نمىبريم ، مگر اين كه بهتر از آن يا مثل آن را براى مردم مىآوريم مگر نمىدانى خداوند به هر چيز تواناست ) .\r\n« وَلا تَحْسَبَنَّ اَلَّذِينَ قُتِلُوا فِي سَبِيلِ الله أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ . فَرِحِينَ بِما آتاهُمُ الله مِنْ فَضْلِه وَيَسْتَبْشِرُونَ بِالَّذِينَ لَمْ يَلْحَقُوا بِهِمْ مِنْ خَلْفِهِمْ أَلَّا خَوْفٌ عَلَيْهِمْ وَلا هُمْ يَحْزَنُونَ . » 3 : 169 - 170 ( 2 )  ( گمان مبر آنان كه در راه خدا كشته شده‌اند نيست و نابود گشته‌اند ، آنان در نزد خدا زندگانند و روزى مىخورند . به آن چه كه خداوند بر آنها از فضل خود عطا فرموده خوشحالاند و به آنان كه هنوز به آنها لاحق نشده‌اند بشارت مىدهند كه ترس و اندوهى در راه شهادت وجود ندارد ) .\r\n« وَلَكُمْ فِي اَلْقِصاصِ حَياةٌ يا أُولِي اَلأَلْبابِ . » 2 : 179 ( 3 )  ( در حكم قصاص براى شما حيات است ) .\r\nيعنى قانون قصاص كه مىگويد : بايستى قاتل عمدى را كشت « يا بايستى با رضايت خويشاوندان ذى حق كشته شده خونبهاى او را پرداخت ، يا مىتوانند خويشاوندان ذى حق\r\n","description":"","footnote":" ( 1 ) سوره البقرة ، آيهء 106 . .  ( 2 ) سوره آل عمران ، آيهء 169 و 170 . .  ( 3 ) سوره البقرة ، آيه 179 . . ","page_name":" 773 ","page_number":776},
  {"content":"\r\n\r\nاو را عفو كنند » اين براى زندگى انسانها است كه كسى جرات به قتل نفس نكند .\r\nروايت\r\nراويان در اين داستان كه پيامبر اكرم كشته شدن على عليه السلام را خبر داده بود احاديث معتبر و زيادى را نقل مىكنند . از آن جمله در كتاب دلايل النبوة ص 202 چنين است كه :\r\nعمار بن ياسر مىگويد : من با على عليه السلام در جنگ « العشير » همراه بودم ، در جايگاهى نزول كرديم ، من به زير نخلهاى كوتاهى رفته در زير همان نخلها با على عليه السلام در روى خاك خوابيديم تا آن گاه كه پيامبر اكرم صلى الله عليه و آله ما را بيدار كرد ، به طرف على عليه السلام آمده پاى او را كمى فشار داد ، در حالى كه پاهاى او خاك آلود شده بود . سپس فرمود : آيا به تو خبر ندهم در بارهء شقىترين مردم كه مانند احيمر قوم ثمود ( كسى كه ناقهء صالح را پى كرد ) آن كسى است كه شمشير به سر تو مىزند ( با دست اشاره به سر على عليه السلام كرد ) و ريش تو از خون آن رنگين مىگردد ( اشاره كرد به محاسن على عليه السلام ) .\r\nسيوطى نيز در جامع صغير اين روايت را در ج 1 ص 112 چاپ مصر نقل كرده است .\r\nدر طبقات ابن سعد ، ج 3 ص 33 و 34 پس از آن كه خبر كشته شدن را از خود على عليه السلام نقل مىكند اين جمله را اضافه مىكند كه امير المؤمنين فرمود :\r\n« و اللَّه انه لعهد النَّبىّ الامى صلى الله عليه و آله الى » .\r\n( سوگند به خدا اين خبر عهدى است كه پيامبر اكرم صلى الله عليه و آله با من در ميان گذاشته است ) .\r\nاما خبرى را كه خود امير المؤمنين عليه السلام از قتل و قاتل خود داده است مدارك معتبر و زيادى آن را نقل كرده است از آن جمله :\r\nابو الفرج اصفهانى چنين نقل مىكند :\r\nمحمد بن الحسين الاشنانى و كسان ديگر به من چنين حديث كردند كه على بن\r\n","description":"","footnote":"","page_name":" 774 ","page_number":777},
  {"content":"\r\nالمنذر الطريقى در ( بعضى از نسخه ها به جاى طريقى كلمهء ظريفى ثبت شده است ) گفته است كه فطر بن الخليفة المخزومى كه تابعى و از موثقين است از ابن الطفيل روايت مىكند : هنگامى كه مردم براى بيعت نزد امير المؤمنين عليه السلام جمع شدند عبد الرحمن بن ملجم مرادى هم در ميان آنها بود و خواست با آن حضرت بيعت كند ، حضرت امتناع فرمود ، اين قضيه دو يا سه بار تكرار شد سپس با آن حضرت بيعت كرد .\r\nسپس امير المؤمنين فرمود : چه مانعى از اقدام شقىترين مردم جلوگيرى مىكند سوگند به خدايى كه جانم در دست او است محاسنم را با خون سرم خضاب خواهى كرد .\r\nسپس فرمود :\r\nاشدد حيازيمك للموت فان الموت لاقيكا * و لا تجزع من الموت إذا حل بواديكا\r\nسينه را محكم ببند ( كنايه از آماده شدن است ) براى مرگ ، زيرا - مرگ تو را ملاقات خواهد كرد .\r\nهرگز از مرگ مترس و جزع و ناله مكن ، هنگامى كه به سامان تو روى مىآورد ) .\r\nباز او به طفيل مىگويد : وقتى كه امير المؤمنين عليه السلام حقوق بيت المال مردم را بخش مىكرد نوبت ابن ملجم رسيد آن حضرت فرمود :\r\nاريد حياته و يريد قتلى * عذيرك من خليلك من مراد\r\nمن براى او عطا كردن مىخواهم او مرگ مرا مىخواهد ، عذر آن رفيق مرادى را در اين خيالى كه دارد بيان كن ) .\r\nبعضى ديگر از مورخين اين شعر را چنين نقل مىكنند « اريد حياته و يريد قتلى . . » .\r\n( من زندگانى او را مىخواهم او مرگ مرا . ) ( 1 ) \r\n","description":"","footnote":" ( 1 ) مقاتل الطالبيين ابو الفرج اصفهانى ، چاپ قاهره ، با شرح و تحقيق از سيد احمد صقر ، ص 31 و ارشاد مفيد ، ص 6 ، و شرح ابن ابى الحديد ، ج 2 ، ص 42 و شرح شافيه ابو فراس ، ص 99 . . ","page_name":" 775 ","page_number":778},
  {"content":"\r\nدر داستان خبر دادن امير المؤمنين از كشته شدن خود به دست ابن ملجم مرادى روايات به حدى است كه كاملًا موجب وثوق مىباشد .\r\nدر اين داستان كه جلال الدين آن را گسترش مىدهد ، مانند داستانهاى ديگر با در نظر گرفتن اوصاف امير المؤمنين و روش زندگانى او جلال الدين مطالبى را انتخاب و حذف مىكند كه جالب توجه است .\r\n« جف القلم بما هو كائن » .\r\n( در بارهء آن چه كه واقع شده و واقع خواهد شد قلم تقدير كار خود را كرده است ) .\r\nدر روايت ديگرى چنين است كه :\r\n« جف القلم بما أنت لاق . » ( 1 )  ( آن چه را كه خواهى ديد قلم آن را نوشته و تمام كرده است ) .\r\nتمام رواياتى كه در مضمون فوق وارد شده است ، بايستى آن چنان تأويل شوند كه با منطق صحيح و آيات شريفه تعارض پيدا نكنند ، زيرا - آيات زيادى دلالت مىكند بر اين كه جهان هستى در مقابل خداوند يك مجموعهء بسته از اجزاء و روابط نيست « و همچنين حركات و سكنات انسانها كه خود جزيى از پديده هاى همين جهان مىباشند . » با در نظر گرفتن اين آيه كه مىگويد :\r\n« يَمْحُوا الله ما يَشاءُ وَيُثْبِتُ وَعِنْدَه أُمُّ اَلْكِتابِ . » 13 : 39 ( 2 )  ( خداوند آن چه را كه بخواهد محو و آن چه را كه بخواهد اثبات مىكند و در نزد او است اصل نقشهء زير بناى هستى ) .\r\nمضمون فوق كه مىگويد : « قلم در بارهء آن چه كه بايد بنويسد نوشته و خشك شده است » بايستى بيكى از معانى معقول تفسير شود . به نظر ما مىتوان اين گونه روايات را به قرار ذيل تفسير كرد :\r\nجهان هستى كه خداوند بزرگ آن را با نظم و ترتيب آفريده است براى خود\r\n","description":"","footnote":" ( 1 ) مجمع البحرين - طريحى مادهء جفف ص 286 . .  ( 2 ) سوره الرعد ، آيهء 35 . . ","page_name":" 776 ","page_number":779},
  {"content":"\r\n\r\nقانونى دارد و چنين نيست كه چيزى شرط ، يا مشروط به چيز ديگرى نباشد ، زير بناى اين نظم همان قلم است كه جريانات هستى را تنظيم كرده است اما اين تنظيم منافاتى با اين ندارد كه بعضى از واحدهاى اين جريانات با اختيار انسانها در عرصهء هستى به نظم و ترتيب بپوندد و اگر مقصود از خشك شدن قلم همان معناى ظاهرى باشد كه براى ساده لوحان و فرارىهاى تكليف طعم شيرين مىدهد ، بايستى معجزه و نيايش را به طور كلى منفى بگيريم ، زيرا - پس از آن كه سر نوشت هستى به طور قاطعانه معين شده است ، چگونه خلاف طبيعت و مخالف جريان هستى كارى انجام مىگيرد ؟ اگر گفته شود : معجزه و نيايش فعاليتى از زير بناى هستى ايجاد كرده ، اثر آن را در روبناى هستى نمودار مىسازد .\r\nاين مطلب را در بارهء كارهاى انسانى نيز مىتوان گفت ، به اين بيان كه هنگامى كه نيروى انسانى بكمال خود رسيد ، مىتواند داراى پديدهء اختيار بوده باشد و هنگامى كه داراى نيروى اختيار گشت ، آن گاه مىتواند با نفوذ در پشت پردهء عضوى و مواد جهان طبيعى با اختيار كارى صادر كند ، زيرا - هيچ گونه خلاف علم و منطق در اين حقيقت وجود ندارد كه بگوييم : اختيار انسانى يك پديدهء ما فوق ظواهر طبيعت است ، چنان كه از بررسىهاى دقيق روانى همچنين احساس مىشود .\r\n\r\nآلت حقى و فاعل دست حق\r\nكى زنم بر آلت حق طعن و دق\r\n\r\nآيا انسان موجودى آلى است يا اين كه مىتواند كارى را انجام بدهد و آن كار به خود او مستند باشد ؟\r\nاين مسأله‌اى است كه بارها جلال الدين در كتاب مثنوى آن را مطرح ساخته و پاسخهاى گوناگون به آن داده است ، ما اين مسئله را در مباحث جبر و اختيار تا حدودى بررسى كرده‌ايم ، ولى بايستى در اين ابيات هم به طور اختصار توضيح بدهيم :\r\n","description":"","footnote":"","page_name":" 777 ","page_number":780},
  {"content":"\r\nاولًا - هيچ داستان و روايتى چنين جمله‌اى از امير المؤمنين و لو به طور ضعيف هم نقل نكرده‌اند كه آن حضرت به ابن ملجم چنين جمله‌اى را گفته باشد . البته چنان كه گفتيم در اين گونه موارد جلال الدين مطابق نظريات خود مطالبى را بيان مىكند كه بايستى مورد دقت قرار بگيرد .\r\nثانياً - با دقت در تمام مباحث مثنوى اين حقيقت براى ما روشن مىشود كه جلال الدين در بارهء مسئلهء جبر و اختيار نتوانسته است يك اصل را به عنوان واقعيتى كه هيچ گونه انحراف از آن امكان ندارد بيان كند . حالات روانى جلال الدين در بارهء مسئلهء جبر و اختيار فوق العاده طوفانى بوده ، گاهى آن چنان اختيار را ثابت مىكند كه حتى خود متفكرين قائل به اختيار به آن عظمت نتوانسته‌اند اختيار را ثابت كنند . گاهى هم چنان دفاع از جبر كرده است كه هيچ راهى براى اختيار نگذاشته است . گاهى هم از هر دو مسئله كنار رفته مسئلهء جبارى خدا را متذكر شده و گفته است : « اين نه جبر اين معنى اجبارى است » .\r\nاغلب شارحين مثنوى در اين بيت كه :\r\n\r\n( ( 3854 ) ) آلت حقى و فاعل دست حق\r\nكى زنم بر آلت حق طعن و دق\r\n\r\nگرفتار نوسانات فكرى عجيبى شده‌اند و مىگويند : با اين كه جلال الدين در ساير موارد مثنوى هنگامى كه تمايل به جبر را نشان داده است در عين حال طورى مسئله را برگزار مىكند كه براى اختيار هم جايى مىماند ، مگر در چند مورد كه يكى از آنها همين است كه از امير المؤمنين عليه السلام نقل مىكند كه به ابن ملجم چنين گفته ، يا مجسم مىكند كه امير المؤمنين عليه السلام با نظر به علو مقام علمى و الهى كه داشته است چنين مطلبى شايستهء او است كه به ابن ملجم بگويد :\r\n\r\n( ( 3854 ) ) آلت حقى و فاعل دست حق\r\nكى زنم بر آلت حق طعن و دق\r\n\r\nخلاصه بايستى بگوييم جلال الدين در اين مورد توجه بسيار شديدى به موثريت خداوند در جهان هستى و رويدادهاى انسانى داشته و چنين مطلب مبالغه آميز را گفته است ، يا اين كه بگوييم : اين مرد بزرگ در اين تجسيمات اشتباه كرده است . مخصوصاً\r\n","description":"","footnote":"","page_name":" 778 ","page_number":781},
  {"content":"\r\n\r\nبا در نظر داشتن آن بيت كه مىگويد : امير المؤمنين به ابن ملجم فرمود :\r\n\r\nغم مخور جانا شفيع تو منم\r\nمالك روحم نه مملوك تنم\r\n\r\nباز چنان كه گفتيم هيچ تاريخى از امير المؤمنين عليه السلام چنين گفتارى را نقل نكرده است و بر فرض اين كه اين گفتار تجسيمى از آگاهى على عليه السلام به سر نوشت و موثريت مطلقهء خداوند در دستگاه هستى بوده است ، با اين حال اين تأويل باعث سر نگون كردن اصول و قوانين زيادى خواهد بود كه خود جلال الدين در همين مثنوى و ساير آثار علمى و عرفانىاش در تأييد و تأكيد آنها داد سخن مىدهد .\r\n\r\n( ( 3850 ) ) او همىافتد به پيشم كاى كريم\r\nمر مرا كن از براى حق دو نيم\r\n\r\nقصاص پيش از جنايت جايز نيست\r\nدر بعضى از روايات و تواريخ چنين آمده است كه هنگامى كه ابن ملجم از رويداد خونينى كه با دست او در آينده انجام مىگرفت مطلع شد ، نزد امير المؤمنين عليه السلام آمده گفت : يا على اگر من به چنين جنايتى دست خواهم زد هم اكنون حاضرم كه مرا بكشى تا به چنين جنايتى دست نيالايم . على عليه السلام پاسخ مىدهد كه من نمىتوانم قصاص پيش از جنايت كنم . « گروه ديگر مىگويند على عليه السلام فرمود : سر نوشت قطعى را نمىتوان تغيير داد ، اگر در سر نوشت من چنين است كه تو قاتل منى من چگونه قاتل خود را بكشم ؟ جلال الدين به همين معنا اشاره كرده مىگويد :\r\n\r\n( ( 3852 ) ) من همىگويم برو جف القلم\r\nز ان قلم بس سر نگون گردد علم\r\n\r\nاما پاسخ اول بسيار منطقى و عالى است كه مادامى كه جرم و جنايتى صورت نگرفته است موضوعى براى قصاص وجود ندارد و اين عظمت روحى منحصر به على عليه السلام و كسانى است كه در بارهء قانون و انسان آن ارزش را قائل هستند كه نمىتوانند\r\n","description":"","footnote":"","page_name":" 779 ","page_number":782},
  {"content":"\r\nاز قانون سرپيچى كرده انسانى را از زندگانى ساقط كنند به اين عنوان كه او سوء قصد دارد .\r\nاين يكى از شاه كارهاى حقوق اسلامى است كه مىگويد : نمىتوان پيش از آن كه جرم و جنايتى به وقوع بپيوندد قصاصى انجام داد ، زيرا - اگر اين سد بشكند كوچكترين عداوت ميان دو نفر ممكن است دستاويز كشتن يكديگر بوده و به اين دليل تمسك كنند كه اگر من او را نمىكشتم او مرا مىكشت و من در متأسفانه اگر هم مقررات وضعى بشرى اجازهء قصاص پيش از جنايت را نمىدهد ، مىتوانند با بهانه تراشىها و سفسطه هاى ماهرانه افراد بىگناهى را نابود بسازند و بگويند : اگر ما اين پيش گيرى را نمىكرديم چنين و چنان مىشد .\r\nدر پياده كردن و حفظ بعضى از مكاتب اجتماعى كه گروهى به آن عقيده مند مىباشند از روى تعصب اين كشتارها و شكنجه ها بدون تحقيق و بدون وقوع جرم به طور فراوان مشاهده مىشود .\r\nوانگهى على بن ابى طالب با آن دانش الهى كه داشت مگر نمىدانست :\r\n« يَمْحُوا الله ما يَشاءُ وَيُثْبِتُ وَعِنْدَه أُمُّ اَلْكِتابِ » 13 : 39 ؟ ( خداوند آن چه را كه بخواهد محو مىكند و آن چه را كه بخواهد اثبات مىكند اصل ثبت و محو در اختيار ربوبى او است ) .\r\nاخبار پيغمبر اكرم و دانستن على عليه السلام جنايت ابن ملجم را با نظر به مقتضيات و عواملى بود كه آن دو بزرگوار با تأييد الهى به آنها آگاه بودند ، ولى مشيت نهايى خداوند به همه كس بدون استثناء پوشيده است . به اين اصل مدارك فراوان داريم كه قابل تأويل و تفسير خلاف ظاهر نمىباشد .\r\nخلاصه اين حقيقت كه على عليه السلام به دليل عدم امكان قصاص پيش از جنايت ابن ملجم را به حال خود رها كرده بود ، عالىترين اصل اسلامى را گوشزد كرده و در عين حال عظمت روحى على عليه السلام را مىرساند .\r\nاما پاسخ دوم كه مىگويد :\r\n","description":"","footnote":"","page_name":" 780 ","page_number":783},
  {"content":"\r\nمن نمىتوانم ابن ملجم را بكشم ، زيرا قضا و قدر حتمى كشتن مرا در دست او تثبيت كرده است ، من چگونه مخالف قضا و قدر كارى انجام بدهم ؟ مسئلهء ابهام آميزى است ، زيرا - اولًا اين استدلال با ده ها روايات به طور مستقيم مخالف است كه هم پيامبر عزيز و هم خود امير المؤمنين عليه السلام ابن ملجم را شقىترين مردم معرفى كرده‌اند .\r\nاين شقاوت اگر مستند به قضا و قدر الهى به طور حتم بوده باشد ، خدا را ستمكار حقيقى معرفى خواهد كرد ، نه ابن ملجم را . ثانياً جوش و خروشى كه دو فرزند بزرگوار على عليه السلام حسن و حسين عليهما السلام در بارهء اين جنايت ابراز مىكردند بايستى خلاف رضاى خداوندى بوده و گنهكار باشند ، زيرا - ابن ملجم كارى نكرده بود .\r\nاگر فرض كنيم على عليه السلام چنين مطلبى را اظهار كرده بود ، يعنى گفته بود كه من نمىتوانم ابن ملجم را بكشم ، زيرا - قضاى الهى خواسته است كه ابن ملجم قاتل من بوده باشد ، بايد بگوييم ، چون خداوند در هر لحظه‌اى در حال محو و اثبات است و همچنين مطابق آن آيه كه مىفرمايد :\r\n« بَلْ يَداه مَبْسُوطَتانِ » 5 : 64 ( بلكه دو دست او براى كار باز است ) .\r\nهمچنين مطابق آن آيهء شريفه كه مىگويد :\r\n« كُلَّ يَوْمٍ هُوَ فِي شَأْنٍ . » 55 : 29 ( هر لحظه‌اى او در كارى است ) .\r\nباز براى ابن ملجم بهانه‌اى وجود ندارد ، زيرا - فرض كنيم كه در علم الهى گذشته بود كه كشته شدن على عليه السلام با دست ابن ملجم خواهد بود ، ولى علم خداوندى با تمام مقدمات رويداد مزبور واقعيت داشته است ، از قبيل درك مصالح و مفاسد و اراده و اختيار و تصميم و غير ذلك از واحدهايى كه در كارهاى اختيارى دخالت مىورزد .\r\nوانگهى اگر سر نوشت انسانى كه قلم آن را تعيين كرده ، به آن حتميت باشد كه جلال الدين مىخواهد بيان كند ، كوچكترين مجالى براى نيايش نخواهد ماند . جلال الدين در ابيات آينده از زبان حضرت آدم عليه السلام مىگويد :\r\n","description":"","footnote":"","page_name":" 781 ","page_number":784},
  {"content":"\r\n\r\n\r\nلا تزغ قلبا هديت بالكرم\r\nو اصرف السوء الذى خط القلم\r\nگفت او پس اين قصاص از بهر چيست ؟\r\nگفت هم از حق و آن سر خفى است\r\n\r\nآيا قصاص يك راز نهانى است يا براى انتقام و امكان پذير ساختن حيات است ؟\r\nهنگامى كه جلال الدين متوجه به مسئلهء قصاص مىشود و مىبيند كه اگر كشتن ابن ملجم مطابق خواست خدايى بود و مانند ساير قتل نفسها كه واقع مىشود مطابق قضاى حتمى الهى بود ، قانون قصاص بايستى لغو شود ، در اين مورد جلال الدين باز مسئله را به پشت پرده كشيده مىگويد : مسئلهء قصاص يك راز نهانى است كه خدا علت آن را مىداند در صورتى كه در قرآن مجيد مىفرمايد :\r\n« وَلَكُمْ فِي اَلْقِصاصِ حَياةٌ يا أُولِي اَلأَلْبابِ . » 2 : 179 ( براى شما در قصاص زندگى تحقق پيدا مىكند ) .\r\nاين بزرگترين فلسفهء قانون قصاص است ، اگر چه ضمناً حس انتقام جويى خويشاوندان كشته شده را هم اشباع مىكند .\r\nسپس جلال الدين مىبيند خود قصاص كه عبارت است از كشته شدن ، بالاخره بايستى براى مردم علت روشنى داشته باشد تا بتوانند با توجه به اين كه تمام رويدادها حتى قتل نفس هم مربوط به قضاى حتمى الهى است قانع شوند و اعتراض نكنند ، مىگويد : چنان كه كشته شده با از دست دادن حيات به مقام والايى مىرسد همچنين كسى كه به جهت قصاص كشته مىشود تغيير شخصيت داده ، خداوند او را در مقابل كشته شدن نيكو مىكند .\r\nاين مطلب را كه جلال الدين مىگويد :\r\nاگر فرض كرديم كه قصاص را بتواند تفسير كند ، آيا مىتواند آياتى را كه\r\n","description":"","footnote":"","page_name":" 782 ","page_number":785},
  {"content":"\r\nقاتلهاى عمدى را به آتش ابدى تهديد كرده است بر طرف بسازد ؟ مگر رسوايى بالاتر از ابديت در آتش هم قابل تصور مىباشد ؟ » وَمَنْ يَقْتُلْ مُؤْمِناً مُتَعَمِّداً فَجَزاؤُه جَهَنَّمُ خالِداً فِيها 4 : 93 . . . » ( 1 )  ( هر كس يك فرد مؤمن را از روى عمد بكشد كيفر او جهنم است كه در آن جايگاه براى ابديت خواهد ماند ) .\r\nسپس در دفع توهم فوق مىگويد :\r\nقصاص مانند اعتراض به كار خود مىباشد ، زيرا اگر كشتن قاتل ، شخصى را به خود او مربوط بود ، ديگر براى قصاص جايى نمىماند و در حقيقت با مقرر ساختن قصاص به كار خود اعتراض مىكند كه چرا چنين خواستم كه زيد عمرو را بكشد ، سپس دستور دادم : خود عمرو بىتقصير را هم از پاى در آورند ؟ پاسخى كه جلال الدين به اين اعتراض مىگويد : گمان نمىرود كه به اصل سؤال مربوط باشد ، زيرا - پاسخ او بدين قرار است :\r\n\r\n( ( 3857 ) ) اعتراض او را رسد بر فعل خود\r\nز انكه در قهر است و در لطف او احد\r\n\r\nالبته او خدايى است كه مىتواند هم در مورد كسى به جهت ناشايستى كردارش قهر كند و هم با خدايى خويش او را مورد ملاطفت قرار بدهد ، نه اين كه به كارهاى خود اعتراض كند ، او هرگز خطا نمىكند تا به خود اعتراض كند و در مقام پاسخ چنين گفته شود كه او خدايى است كه قهر و لطفش با هم آميخته است .\r\nباز در مقام پاسخ به سؤال فوق است كه مىگويد :\r\n\r\n( ( 3859 ) ) آلت خود را اگر او بشكند\r\nآن شكسته گشته را نيكو كند\r\n\r\nدرست است كه :\r\n« لا يُسْئَلُ عَمَّا يَفْعَلُ وَهُمْ يُسْئَلُونَ . » 21 : 23\r\n","description":"","footnote":" ( 1 ) سوره النساء ، آيهء 96 . . ","page_name":" 783 ","page_number":786},
  {"content":"\r\n( او در بارهء كارهايى كه مىكند مسئول نيست ، بلكه افراد انسانى به واسطهء عقل و وجدان و قوانينى كه براى آنها وضع شده است مسئول قرار مىگيرند ) .\r\nولى اين قضيه مربوط به مواردى است كه عقول ما كوتاه از درك آنها باشد و خود نيز در آن مورد گفتارى ضد كار خود را اعلام نكرده باشد .\r\nوقتى كه او خود در بارهء قاتل عمدى وعدهء آتش ابدى مىدهد ، آيا به جاى كيفر پاداش خوب دادن به قاتل عمدى تناقض نيست ؟ اين كه گفتيم خداوند در كارهاى خود مسئول نيست دو شرط دارد : اول - اين كه گفتارى متناقض با كارى كه مىكند نداشته باشد . مثلًا روز قيامت همهء پيامبران و شهدا را با فرض اين كه به آنها وعدهء بهشت داده به دوزخ ببرد و بگويد : من نگفته بودم :\r\n« لا يُسْئَلُ عَمَّا يَفْعَلُ وَهُمْ يُسْئَلُونَ » ؟ 21 : 23 و يا با اين كه ده ها مرتبه در كتاب آسمانى فرموده است : « براى انسانها روز رستاخيز وجود دارد » ، روز رستاخيز را نياورد و بگويد : من مسئول نيستم ؟ اين يك امر محال است ، زيرا - مطابق قوانينى كه خود مقرر فرموده و وعده‌اى كه داده است مخالف عدالت خود رفتارى نخواهد كرد .\r\nسپس جلال الدين با اين كه در مثنوى بارها در مذمت قياس داد سخن داده است اين مطلب را به مسئلهء نسخ آيات مقايسه كرده مىگويد :\r\nچنان كه خداوند آيه‌اى را از بين نمىبرد مگر اين كه بهتر از آن را بياورد ، همچنين به حكم قانون قصاص هنگامى كه يك قاتل عمدى را مىكشد بجاى آن كشتن درجهء او را بالا مىبرد .\r\nآيا اين همان قياس نيست كه جلال الدين بارها مخصوصاً در داستان روغن ريختن طوطى آن مرد بقال ، ما را از آن بر حذر داشته است ؟ بلى جلال الدين مىتوانست بجاى اين مقايسات و استدلالهاى بىپايه به اين جمله تمسك جويد كه :\r\n","description":"","footnote":"","page_name":" 784 ","page_number":787},
  {"content":"\r\n\r\n« وسعت رحمته كل شيئى » .\r\n( رحمت خداوندى به همه چيز احاطه دارد يا بيشتر از همه چيز است ) .\r\nيا آن جمله كه مىگويد :\r\n« سبقت رحمته غضبه » .\r\n( رحمت خداوندى بر غضبش مقدم است يا » آن را احاطه كرده است » ) و غير ذلك .\r\nولى اين يك مسئلهء ما وراى قانون و غير از مسئلهء زشتىها و خوبىها است كه ما در جهان طبيعت با آنها سر و كار داريم . خود جلال الدين بارها به اشقيايى مانند فرعون و ابو جهل و شيطان لعنت و ناسزا مىگويد ، در صورتى كه با منطق گذشته بايستى ما از آنها با تمام نيرو به خوبى ياد كنيم .\r\n\r\n( ( 3869 ) ) باغبان ز ان مىبرد شاخ خضر\r\nتا بيابد نخل قامتها و بر\r\n\r\nجهاد براى دشمنى با مردم نيست بلكه به منظور ايجاد جامعهء بارور مىباشد\r\nاين يك فلسفهء ديگرى است كه جلال الدين به مشروعيت قصاص بيان مىكند و اين يك تعليل بسيار به جا است .\r\nچنان كه روشن است اين تعليل تنها مسئلهء قصاص را تفسير نمىكند ، بلكه خود جهاد فى سبيل الله را هم كه ممكن است به كشتار دسته جمعى بيانجامد به بهترين وجه توضيح مىدهد .\r\nبا يك دقت كافى خواهيم ديد كه در همين بيت و ما قبل آن اشخاصى كه به جهت قصاص يا به جهت پيكار با اسلام كشته مىشوند ، ظلمت معرفى مىگردند و در ابيات بعدى آنها را به دندان بد تشبيه مىكند ، در نتيجه روشن مىشود كه چنان كه دندان بد پس از كنده شدن شايستگى ارتقاء به مقام والاتر را ندارد ، بلكه ساقط مىشود و نابود مىگردد همچنان است تبه كارانى كه اميدى به انسانيت آنها نمانده است .\r\n","description":"","footnote":"","page_name":" 785 ","page_number":788},
  {"content":"\r\n\r\n\r\n( ( 3893 ) ) رو بترس و طعنه كم زن بر بدان\r\nپيش دام حكم عجز خود بدان\r\n\r\nدر طعنه زدن به گنهكاران افراط نكنيم\r\nتجربه هاى طولانى نشان داده است كه هر كس در بارهء گنهكاران مخصوصاً در بارهء گناه مخصوصى حساسيت زياد به خرج بدهد و مرتكب آن گناه را شماتت كند ، خود روزى مبتلا به همان گناه و بزه مىگردد .\r\nولى علت اين مسئله آن نيست كه جلال الدين مىگويد كه چون گناه انسانها مربوط به قضا و قدر است ، پس نبايستى هيچ كس را ملامت كرد . بلكه شماتت خود يك كار ناپسنديده‌اى است كه از انسان كامل سر نمىزند ، زيرا - مىداند كه بالاخره گنهكار انسان است و ممكن است عوامل اضطرارى و اكراهى و اجبارى او را وادار به گناه كرده باشد ، يا اصلا ممكن است گناه را با اختيار مرتكب شود ، ولى ارتكاب گناه و لو با اختيار انسان را از انسانيت بيرون نمىكند ، بلكه خطايى است كه قابل جبران است و ممكن است روزى پشيمانى حقيقى بسراغ او بيايد و قلب او را از همهء آلودگىها و زشتىها پاك كند .\r\nشخص گنهكار كسى است كه به زمين افتاده است ، اگر داراى دست و پاى سالم هستيد دست او را بگيريد و از زمين بلند كنيد .\r\nويكتور هوگو در اين باره مىگويد : « آدمى بر بدنش گوشتى دارد كه در عين حال بار گردن و موجب وسوسهء او است ، اين بار را مىكشد و تسليمش مىشود ، بايد مراقبش باشد و اختيارش را در دست گيرد ، مقهورش سازد و تن به اطاعتش ندهد مگر در آخرين حد ، در اين اطاعت نيز ممكن است خطايى وجود داشته باشد ، ولى خطايى كه ارتكابش اين گونه باشد گناهى است صغيره ، اين نيز سقوط است ، اما سقوطى بر سر\r\n","description":"","footnote":"","page_name":" 786 ","page_number":789},
  {"content":"\r\n\r\nزانو كه ممكن است به سجود پايان يابد . » ( 1 )  ما مىگوييم : نه تنها در مورد پرداختن به شهوات بدنى سقوط مفروض ممكن است به سجود بيانجامد ، بلكه در همهء گناهان كبيره كه از انسان صادر مىشود اگر انسان در مقام لجاجت و عناد نباشد و در خود حالت شكستگى احساس كند چنين شخصى رو به سجده مىرود و فرشتگان را هم به شادى وامىدارد خداوند مىفرمايد :\r\n« إِنَّ الله لا يَغْفِرُ أَنْ يُشْرَكَ بِه وَيَغْفِرُ ما دُونَ ذلِكَ لِمَنْ يَشاءُ 4 : 48 . . . » ( 2 )  ( خداوند شرك به او را نمىبخشايد ، ولى غير از شرك هر گونه گناهى را براى هر كس كه بخواهد مىبخشايد ) .\r\nاما با نظر به روش جلال الدين ما نمىتوانيم علت روشنى براى تعليم و تربيت پيدا كنيم ، اصلا موضوع پيامبران كه براى تفكيك نيك از بد فرستاده شده‌اند ، نامفهوم و بىهوده جلوه خواهد كرد .\r\nخلاصه ، بايد بگوييم : مقصود جلال الدين در اين گونه موارد ابهام آميز است .\r\nتفسير ابيات\r\n« از امير المؤمنين نقل مىكند » كه پيامبر اكرم به گوش چاكرم ( ابن ملجم ) گفته است ( 3 )  كه تو روزى سر على عليه السلام را جدا خواهى كرد و همين خبر را از روى وحى به من هم اطلاع داده است كه كشته شدن من بالاخره به دست ابن ملجم خواهد بود . ابن ملجم به من مىگويد : پيش از آن كه چنين حادثه‌اى صورت بگيرد ، مرا بكش تا من بچنين خطاى بزرگى مرتكب نشوم . من به او پاسخ مىدهم كه چون قضا اين است كه كشته شدن من به دست تست چگونه من تو را مىتوانم بكشم ؟ او به پاى من مىافتد كه اى مرد كريم\r\n","description":"","footnote":" ( 1 ) بىنوايان ، ويكتور هوگو ، ج 1 ص 151 . .  ( 2 ) سوره النساء ، آيهء 48 . .  ( 3 ) وابستگى نوكرى و حتى ساير وابستگىها كه احتمال مىرود ، ميان ابن ملجم و على عليه السلام وجود نداشته است ، بلكه او مانند يكى از ساير افراد مسلمانان بود كه به ظاهر خود را به اسلام مستند مىساختند . . ","page_name":" 787 ","page_number":790},
  {"content":"\r\nدر راه حق مرا دو نيم كن . باشد كه من به چنين عاقبت سويى گرفتار نشوم و دلم بروحم نسوزد . من به او مىگويم : برو ، قلم سر نوشتها را معين نموده و كار را تمام كرده است . قلمى كه توانسته است هزاران علم را سر نگون كند .\r\nمن در بارهء تو هيچ گونه كينه‌اى در دلم احساس نمىكنم ، زيرا - اين اقدام را از خود تو نمىدانم ، تو آلت حقى و انجام دهندهء كار خود حق است ، من چگونه به آلت حق طعنه بزنم ؟ قاتل به من گفت : پس اين قصاص براى چيست ؟ من در جوابش گفتم : قصاص هم از خود حق است و در قصاص راز نهانى وجود دارد .\r\nاگر گمان كنى كه او با قانون قصاص اعتراض به كار خود مىكند ، اشتباه مىكنى زيرا - اعتراض او به خويشتن باغها مىروياند .\r\nاو است كه مىتواند به كار خود اعتراض كند ، زيرا - او در قهر و لطف يگانهء بىنظيرى است .\r\nدر پهنهء حوادث هستى امير مطلق او است ، چنان كه در تمام عرصه هاى وجود مالك تدبير خود او مىباشد .\r\nاگر آلتى را كه او ساخته و پرداخته است بشكند ، آلت شكسته را دوباره به عالىترين مقام مىرساند . تو مگر راز اين آيه را نمىدانى كه مىفرمايد : « هيچ آيه‌اى را نسخ يا از ياد مردم نمىبريم ، مگر اين كه بهتر از آن را بمردم مىآوريم » .\r\nآرى قانون او اين است كه هر قانون و شريعتى را منسوخ نمايد ، بجاى آن بهتر يا مثل آن را خواهد آورد ، گويى او گياهى را برد و گلى را آورد . تو مگر نمىبينى كه شب وضع روز را منسوخ مىكند . مصرعى پس از اين وجود دارد كه مىگويد : « دان جمادى آن خرد افروز را » .\r\nدر تفسير اين بيت شارحين مثنوى اختلاف نظر دارند ، دو نظريه از آنها بدين قرار است :\r\n1 - مقصود اين است كه هنگامى كه شب فرا رسيد بدنهاى انسانى كه از آگاهى و عقل و خرد در جوش و خروش بودند ، مانند جماد ركود پيدا مىكنند ( يعنى به خواب\r\n","description":"","footnote":"","page_name":" 788 ","page_number":791},
  {"content":"\r\nمىروند ) » اين تفسير از آقاى موسى نثرى است . » ( 1 )  2 - نظريه‌اى است كه انقروى ابراز مىكند و آن اين است كه « آگاه باش كه شب فرا مىرسد و كارهاى روزانه را منسوخ و تعطيل مىكند و انسان را به حالت جمادى بر مىگرداند ، زيرا - انسان در حال خواب آگاهى و تعقل و انديشه را از دست مىدهد . اما همين حالت جمادى است كه به انسانها دست مىدهد باعث تجديد قوا و نشاط مىشود و پس از اين بيدارى باعث بر افروختن عقل مىگردد . ( 2 )  با نظر به مقصود جلال الدين در چند بيت اخير تفسير انقروى از همه بهتر به نظر مىرسد ، زيرا - بيت سوم چنين است :\r\n\r\n( ( 3865 ) ) نى در آن ظلمت خردها تازه شد\r\nسكته‌اى سرمايهء آوازه شد ؟\r\n\r\nدوباره شب به وسيلهء نور روز منسوخ گشته ، آن حالت ركود و جمود را از بين مىبرد .\r\nاگر چه تاريكى شب و خواب شبانگاهى به نظر ظلمت مىرسد ، ولى آب حيات هم در درون تاريكىها است ، مگر چنين نيست كه همان ظلمت شبانگاهى عقول انسانى را تازه تر مىكند و يك سكوت آواز انسانى را دوباره رساتر مىسازد ؟ آرى اين يك اصل مهم است كه هميشه پديد آمدن اشياء از اضداد خويش مىباشد .\r\nدر تاريكى ( نيستى ) روشنايىها را آفريده است . پيامبر ما با دشمنان خود جنگها كرد ، ولى صلح امروزى از همان جنگها ناشى شده است ، آن پيامبر عزيز سرهاى زيادى را بريد براى چه ؟ براى اين كه سرهاى اهل جهان در امان باشد .\r\n« البته مقصود جلال الدين از اين كه مىگويد : ( صد هزاران سر بريد آن دلستان ) اشاره به اين است كه گروه زيادى در جنگها و دفاعهاى اسلامى كشته شدند ، نه اين كه واقعاً رقم مزبور حقيقت دارد ، زيرا - مطابق دقيقترين تحقيقات شمارهء كشته شدگان اسلام از هزار نفر تجاوز نمىكند ، البته شايد شهداى خود اسلام از چند صد\r\n","description":"","footnote":" ( 1 ) نثر و شرح مثنوى ، آقاى موسى نثرى ، ج 1 ص 256 . .  ( 2 ) شرح انقروى دفتر اول ، ص 329 . . ","page_name":" 789 ","page_number":792},
  {"content":"\r\nنفر تجاوز نكند « باغبان شاخه هاى تر و تازه و سر سبز را مىبرد ، براى اين كه نخلها قامت بكشند و ميوه بدهند .\r\nباغبان دانا علفها و گياهان خود رو را از باغ مىكند تا درختها و گلها كه مورد علاقهء باغبان است ميوه و خرمى خود را آشكار بسازند . طبيب دندان هم دندان فاسد را مىكشد و دور مىاندازد ، براى اين كه درد و بيمارى را از بين ببرد . پس اكنون مىتوانيم اين نتيجه را بگيريم كه افزايشها ( كمالها ) در درون كاهشها ( نقصها ) است ( ضدها مطابق اصل از ضدها نمودار مىگردند ) چنان كه حيات ابدى شهيدان كوى حق در كشته شدن و فنا در راه خدا است .\r\nآن شهداى راه حق پس از آن كه گلوهايشان در اين راه بريده شد ، نوبت روزى شادان از بارگاه الهى به آنها مىرسد .\r\nما انسانها كه حلق حيوانات را بريم و آنان را براى تغذى خود مىكشيم ، موجوديت حيوانات را فانى نمىكنيم ، بلكه حلق آنان مبدل به حلق انسانى مىشود و از اين راه براى حيوان نوبت اعتلا مىرسد .\r\nبا اين قياس ببينيد . وقتى كه خداوند حلق انسانى را ببرد ، مقام انسانى چه اندازه بالاتر خواهد رفت ؟ هنگامى كه دو حلق حيوانى و انسانى تغيير شكل دادند ، حلق سوم بوجود مىآيد كه نوازش آن از شربت و انوار خدايى مىباشد . حلق بريده شده چگونه شربت مىخورد ؟ آرى هنگامى كه از « نفى » ( از موجودات طبيعى كه در مقابل عالم ما وراى طبيعى مانند معدوم مىباشد ) رهايى پيدا كرد در « اثبات » ( در ما وراى طبيعى كه موجوديت حقيقى دارد ) فانى گشته است .\r\nاى پست همت بس كن ، مىخواهى از نان براى خويش حيات روحى كسب كنى ؟ مىدانى چرا مانند درخت بيد ميوه ندارى ؟ براى اين كه آبروى خود را براى يك نان سفيد از بين برده‌اى ، تو كه آبى ندارى چگونه توقع ميوه از درخت وجود خويشتن دارى ؟\r\n","description":"","footnote":"","page_name":" 790 ","page_number":793},
  {"content":"\r\nاگر مىبينى كه جان حسى تو ( زندگانى طبيعى تو ) از خوردن نان ناچار است ، براى آنست كه وجود تو هنوز در حالت پستى مانند مس مىباشد ، براى تبديل اين حالت پست كيميايى به دست آور و مس وجود را به طلا مبدل بساز .\r\nاى عزيز اگر مىخواهى جامه را شستشو كنى و جامه پاكيزه‌اى بپوشى از محلهء جامه شويان رو گردان مباش .\r\nاگر چه نان روزهء معنوى تو را مىشكند ، اما كارى كن كه اين شكسته را با شكسته بند ترميم كن و گام را فراتر گذار .\r\nاكنون كه دست خدايى مانند شكسته بند است ، پس شكستن او مانند رفو كردن و جبران نمودن مىباشد .\r\nاگر موجوديت معنوى خود را بشكنى ، ندايى به سوى تو مىآيد كه بيا اين شكسته شده را ببند ، تو خواهى ديد كه قدرت بستن اين شكسته شده را ندارى ، از اين كه تو نمىتوانى شكسته را ببندى ، بدان كه نه شكستن به دست تست و نه بستن . آرى او است كه تركيب موجودى ما را دوخته است و هم او است كه مىتواند آن را از هم متلاشى بسازد . كسى كه موجودى را به فروش مىرساند ( يا به شكلى از اشكال از بين مىبرد ) او مىتواند دوباره بخرد . » ايجاد كند « يا » به دست آورد « مانند آن كسى كه خانه را ويران مىكند براى آن كه آبادى عالىترى بجاى آن بنا كند . او خانه را زير و زبر و ويران مىكند ، ولى در يك ساعت آن را آبادتر از اول مىسازد .\r\nاو خدايى است كه اگر سرى را ببرد ، صد هزاران سر به جاى او ايجاد مىكند . اگر دستور خداوندى نبود كه مىفرمايد :\r\n« وَلَكُمْ فِي اَلْقِصاصِ حَياةٌ يا أُولِي اَلأَلْبابِ . » 2 : 179 ( در قانون قصاص براى شما زندگانى است اى صاحبان عقل ) .\r\nهيچ كس را حق كشتن قاتل عمدى نبود .\r\n","description":"","footnote":"","page_name":" 791 ","page_number":794},
  {"content":"\r\nزيرا - هر كس كه چشم بينايى داشته باشد ، مىفهمد كه قاتل اسير سر پنجهء تقدير بوده است .\r\n« ظاهراً اين مطلب را مىرساند كه جلال الدين مسئلهء قصاص و يا كيفر ديگرى را كه تمام ملل عالم به قاتلين عمدى تعيين كرده‌اند به عنوان كيفر نمىپذيرد ، ولى چنان كه گفتيم : اگر هم در بارهء آيهء قصاص تفسير جلال الدين مفهومى داشته باشد ، در آيه‌اى كه قبلا نقل كرديم :\r\n« وَمَنْ يَقْتُلْ مُؤْمِناً مُتَعَمِّداً فَجَزاؤُه جَهَنَّمُ خالِداً فِيها . » 4 : 93 هيچ گونه مفهومى ندارد . در بارهء دو بيت :\r\n\r\n( ( 3889 ) ) گر نفرمودى قصاصى بر جنات\r\nيا نگفتى فى القصاص آمد حيات\r\n( ( 3890 ) ) خود كه را زهره بدى تا او ز خود\r\nبر اسير حكم حق تيغى زند ؟\r\n\r\nتفسيرات مختلفى گفته‌اند كه ممكن است ما در آينده به مناسبت بعضى از مطالب توضيح بيشترى در بارهء آنها بدهيم . » برو به اشخاص بد كار كم طعنه بزن ، تو خود را در مقابل دام حكم سر نوشت ناتوان ببين .\r\nدر پيش حكم خدا از جان و دل گردن گذار و به گمراهان مسخره روا مدار .\r\n","description":"","footnote":"","page_name":" 792 ","page_number":795},
  {"content":"\r\n\r\nتعجب كردن آدم از فعل ابليس و عذر آوردن و توبه كردن\r\n\r\n( ( 3894 ) ) روزى آدم بر بليسى كاو شقى است\r\nاز حقارت وز زيافت بنگريست\r\n( ( 3895 ) ) خويش بينى كرد و آمد خود گزين\r\nخنده زد بر كار ابليس لعين\r\n( ( 3896 ) ) بانگ بر زد غيرت حق كاى صفى\r\nتو نمىدانى ز اسرار خفى\r\n( ( 3897 ) ) پوستين را باژگونه گر كند\r\nكوه را از بيخ و از بن بر كند\r\n( ( 3898 ) ) پردهء صد آدم آن دم بر درد\r\nصد بليس نو مسلمان آورد\r\n( ( 3899 ) ) گفت آدم توبه كردم زين نظر\r\nاين چنين گستاخ ننديشم دگر\r\nيا رب اين جرأت ز بنده عفو كن\r\nتوبه كرده مىنگيرم زين سخن\r\n( ( 3900 ) ) يا غياث المستغيثين اهدنا\r\nلا افتخار بالعلوم و الغنى\r\n( ( 3901 ) ) لا تزغ قلباً هديت بالكرم\r\nو اصرف السوء الذى خط القلم\r\n( ( 3902 ) ) بگذران از جان ما سوء القضا\r\nوامبر ما را ز اخوان الصفا\r\nاى خدا اى فضل تو حاجت روا\r\nبا تو ياد هيچ كس نبود روا\r\n( ( 3903 ) ) تلختر از فرقت تو هيچ نيست\r\nبىپناهت غير پيچا پيچ نيست\r\n( ( 3904 ) ) رخت ما هم رخت ما را راه زن\r\nجسم ما مرجان ما را جامه كن\r\n( ( 3905 ) ) دست ما چون پاى ما را مىخورد\r\nبىامان تو كسى چون جان برد\r\n( ( 3906 ) ) ور برد جان زين خطرهاى عظيم\r\nبرده باشد مايهء ادبار و بيم\r\n( ( 3907 ) ) ز انكه جان چون و اصل جانان نبود\r\nتا ابد با خويش كور است و كبود\r\n( ( 3908 ) ) چون تو ندهى راه جان خود برده گير\r\nجان كه بىتو زنده باشد مرده گير\r\n( ( 3909 ) ) گر تو طعنه مىزنى بر بندگان\r\nمر تو را آن مىرسد اى كامران\r\n( ( 3910 ) ) ور تو ماه و مه را گويى جفا\r\nور تو قد سرو را گويى دو تا\r\n( ( 3911 ) ) ور تو چرخ و عرش را گويى حقير\r\nور تو كان و بحر را گويى دو تا\r\n\r\n","description":"","footnote":"","page_name":" 793 ","page_number":796},
  {"content":"\r\n\r\n\r\n( ( 3912 ) ) آن به نسبت با كمال تو رواست\r\nملك و اقبال و غناها مر تو راست\r\n( ( 3913 ) ) كه تو پاكى از خطر ور نيستى\r\nنيستان را موجد و مغنيستى\r\n( ( 3914 ) ) آن كه رويانيد تاند سوختن\r\nوان كه بدريده است داند دوختن\r\n( ( 3915 ) ) مىبسوزد هر خزان مر باغ را\r\nباز روياند گل سباغ را\r\n( ( 3916 ) ) كاى بسوزيده برون آ تازه شو\r\nبار ديگر خوب و خوش آواز شو\r\n( ( 3917 ) ) چشم نرگس كور شد بازش بساخت\r\nحلق نى ببريد و بازش خود نواخت\r\n( ( 3918 ) ) ما چو مصنوعيم و صانع نيستيم\r\nجز زبون و جز كه قانع نيستيم\r\n( ( 3919 ) ) ما همه نفسى و نفسى مىزنيم\r\nگر نخواهى ما همه اهريمنيم\r\n( ( 3920 ) ) ز ان ز اهريمن رهيدستيم ما\r\nكه خريدى جان ما را از عمى\r\n( ( 3921 ) ) تو عصا كش هر كه را كه زندگيست\r\nبىعصا و بىعصا كش كور چيست ؟\r\n( ( 3922 ) ) غير تو هر چه خوش است و ناخوش است\r\nآدمى سوز است و عين آتش است\r\n( ( 3923 ) ) هر كه را آتش پناه و پشت شد\r\nهم مجوسى گشت و هم زردشت شد\r\n( ( 3924 ) ) كل شيئى ما خلا الله باطل\r\nان فضل الله غيم هاطل\r\n( ( 3925 ) ) باز رو سوى على و خونيش\r\nو ان كرم با خونى و افزونيش\r\n\r\nآيه\r\n« رَبَّنا لا تُزِغْ قُلُوبَنا بَعْدَ إِذْ هَدَيْتَنا وَهَبْ لَنا مِنْ لَدُنْكَ رَحْمَةً إِنَّكَ أَنْتَ اَلْوَهَّابُ . » 3 : 8 ( 1 )  ( اى پروردگار ما پس از آن كه قلب ما را هدايت فرمودى ، آن را ملغزان ، رحمتى از نزد خود به ما عطا فرماى كه تو بسيار بخشاينده‌اى ) .\r\n« اِهْدِنَا اَلصِّراطَ اَلْمُسْتَقِيمَ . » 1 : 6 ( 2 )  ( ما را به راه راست هدايت فرماى « يا در راه راست ثابت قدم فرماى . » )\r\n","description":"","footnote":" ( 1 ) سوره آل عمران ، آيهء 8 . .  ( 2 ) سوره الفاتحة ، آيهء 5 . . ","page_name":" 794 ","page_number":797},
  {"content":"\r\n\r\nروايت\r\nجملهء » اليوم الذى خط بالقلم « در بعضى از آثار ديده مىشود و چنان كه گفتيم مضمون آن در بعضى از روايات وارد شده است كه مىگويد : « قلم در بارهء سر نوشتى كه در ازل نوشته فارغ شده است » .\r\nاين جمله در يكى از سخنان حسين بن على عليه السلام چنين وارد شده است :\r\n« ما شاء الله لا قوه الا باللَّه . خط الموت على ولد آدم مخط القلادة على جيد الفتاة و ما اولهنى الى اسلافى اشتياق يعقوب الى يوسف و خير لي مصرع انا لاقيه كانى به اوصالى تتقطعها عسلان الفلوات بين النواويس و كربلا . يملئون منى اكراشا جوفا و أجربة سغبا . لا محيص عن يوم خط بالقلم رضى الله رضانا اهل البيت نصبر على بلائه و يوفينا اجور الصابرين . ألا فمن كان فينا باذلا مهجته و موطنا الى لقاء الله نفسه فليرحل معنا فانى راحل مصبحا ان شاء الله . » ( 1 )  ( آن چه كه خدا مىخواهد صورت خواهد گرفت قدرت و قوه‌اى نيست مگر آن چه كه از نزد خدا سرازير مىشود . مرگ براى آدم آن چنان نوشته شده است ( يا دور گردن او دور زده است ) كه گلو بندى كه دور گردن زن جوان دور مىزند ، اشتياق زياد به ديدار نياكان خود دارم ، اشتياقى كه يعقوب عليه السلام به ديدن يوسف عليه السلام داشت . براى من جايگاه خواب ابدى گسترده شده است كه ناچار بايستى به آن جايگاه بروم و آن را دريابم .\r\nگويى مىبينم كه گرگهاى بيابانهاى ما بين كربلا و نواويس ( 2 )  اعضاى مرا پاره\r\n","description":"","footnote":" ( 1 ) اين خطبه را اغلب تواريخى كه داستان نينوا را نوشته‌اند از حسين بن على عليه السلام نقل مىكنند ، ما آن را از نفس الهموم مرحوم قمى ص 100 نقل كرديم و مرحوم قمى در تحقيق مدارك احاديث و تواريخ كاملًا مورد اطمينان بوده‌اند . .  ( 2 ) نواويس تقريباً يك فرسخى كربلاى امروزى است كه در آن زمان گورستان مسيحىها بوده است . . ","page_name":" 795 ","page_number":798},
  {"content":"\r\n\r\nكرده و شكمهاى خالى و درونهاى گرسنهء خود را از اعضاى بدن من پر مىكنند ، چاره‌اى از فرا رسيدن روزى كه قلم سر نوشت معين كرده است وجود ندارد ، رضاى ما خاندان پيغمبر رضاى خدا است ، ما به بلاى خداوندى تحمل مىكنيم و او پاداش بردباران را بما عطا خواهد فرمود هر كس كه در راه ما خون دل خود را خواهد بخشيد و نفس خود را آمادهء ملاقات خداوندى ساخته است با ما حركت كند ، من صبحگاه كوچ خواهم كرد ) .\r\nاين خطبه را حسين بن على عليه السلام در موقع بيرون آمدن از مكه ايراد كرده است . و جملهء » خط بالقلم « در اين خطبه وجود دارد و چنان كه گفتيم : مسئلهء سر نوشت مطابق مقتضيات سنن و قوانين هستى واقعيت دارد ، ولى از آن جهت كه مطابق آيات فراوان و مقتضاى عقل ، خداوند اسير قوانينى نيست كه آنها را ايجاد كرده است ، لذا هيچ يك از رويدادها كه به عنوان سر نوشت پيش بينى مىشود ، نمىتواند به طور قطع صد در صد حتمى الوقوع بوده باشد .\r\nوانگهى مسئلهء سر نوشت كه قلم از آن فارغ شده است ، بالاتر از علم خداوندى نخواهد بود و همهء متفكرين الهى قبول كرده‌اند كه خداوند به همهء حوادث جزئى و كلى دانا است و با اين حال اين علم هيچ كس را در كارهاى خود مجبور نمىسازد . « مراجعه شود به : « جلد اول مباحث جبر و اختيار . »\r\n\r\n( ( 3900 ) ) يا غياث المستغيثين اهدنا\r\nلا افتخار بالعلوم و الغناء\r\n\r\nافتخار بر دانش و بىنيازى در نزد مرد الهى پوچ است\r\nاگر در اعماق حوادث و حقايق بيشتر نفوذ كنيم و مسائل را از سطوح معمولى ننگريم ، با يك عده اصول آشنا مىشويم كه آن اصول نمىگذارد انسان به آن چه كه دارد ببالد و افتخار كند .\r\n","description":"","footnote":"","page_name":" 796 ","page_number":799},
  {"content":"\r\nما به بعضى از اين اصول به طور اختصار اشاره مىكنيم :\r\n1 - هر علم كه در نظر بگيريم خواهيم ديد : از جوانب گوناگونى نسبيت به آن حاكم بوده و پيرامون آن را جهل فرا گرفته است .\r\nسابقهء تمام دانشهاى ما جهل و پيرامون آنها جهل و آينده هم براى ما مجهول است .\r\nاصلا به قول كانت كدامين علمى است كه از كاوش عقلانى سرچشمه بگيرد و بالاخره مجهولاتى را در دنبال خود نياورد ؟ همچنين است تمام مزاياى جهان طبيعى از قبيل زيبايى و ثروت و قدرت و مقام و غير ذلك .\r\nاينها مگر امور نسبى نيستند ؟ هيچ يك از اينها به آن حد نمىرسد كه انسان خود را از آن جهت مطلق ديده و هيچ گونه خلاء روحى در خويشتن احساس نكند .\r\n2 - گروه زيادى از اين مزايا با اين كه ممكن است فى نفسه داراى هيچ گونه عيب و خلل نباشد ، ولى راه به دست آوردن آنها ممكن است با صدها تزاحم و حق كشىها و خلاف قانون و عدالت صورت بگيرد .\r\n3 - ناهماهنگى درون انسانى كه از خاصيت خود حيات سرچشمه مىگيرد ، با مزاياى جهان برونى .\r\nهر انسان آگاهى در درون خود خلايى احساس مىكند كه آن خلاء با اين مزاياى طبيعى اشباع نمىشود . جوهر حيات انسانى لطيفتر و بىنهايتتر از آن است كه موضوعات محدود مادى بتواند آرمان واقعى آن را بر آورد به همين جهت است كه افتخار به اين مزايا ، ناديده گرفتن عظمت روحى انسانى و غفلت از نسبيت و تزاحماتى است كه در راه به دست آوردن آن مزايا صورت مىگيرد .\r\n","description":"","footnote":"","page_name":" 797 ","page_number":800},
  {"content":"\r\n\r\n\r\n( ( 3903 ) ) تلختر از فرقت تو هيچ نيست\r\nبىپناهت غير پيچا پيچ نيست\r\n\r\nهيچ دردى در جهان هستى تلختر از احساس جدايى از خدا نيست\r\nشگفتا افرادى پيدا مىشوند كه مىگويند : ما مىتوانيم بدون اين كه در بارهء خدا احساسى داشته باشيم ، اصلا بدون اين كه به وجود او اعتقادى داشته باشيم زندگانى شيرينى را سپرى كنيم .\r\nما در مقابل اينان كه ممكن است حتى بعضى از آنان افكار نيرومندى هم داشته باشند چيزى نمىگوييم ، تنها يك جمله را گوشزد مىكنيم كه انسان مىتواند زندگانى كند و هزاران واقعيتها را هم ناديده بگيرد ، مگر همين انسانها پيش از اكتشاف و اختراع هزاران صنايع و پديده هاى جهان هستى از قبيل برق و عناصر نزديك به 100 و ذرات آتمى و جاذبيت و صدها دواهايى كه مىتوانند انسان را از مرگ حتمى نجات بدهند ، بلكه پيش از آن كه « من » را بفهمند زندگانى نمىكردند ؟ اصلا مگر انسانهايى در هر دوران بدون توجه به « خود » و » قانون « زندگانى نمىكنند ؟ مگر انسانهايى بدون اين كه كوچكترين مفهومى از عدالت و آزادى درك كنند زنده نيستند ؟ آرى همهء اينها زندگى مىكنند و افكار عاليهء بشرى و راد مردان تاريخ ساز بشرى هم زندگى مىكنند . شما مىگوييد : ما اين دو قسم زندگانى را يكى بگيريم ؟ شما مىگوييد : ما به على بن ابى طالبها و سقراطها و گاندىها بگوييم شما اشتباه مىكنيد ، برويد دنبال لذايذ جسمانى خويش ، زيرا - اكثريت به دنبال هوى و هوس و اشباع لذايذ مادى خود روانه شده‌اند ؟ شما مىگوييد : همين امروز به كسانى كه خواه در آزمايشگاه ها و خواه در جايگاه هاى تحقيق در بارهء علوم انسانى موهاى سرشان را سفيد مىكنند و به جاى مىگسارى و رقص در كاباره ها متحمل زحمات انديشه مىباشند ، بگوييم :\r\n","description":"","footnote":"","page_name":" 798 ","page_number":801},
  {"content":"\r\nاى مردم احمق برخيزيد ، زندگانى شما به پايان خواهد رسيد ، از زندگانى خود مطابق دستور اپيكورها لذت شخصى ببريد ؟ خلاصه گمان نمىكنم كه كسى كوچكترين آگاهى داشته باشد - با اين حال روش عاقلانهء زندگانى را كه بدون توجه به خدا و تأمين روحى در بارهء مشيت و نظارت او صورت مىگيرد و مىگذرد تصديق همه جانبه كند .\r\nآيا احتمال وجود خدايى كه تمام گذشته و آينده و حركات و سكنات انسان و جهان در دست او است احتمال خلاف منطق است ؟ آيا كسى مىتواند با ناديده گرفتن چنين احتمال » كه جدىتر از هر يقين است « زندگانى شيرينى را كه به هيچ وجه درد آگين نباشد به دست آورد ؟ اگر اين احتمال در ذهن ما منعكس شود كه خدايى موجود است كه تمام سعادت ابدى و سقوط ابدى و كمال نهايى ما در اختيار او است ، همين احتمال مىگويد : پس موجوديت من در دست او است ، با اين حال بىخبر از همه چيز اين احتمال را ناديده بگيرم و بگويم نمىبينم آيا در اين صورت من در اعماق قلبم نوعى از شكنجهء وجدانى را درك نخواهم كرد ؟ اما براى مردمى كه خدا از نظر منطق و عقل به طور قطع اثبات شده است ، اگر درست توجه كنند خواهند ديد : هيچ دردى تلختر از درد فراق خدايى نيست .\r\nامير المؤمنين عليه السلام در نيايش كميل عرض مىكند :\r\n« پروردگارا چنين فرض كنم كه به عذاب دوزخ تو بتوانم متحمل شوم ، آيا مىتوانم به جدايى از تو تحمل كنم » ؟\r\n","description":"","footnote":"","page_name":" 799 ","page_number":802},
  {"content":"\r\n\r\n\r\n( ( 3908 ) ) گر تو ندهى راه جان خود برده گير\r\nجان كه بىتو زنده باشد مرده گير\r\n\r\nاگر خود را به او وابسته نكنيم مردگان زنده نما هستيم\r\nاگر معناى حيات اين است كه بخوريم و بياشاميم و چند نفر هم مانند خود بىهوده و بىهدف بكرهء زمين رها كنيم و راه سيه چال خاك را در پيش گيريم ، اين حيات نيست بلكه كاريكاتورى از حيات جانداران بىشعور و ناخود آگاه است كه با تمام پر رويى يا به جهت ترس از مرگ نام آن را حيات نهاده‌ايم .\r\nآرى ما انسانها زبردستتر از آن هستيم كه نتوانيم حاصل = 2 × 2 را 4 نگيريم . ما همان انسانيم كه مىتوانيم همهء انسانها را به عنوان چند عدد موجود جامد فرض كرده و مانند شكستن چند عدد گردو آنها را درهم بشكنيم ، چرا ؟ براى اين كه مىخواهيم پيروز شويم . در آن صورت نام ما جزء قهرمانان شمرده شود .\r\nما انسانها به كلمهء قهرمان آن چنان تعشق داريم كه پروانه به شعلهء آتش سوزان . باز شما به اين انسانها مىگوييد : زندگانى مىكنند ، آيا كسى كه نمىداند زندگى يعنى چه ؟ او مىتواند زندگانى داشته و طعم آن را بچشد ؟ باز شما مىگوييد : آرى زندگان حقيقى همانها هستند كه زندگانى براى آنها آن چنان جلوه كرده است كه مىتوانند اجازهء از بين بردن تمام انسانها را در راه زندگانى خود به خويشتن بدهند ، اما از يك نكته غفلت داريد و آن اين است كه اگر اين اشخاص كه شما آنها را با تمام بىپروايى قهرمان مىناميد و مىگوييد : آنان زنده هستند ، مىدانيم كه يكى از نشانه هاى بارز زندگانى احساس درد و شكنجه مىباشد ، آيا اينان نمىدانند كه در راه هوى و هوس آنها زندگان شكنجه مىبرند ؟ آنان نمىدانند كه حيات براى همهء انسانها محبوب است ؟ اگر نمىدانند چگونه مىتوانند بگويند : ما زنده هستيم و احساس داريم ؟\r\n","description":"","footnote":"","page_name":" 800 ","page_number":803},
  {"content":"\r\n\r\nشما مىگوييد : آنان زندگى خود را احساس مىكنند چنان كه فردريك نيچه فلسفهء خود را احساس مىكرد و طعم شيرين آن را مىچشيد ؟ مىگويم : بلى چون طعم فلسفهء نيچه و اپيكور را مىچشند كه مىتوانند در اين جهان طعم زندگانى ديگران را نچشند و آنان را مانند چند عدد سنگ ريزه بپندارند كه مىتوانند آنها را بهرگونه كه بخواهند گرم كنند ، سرد كنند ، در آتش بريزند يا در دريا بيندازند .\r\nشما با اين حال مىگوييد : اينان زندگان هستند . شگفتا شما علاقه‌اى پيدا كرده‌ايد كه ضد زندگى را زندگى بناميد ؟ مگر زندگى يك حقيقت نيست كه هر كس به مقدار استعداد از آن بهره مند هستيم ؟ اين كه مىبينيد تمام كردارها و گفتارهاى فرزندان اپيكور و سر سپردگان نرون مغزى ندارند و روحى در آنها ديده نمىشود ، براى همين حقيقت است كه گفتيم كه آنان خود روح ندارند چگونه گفتار و كردار آنها مىتواند روح داشته باشد و به قول ماكسيم گوركى :\r\n« و از آن جا كه ما خودمان سرد و بىروح هستيم حرارت بخشيدن و روح دادن به اشياء هم براى ما ميسر نيست . » ( 1 ) \r\nتفسير ابيات\r\nدر يكى از روزها حضرت آدم از روى تحقير و پستى به ابليس شقى نگاه كرد . او خود را ديده بود كه آدم است و مقام والايى دارد ، از اين رو به شيطان شقى با ديدهء اهانت نگريست .\r\nخداوند متعال از روى غيرت به آدم بانگ زد كه : اى بر گزيدهء ما تو از رازهاى پنهانى اطلاعى ندارى ، اگر همين شيطان پوستين خود را وارونه كند و تو قيافهء ديگر او را ببينى ، خواهى ديد كه او داراى نيرويى است كه مىتواند كوه را از بيخ و بن بر كند . در يك لحظه مىتواند پردهء صد آدم را دريده ، صد ابليس تازه مسلمان نمودار\r\n","description":"","footnote":" ( 1 ) هدف ادبيات ، ماكسيم گوركى ، ص 21 . . ","page_name":" 801 ","page_number":804},
  {"content":"\r\nبسازد . حضرت آدم فورا پشيمان گشته ، گفت : از اين نگاه تحقير آميز توبه مىكنم ، ديگر پس از اين انديشهء گستاخانه بمغزم راه نمىدهم .\r\nاى خداى من اين جرات را به بندهء خود ببخش .\r\nاى پناه ده پناهندگان ما را به راه راست هدايت فرماى . در اين جهان پر از اسرار نمىتوان به دانشها و بىنيازىها افتخار ورزيد .\r\nخداوندا آن دلى را كه از روى كرم خود هدايت فرموده‌اى ملغزان . رويدادهاى بد را كه قلم سر نوشت براى ما نوشته است از ما بگردان . سر نوشت بد را از ما منصرف كرده ما را از مجمع اخوان الصفا بر كنار مفرماى . « باز در اينجا هيجان روحى جلال الدين اوج گرفته حالت نيايش عالى به او دست مىدهد » :\r\n\r\nاى خدا اى فضل تو حاجت روا\r\nبا تو ياد هيچ كس نبود روا\r\n( ( 3903 ) ) تلختر از فرقت تو هيچ نيست\r\nبىپناهت غير پيچا پيچ نيست\r\n\r\nخداوندا جامه‌اى را كه از هوى و هوس پوشيده‌ايم خود جامهء موجوديت واقعى ما را از تن ما مىكند ، آرى جسم ما است كه لباسهاى معنوى روح ما را در مىآورد . وسايل زندگانى ما كه به طور مجموع و هماهنگ بايستى وظيفهء حياتى خود را ايفاء كنند يكديگر را از بين مىبرند و توجه ندارند كه بدون وسايل هيچ يك نمىتوانند وظيفهء موجوديت خود را به طور صحيح انجام بدهند . ( گاهى رؤياها و انديشه ما را از دست ما مىگيرد . گاه ديگر براى اشباع غريزهء جنسى هر گونه احساسات خود را لگدكوب مىكنيم ) .\r\nآرى از اين ناخود آگاهى كه تمام اجزاء وجودى ما را فرا گرفته است ، پناهى غير از امان تو وجود ندارد اگر جان ما از اين خطرهاى وحشتناك و نابود كننده بگذرد ، عوامل عقب ماندگى و بيم و هراس را از خود دور خواهد كرد ، زيرا - اگر جان انسانى نتواند و اصل جانانش شود ، براى ابد در نابينايى و پستى سقوط خواهد كرد .\r\nاى پروردگار ما اگر تو راهى در مقابل جان ما نگسترانى ، اين جان عزيز ما\r\n","description":"","footnote":"","page_name":" 802 ","page_number":805},
  {"content":"\r\nاسير و بردهء شهوات زود گذر و ناچيز خواهد بود . آن جان انسانى كه انسى با تو ندارد زنده نبوده و مردهء حقيقى است .\r\nاى انسانى كه داراى مقدارى از مزايا هستى ، بر بندگان عقب ماندهء اين كاروان طعنه و سخريه روا مدار ، زيرا - حيات يك جوهر است و در حقيقت تو با اين طعنه در حيات خود اهانت مىكنى و روزى فرا مىرسد كه همان تباهى دامن تو را بگيرد .\r\nاى خداوند بزرگ اگر ماه و خورشيد را كوچك بشمارى ، اگر سر و قد بر افراخته را خميده معرفى كنى ، اگر چرخ و عرش به آن عظمت را ناچيز بدانى ، اگر كان و درياها را ناچيز به بينى ، در مقابل عظمت و كمال تو روا خواهد بود ، زيرا ملك و اقبال و غناى مطلق از آن تو است و تويى كه از خطر نيستى برى بوده و ايجاد كنندهء نيستىها و بىنيازىها مىباشى .\r\nآن خدايى كه موجودى را مىروياند ، مىتواند او را بسوزاند و از بين ببرد . آن خدايى كه پاره كرده است مىتواند بدوزد .\r\nهمان خدايى است كه در هر خزان باغهاى سر سبز و خرم را مىسوزاند و در بهاران آن را تازه و سر سبز و با رنگهاى زيبا رنگ آميزى مىكند .\r\nاو به باغهاى در خواب رفته ندا مىدهد كه اى سوختگان فصل خزانى ، سر از خواب برداريد و تازه شويد و خرم باشيد . آن چشم زيباى گل نرگس را كه پاييز كورش كرده بود دوباره چشمان زيبايش را به او بر مىگرداند .\r\nاگر حلق نىها را مىبرد براى اين است كه ترانه دل انگيزى در او بنوازد ما انسانها ساخته شده‌ايم نه سازنده ، به همين جهت است كه ناتوان و قانع مىباشيم . ما همه داراى نفس هستيم و براى ادامهء زندگانى نفسها مىزنيم ، اى خداى بزرگ اگر تو نخواهى همهء ما عفريتهايى بيش نيستيم .\r\nهر گاه كه ببينيم ما از اهريمنان رهايى پيدا كرده‌ايم براى اين است كه تو با لطف عام خويش ما را از كورى نجات داده و از دست اهريمنان گرفته‌اى . تويى عصا كش هر زنده ، آيا كور بدون عصا مىتواند راهى برود ؟\r\n","description":"","footnote":"","page_name":" 803 ","page_number":806},
  {"content":"\r\nخداوندا هر موجود و رويدادى كه براى ما پسنديده جلوه كند ، غير از شعله ور ساختن خرمن زندگى ما كارى نخواهد كرد . آرى آنان كه پشت و پناه خود را آتش ديدند ، مانند مجوسان و زرتشتيان آتش را پرستيدند . » يا او را موجود مقدسى شمردند » .\r\nتمام اشياء غير از خدا باطل و نابود خواهد گشت . فضل خداوندى است كه مانند ابر پر باران ما را بهره ور خواهد ساخت . ( 1 )  باز به سوى على عليه السلام و قاتل خونين او برويم .\r\n","description":"","footnote":" ( 1 ) مصراع اول بيتى كه جلال الدين مىگويد : « كل شيئى ما خلا الله باطل » از لبيد بن ربيعه عامرى است كه از شعراى مخضرم مىباشد و تمام بيت چنين است : ألا كل شىء ما خلا الله باطل و كل نعيم لا محالة زائل ( تمام اشياء و كاينات به جز خدا محو و نابود شدنى است و تمام نعمتها ناچار روزى رو به زوال خواهد رفت . ) . ","page_name":" 804 ","page_number":807},
  {"content":"\r\n\r\n\r\nبقيهء قصهء امير المؤمنين عليه السلام و مسامحت و اغماض كردن او با خونى خويش\r\n\r\n( ( 3926 ) ) گفت دشمن را همىبينم به چشم\r\nروز و شب بر وى ندارم هيچ خشم\r\n( ( 3927 ) ) ز انكه مرگم همچو جان خوش آمده است\r\nمرگ در من در بعث چنگ اندر زده است\r\n( ( 3928 ) ) مرگ بىمرگى بود ما را حلال\r\nبرگ بىبرگى بود ما را نوال\r\nبرگ بىبرگى تو را چون برگ شد\r\nجان باقى يافتى و مرگ شد\r\n( ( 3929 ) ) ظاهرش مرگ و به باطن زندگى\r\nظاهرش ابتر نهان پايندگى\r\n( ( 3930 ) ) از رحم زادن جنين را رفتن است\r\nدر جهان او را ز نو بشكفتن است\r\nآن كه مردن پيش جانش تهلكه است\r\nحكم لا تلقوا نگيرد او به دست\r\n( ( 3931 ) ) چون مرا سوى اجل عشق و هواست\r\nنهى لا تلقوا بايديكم مراست\r\n( ( 3932 ) ) ز انكه نهى از دانهء شيرين بود\r\nتلخ را خود نهى حاجت كى شود ؟\r\n( ( 3933 ) ) دانه‌اى كش تلخ باشد مغز و پوست\r\nتلخ و مكروهيش خود نهى اوست\r\n( ( 3934 ) ) دانهء مردن مرا شيرين بود\r\nبل هم احياء بىمن آمده است\r\n( ( 3935 ) ) اقتلوني يا ثقاتى لائماً\r\nان فى قتلى حياتى دائماً\r\n( ( 3936 ) ) ان فى موتى حياتى يا فتى\r\nكم افارق موطنى حتى متى ؟\r\n( ( 3937 ) ) فرقتي لو لم تكن فى ذا السكون\r\nلم يقل انا إليه راجعون\r\n( ( 3938 ) ) راجع آن باشد كه باز آيد به شهر\r\nسوى وحدت آيد از تفريق دهر\r\nاين سخن پايان ندارد ، چاكرم\r\nچون شنيد اين سر ز سيّد گشت خم\r\n\r\nآيه\r\n« وَأَنْفِقُوا فِي سَبِيلِ الله وَلا تُلْقُوا بِأَيْدِيكُمْ إِلَى اَلتَّهْلُكَةِ 2 : 195 . . . » ( 1 )  ( در راه خدا انفاق كنيد و خود را با دست خويش به هلاكت مىفكنيد . )\r\n","description":"","footnote":" ( 1 ) سوره البقرة ، آيهء 195 . . ","page_name":" 805 ","page_number":808},
  {"content":"\r\n\r\n« إِنَّا لِلَّه وَإِنَّا إِلَيْه راجِعُونَ . » 2 : 156 ( 1 )  ( ما از خداييم و به سوى او بر مىگرديم ) .\r\n« وَلا تَحْسَبَنَّ اَلَّذِينَ قُتِلُوا فِي سَبِيلِ الله أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ . » 3 : 169 ( 2 )  ( گمان مبر آنان كه در راه خدا كشته شده‌اند مردگانند ، بلكه آنان زندگانند و در نزد پروردگارشان روزى مىخورند ) .\r\nاقتلوني يا ثقاتى لائما * ان فى قتلى حياتى دائماً\r\nان فى موتى حياتى يا فتى * كم افارق موطنى حتى متى ؟\r\nاى كسانى كه مورد اطمينان منيد مرا بكشيد ، زيرا - حيات ابدى من در مرگ من است ، در مرگ من حيات من است ، تا كى از وطن اصليم جدايى داشته باشم ؟ ) اين ابيات به حسين بن منصور حلاج نسبت داده شده است . بعضى ديگر مىگويند : جمله‌اى را كه حسين بن منصور گفته است اين است .\r\n« اقتلوني يا ثقاتى * ان فى قتلى حياتى »\r\nاى مردان موثق من ، مرا بكشيد ، زيرا حيات من در كشته شدن من است . )\r\n\r\n( ( 3927 ) ) ز انكه مرگم همچو جان خوش آمده است\r\nمرگ من در بعث چنگ اندر زده است\r\n\r\nاگر حقيقت زندگى را خوب درك كنيم مرگ براى ما شيرينتر از شيرينىهاى زندگانى خواهد بود\r\nاگر چه اين مضمون را جلال الدين به عنوان استنباط از وضع روحى امير المؤمنين عليه السلام بيان مىكند ، ولى خود على عليه السلام بارها در نهج البلاغه همين حقيقت را گوشزد\r\n","description":"","footnote":" ( 1 ) سوره البقرة ، آيهء 156 . .  ( 2 ) سوره آل عمران ، آيهء 169 . . ","page_name":" 806 ","page_number":809},
  {"content":"\r\nكرده است . در سخنانى كه پس از ضربت ابن ملجم فرموده است جملات ذيل ديده مىشود :\r\n« و اللَّه ما فجانى من الموت وارد كرهته و لا طالع انكرته و ما كنت الا كقارب ورد و طالب وجد و ما عند اللَّه خير للابرار . » ( 1 )  ( سوگند به پروردگار ، از مرگ يك رويداد تازه و ناگهانى براى من روى نياورده است كه كراهتى از آن داشته باشم و چيزى از مرگ نمودار شده است كه براى من مورد انكار باشد ، من در اين زندگانى مانند كسى بودم كه به مقصد نزديك بود و به آن مقصد رسيده است و جوينده‌اى بودم كه مطلوب خود را پيدا كردم ) .\r\nدر موردى كه ياوران او براى خروج بجنگ صفين درنگ مىكردند فرموده است :\r\n« اما قولكم اكل ذلك كراهية الموت ؟ فو اللَّه ما ابالى ادخلت الى الموت او خرج الموت الى . » ( 2 )  ( اما اين كه مىگوييد : به جهت كراهت مرگ است كه در حركت به سوى جنگ تاخير مىكنم ؟ سوگند به خدا ، هيچ پروايى ندارم از اين كه من به مرگ وارد شوم يا مرگ به سوى من بيرون آيد ) .\r\n« فان اقل ، يقولوا : حرص على الملك و ان اسكت ، يقولوا : جزع من الموت ، هيهات بعد اللتيا و التي و اللَّه لابن ابى طالب آنس بالموت من الطفل بثدي أمه . » ( 3 ) \r\n","description":"","footnote":" ( 1 ) نهج البلاغه ج 3 ص 24 و 25 . .  ( 2 ) نهج البلاغه ، ج 1 ص 90 . .  ( 3 ) نهج البلاغه ، ج 1 ، ( خطب ) ص 36 . . بعد اللتيا و التي مثلى است در ادبيات عرب ، در موردى گفته مىشود كه شخص حوادث و فراز و نشيبها در دنبال گذاشته است و اكنون نمىخواهد به ياد آنها باشد يا اين كه در حال انقطاع از سر گذشت پيشين گفته مىشود كه گوينده نمىخواهد دوباره در آن سر گذشت وارد شود و آن را تجديد نمايد . . بعضى ديگر مانند ابن منظور مثل مزبور را به اين ترتيب بيان كرده است :\r\n« بعد اللتيا و اللتيا و التي »\r\nيعنى هم با صيغهء مصغر « التي » و هم با صيغهء عادى با الف و بدون الف . و به اين بيت استشهاد كرده است :\r\nدافع عنى بنقير موتتى * بعد اللتيا و اللتيا و التي\r\nدر منشأ ضرب المثل مزبور گفته شده است كه مردى از عرب با يك زن بلند بالايى ازدواج كرد و اختلافات زيادى پيدا كردند و او را طلاق داد ، سپس با زن كوتاه قدى ازدواج كرد با اين زن هم همواره مشاجره داشتند ، اين زن كوتاه قد را هم طلاق داد . هر وقت به او مىگفتند زن بگير ، مىگفت : « هيهات بعد اللتيا و التي » و اگر . اللتيا با فتح هم صحت داشته باشد معلوم مىشود كه مرد بىنوا سر گذشت عجيبى داشته است . . ","page_name":" 807 ","page_number":810},
  {"content":"\r\n\r\n( اگر در اين باره « در بارهء حق زمامدارى » سخنى بگويم ، خواهند گفت : على عليه السلام به مقام رياست حريص است و اگر ساكت شوم و چيزى نگويم ، خواهند گفت : على عليه السلام از مرگ مىترسد . چه شگفت آور است كار شما « آيا پس از اين همه پيكارها و جانبازىها كه من در راه دين اسلام انجام داده‌ام » از مرگ مىترسم ؟ سوگند به خدا ، فرزند ابى طالب به مرگ مأنوستر است از كودك شير خوار به پستان مادر ) .\r\nچون در بارهء مرگ و رحمت بودن آن جلال الدين در دفتر بعدى با بهترين وجه گفتگو خواهد كرد ، لذا ما توضيح بيشتر در بارهء مرگ را به آن دفتر موكول مىكنيم .\r\n\r\n( ( 3931 ) ) چون مرا سوى اجل عشق و هواست\r\nنهى لا تلقوا بايديكم مراست\r\n\r\nاين منم كه مخاطب به دستور « خود را به هلاكت نيندازيد » مىباشم\r\nاين منم كه خداوند مىفرمايد : خود را در اين حيات دنيوى كه هلاكت است غوطه ور نسازيد ، زيرا كسى كه مرگ براى او تلخ و مورد كراهت است خود از\r\n","description":"","footnote":"","page_name":" 808 ","page_number":811},
  {"content":"\r\nمرگ گريزان است و احتياجى به نهى ندارد . پس آيهء شريفه در حقيقت از آلوده شدن به زندگانى حيوانى اين دنيا نهى و جلوگيرى مىكند كه خوشايند همهء افراد است ( 1 )  براى تطبيق اين مطلب به وضع روحانى امير المؤمنين عليه السلام بايستى بگوييم : مقصود اين است كه خداوند به امير المؤمنين و ساير اولياء الله مىفرمايد : به سوى من بر گرديد و در دنياى ماده گرفتار نشويد .\r\nولى نمىتوان براى اثبات اين سخن از قاعده‌اى كه جلال الدين استفاده نموده و ما آن را در پاورقى متذكر شديم بهره بردارى نمود ، زيرا ، مطابق همان قاعده كه مىگويد : چيزى كه طبيعتا نامطلوب است نهى در بارهء آن معنى ندارد ، نبايستى از ادامه حيات على عليه السلام نيز نهى كرد ، زيرا - على عليه السلام از اين حيات دنيوى مادى كراهت داشته است .\r\nچنان كه خود جلال الدين مىگويد : عشق و تمايل او به ورود به قلمرو ابديت بوده است .\r\nپس نه نهى از حيات دنيوى كه بنا به مضمون بيت « خود را در هلاكت افكندن بوده است » در حق على عليه السلام صحيح است و نه امر به ورود به ابديت كه مورد عشق و علاقهء على عليه السلام بوده است .\r\nتبصره - درست است كه مورد آيهء شريفه در پرداخت مال براى اصلاح وضع جامعه است « و انفقوا فى سبيل الله و لا تلقوا بايديكم الى التهلكة . . . » ولى معنايى را كه\r\n","description":"","footnote":" ( 1 ) اين مسئله مربوط به قاعده‌اى است كه مىگويد : آن چه كه به طور ضرورى و طبيعى موجود مىشود يا خود مطلوب است ، امر قانونى اعتبارى در بارهء آن نامفهوم است . . چنان كه هر چيزى كه به طور ضرورى و طبيعى واقع نشدنى است يا نامطلوب است ، نهى قانونى اعتبارى در بارهء آن معنا ندارد ، زيرا - اعتبار در مقابل طبيعت و ضرورت نامفهوم است . . ","page_name":" 809 ","page_number":812},
  {"content":"\r\n\r\nجلال الدين استفاده كرده است معناى لطيفى است ، اما اعتراض فوق را هم بايد منظور كرد .\r\nتفسير ابيات\r\nامير المؤمنين عليه السلام فرمود : شب و روز دشمن خونى خودم را مىبينم ولى به او هيچ گونه خشمى ندارم ، زيرا مرگى كه در انتظار من است مانند جان شيرين براى من خوشايند است ، زيرا ، من آيينهء ابديت خود را مىشناسم و مىدانم كه خداوند در رحمت خويش مستغرقم خواهد كرد ، لذا مرگ براى من آغاز بعث و نشور است كه من طالب آنم . براى من مرگى كه آغاز حيات ابدى است حلال بوده و عالىترين نعمت براى من دست برداشتن از آلودگىهاى مزاياى عالم مادى است .\r\nآرى ، هنگامى كه براى يك فرد نعمت اعراض از مزاياى مادى نعمت عظما جلوه كرد ، او جان ابدى يافته و از مرگ نجات پيدا مىكند .\r\nدرست است كه بريده شدن نفس و پلك چشم روى هم گذاشتن مرگ ناميده مىشود ، ولى اين مرگ نيست ، بلكه حيات مرگ نما است ، در ظاهر گسيختن و بريدن از زندگانى است ولى عين پايندگى است كه شروع مىشود . چنان كه زاييده شدن كودك از رحم مادر انتقال او از حالى به حال ديگر است . مرگ غنچهء گل انسانى را كه جان او است مىشكافند . كسى كه مرگ براى او انداختن خويش در هلاكت است ، خطاب : * ( لا تُلْقُوا بِأَيْدِيكُمْ إِلَى اَلتَّهْلُكَةِ » 2 : 195 ( به دست خود خويشتن را به هلاكت مىفكنيد ) به او متوجه نيست ، زيرا مرگ كه براى او تلخ است نهى از مرگ براى او بىهوده خواهد بود ، چون همواره نهى از چيزى صحيح است كه خوشايند انسان بوده باشد . بنا بر اين نهى مزبور در آيه شريفه متوجه من على عليه السلام است « تقريباً مضمون اين ابيات چنين است كه خداوند مىفرمايد : يا على عليه السلام تو اين قدر شتاب به رسيدن مرگ مكن . هستهء مرگ كه ميوهء ابديت را در بر دارد براى تو شيرين است . » بلكه آيهء « بَلْ أَحْياءٌ عِنْدَ رَبِّهِمْ يُرْزَقُونَ » 3 : 169 به سراغ من آمده است .\r\nبنا بر اين هر كس كه قصد كشتن مرا كرده است پيش بيايد ، زيرا - در كشته شدن\r\n","description":"","footnote":"","page_name":" 810 ","page_number":813},
  {"content":"\r\nحيات ابدى را مىبينم ، آخر تا كى از وطن اصلى خود مهجور بمانم ؟ اگر ما در اين دنيا در فراق و غربت نبوديم خدا از زبان ما نمىفرمود :\r\n« . . . إِنَّا لِلَّه وَإِنَّا إِلَيْه راجِعُونَ . » 2 : 156 كسيت ترديد كند در اين كه رجوع در جايى گفته مىشود كه بر گشتنى وجود داشته باشد ( به سوى وطن ) .\r\nاين سخن پايانى ندارد ، هنگامى كه ابن ملجم اين راز را شنيد سر خم كرد و رفت .\r\n","description":"","footnote":"","page_name":" 811 ","page_number":814},
  {"content":"\r\n\r\n\r\nافتادن ركابدار در پاى امير المؤمنين عليه السلام كه اى امير مرا بكش و از اين بليه برهان\r\n\r\n( ( 3939 ) ) باز آمد كاى على زودم بكش\r\nتا نبينم آن دم و وقت ترش\r\n( ( 3940 ) ) من حلالت مىكنم خونم بريز\r\nتا نبيند چشم من آن رستخيز\r\n( ( 3941 ) ) گفتم ار هر ذره‌اى خونى شود\r\nخنجر اندر كف به قصد تو بود\r\n( ( 3942 ) ) يك سر مو از تو نتواند بريد\r\nچون قلم بر تو چنان خطى كشيد\r\n( ( 3943 ) ) ليك بىغم شو شفيع تو منم\r\nخواجهء روحم نه مملوك تنم\r\n( ( 3944 ) ) پيش من اين تن ندارد قيمتى\r\nبىتن خويشم فتى ابن الفتى\r\n( ( 3945 ) ) خنجر و شمشير شد ريحان من\r\nمرگ من شد بزم و نرگسدان من\r\n( ( 3946 ) ) آن كه او تن را بدينسان پى كند\r\nحرص ميرى و خلافت كى كند ؟\r\n( ( 3947 ) ) ز ان به ظاهر كاو شد اندر جاه و حكم\r\nتا اميران را نمايد راه و حكم\r\nتا بيارايد به هر تن جامه اى\r\nتا نويسد او به هر كس نامه اى\r\n( ( 3948 ) ) تا اميرى را دهد جان دگر\r\nتا دهد نخل خلافت را ثمر\r\nميرى او بينى اندر آن جهان\r\nفكرت پنهانيت گردد عيان\r\nهين گمان بد مبر اى ذو لباب\r\nبا خود آ و اللَّه اعلم بالصواب\r\n\r\nروايت\r\n« قال عبد اللَّه بن العباس دخلت على امير المؤمنين عليه السلام بذى قار و هو يخصف نعله فقال لى ما قيمة هذه النعل ؟ فقلت لا قيمة لها ، فقال عليه السلام و الله لهي أحب إلي من إمرتكم إلا أن أقيم حقا أو أدفع باطلا . » ( 1 )  ( عبد اللَّه بن عباس مىگويد : در ذى قار به خدمت على عليه السلام رسيدم ، او مشغول وصله زدن به كفش خود بود ، به من گفت : ارزش اين كفش چيست ؟ عرض كردم ارزش ندارد . فرمود : سوگند به خدا ، اين نعل بىارزش در نزد من بهتر است از اين زمامدارى كه به شما دارم ، مگر اين كه حقى را اقامه كنم يا باطلى را محو و نابود بسازم . )\r\n","description":"","footnote":" ( 1 ) نهج البلاغه ، خطبهء 33 . . ","page_name":" 812 ","page_number":815},
  {"content":"\r\n\r\n\r\n( ( 3946 ) ) آن كه او تن را بدين سان پى كند\r\nحرص ميرى و خلافت كى كند ؟\r\n\r\nكسى كه موجوديت طبيعى خود را در راه خدا به پشيزى نمىخرد آيا مىتواند ارزشى به مقام و جاه قائل شود ؟\r\nتمايل به داشتن مزاياى زندگانى طبيعى در نتيجهء خواستن « خود طبيعى » است ، زيرا - بايستى براى او « خود » موجوديت داشته باشد و به همان « خود » علاقه‌اى نشان بدهد ، آن گاه احتياجات و تمايلات و لذايذ آن موجوديت را شناخته در صدد تحصيل آنها بر آيد ، مقام و رياست هم يكى از شئون موجودى انسانى است . اين يك اصل طبيعى است ، ولى يك جهش و تكاملى احتياج دارد كه انسان بتواند اين « خود طبيعى » را كنار گذاشته و شئون آن را هم با ديدهء وسيله‌اى بنگرد .\r\nهنگامى كه با يك نظر دقيقتر در اين اصل مىنگريم مىبينيم كه انسانها در مقابل احتياجات و خواسته هاى ثانوى به گروه هاى گوناگونى تقسيم مىشوند . بگذاريد پيش از بررسى اين گروه ها موقتاً و با اجازهء حقوقدانان كلمهء « انسان » را كنار بگذاريم و نگذاريم در اين بحث اساسى با به كار بردن كلمهء انسان سوء تفاهمى ايجاد شود .\r\n1 - موجوداتى را مىبينيم كه از نشاهء موجوديت گياهى پا فراتر نگذاشته و داراى ضعيفترين « خود » هستند كه قابل تصور مىباشد . اينان مانند گياهان به طور ناخود آگاه تسليم قوانين و پديده هاى جهان هستى بوده ، اگر آبى به سراغشان نيايد مىخشكند ، اگر بادى نوزد حركت نخواهند كرد ، اگر از خاك كه وسيلهء تغذيه شان مىباشد تغذيه نكنند از بين خواهند رفت ، با كوچكترين تعدى از طرف عوامل بيرون از ذاتشان راه فنا را پيش خواهند گرفت .\r\nاگر اينان را انسان بخوانيم مانند اين است كه با ناچيزترين موجود كلمهء وجود را به كار ببريم در مقابل خداوند كه به او هم موجود مىگوييم . « و به همين جهت است\r\n","description":"","footnote":"","page_name":" 813 ","page_number":816},
  {"content":"\r\nكه عجالتاً كلمهء ( انسان ) را كنار گذاشته‌ايم .\r\n2 - گروه ديگرى از جانداران را هم مىبينيم كه اينان از حالت گياهى تا حدودى بالاتر رفته شعور و دركى دارند و لذايذ را مىجويند و از دردها فرار مىكند ، ولى آنان هر گونه نمودهايى را كه در جهان طبيعت صورت گرفته و با آنها تماسى داشته باشد همان نمود را در درون خود آن چنان منعكس مىكنند كه آيينه موجودات مقابل خويش را . اينان تنها مزيتى كه بر گياهان دارند اين است كه مىتوانند احساس لذت نموده و درد را درك كنند و در برابر آن دو پديدهء بىطرف نباشند ، بلكه در صدد جستجوى لذايذ و مبارزه با دردها بر آيند ، ولى در همين جستجو و مبارزه مانند يك موجود پذيرنده نه عمل كننده ، بزندگى خود ادامه مىدهند .\r\nبراى اينان « خود » موجود است ، ولى هرگز آن « خود » به عنوان يك حقيقتى كه بتواند در مقابل ساير عوامل و انگيزه ها فعاليت كرده و موقعيتى براى خود باز كند كوشش نمىكند .\r\n3 - باز موجودات ديگرى هستند و انسان ناميده مىشوند ، آنان كسانى هستند كه مىخواهند « خود » داشته باشند ، ولى « خود » را چنان تفسير كرده‌اند كه عقل و وجدان هم يكى از كارگردانان آن مىباشد ، لذا در راه تقويت و اثبات موقعيت « خود » حيوانى ، اگر دانشمند باشند هنوز از عنوان جاندارى بيرون نرفته‌اند زيرا دانش اشباع كنندهء هوى و هوس مادى و شهرت طلبى و يا پيروزى آنها بر ديگران است ، لذا اين جانداران اگر چه از گروه هاى قبلى تكامل يافته تراند ، ولى تكامل آنها تنها براى گستردن و عميق ساختن موجوديتى است كه هوى و هوس شالودهء آن است .\r\nاين گروه هم كه بندهء تسخير شدهء هوى و هوساند نمىتوانند در ليست انسانها قدم بگذارند .\r\nاينان اگر مقامى را بجويند نه براى اين است كه داراى آن شايستگى شده‌اند كه مىتوانند انسانها را جزء خود احساس كرده و لذايذ و آلام آنها را لذايذ و آلام خود ببينند ، در حقيقت اينان دامنهء « خود طبيعى » را گسترده تر كرده‌اند .\r\n","description":"","footnote":"","page_name":" 814 ","page_number":817},
  {"content":"\r\n4 - گروهى از موجودات هستند كه انسان ناميده مىشوند ولى آنان به يك عرصهء معظمى گام گذاشته‌اند كه در عين حال كه مىخورند و مىخوابند و كوشش مىكنند و براى زندگانى طبيعى خود تكاپو مىكنند ، با اين حال فرشتگان آنها را در عالىترين ملكوت الهى مىبينند ، هر روز براى آنان درود مىفرستند ، دريچهء معبد الهى براى آنان از بامداد امروز تا بامداد فردا باز بوده و هرگز آنان از معبد پا بيرون نمىگذارند ، آنان بيل بدوش يا در توى كارگاه يا در روى كرسى رياست با خداى خود همواره در راز و نيازند . اگر شمشيرى بكشند دست به جراحى عضو فاسد در معبد الهى مىزنند ، اگر امر و نهى كنند جانهاى انسانى را به ايده آل عالى رهبرى مىكنند .\r\nاين گروه هستند كه هدف جهان هستى را قابل تحقق مىسازند ، اگر به اينان فرشته بگوييم فرشته را بالا برده‌ايم . جمله‌اى غير از اين براى اين گروه نمىتوانيم در نظر بگيريم كه اينان : « انسانهايى هستند عاشق وفادار بارگاه ربوبى » .\r\nبراى اينان « خود طبيعى » طور ديگرى مطرح مىشود و اين « خود طبيعى » براى آنان مركبى است كه براى به راه پيمايى تهيه شده است نه براى اين كه بنشينند و آن مركب را بپرستند . به همين جهت هر چه كه از شئون انسانى بخواهد آن « خود طبيعى » را قبله و سجده گاه خود قرار بدهد مورد طرد و بد بينى آنان قرار مىگيرد .\r\nآرى على بن ابى طالب عليه السلام حرص و اشتياقى به « خلافت » كه تنها آقايى « خود طبيعى » او را تثبيت كند نداشته است . در نامه‌اى كه به عثمان بن حنيف مىنويسد اين جملات وجود دارد ، مىفرمايد :\r\n« أأقنع من نفسى ان يقال امير المؤمنين و لا اشاركهم فى مكاره الدهر ؟ » ( آيا به اين قناعت بورزم كه تنها به من گفته شود : زمامدار مؤمنين است ، ولى در ناملايمات با افراد جامعهء خود شركت نجويم ؟ ) .\r\nبه همين جهت بود كه يكى از مردان باهوش و خردمند عرب وقتى نزد امير المؤمنين آمد ، عرض كرد :\r\n« يا امير المؤمنين و الله زينت الخلافة بك و لم تتزين بالخلافة . »\r\n","description":"","footnote":"","page_name":" 815 ","page_number":818},
  {"content":"\r\n\r\n( يا امير المؤمنين سوگند به خدا كه خلافت با تو زينت يافت نه تو با خلافت ) .\r\nابيات ذيل را كه جلال الدين با يك حالت روحانى عالى مىگويد : شايد اشاره به همين معنى باشد :\r\n\r\n( ( 3947 ) ) ز ان به ظاهر كاو شد اندر جاه و حكم\r\nتا اميران را نمايد راه و حكم\r\nتا بيارايد به هر تن جامه اى\r\nتا نويسد او به هر كس نامه اى\r\n( ( 3948 ) ) تا اميرى را دهد جان دگر\r\nتا دهد نخل خلافت را ثمر\r\n\r\nحقيقتاً اگر چه دوران زمامدارى على بن ابى طالب عليه السلام بسيار اندك و پر از هياهو و غوغاى داخلى بود كه به دست تبه كاران هوى پرست و شهوتران بر پا شده بود ، ولى در همين دوران كوتاه با تمام وضوح آشكار كرد كه زمامدار هم مىتواند در راه خدا با ساير افراد جامعه اش گام بر دارد ، زمامدار هم مىتواند مانند يك فرد عادى متحمل آلام و ناگوارىهايى بوده باشد كه دامن گير افراد جامعه مىباشد . او مىتواند در موقع پيكار و نشستن در محراب و داورى ميان مردم و . . . يك فرد الهى بوده باشد كه دايما در عبادت خدا به سر مىبرد .\r\n\r\nغم مخور جانا شفيع تو منم\r\nخواجهء روحم نه مملوك تنم\r\n\r\nآيا على بن ابى طالب عليه السلام مىتواند به ابن ملجم شفاعت كند ؟\r\nاگر چه در بارهء اين بيت در گذشته به طور مختصر بررسى كرديم ، ولى چون جلال الدين بيت فوق را در اين جا گفته است ، مجبوريم به اين مسئله هم اشاره كنيم كه آيا مىتواند على بن ابى طالب به ابن ملجم كه شقىترين اولاد آدم معرفى شده است شفاعتى نمايد . البته يك بحث مشروح در بارهء شفاعت در دفترهاى آينده خواهيم داشت ، تنها در اين مورد اشارهء مختصرى مىكنيم و مىگذريم :\r\nشفاعت كه عبارت است از وساطت در پيش مقام عالىتر براى عفو گناه و يا جلب\r\n","description":"","footnote":"","page_name":" 816 ","page_number":819},
  {"content":"\r\n\r\nمزيت بيشتر در بارهء كسى كه مورد شفاعت قرار مىگيرد ، مسئله ايست كه در قرآن مجيد مطرح شده است ، ولى چند آيه شفاعت و امكان آن را به اذن خداوند مربوط ساخته است مانند : « . . . ما مِنْ شَفِيعٍ إِلَّا مِنْ بَعْدِ إِذْنِه 10 : 3 . . . » ( 1 )  ( شفيعى بدون اجازهء او وجود ندارد ) .\r\nبا ملاحظه مجموع آيات و ساير مدارك اسلامى به وجهى كه در آينده خواهيم گفت : شفاعت از نظر قواعد الهى امكان دارد ، ولى مربوط باذن خداوندى است و براى هيچ كسى توانايى شفاعت بدون رضاى خداوند امكان ندارد .\r\nبه طور كلى نمىتوان اين اصل را منكر شد ، نهايت امر اين است كه اگر در بعضى از موارد كه معصيت و جنايت فوق العادگى دارد ، يعنى معصيتى را كه گناهكار مرتكب شده است فوق العاده است و ضمنا وعدهء آتش به او داده شده است ، مانند شيطان و ابو لهب ، آيا در اين مورد هم شفاعت امكان دارد يا نه ؟ با نظر به آيهء شريفهء « رَحْمَتِي وَسِعَتْ كُلَّ شَيْءٍ . » 7 : 156 يا آن روايتى كه مىگويد « سبقت رحمته غضبه » اين گونه شفاعت به اصطلاح امكان ذاتى دارد ، ولى بايستى اين حقيقت را هم در نظر گرفت كه اگر گناهى آن چنان ماهيت انسانى را دگرگون كند كه به هيچ وجه قابل اصلاح نباشد ، در اين صورت شفاعت مرهم گذاشتن به جراحتى خواهد بود كه عضو مجروح نابود گشته است ، لذا از نظر قوانين واقعى كه عقل و شرع آنها را تاييد مىكند چنين شفاعتى امكان پذير نمىباشد . از خداوند متعال مسئلت مىداريم كه حقايق را بر ما مكشوف بدارد و بر دانش ما بيفزايد .\r\nتفسير ابيات\r\nابن ملجم دوباره بر مىگردد و بامير المؤمنين عليه السلام مىگويد : كه يا على مرا بكش تا من چنان جنايت وحشتناك را نبينم ، من خون خويش را به تو حلال مىكنم خونم را بريز تا از چنان بلايى رهايى يابم .\r\nمن در پاسخ ابن ملجم گفتم : اگر تمام ذرات جهان خونى ( قاتل ) باشند و شمشيرهاى\r\n","description":"","footnote":" ( 1 ) سوره يونس ، آيهء 3 . . ","page_name":" 817 ","page_number":820},
  {"content":"\r\nبرانى هم در دست آنها قرار بگيرد و نيروى بازوى كشتن تو را هم داشته باشند ، اگر قلم سر نوشت براى تو اين جنايت را نوشته است ، آنان نمىتوانند حتى مويى از بدن تو را ببرند .\r\nاما اندوهناك مباش ، زيرا من به تو شفاعت خواهم كرد ، من مملوك اين بدن نان خور نيستم ، بلكه به روح خويشتن مالكم . تو گمان مىكنى كه اين بدن خاكى در نزد من ارزشى دارد ؟ چنين نيست من با بىاعتنايى به بدن خاكى ، راد مردى را به دست آوردم خنجر و شمشيرى كه براى نجات دادن روح من از اين خاكدان پر غوغا كشيده شود ، ريحان خوشبويى است كه شامهء جان مرا مىنوازد . مرگ كه براى ديگران اين اندازه هولناك و وحشتناك است براى من بزم عيش و نرگسدان است .\r\nآن على بن ابى طالب كه اين اندازه به تن خاكى بىاعتنا است ، چگونه مىتواند حرص و اشتياق به رياست داشته باشد ؟ و اگر در ظاهر براى بدست آوردن مقام خلافت الهى كوشيد ، اين كوشش براى تقويت « خود طبيعى » نبود ، بلكه براى اين بود كه راه و رسم اميرى و فرمانروايى را بزمامداران تعليم كند .\r\nاو مىخواست بگويد : هر بدنى براى خود جامهء شايسته‌اى دارد و نبايستى جامه‌اى كه در خور قامت او نيست به بدن خود بپوشد .\r\nآرى او خلافت را پذيرفت ولى نه براى اين كه چند صباحى در اين دنيا پيروزمندانه زندگى كند ، بلكه دستورات الهى را در شئون زمامدارى بمردم در صورت نامه‌اى بنويسد « مانند فرمان به مالك اشتر و ساير نامه ها كه در نهج البلاغه منعكس است و ممكن است مقصود از نامه ها نه تنها نامه هايى باشد كه به عمال خود مىنوشت ، بلكه منظور آن دستورات ابدى است كه براى همهء روزگاران نوشته است » .\r\nاين رياستها كه در دورانهاى طولانى بشر به صورت بىجان نمودار گشته بود ، على عليه السلام مىخواست اثبات كند كه زمامدارى هم مىتواند روح داشته و درخت خلافت هم مىتواند بارور گردد . برترى و اميرى على را در جهان ديگر خواهى ديد و به مقام واقعى آن حضرت پى خواهى برد و در آن جا است كه ظن و گمانها آشكار شده به يقين بدل شوند . به همين جهت به هر كس با شغلى كه در دست دارد گمان بد مبر ، اندكى در اين زندگانى پر اسرار به خود آى .\r\n","description":"","footnote":"","page_name":" 818 ","page_number":821},
  {"content":"\r\n\r\nبيان آن كه فتح طلبيدن پيغمبر صلى الله عليه و آله در مكه و غيرها جهت دوستى ملك دنيا نبود چون كه فرمود : الدنيا جيفة و طالبها كلاب\r\n\r\n( ( 3949 ) ) جهد پيغمبر به فتح مكه هم\r\nكى بود در حبّ دنيا متهم ؟\r\n( ( 3950 ) ) آن كه او از مخزن هفت آسمان\r\nچشم و دل بر بسته روز امتحان\r\n( ( 3951 ) ) از پى نظَّاره اش حور جنان\r\nكرده پر آفاق هر هفت آسمان\r\nقدسيان افتاده بر خاك رهش\r\nصد چو يوسف اوفتاده در چهش\r\n( ( 3952 ) ) خويشتن آراسته از بهر او\r\nخود و را پرواى غير دوست كو ؟\r\n( ( 3953 ) ) آن چنان پر گشته از اجلال حق\r\nكاندر او هم ره نيابد آل حق\r\n( ( 3954 ) ) لا يسع فينا نبى مرسل\r\nو الملك و الروح ايضاً فاعقلوا\r\n( ( 3955 ) ) گفت ما زاغيم همچون زاغ نى\r\nمست صباغيم مست باغ نى\r\n( ( 3956 ) ) چون كه مخزنهاى افلاك و عقول\r\nچون خسى آمد بر چشم رسول\r\n( ( 3957 ) ) پس چه باشد مكه و شام و عراق\r\nكه نمايد او نبرد و اشتياق ؟\r\n( ( 3958 ) ) آن گمان بر وى ضميرى بد كند\r\nكاو قياس از جهل و حرص خود كند\r\n( ( 3959 ) ) ز ابگينه زرد چون سازى نقاب\r\nزرد بينى جمله نور آفتاب\r\n( ( 3960 ) ) بشكن آن شيشهء كبود و زرد را\r\nتا شناسى گرد را و مرد را\r\n( ( 3961 ) ) گرد فارس گرد سر افراشته\r\nگرد را تو مرد حق پنداشته\r\n( ( 3962 ) ) گرد ديد ابليس و گفت اين فرع طين\r\nچون فزايد بر من آتش جبين ؟\r\n( ( 3963 ) ) تا تو مىبينى عزيزان را بشر\r\nدان كه ميراث بليس است آن نظر\r\n( ( 3964 ) ) گرنه فرزند بليسى اى عنيد\r\nپس به تو ميراث آن سگ چون رسيد ؟\r\n( ( 3965 ) ) من نيم سگ شير حقم حق پرست\r\nشير حق آن است كز صورت پرست\r\n( ( 3966 ) ) شير دنيا جويد اشكارى و برگ\r\nشير مولى جويد آزادى و مرگ\r\n( ( 3967 ) ) چون كه اندر مرگ بيند صد وجود\r\nهمچو پروانه بسوزاند وجود\r\n( ( 3968 ) ) شد هواى مرگ طوق صادقان\r\nكه جهودان را بد آن دم امتحان\r\n\r\n","description":"","footnote":"","page_name":" 819 ","page_number":822},
  {"content":"\r\n\r\n\r\n( ( 3969 ) ) در نبى فرمود كاى قوم يهود\r\nصادقان را مرگ باشد برگ و سود\r\n( ( 3970 ) ) همچنان كه آرزوى سود هست\r\nآرزوى مرگ بردن ز ان به است\r\n( ( 3971 ) ) اى جهودان بهر ناموس كسان\r\nبگذرانيد اين تمنا بر زبان\r\n( ( 3972 ) ) يك جهودى آن قدر زهره نداشت\r\nچون محمد اين علم را بر فراشت\r\n( ( 3973 ) ) گفت اگر رانيد اين را بر زبان\r\nيك يهودى خود نماند در جهان\r\n( ( 3974 ) ) پس يهودان مال بردند و خراج\r\nكه مكن ما را تو رسوا اى سراج\r\nجزيه پذرفتند و مىبودند شاد\r\nهمچنان و اللَّه اعلم بالرشاد\r\n( ( 3975 ) ) اين سخن را نيست پايانى پديد\r\nدست با من ده چو چشمت دوست ديد\r\nاندر آ در گلستان از مزبله\r\nچون كه در ظلمت بديدى مشغله\r\nبىتوقف زودتر در نه قدم\r\nزين چه بىبن سوى باغ ارم\r\nهم نبردش گفت از بهر خدا\r\nشرح كن اين را كه بپذيرم هلا\r\n\r\nآيه\r\n« ما زاغَ اَلْبَصَرُ وَما طَغى . » 53 : 17 ( 1 )  ( ديده گان او در آن چه كه از عظمت الهى ديد نلغزيد و منحرف نشد ) .\r\n« قالَ أَنَا خَيْرٌ مِنْه خَلَقْتَنِي مِنْ نارٍ وَخَلَقْتَه مِنْ طِينٍ . » 38 : 76 ( 2 )  ( گفت ( شيطان ) من از او ( آدم ) بهترم ، مرا از آتش و او را از گل آفريدى ) .\r\n« قُلْ يا أَيُّهَا اَلَّذِينَ هادُوا إِنْ زَعَمْتُمْ أَنَّكُمْ أَوْلِياءُ لِلَّه مِنْ دُونِ اَلنَّاسِ فَتَمَنَّوُا اَلْمَوْتَ إِنْ كُنْتُمْ صادِقِينَ . وَلا يَتَمَنَّوْنَه أَبَداً بِما قَدَّمَتْ أَيْدِيهِمْ وَالله عَلِيمٌ بِالظَّالِمِينَ . » 62 : 6 - 7 ( 3 )  ( بگو اى قوم يهود ، اگر شما گمان مىكنيد كه تنها اولياء خداوندى شما هستيد ، مرگ را آرزو كنيد اگر راست مىگوييد ، آنان به جهت اندوخته هاى خود هرگز آرزو نخواهند كرد ، خدا بر ستمكاران دانا است . )\r\n","description":"","footnote":" ( 1 ) سوره النجم ، آيهء 17 . .  ( 2 ) سوره ص ، آيهء 71 . .  ( 3 ) سوره الجمعة ، آيهء 7 و 8 . . ","page_name":" 820 ","page_number":823},
  {"content":"\r\n\r\n\r\nروايت\r\n« الدنيا جيفه و طالبها كلاب » .\r\n( دنيا مانند لاشه‌اى است و جويندگان آن مانند سگها هستند ) .\r\nاين روايت و مضمون آن از نهج البلاغه است كه در گذشته بيان و تفسير شده است .\r\n« لى مع الله وقت لا يسعنى فيه ملك مقرب و لا نبى مرسل . » ( 1 )  ( من با خداوند لحظاتى دارم كه هيچ فرشتهء مقرب و پيامبرى نمىتواند مانند گنجايش روح مرا در آن حال داشته باشد . )\r\n\r\n( ( 3950 ) ) آن كه او از مخزن هفت آسمان\r\nچشم دل بر بست روز امتحان\r\n\r\nچگونه پيامبر اكرم از تمام ما سوى الله اعراض كرد\r\nاعراض پيامبر اكرم صلى الله عليه و آله از مزاياى دنياى فانى هم در ظواهر زندگانى بود و هم با نظر به حالت گسترده شدن تمام جهان هستى در مقابل چشمانش در موقع معراج .\r\nاز بعضى از آثار چنين بر مىآيد كه در معراج تمام پديده هاى جهان هستى به او نمودار شد و او كوچكترين اعتنايى به آنها نكرد ، زيرا - مىدانست كه اگر انسان در اين دنيا مالك مطلق العنان تمام جهان هستى هم باشد ، بالاخره روزى فرا خواهد رسيد كه بايستى آن را بگذارد و بگذرد . اما از نظر زندگانى ظاهرى هنگامى كه نبوت خود را به قريش ابراز كرد آنان هر گونه تطميع و تهديد را در بارهء او كردند ، ولى پيامبر كوچكترين اعتنايى به آنها نكرده و برسالت خود ادامه داد .\r\nاين حقيقت در تمام نقاط زندگانى پيامبر كاملا مشهود است و ما براى توضيح مختصر داستان ذيل را نقل مىكنيم :\r\n","description":"","footnote":" ( 1 ) شرح مثنوى ، كفافى ، كتاب اول ، ص 441 . . ","page_name":" 821 ","page_number":824},
  {"content":"\r\n« در يكى از روزهاى اول بعثت پيامبر اكرم عتبه بن ربيعه كه يكى از متنفذين بود ، در جمعى از قريش نشسته بود و پيامبر اكرم در گوشهء ديگرى تنها بود ، عتبه مىگويد : اى افراد قريش ميل داريد كه بروم پيش محمد صلى الله عليه و آله و براى او پيش نهادهايى بكنم ، شايد بعضى از آنها را بپذيرد و ما آن امتيازات را به او بدهيم تا از اعتراض به زندگانى رسمى ما دست بر دارد ؟ ( اين داستان موقعى بود كه حمزه عليه السلام ايمان آورده بود ) .\r\nمردان قريش گفتند : آرى اى ابو الوليد برخيز و برو و با او مذاكره كن . عتبه برخاسته نزد پيامبر اكرم صلى الله عليه و آله مىرود ، به او مىگويد : اى پسر برادرم ، تو مىدانى كه مقام و منزلت تو پيش ما چه قدر اهميت دارد و تو هم قبيله ما هستى و از نظر نسب و شرافت مقام والايى در پيش ما دارى .\r\nتو مسئلهء مهمى را به قوم خود آورده و جمعيت و اتفاق آنها را متلاشى ساخته و رؤياها و آرزوهاى همهء آنها را بر باد مىدهى ، به خدايان و دين آنها عيب جويى كرده و تمام نياكان آنها را كه بر بت پرستى گذشته‌اند تكفير مىكنى . از من بشنو و مطالبى را كه به تو پيش نهاد مىكنم ، در آنها دقت كن ، شايد بعضى از آنها را بپذيرى . پيامبر اكرم صلى الله عليه و آله فرمود : اى ابو الوليد بگو مىشنوم . عتبه مىگويد : اى پسر برادرم اگر از اين كارى كه شروع كرده‌اى مقصودت مال دنيا است ، براى تو جمع مىكنيم تا آن حد كه از همهء ما ثروتمندتر شوى و اگر مقامى مىخواهى تو را به خودمان رئيس قرار مىدهيم ، به طورى كه كوچكترين كارى را بدون اجازهء تو انجام نمىدهيم .\r\nاگر ملكى مىخواهى تو را بر خودمان مالك كنيم . اگر اين حالت روانى كه به تو عارض مىشود از اجنه است ما طبيبى بياوريم تا تو را معالجه كند ، ما در اين راه اموال خود را مىتوانيم بدهيم تا تو را بهبودى پيدا شود . ( گاهى مىشود كه جن به انسان پيروز مىشود ) هنگامى كه عتبه از پيش نهادات خود فارغ شد ، پيامبر اكرم صلى الله عليه و آله فرمود : اى ابو الوليد آيا پيش نهاداتت تمام شد ؟ اكنون بشنو . عتبه گفت : مىشنوم ، پيامبر فرمود :\r\n« بسم الله الرحمن الرحيم . حم ، تنزيل من الرحمن الرحيم . كتاب\r\n","description":"","footnote":"","page_name":" 822 ","page_number":825},
  {"content":"\r\n\r\nفُصِّلَتْ آياتُه قُرْآناً عَرَبِيًّا لِقَوْمٍ يَعْلَمُونَ . بَشِيراً وَنَذِيراً فَأَعْرَضَ أَكْثَرُهُمْ فَهُمْ لا يَسْمَعُونَ . وَقالُوا قُلُوبُنا فِي أَكِنَّةٍ مِمَّا تَدْعُونا إِلَيْه 41 : 3 - 5 . . . » ( 1 )  ( به نام خداوند بخشايندهء مهربان . حم ، اين كتاب از خداوند رحمان و رحيم نازل شده است . كتابى است كه آياتش تفصيل داده شده است . قرآنى است به لغت عربى براى كسانى كه مىدانند . اين كتاب بشارت دهنده و تهديد كننده است ، اكثر آنان اعراض نموده اين آيات را نمىشوند و مىگويند : دلهاى ما دور و مخفى از دعوت تست ) .\r\nسپس پيامبر بقيهء آيات را خواند ، هنگامى كه عتبه آيات را شنيد ساكت شد و دستهاى خود را از پشت بر زمين گذاشته و به آنها تكيه كرد و همهء آيات را شنيد و وقتى كه به آيهء سجده رسيد آن حضرت سجده كرده ، به عتبه گفت : اى ابو الوليد شنيدى ؟ اين است . اكنون خودت مىدانى . » ( 2 ) \r\nتفسير ابيات\r\nدر پيروزىهايى كه پيامبر مانند فتح مكه به دست مىآورد ، منظور دنيوى نداشت ، زيرا - كسى كه از مزاياى هفت آسمان در روز آزمايش چشم مىپوشد ، چگونه به مال دنياى زود گذر دل مىبندد ؟ براى تماشاى پيامبر ، حورىهاى بهشتى آفاق تمام آسمانها را پر كرده و تمام موجودات عالم ملكوت تسليم خاك پاى او گشته‌اند . صدها يوسف كه در شخصيت الهى او مستغرق گشته‌اند ، او به هيچ يك از آنها اعتنايى نمىكند ، زيرا ، او تنها به يك مورد توجه دارد و آن هم دوست حقيقى او است كه خدا است او از تابش شعاع جلال و جمال خداوندى به مقامى رسيده است كه حتى آنان كه وابسته به حقاند نمىتوانند آن مقام بالا را تصور كنند . خودش فرموده است : « براى من لحظاتى است كه هيچ يك از فرشتگان و پيامبران نمىتوانند گنجايش روح مرا دريابند . » ما اگر چه\r\n","description":"","footnote":" ( 1 ) سوره فصلت ، آيات 1 تا 5 . .  ( 2 ) السيرة النبوية ، ابن هشام ، چاپ دوم ، ج 1 ، ص 293 و 294 . . ","page_name":" 823 ","page_number":826},
  {"content":"\r\nمانند آن زاغيم كه به هواى باغ قدم در باغ مىگذارد ولى به خود باغ عاشق نيستيم ، بلكه مست ديدار آن كس هستيم كه باغ را رنگ آميزى كرده است .\r\nحال كه مخازن افلاك و عقول در مقابل پيامبر مانند خسى جلوه مىكنند ، مكه و شام و عراق چيست كه پيامبر به آنها دل ببندد ؟ كسانى كه خود اسير هوى و هوس هستند مقايسه به خود كرده چنين سوء ظنى در بارهء پيامبر مىكنند ، اگر شيشهء زردى در مقابل چشمان خود بگيرى ، نور آفتاب را هم زرد خواهى ديد .\r\nبرو آن شيشه هاى كبود و زرد رنگ را بشكن ، تا براى تو انسانهاى محقر كه مانند گرد هستند ، از مردان الهى تفكيك شوند . سواران كه راه مىروند و از راه رفتن آنها گرد و غبارى بلند مىشود ، براى كسى كه ديدهء بينايى نيست آن گرد و غبار را آدم گمان مىكند . آن شيطان تبه كار حقيقت آدم را نمىديد ، بلكه او خاك و گردى را مىديد و بدان جهت گفت : من كه از آتش بوده و به خاك برترى دارم چگونه به او سجده كنم ؟ تو هم مادامى كه اولياء الله را مانند انسانهاى معمولى مىبينى ، بايد بدانى كه در اين نظر از شيطان ارث برده‌اى .\r\nاگر تو فرزند شيطان نيستى ، اين ميراث از كجا به تو رسيده است ؟ من « ممكن است كه مقصود امير المؤمنين عليه السلام بوده باشد » سگ طمع كار و محقر نيستم ، بلكه من شير حق و حق پرستم . مىدانى شير حق كيست ؟ شير حق كسى است كه از ظواهر فريبنده عبور كند و بحقايق برسد .\r\nشيرهاى دنيوى مانند ساير درندگان در دنبال شكار مىروند ، در صورتى كه شير حق آزادى حقيقى و مرگ را مىجويد ، زيرا - او كه از حقيقت مرگ آگاه است ، مىداند كه مرگ آن خاموشى ظاهرى شعلهء حيات و آغاز فروزندگى حيات ابدى است لذا پروانه وار اين وجود عاريتى را در آن نور فروزان مىسوزاند .\r\nرغبت به مرگ براى راستگويان مانند گلو بند زينتى است ، در صورتى كه براى قوم جهود همين مرگ امتحانى بود . خداوند در قرآن مىفرمايد : اى قوم يهود اگر شما راست مىگوييد كه اولياء الله هستيد ، آرزوى مرگ كنيد . اما حتى يك فرد\r\n","description":"","footnote":"","page_name":" 824 ","page_number":827},
  {"content":"\r\nيهودى هم آن توانايى را نداشت كه بگويد : آرى من مرگ را مىخواهم . پيامبر فرمود : اگر يهود چنين آرزويى را مىكردند ، تمام افراد يهود از بين مىرفتند ، حتى يك فرد از آنها باقى نمىماند .\r\nدر نتيجه يهودىها مجبور شدند كه ماليات بپردازند و از پيامبر بخواهند كه آنها را رسوا نكند . آنها به پرداخت جزيه علاقه مند شدند و شادمان گشتند ، خدا برشد و رشد يافتگان داناتر است .\r\nاين سخن هم پايانى ندارد ، حالا كه دوست را ديده‌ايم دست در دست من بگذار و از مزبله بيرون بيا تا به گلستان خرم و سر سبز رهسپار شويم ، زود باش بدون توقف گام بردار كه باغ ارم در مقابل تو است .\r\nآن مرد پيكار جو كه با على بن ابى طالب عليه السلام نبرد كرده و حضرت به او پيروز شده بود ، گفت : به چه علت شمشير را از دست انداختى ؟ براى من توضيح بده تا بپذيرم .\r\n","description":"","footnote":"","page_name":" 825 ","page_number":828},
  {"content":"\r\n\r\nگفتن امير المؤمنين عليه السلام با قرين خود كه چون خدو انداختى بر روى من ، نفس من جنبيد و اخلاص عمل نماند ، مانع كشتن تو آن شد\r\n\r\n( ( 3976 ) ) گفت امير المؤمنين با آن جوان\r\nكه به هنگام نبرد اى پهلوان\r\n( ( 3977 ) ) چون خدو انداختى بر روى من\r\nنفس جنبيد و تبه شد خوى من\r\n( ( 3978 ) ) نيم بهر حق شد و نيمى هوا\r\nشركت اندر كار حق نبود روا\r\n( ( 3979 ) ) تو نگاريدهء كف موليستى\r\nآن حقّى كردهء من نيستى\r\n( ( 3980 ) ) نقش حق را هم به امر حق شكن\r\nبر زجاجهء دوست سنگ دوست زن\r\n( ( 3981 ) ) گبر اين بشنيد نورى شد پديد\r\nدر دل او تا كه زنّارش بريد\r\n( ( 3982 ) ) گفت من تخم جفا مىكاشتم\r\nمن تو را نوعى ديگر پنداشتم\r\n( ( 3983 ) ) تو ترازوى احد خو بوده اى\r\nبل زبانهء هر ترازو بوده اى\r\n( ( 3984 ) ) تو تبار و اصل و خويشم بوده اى\r\nتو فروغ شمع كيشم بوده اى\r\n( ( 3985 ) ) من غلام آن چراغ شمع خو\r\nكه چراغت روشنى پذرفت از او\r\n( ( 3986 ) ) من غلام موج آن درياى نور\r\nكه چنين گوهر در آرد در ظهور\r\n( ( 3987 ) ) عرضه كن بر من شهادت را كه من\r\nمر تو را ديدم سرافراز زمن\r\n( ( 3988 ) ) قرب پنجه كس ز خويش و قوم او\r\nعاشقانه سوى دين كردند رو\r\n( ( 3989 ) ) او به تيغ حلم چندين خلق را\r\nواخريد از تيغ چنديد حلق را\r\n( ( 3990 ) ) تيغ حلم از تيغ آهن تيزتر\r\nبل ز صد لشكر ظفر انگيزتر\r\n\r\n","description":"","footnote":"","page_name":" 826 ","page_number":829},
  {"content":"\r\n\r\n\r\n( ( 3978 ) ) نيم بهر حق شد و نيمى هوا\r\nشركت اندر كار حق نبود روا\r\n\r\nانگيزگى نفس حيوانى مقدمهء شرك است\r\nمادامى كه كه در انسان توحيد حقيقى بارور نشده باشد ، نمىتواند انگيزهء حركات و سكنات خود را منحصر به تقرب خداوندى كند و بالعكس اگر انسان توانسته باشد به مقام عالى توحيد مطلق برسد ، ديگر نمىتواند در انگيزهء كارهاى خود جز خدا را منظور كند .\r\nما آدميان از اين نكته هميشه غفلت مىورزيم كه عظمت و ريشه دار بودن كار وابسته به نيت و انگيزه و هدفى است كه ما به دست آورده‌ايم .\r\nزيرا - خود نمود كار ، يك پديدهء كاملا ناخود آگاه است و كار نمىتواند بيش از آن چه در جهان فيزيكى نقش بسته است چيزى را نشان بدهد .\r\nممكن است دستى دراز شود و بىنوايى را از سقوط نجات بدهد ، اين دست عضو يك كالبد انسانى است ، ممكن است روزى اغراض نفسانى انجام گرفته باشد ، به اين معنى كه مثلًا آن بىنوا را از سقوط در چاه نجات بدهد تنها براى اين كه با شمشير خودش او را بكشد ، مانند نجات دادن قصاب گوسفند را از دست گرگ .\r\nممكن است اين نجات دادن از روى اشتباه باشد يعنى آن نجات دهنده گمان كند كه مثلًا فرزند او است و اگر مىدانست انسان ديگرى است او را نجات نمىداد .\r\nگاهى هم اين كار حياتى تنها براى زورآزمايى صورت مىگيرد ، او قصد حيات بخشيدن به آن شخص كه در نابودى سقوط مىكند نداشته است ، بلكه مىخواست ببيند مىتواند آن انسان را بيرون بياورد ؟ مانند اين كه آيا مىتواند سنگ بزرگى را بر دارد ؟ منظور او خدمت به بازوى خود بود نه براى رهايى انسان گامى بر مىداشت . گاهى او را بيرون\r\n","description":"","footnote":"","page_name":" 827 ","page_number":830},
  {"content":"\r\nمىآورد كه شكنجهء بيشترى ببيند .\r\nملاحظه مىشود كه در همهء اقسام مزبوره نجات دادن با يك پديدهء واحد مشخص بروز مىكند ، ولى مىدانيم كه از نظر انگيزه و هدف تفاوت ميان آنها از منهاى بىنهايت گرفته تا به اضافهء بىنهايت كشيده شده است .\r\nاين مقدمه ما را به يك اصل روشن مىكند كه ما نبايستى به ظاهر كارها فريب بخوريم بايستى ببينيم انگيزه و هدف از آن كار چه بوده است ؟ در اين مورد بايستى به يك مسئله با اهميتتر از آن متوجه شويم و آن اين است كه هر كارى كه انگيزهء آن هدف از آن طبيعىتر بوده باشد ، ارزش آن كار نيز طبيعىتر خواهد بود و هر چه كه انگيزه و هدف انسانىتر ، بدون ترديد آن كار با ارزشتر و بارورتر خواهد بود .\r\nهنگامى كه تمام عوامل حركات و سكنات انسانى را از نظر مىگذرانيم مىبينيم آن كار براى انسان سودمند است كه مانند كفهاى ناپيدار پس از به وجود آمدن زايل نشود .\r\nيعنى در عرصهء هستى تمام موجوديت كار منحصر به همان صورت كه ايجاد شده است نباشد ، بلكه آن كار بتواند مانند آب زلالى در چمنزار جهان هستى منشأ اثر عالىترى بوده باشد ، اين اثر گاهى اشكال بيرونى است چنان كه ساختمانى را مىسازم و در آن سكونت مىكنم ، اين ساختمان تبلورگاه كاريست كه انجام گرفته و براى من قابل بهره بردارى شده است ، ولى ممكن است در بناى اين ساختمان انگيزهء اساسىترى داشته باشم و آن اين است كه انسانهايى احتياج به مسكن دارند و من بايستى مسكنى را بسازم كه انسانها بتوانند از آن بهره ور باشند .\r\nاين انسانها كيستند كه متحمل زحمت در راه آنها مىشوم ؟ اين انسانها نهالهاى باغ خداوندى هستند .\r\nاگر چه با اين نيت شكل ساختمان عوض نمىشود ، اما اثر درونى آن كه عبارتست از يك هدف عالى الهى موجب تكامل شخصيت « من » گشته و مىتواند باعث تقرب « من » به خدا بوده باشد و از آن جهت كه تمام زندگانى و وسايل پيش برد آن مطابق سر نوشت مادى\r\n","description":"","footnote":"","page_name":" 828 ","page_number":831},
  {"content":"\r\nانسانها ضرورت طبيعى دارد ، بنا بر اين تحت مشيت خداوند مىباشد و هنگامى كه من در امور مزبور مىكوشم ، در حقيقت مطابق مشيت الهى مشغول اطاعت مىشوم .\r\nاما هنگامى كه كار براى غير خدا از ساير انگيزه ها به وجود بيايد ، صورت كار و اثر آن اگر چه در جهان خارجى ايجاد مىشود ، ولى خود انسانى « من » نبوده است كه آن را ساخته است ، بلكه همان كارى است كه يك مورچه ناتوان هم براى به وجود آوردن لانهء محقر خود انجام مىدهد ، بدون احتمال آسيب رسانيدن به ديگران .\r\nخلاصه ، اگر بتوانيم تمام كارها را با اساسىترين ريشهء موجودى خود كه همان خدا است انجام بدهيم ، چهرهء شگفت انگيز انسانى در جوامع بروز خواهد كرد كه حتى فلاسفه ى عظام در عالم رويا هم نمىتوانند آن را تصور كنند .\r\n\r\n( ( 3979 ) ) تو نگاريده كف موليستى\r\nآن حقى ، كردهء من نيستى\r\n\r\nآفرينندهء تو حق تعالى است ، من چگونه مىتوانم تو را از پاى در آورم ؟ مگر مالك الحياة و الموت او نيست ؟ من چگونه مىتوانم در مقام او شركت بجويم ؟ آرى اگر تنها همين اصل براى بشر قابل هضم شده بود و اين اندازه درك مىكرد كه تنها او است كه در زندگى زندگان را به اختيار دارد ، ما تاريخ ننگ بارى را كه ورق زدنش بدون شرمسارى امكان پذير نيست در پشت سر نمىگذاشتيم .\r\nاز اين اصل يك مسئله اجتماعى الهى ديگرى را استنباط مىكنيم كه جالب توجه است .\r\nهيچ مىدانى كه چرا خداوند متعال بما فرموده است : در موقع ذبح حيوانات براى خوردن يا استفادهء ديگر بايستى نام خدا را ببريم ؟ آيا اين يك مسئلهء تعبدى است ؟ اين يك مسئلهء تعبدى نيست ، بلكه منطقىترين مسئله است كه براى انسان آگاه مىتواند مطرح بوده باشد ، زيرا - اگر مالك حيات و موت او است ، ما بچه حقى مىتوانيم اين جانداران بىدفاع را بكشيم و از آنها بهره بردارى كنيم ؟ اين سؤال است كه ابو العلاء را از خوردن گوشت حيوانات بر كنار ساخت .\r\n","description":"","footnote":"","page_name":" 829 ","page_number":832},
  {"content":"\r\n\r\nاما اگر اصل فوق را دقت كنيم خواهيم ديد خداوند مىفرمايد : شما با نام بردن من در حقيقت اعتراف مىكنيد كه مالك زندگى و مرگ اين حيوان شما نيستيد . اگر خداوند به وسيلهء پيامبرانش كشتن حيوانات را براى بهره بردارى انسانها تجويز نكرده بود ، ما حق از پا در آوردن آنها را نداشتيم . اين كه بگوييم . « به نام خدا » يعنى پروردگارا ، ما توجه داريم كه اين ما نيستيم كه مىخواهيم حيوانى را از زندگى محروم كنيم . چقدر عالى مىگويد : جلال الدين :\r\n\r\n( ( 3980 ) ) نقش حق را هم به امر حق شكن\r\nبر زجاجهء دوست سنگ دوست زن\r\n\r\nخداوندا به اين فرزندان آدم خودت عنايتى فرماى ، تا بدانند كه مالك زندگى و مرگ آنها نيستند .\r\nتفسير ابيات\r\nامير المؤمنين در پاسخ آن جوان فرمود كه هنگامى كه تو آب دهان به روى من انداختى ، نفس امارهء من جنبيد « خود طبيعى » من به هيجان آمد ، ديدم اگر تو را در آن حالت بكشم كشندهء تو من خواهم بود ، در صورتى كه من مالك حيات و موت كسى نيستم و ديدم كه اگر در آن موقع سر از بدن تو جدا كنم در كارى كه انجام خواهم داد شرك ورزيده‌ام ، نصف كار از انگيزهء خدايى و نصف ديگر از هيجان نفسانى خودم بوده است ، لذا دست برداشتم . مگر تو آن نقش نيستى كه مولاى حقيقى جهان هستى تو را نگاشته است ؟ پس تو مملوك حق تعالى هستى ، ساخته شدهء من نيستى كه با انگيزه هاى طبيعى خودم در تو دستى بيازم ، كجا رسد كه زندگانى تو را خاتمه بدهم .\r\nآن جوان دلاور گفت : يا على عليه السلام پوزش مىخواهم ، من گمان مىكردم تو دشمن من هستى ، من با اين گمان در بارهء تو ستم روا داشتم .\r\nتو آن ترازوى خداى بىهمتايى كه حق و باطل را از يكديگر تفكيك مىكنى بلكه تو ميزان كنندهء هر ميزان بوده‌اى . ( 1 )  ريشهء اصلى و اصل من تو بوده‌اى ، تويى كه\r\n","description":"","footnote":" ( 1 ) اين مضمون هم در روايات متعددى وارد شده است كه « على ميزان الاعمال » ( على ترازوى اعمال است . ) . ","page_name":" 830 ","page_number":833},
  {"content":"\r\nفروغ ايده آل دينى من مىباشى . من بندهء آن چراغ ابديت كه چراغ روح تو را روشن ساخته است .\r\nمن بندهء موج آن درياى نور هستم كه مثل تو گوهرى پديد آورده است ، اكنون شهادت اسلام را بر من تقرير فرماى ، زيرا - اكنون كه تو را ديده‌ام نمىتوانم راه ديگرى را سپرى كنم .\r\nاين نيت پاك على عليه السلام باعث شد كه در حدود پنجاه نفر از خويشاوندان آن جوان عاشقانه به اسلام گرويدند .\r\nآرى او با شمشير حلم و بردبارى انسانهاى فراوانى را از شمشير برانى كه زندگانى آنها را خاتمه مىداد رهايى بخشيد .\r\nبلى :\r\n\r\n( ( 3990 ) ) تيغ حلم از تيغ آهن تيزتر\r\nبل ز صد لشكر ظفر انگيزتر\r\n\r\n","description":"","footnote":"","page_name":" 831 ","page_number":834},
  {"content":"\r\n\r\n\r\nخاتمه دفتر اول مثنوى\r\n\r\n( ( 3991 ) ) اى دريغا لقمه‌اى دو خورده شد\r\nجوشش فكرت از آن افسرده شد\r\n( ( 3992 ) ) گندمى خورشيد آدم را كسوف\r\nچون ذنب شعشاع بدرى را خسوف\r\n( ( 3993 ) ) اينت لطف دل كه از يك مشت گل\r\nماه او چون مىشود پروين گسل\r\n( ( 3994 ) ) نان چو معنى بود و خوردش سود بود\r\nچون كه صورت گشت انگيزد جحود\r\n( ( 3995 ) ) همچو خار سبز كاشتر مىخورد\r\nز ان خورش صد نفع و لذت مىبرد\r\n( ( 3996 ) ) چون كه آن سبزيش رفت و خشك گشت\r\nچون همان را مىخورد اشتر به دشت\r\n( ( 3997 ) ) مىدراند كام و لنجش اى دريغ\r\nكآن چنان ورد مربى گشت تيغ\r\n( ( 3998 ) ) نان چه معنى بود بود آن خار سبز\r\nچون كه صورت شد كنون خشك است و گبز\r\n( ( 3999 ) ) تو بدان عادت كه او را پيش از اين\r\nخورده بودى اى وجود نازنين\r\n( ( 4000 ) ) بر همان بو مىخورى اين خشك را\r\nبعد از آن كآميخت معنى با ثرى\r\n( ( 4001 ) ) گشت خاك آميز و خشك و گوشت بر\r\nز ان گياه اكنون بپرهيز اى شتر\r\n( ( 4002 ) ) سخت خاك آلود مىآيد سخن\r\nآب تيره شد سر چه بند كن\r\n( ( 4003 ) ) تا خدايش باز صاف و خوش كند\r\nآن كه تيره كرد هم صافش كند\r\n( ( 4004 ) ) صبر آرد آرزو را نى شتاب\r\nصبر كن و الله اعلم بالصواب\r\n\r\nتفسير ابيات\r\nافسوس كه اندكى غذا خورديم و پرداختن به اين امر مادى و جسمانى فكر و انديشه را از آن اوج جوشش و حركت باز داشت . شايد يك عامل ناچيزى باعث اين ركود فكرى شد ، چنان كه خورشيد روح حضرت آدم را دانه چند از گندم منكسف ساخت و چنان كه ذنب مىتواند جلوى شعاع ماه چهارده شبه را بگيرد .\r\nاين است لطافت قلب انسانى كه كوچكترين آلودگى ، ماه تابان آن را مانند ستارگان پروين از هم متلاشى مىسازد .\r\n","description":"","footnote":"","page_name":" 832 ","page_number":835},
  {"content":"\r\nهنگامى كه نان مورد تغذى ، جنبهء معنوى داشت ، سودمند بود ، ولى موقعى كه جنبهء صورى پيدا كرد ، انكار و مقاومت در مقابل حق را نتيجه مىدهد . چنان كه وقتى كه شتر خار را در موقع سبز و شادابىاش مىخورد صدها سود و لذت مىبرد ، ولى هنگامى كه سبزى و شادابى آن خار رفت ، موقع خوردن در بيابانها دهان و گوشه هاى لبانش را مجروح مىسازد . دريغا كه آن غذاى پرورندهء جسم به صورت تيغ بران در آمده است .\r\nنان در آن موقع كه جنبهء معنوى داشت ، مانند همان خار سبز سودمند بود ، حال كه تنها جنبهء صورت به خود گرفته است خشك و خشن مىباشد .\r\nولى تو اى نازنين ، با همان خيال قبلى كه در بارهء معانى داشتى و گمان مىكردى كه آن معانى ابدى است « با همان گمان » حالا كه معنى با خاك در آميخته است باز ميل خوردن دارى ؟ در آن موقع كه نان يا خار سبز « براى شتر » خشك و برندهء گوشت شد ؟ اى انسان يا اى شتر از آن بپرهيز .\r\nحالا ديگر سخن خاك آلود گشته و آب تيره شده است ، سر چاه را ببنديد تا خداى بزرگ عنايتى فرمايد و آب از منبع صاف و زلال بجوشد . اين آرزوى شما را صبر بر مىآورد ، نه شتاب و عجله .\r\n\r\n","description":"","footnote":"","page_name":" 833 ","page_number":836}
  ]