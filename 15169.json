[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nسلسله آثار استاد حسن زاده آملى\r\n7\r\nمجموعه مقالات\r\nآية الله حسن زاه آملى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nحسن زاده آملى ، حسن ، 1307 -\r\nمجموعه مقالات ( ولايت تكوينى ، تعليم و تربيت در اسلام ، بعد عرفانى علامه طباطبايى ، قرآن و عترت ونقش عرفاى اسلامى در احياى معارف اسلامى ) / حسن حسن زاده آملى . - قم : دفتر تبليغات اسلامى حوزهء علميهء قم ، مركز انتشارات ، 1376 .\r\n203 ص . - ( دفتر تبليغات اسلامى حوزه علميه قم ، مركز انتشارات ، 46 : سلسله آثار استاد حسن زاده آملى ، 7 )\r\nكتابنامه به صورت زير نويس .\r\nچاپ اول : 1364 .\r\nچاپ پنجم : 1376 .\r\n1 . اسلام - مقاله ها و خطابه ها . الف . دفتر تبليغات اسلامى حوزهء علميهء قم ، مركز انتشارات . ب . عنوان .\r\n3 م 5 ح / 5 / 10 bp\r\n08 / 297\r\nفهرست نويسى پيش از انتشار توسط مركز انتشارات دفتر تبليغات اسلامى .\r\nشابك 1 - 297 - 424 - 964 1 - 297 - 424 - 964 isbn\r\nدفتر تبليغات اسلامى حوزهء علميهء قم\r\nمركز انتشارات\r\nنام كتاب : مجموعه مقالات\r\nنويسنده : آية الله حسن حسن زاده آملى\r\nناشر : مركز انتشارات دفتر تبليغات اسلامى\r\nچاپ و صحافى : چاپخانهء دفتر تبليغات اسلامى\r\nنوبت چاپ : پنجم / تابستان 1376\r\nتيراژ : 3000 نسخه\r\nقيمت : 400 تومان\r\nحق چاپ براى ناشر محفوظ است\r\nنشانى : قم ، خيابان شهدا ( صفائيه ) مركز انتشارات دفتر تبليغات اسلامى حوزهء علميهء قم .\r\nص ب 917 ، تلفن : 7 - 742155 ، نمابر : 742154 ، پخش : 743426\r\nprinted in the islamic kepublic of iran\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nفهرست\r\nبعد عرفانى علّامهء طباطبائى ( سمينار كازرون ) 7\r\nولايت تكوينى ( 1 ) ( موسسه مطالعات و تحقيقات فرهنگى تهران ) 31\r\nولايت تكوينى ( 2 ) ( موسسه مطالعات و تحقيقات فرهنگى تهران ) 53\r\nسمينار تعليم و تربيت در اسلام ( 1 ) ( دانشگاه كرمان ) 83\r\nسمينار تعليم و تربيت در اسلام ( 2 ) ( دانشگاه كرمان ) 115\r\nنقش عرفاى اسلام در احياى معارف اسلامى ( سمينار بزرگداشت شهيد آية اللّه مطهرى در مدرسه عالى شهيد مطهرى تهران ) 147\r\nقرآن و عترت ( دومين كنگره هزاره نهج‌البلاغه ) 165\r\nعلامهء مولى مهدى نراقى 183\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\nبعد عرفانى علّامهء طباطبائى\r\n( سمينار كازرون )\r\n\r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\nبسم اللّه الرحمن الرحيم\r\nالحمد و الثناء لعين الوجود ، و الصلواة و السّلام على واقف مواقف الشهود سيّدنا ابى القاسم محمّد ، و على آله أمناء المعبود ، ثمّ الصّلوة و السّلام علينا و على عباد اللّه الصّالحين .\r\nاعوذ باللّه من الشيطان الرجيم بسم اللّه الرحمن الرحيم       اقْرَأْ بِاسْمِ رَبِّكَ الَّذِي خَلَقَ خَلَقَ الْإِنْسانَ مِنْ عَلَقٍ اقْرَأْ وَ رَبُّكَ الْأَكْرَمُ الَّذِي عَلَّمَ بِالْقَلَمِ عَلَّمَ الْإِنْسانَ ما لَمْ يَعْلَمْ      \r\nاين سمينار كه يك مجتمع عرشى ، و مجمع علمى و روحانى ، و محفل قدسى است ؛ از بلندانديشى ذوات محترم و معظّم روحانيون عالى قدر استانهاى فارس و بوشهر و كهكيلويه و بوير احمد ، با همدستى و همكارى مردم فاضل و بزرگوار علم‌پرور و عالم‌دوست استانهاى ياد شده ، و لبّيك گفتن آنان ، نداى ملكوتى مقام شامخ علم و روحانيت را به مناسبت سالگرد رحلت يكى از نوادر روزگار و نوابغ دهر ، مجتهد در علوم عقلى و نقلى ، غوّاص بحار آيات قرآنى ، سالك و اصل و عارف كامل ، مربّى اخلاق ، فقيه صمدانى ، و معلم ربانى ، حضرت آية اللّه ، استادنا الاكبر ، علّامه حاج سيّد محمد حسين طباطبائى قاضى تبريزى رضوان اللّه تعالى عليه در شهر علمى و ايمانى كازرون فارس منعقد شده است .\r\nاز اين لطف و عنايتى كه برادران و خواهران اسلامى و ايمانى ما ، اين\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nتشنگان و طالبان آب حيات معارف و حقائق منطق وحى ، در راه إعلاى كلمهء طيّبهء لا إله الا اللّه ، و تجليل و تكريم از مقام علم و عمل ، و تفخيم و تعظيم به پيشگاه بزرگ مردى كه معلّم و مربّى به حقّ بود ، و عمر پر بركتش را فقط و فقط وقف تعليم و تربيت حوزه‌هاى علمى و افراد و نفوس مستعدّه فرموده است ، صميمانه از جان و دل تقدير و تشكر مىكنيم ، و عزّت و سعادت و شوكت ملّت و دولت به حق قيام كرده ، و امام اين ملّت و دولت ، و ديگر مراجع عظام و قاطبهء روحانيّون متعهّد اسلامى را از پيشگاه حقيقت عالم مسألت داريم .\r\nخداوند همگان را در كنف عنايات خاص حضرت ولىّ اللّه اعظم ، كه ملّاح سفينهء قرآن و اسلام است ، محفوظ و مصون بدارد ، و اين كشتى انقلاب عظيم اسلامى را صحيح و سالم به ساحل مقصود برساند .\r\nآقازاده فرزند ارشد حضرت استاد ، برادر فاضل جناب آقاى مهندس سيّد عبد الباقى طباطبائى هم ، براى ارائهء ارادت ، و تقديم مراتب سپاسگزارى و قدردانى حضور بهم رسانيده است .\r\nاين اثر ، بركات بسيار خواهد داشت ، اين قدم مؤثرى كه برداشته‌ايد به ديگران ياد مىدهد كه بايد علم‌پرور و عالم‌دوست بود ، بايد انسان به دنبال درمان درد خودش بوده باشد ، بايد كارى بكند كه او را به كار آيد .\r\nدر پيرامون شخصيّت حضرت علّامه طباطبائى ، فعلا با اين وقت محدود به اندازهء درايت و بينش خودم هم نمىتوانم عرايضى تقديم بدارم ، جز اين كه برنامه اين است كه در بعد عرفانى آن جناب مطالبى گفته شود .\r\nكيف كان نادره‌اى را از دست داده‌ايم ، آيتى از ميان ما رخت بر بست و به اين زوديها مادر روزگار ، علامهء طباطبائى به جامعه تحويل بدهد مشكل است ، هر چند خداوند سبحان به ما وعده داده است كه :  « ما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها أَوْ مِثْلِها »  « 1 » . . . يعنى اگر آيتى را از ميان شما برداشته‌ايم ،\r\n\r\n\r\n","description":"","footnote":"\r\n( 1 ) . سورهء بقره / 107 .\r\n","page_name":" 10 ","page_number":10},
  {"content":"\r\n\r\nآيتى ديگر ، بهتر از آن يا همانند آن مىآوريم . هيچگاه زمين خالى از حجّت حق و نمايندگان حجّت حق نخواهد بود . هيچگاه خداوند بندگانش را بى مربّى و بىسرپرست و بى معلّم نمىگذارد ، اگر آيتى از اين نشأه رخت بربست ، آيت ديگر جانشين او مىشود ، اين سنت الهى است  « فَلَنْ تَجِدَ لِسُنَّتِ اللَّهِ تَبْدِيلًا وَ لَنْ تَجِدَ لِسُنَّتِ اللَّهِ تَحْوِيلًا »  « 2 » همواره حجّت بر مردم تمام است .\r\nحضرت علامه طباطبائى در زمرهء اين گونه اوتاد و ابدال بود كه بايد گفت :\r\n گرچه از هر ماتمى خيزد غمى * فرق دارد ماتمى تا ماتمى\r\nاى بسا كس مرد و كس آگه نشد * مرگ او را مبديىّ و مختمى\r\nاى بسا كس مرد و در مرگش نسوخت * جز دل يك چند يار همدمى\r\nليك اندر مرگ مردان بزرگ * عالمى گريد برايد عالمى\r\nلاجرم در مرگ مردانى چنين * گفت بايد اى دريغا عالمى \r\nعلامه طباطبائى عالمى بود كه از ميان عالمى رخت بربسته است .\r\n از شمار دو چشم يك تن كم * و ز شمار خرد هزاران بيش \r\nخداوند متعال توفيق معرفت و نيل به افكار عاليهء الهيّهء علماى به حق را به همهء ما مرحمت بفرمايد .\r\nاز جنبهء بعد عرفانى آن بزرگ مرد متألّه ، بايد به عرض برسانيم كه آن جناب هم در عرفان علمى ، و هم در عرفان عملى ، به كمال و فعليّت رسيده بود .\r\nعرفان عملى وابستهء به راه افتادن و نحوهء چشيدن و گرفتن و يافتن و رسيدن هر نفس مستعدّ به كمال مطلوب خود است ، لذا خيلى آدم پخته و ورزيده مىخواهد تا معارف و اسرار يافته‌اش را به قلم و بيان درآورد .\r\n\r\n\r\n","description":"","footnote":"\r\n( 2 ) . سورهء فاطر / 44 .\r\n","page_name":" 11 ","page_number":11},
  {"content":"\r\n\r\nما أوحدى از بزرگانى كه گردنه‌هاى علمى را پيموده‌اند ، و منازل را سير كرده‌اند و واديها را طىّ نموده‌اند ، مىشناسيم ، كه توانسته‌اند عرفان را به صورت برهان پياده كنند . از آن جمله شيخ رئيس ابو على سينا است كه با آن قدرت علمى كه در رياضيّات و منطق و فلسفه داشت ، توانست ظرايف و لطايف و دقائق عرفانى را در نمطهاى هشتم و نهم و دهم اشاراتش ، به خصوص در نمط نهم آن كه در مقامات العارفين است ، در كسوت برهان ارائه دهد .\r\nو از آن جملهء تركهء اصفهانى ، و ابن تركه‌اند كه قواعد و تمهيد القواعد نوشته‌اند ، و ديگر ابن فنارى ، صاحب مصباح الانس است كه آن را شرحى بر مفتاح الغيب استادش صدر الدّين قونوى كه از اعاظم تلامذهء عارف نامور اسلامى محيى الدين عربى است ، نوشته است ، و ديگر سيّد حيدر آملى است ، و ديگر صدر المتألهين شيرازى است ، و تنى چند از بزرگانى ديگر در عالم اسلام ، تا نوبت به حضرت استاد علّامه طباطبائى رسيده است كه آن جناب در اين امر ، يعنى عرفان را به طريق برهان بيان كردن و به قلم آوردن حظّ وافر بلكه نصيب أوفر را دارا بود ، كه هم خود نفس مقدّس مستعدّ و شايق و عاشق و لايق داشت ، و هم اساتيد بزرگى از قبيل آيات بزرگ ، جناب حاج سيّد على قاضى طباطبائى ، و جناب آقا سيّد حسين بادكوبى را ادراك كرده است ، و از محضر مبارك پر فيض آنان مستفيض بوده است ؛  « . . . ذلِكَ فَضْلُ اللَّهِ يُؤْتِيهِ مَنْ يَشاءُ وَ اللَّهُ ذُو الْفَضْلِ الْعَظِيمِ ، »  « 3 » ، رسالهء ارزشمند علامه طباطبائى در ولايت ، حجّتى با هر در اين امر است .\r\nعلامه طباطبائى و برادر بزرگوارش حضرت آية اللّه آقا سيّد محمّد حسن الهى طباطبائى ، هر دو از تربيت شدگان محضر مبارك آيتين ، حاج سيّد على قاضى و آقا سيّد حسين بادكوبى ، در حكمت متعاليّه و عرفان علمى و عملى بوده‌اند ، و در تمام دوران مسير تكاملى علمى و عملى از آغاز تا انجام ، از تبريز\r\n\r\n\r\n","description":"","footnote":"\r\n( 3 ) . حديد / 22 .\r\n","page_name":" 12 ","page_number":12},
  {"content":"\r\n\r\nتا نجف اشرف ، همدوش بوده‌اند . وقتى حضرت استاد علامه طباطبائى از اين بنده سؤال فرمودند : كه اخوى را چگونه يافته‌ايد ؟ عرض كردم : آقا ، جناب اخوى آية اللّه آقا سيد محمد حسن الهى ، علامهء طباطبائى است ، با اين تفاوت كه آن جناب در تبريز اقامت فرمود ، و سرمايه‌اش راكد بماند ، و اين جناب به حوزهء علميّهء قم تشريف آورده و از سرمايه‌اش كسب كرده است ، و ديگر با اين تفاوت كه آن جناب خيلى بذول است ، و اين جناب خيلى كتوم .\r\nامّا از جنبهء عرفان عملى - و عمّده هم عرفان عملى است - باز جناب علّامهء طباطبائى آيتى بود . و اين كه گفتيم عمده عرفان عملى است ، بدين سبب است كه عرفان عملى آدم‌ساز است ، و ما بزرگترين و مهمّترين كارى كه در عالم داريم ، و هيچكارى از أطوار و شئون زندگى ما مهمتر از آن نيست ، اين است كه خودمان را درست بسازيم .\r\nارسال رسل و ايضاح سبل و انزال كتب ، و اين همه خون شهداء رضوان اللّه تعالى عليهم ، و اين همه جهادهاى في سبيل اللّه ، و اين همه مدارس بحث و درس ، و اين همه مساجد و محافل و منابر عبادى و وعظ و خطابه ، براى اين است تا انسانها خودشانرا درست بسازند و مدينهء فاضله تحصيل كنند .\r\nانسان ، داراى دو قوهء بينش و كنش است كه به نام دو قوهء علّامه و عمّاله ، و يا عقل نظرى و عقل عملى نيز ناميده مىشوند . اين دو قوهء براى سيمرغ جان انسان مانند دو بال‌اند . اين دو بال بايد از قوّهء به فعليّت برسند .\r\nتمام شئون زندگى ما و همهء اطوار و احوال ادوار اجتماعى ما ، معدّات و مقدّمات براى رسيدن به اين فعليت‌اند . اگر كسى اين حقيقت را فراموش كند مثل اين است كه مسافر ، هدفش را از دست داده و از آن غافل باشد ، كه اگر از او سؤال شود به كجا مىروى در جواب متحيّر مىماند . ما هم مسافريم و مقصدى در پيش داريم كه به فعليّت رسيدن گوهر ذات ما است و در حقيقت آنگاه انسان به فعليت مىرسد كه به لقاء اللّه تعالى نائل آيد و اين لقاء را درجات و مراتب است .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nبه مثل ، جمعى براى زيارت بيت اللّه و انجام مراسم و مناسك حجّ به راه افتادند ، بعضى از آنان چنان شيفته و فريفتهء زرق و برق و زخارف دنيوى مادّى شهرهايى در اثناى راه شده است ، و چنان سرگرم به تماشا و تحصيل آنها گرديده است كه ديگران به مكّه رفتند و اعمال حج را بجا آوردند و برگشتند و با آن بعض شكار شدهء زخارف مادّى ، در مراجعت ملاقات كرده‌اند ، از آنان مىپرسد شما كجا بوده‌ايد ؟ اينان در جواب مىگويند : ما به مكّه رفتيم و اعمال حج را انجام داديم و موسم حج را گذرانديم و به سوى ديار خود مراجعت كرديم ، تو در اين مدّت كجا بودى ؟ چه چيز پاى بندت شده است ، كه اين قدر معطّل مانده‌اى ؟ چه چيز شكارت كرده است كه از هدف اين چنين غافل شده‌اى و خود را فراموش كرده‌اى .\r\nتمام فتنه و فسادها از چنين آدمهاى غافل بروز و ظهور مىكند . دنيا آدم را از ياد خدا فراموشى مىدهد . و انسان غافل از خدا ، به هر منكر و فحشائى ، و به هر فتنه و فسادى تن در مىدهد و از هيچ ناشايستى ابا نمىكند .\r\nمىبينيد كه كعبهء عاشقين ، جناب امام سيد الشهداء عليه السلام ، وقتى در كربلاء ، فرزندش امام سجاد عليه السلام از او پرسيد : كار شما و اين مردم به كجا كشيد ؟ در جوابش فرمود :  « اسْتَحْوَذَ عَلَيْهِمُ الشَّيْطانُ فَأَنْساهُمْ ذِكْرَ اللَّهِ . . . »  « 4 »\r\nشيطان آنان را چنان شكار كرده است ، و چشم و گوش و دلشان را به دهن كشيده است كه آنها را از خدايشان و از خودشان فراموشى داده است ،  « وَ لا تَكُونُوا كَالَّذِينَ نَسُوا اللَّهَ فَأَنْساهُمْ أَنْفُسَهُمْ » .  « 5 »\r\nآدمى كه خودش را فراموش كرد ، نمىگويد كه من كيستم ، و به فكر اين نيست كه كجائى است و از كجا آمده است ، و به كجا مىرود ، و مسافر به سوى كمال مطلق است . آنچنان در غفلت فرو رفته است كه روى رستگارى براى او نيست ، موفق به توبه نمىشود ، و به تسويف ؛ يعنى امروز و فردا\r\n\r\n\r\n","description":"","footnote":"\r\n( 4 ) . مجادله / 20 .\r\n( 5 ) . حشر / 20 .\r\n","page_name":" 14 ","page_number":14},
  {"content":"\r\n\r\nكردن ، يك وقت در بستر مرگ قرار مىگيرد .\r\nهر كه هستيم ، از هر كجا و در هر لباس و سمتى ، كار مهمّى كه داريم و آن هم أهمّ امور است ، اين است كه خودمان را درست بسازيم و ابد خودمان را دريابيم .\r\nعناوين و اعتبارات اين سوئى ناپايدارند ، بايد آنها را معدّات سعادت ابدى تلّقى كرد ، نه اينكه بطور استقلال ، منظور و مطلوب بوده باشند . يكى از كلمات دل‌نشين حضرت علامه طباطبائى اين بود كه اين عناوين دنيوى ، اگر وفا و دوام داشته باشند ، تا لب گوراند ، و نوعا هم بىوفا هستند ، بعد از آن مائيم و ابد ما ، از اين جمله ، هم خودش به فكر فرو مىرفت و هم حضّار را به فكر مىكشانيد .\r\n با خرد دوش در سخن بودم * كشف شد بر دلم مثالى چند\r\nگفتم اى مايهء همه دانش * دارم الحق ز تو سؤالى چند\r\nچيست اين زندگانى دنيا * گفت : خوابى است يا خيالى چند\r\nگفتمش : چيست مال و ملك جهان * گفت : دردسر و وبالى چند\r\nگفتم : اهل زمانه در چه رهند * گفت : در بند جمع مالى چند\r\nگفتم : او را مثال دنيا چيست * گفت : زالى كشيده خالى چند\r\nگفتمش : چيست كدخدايى گفت * هفته‌اى عيش و غصّه سالى چند\r\nگفتم : اين نفس رام كى گردد * گفت : چون يافت گوشمالى چند\r\nگفتم : اهل ستم چه طايفه‌اند * گفت : گرگ و سگ و شغالى چند\r\nگفتم : آرى سزاى ايشان چيست * گفت : در آخرت نكالى چند\r\nگفتمش چيست گفتهء عطّار * گفت : پند است و حسن حالى چند \r\nمعنى ابد ، اينست كه ديگر ، تا ، الى ، حتى ، متى ، و از اين‌گونه الفاظى كه دلالت بر غايت و نهايت دارند ، براى او نيست . بگوييم تا خدا خدايى مىكند ، به يك معنى تا در اينجا هم معنى ندارد ، خلاصه هستيم كه هستيم ببين در اينجا خودت را چگونه ساخته‌اى ، در آنجا مهمان سفرهء خودت هستى كه الدّنيا مزرعة الآخرة .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nبنده و جنابعالى زارع و مزرعه و زراعت خودمانيم ، هرچه كاشته‌ايم همانيم ، و خودمان را آن چنان كه ساخته‌ايم محشوريم . يكى از موازين محكم ، و مسائل متين حكمت متعاليه اين است كه علم و عمل انسان سازند .\r\nهرچند كه به حسب ظاهر ، عمل حركت است ؛ نماز مىخوانيم حركت است ، طواف مىكنيم حركت است ، جهاد مىكنيم حركت است ، همه كارهاى ما حركت است ؛ و لكن در دل اين حركت بركت است و آن بركت ، ملكه و قدرت و منّه است ، اگر اعمال صالح باشند آن ملكات فضائل اخلاقى خواهند شد ، و اگر طالح باشند رذائل اخلاقى خواهند بود .\r\nغرض اينست كه از اين اعمال و حركات ، آن ملكات حاصل مىشوند و آن ملكات انسان سازند ، و انسان يعنى همين كه اينطور خود را ساخته است .\r\nهمچنانكه به مدرسه رفته‌ايد و قلم در دست گرفته‌ايد ، تا كم‌كم از حركتها امروز دانا و خوانا و نويسا شده‌ايد ، همچنين از همهء اعمال خودمان كه حركات‌اند داريم خودمان را مىسازيم ، باطن و سرّ و لبّ آنها همان ملكات انسان‌ساز است .\r\nاين نماز كه به حسب ظاهر در اينجا قيام و قعود و حركات و اعراض است ، ظلّ آن نمازى است كه با او محشورى و او با تو محشور است ، آن نمازى كه حىّ است و نمىميرد ، آن نماز زنده ، توئى و تو او هستى ، و آن حقيقت قربة إلى اللّه است كه از اين حركات و توجهات در مسير استكمالى انسان ، در نهانخانهء سرّ ذات تو جا مىكند و مىنشيند .\r\nاين ملكات ، موادّ صور برزخى نفس‌اند ؛ يعنى هر عمل صورتى دارد كه در عالم برزخ ، آن عمل بر آن صورت ، بر عاملش ظاهر مىشود كه صورت انسان در آخرت نتيجهء عمل و غايت فعل او در دنيا است و همنشينهاى او از زشت و زيبا همگى غايات افعال و صور اعمال و آثار ملكات او است كه از صقع ذات او پديد مىآيند ، و بر او ظاهر مىشوند و قائم به اويند كه در نتيجه انسان در اين نشأه ، نوع و در تحت آن افراد است ، و در نشأة آخرت جنس و در تحت آن انواع است و از اين معنى كه ظهور موادّ صور برزخى در جوهر نفس بوده\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nباشد ، تعبير به تجسّم اعمال و يا تجسّد اعمال و يا تمثّل اعمال مىگردد ، و تعبيرات ديگر نيز دارد ، پس ملكات اين اعراض را كه اعمال و حركات ما باشند ، با خود مىبريم كه  « لَيْسَ لِلْإِنْسانِ إِلَّا ما سَعى »  « 6 » پس در حقيقت و واقع علم و عمل جوهرند نه عرض ، و همانطور كه عقل و عاقل و معقول اتّحاد وجودى دارند ، عمل و عامل نيز اين چنين است ؛ يعنى هم علم و عالم و معلوم يك وجود است ، و هم عمل و عامل و معمول .\r\n اين عرضها نقل شد لون دگر * حشر هر فانى بود كون دگر\r\nوقت محشر هر عرض را صورتى است * صورت هريك عرض را رؤيتى است \r\nبنابراين قيامت همه قيام كرده است و حساب همه رسيده و نامهء أعمال هر كس به دست او داده شد ، و يا بر گردن او آويخته است .\r\nمن مىدانم كه در صحيفهء وجودم چه چيزها نوشته‌ام ، و در مزرعهء جانم چه تخمها كاشته‌ام ، و چه‌كاره‌ام .\r\nرسول اللّه صلى اللّه عليه و آله و سلم به قيس بن عاصم فرمود : « انه لا بد لك من قرين يدفن معك و هو حىّ ، و تدفن معه و انت ميت . فان كان كريما اكرمك و ان كان لئيما أسلمك ، ثم لا يحشر الا معك و لا تحشر الا معه ، و لا تسأل الا عنه ، فلا تجعله الا صالحا ، فانه إن صلح آنست به ، و ان فسد لا تستوحش إلا منه و هو فعلك » .\r\nفرمود قرينى با تو دفن مىشود كه حى است و محشور نمىشوى مگر با او ، و تو مسئول آنى ، پس آن را جز صالح قرار مده كه اگر صالح باشد ، با او انس مىگيرى ، و اگر فاسد باشد ، وحشت نمىكنى مگر از وى ، و آن قرين فعل تو است . عرض كرده‌ايم كه انسان زرع و زارع و مزرعه خود است ، التفات بفرمائيد حضرت ولى اللّه اعظم جناب وصّى امام امير المؤمنين على عليه - السلام به يكى از شاگردان بزرگش كميل كامل سلام اللّه عليه كلامى دارد\r\n\r\n\r\n","description":"","footnote":"\r\n( 6 ) . نجم / 40 .\r\n","page_name":" 17 ","page_number":17},
  {"content":"\r\n\r\nكه در نهج‌البلاغه مذكور است ، در آن كلام علما را زارع معرّفى فرمود و قلوب و نفوس مستعدّه را مزرعه ، كه « يحفظ اللّه بهم حججه و بيناته حتّى يودعوها نظراءهم و يزرعوها في قلوب اشباههم » ، هرچند در نفس الأمر ، زارع حقيقى خداوند سبحان است كه :   « أَ فَرَأَيْتُمْ ما تَحْرُثُونَ أَ أَنْتُمْ تَزْرَعُونَهُ أَمْ نَحْنُ الزَّارِعُونَ » .   « 7 »\r\nو ثقة الاسلام كلينى در اصول كافى « 8 » به اسنادش روايت كرده است عن يونس بن ظبيان عن أبى عبد اللّه عليه السلام قال : « ان اللّه خلق قلوب المؤمنين مبهمة على الايمان فاذا اراد استنارة ما فيها فتحها بالحكمة و زرعها بالعلم و زارعها و القيم عليها رب العالمين » .\r\nپس هم خدا زارع است و هم علماء زارعند .\r\nآرى علماء زارع و مزرعهء ايشان قلوب مستعدّه است ، و بذرشان معارف حقيّهء الهيّه است . اين بذرها را در مزرعه جانها مىافشانند ، و آن مزارع را سبز و خرّم مىكنند و نور ولايت مىدهند ، آن دلها نزهتگاه ملائكه‌اند .\r\nاز ائمهء ما عليهم السلام روايت شده است كه ارض سبخه ؛ يعنى زمين شورزار بىآب و گياه ، ولايت ما را قبول نكرده است و جناب كلينى در كافى « 9 » به اسنادش از سدير صيرفى ، از امام صادق عليه السلام روايت كرده است : كه نماز در زمين شوره‌زار جائز نيست ، « هذه ارض سبخة لا تجوز الصّلوة فيها » ، و عدم جواز در روايت ، حمل بر كراهت شده است .\r\nاين علماى روحانى ، اين مبلّغين و معلّمين ، برزگرند و كارشان در واقع كشاورزى است ، زمين دل‌ها را شيار مىكنند و در آنها تخمهاى معارف و بذرهاى حقائق مىافشانند ، و آنها را بكمال غائى و نهائى و سعادت ابديشان مىرسانند .\r\n تخمهايى كه شهوتى نبود * بر آن جز قيامتى نبود \r\n\r\n\r\n","description":"","footnote":"\r\n( 7 ) . واقعه / 62 .\r\n( 8 ) . كافى ، ج 2 ، ص 308 ، معرب .\r\n( 9 ) . كافى ، ج 1 ، ص 190 ، معرب .\r\n","page_name":" 18 ","page_number":18},
  {"content":"\r\n\r\nحضرت استاد علّامهء طباطبائى در عرفان عملى سهم بسزائى داشت ، مراقباتش عجيب بود ، بطور دقيق كشيك نفس مىكشيد ، و به شايستگى مواظب احوال و اوقات و اوضاع خود بود . آدم بيدار كشيك نفس مىكشد و پاسبان حرم دل است ، و مراقبت تامّ دارد ، و نقّاد دقيق كارهاى خود است .\r\nاين چنين كس واردات و صادراتش را مىپايد ، چانه‌اش را عقل مىگرداند ، كسب و كارش را مواظب است ، كه حرام‌خوار بد گوهر مىشود و هرزه‌خوار هرزه‌گو مىگردد .\r\nانسان بيدار آنچه را كه مىخواند و مىشنود و مىگويد متوجه است و مصاحبتهايش را حتى نيّاتش را مىپايد ، و بدانها مراقبت و توجه دارد كه :\r\n « إِنَّ السَّمْعَ وَ الْبَصَرَ وَ الْفُؤادَ كُلُّ أُولئِكَ كانَ عَنْهُ مَسْؤُلًا ، »  « 10 »  « . . . وَ إِنْ تُبْدُوا ما فِي أَنْفُسِكُمْ أَوْ تُخْفُوهُ يُحاسِبْكُمْ بِهِ اللَّهُ » .  « 11 »\r\nخيالات و مقالات هرزهء ذهن را كج و معوّج مىكنند ، فكر را از استقامت بازمىدارند ، اقوال پليد و نيّات خلاف واقع افكار را آشفته مىكنند ، يكى از رساله‌هاى شيخ رئيس ابو على سينا رسالهء عهد او است ، در آن رساله با خدايش پيمان بسته است ، كه مقالات و رمان‌ها و افسانه‌هاى هرزه نخواند ، كه رمان مسموم و آلوده ، رهزن درست‌انديشى انسان مىگردد ، حتى در خوابهاى انسان اثر مىگذارد ، كه انسان خواب‌هاى آشفته مىبيند .\r\nوقتى در محضر مبارك استاد ، جناب علّامهء طباطبائى رضوان اللّه تعالى عليه بودم ، سخنانى از حالات شبش به ميان آورد ، و فرمود : هر وقت در روز مراقبت من قوىتر است ، مشاهداتى كه در شب دارم زلال‌تر و صافىتر و روشنتر است . كسانى كه در سير و سلوك عرفان عملى ، قدم نهاده‌اند شكارهائى دارند ، و به خصوص در توجّهات شبانه مشاهداتى دارند .\r\nدر آخر وافى جناب فيض قدّس سرّه ، از كافى ثقة الاسلام كلينى\r\n\r\n\r\n","description":"","footnote":"\r\n( 10 ) . اسراء / 37 .\r\n( 11 ) . بقره / 286 .\r\n","page_name":" 19 ","page_number":19},
  {"content":"\r\n\r\nباسنادش از ثامن الائمة عليهم السلام روايت شده است كه : « قال ان رسول اللّه صلى اللّه عليه و آله كان اذا اصبح قال لأصحابه هل من مبشّرات يعنى به الرّؤيا » ، « 12 » يعنى رسول اللّه « ص » كه صبح مىكرد ، به اصحاب خود مىفرمود : آيا خبرهاى خوش داريد ؛ يعنى آيا خوابهاى خوش ديده‌ايد ؟ .\r\nسيره و روش حضرت رسول اكرم اين بود ، كه اصحابش را يعنى ياران و شاگردانش را به سير و سلوك وامىداشت ، و آنان را براى شكار مبشّرات ، و صيد معانى ترغيب و تحريص مىكرد ، همهء انبياء عليهم السلام اين چنين بودند ، همه سفراى الهى جز تزكيه نفوس بشر و تعليم و تأديب آنان ، و ايصالشان به قرب الى اللّه ، كه در حقيقت تخلّق به اخلاق الهى ، و اتّصاف به صفات ربوبى و تأدب به آداب اللّه است ، هدفى ديگر نداشته‌اند .\r\nاين شب مردان خدا كه مبشرات دارند ، رؤياى صالح و صادق دارند ، آرى .\r\n شب مردان خدا روز جهان افروز است * روشنان را به حقيقت شب ظلمانى نيست \r\nبارى كّأن رسول اللّه « ص » به اصحابش فرموده است : كه آيا همانطور حيوانات خودتان را در شب علوفه مىدهيد ، و آنها را در جائى مىبنديد كه خوردند و خوابيدند ، شبى را به روز آورده‌اند ، و شبى حيوانى داشته‌اند ، شما هم آنچنان شب به روز آورده‌ايد ، يا شب انسانى داشته‌ايد ، كه شكارهائى كرده‌ايد و مبشّراتى داريد ، خداوند سبحان فرمود :  « وَ مِنَ اللَّيْلِ فَتَهَجَّدْ بِهِ نافِلَةً لَكَ عَسى أَنْ يَبْعَثَكَ رَبُّكَ مَقاماً مَحْمُوداً » .  « 13 »\r\nخوابهاى صادق ، جزئى از نبوّت است ، در همان باب ياد شده ، كتاب وافى از كافى روايت كرده است ، كه امام صادق عليه السلام فرمود : « رأي المؤمن و رؤياه في آخر الزمان على سبعين جزءا من أجزاء النّبوّة » ؛ يعنى امام\r\n\r\n\r\n","description":"","footnote":"\r\n( 12 ) . وافى ، ص 137 / 14 ، حديث دوّم ، باب رؤيا .\r\n( 13 ) . اسراء / 80 .\r\n","page_name":" 20 ","page_number":20},
  {"content":"\r\n\r\nفرمود : كه رأى مؤمن و رؤياى او در آخر زمان ، بر هفتاد جزء از أجزاى نبوت است ، در روايات ديگر بيش از اين حدّ و كمتر از آن هم آمده است ، و در سيرهء حلبيه ( ص 269 ج 1 باب بدأ الوحى ) چند روايت آورده است و گفت :\r\nما جاءنى من الالفاظ بلغت خمسة عشر لفظا ، « 14 » و بايد اختلاف مراتب اجزاء به حسب تفاوت درجات ايمان مؤمن بوده باشد . حديث سوم اوّل صحيح بخارى اين است كه : « اول ما بدىء به رسول اللّه « ص » من الوحى الرؤيا الصالحة في النوم فكان لا يرى رؤيا إلّا جاءت مثل فلق الصبح ، الخ » و بقول حكيم فردوسى :\r\n مگر خواب را بيهده نشمرى * يكى بهره دانش ز پيغمبرى \r\nهرچه مراقبت بيشتر و بهتر باشد ، و كشيك نفس كشيدن قوىتر باشد ، افكار و تعقّلات و مكاشفات و تمثّلات و رؤياهاى او و بالجمله ، مطلق ادراكات او صافىتر و به واقع نزديك‌تر است ، تا به حدّى كه نفس از جهت طهارت حقيقى ذاتى كه تحصيل كرده است ، متن واقع و عين آن را مىيابد ، كه تعبير و تأويل بردار نيست ؛ زيرا كه خود واقع را يافته است .      « فَلا أُقْسِمُ بِمَواقِعِ النُّجُومِ وَ إِنَّهُ لَقَسَمٌ لَوْ تَعْلَمُونَ عَظِيمٌ إِنَّهُ لَقُرْآنٌ كَرِيمٌ فِي كِتابٍ مَكْنُونٍ لا يَمَسُّهُ إِلَّا الْمُطَهَّرُونَ » .      « 15 »\r\nجناب صدوق : ابن بابويه رضوان اللّه تعالى عليه ، در باب معنى توحيد ، از كتاب توحيد ، روايت فرموده است : كه « جاء رجل الى امير المؤمنين عليه السلام فقال : يا امير المؤمنين انّى قد حرمت الصّلوة بالليل ، فقال له امير المؤمنين « ع » انت رجل قد قيّدتك ذنوبك » . « 16 » اين شخص به امير المؤمنين مىگويد : من در شب گذشته از نماز محروم شدم ، امام فرمود : گناهان تو\r\n\r\n\r\n","description":"","footnote":"\r\n( 14 ) . سيرهء حلبيه ، ص 269 ، ج 1 ، باب بدأ الوحى .\r\n( 15 ) . واقعه / 79 - 75 .\r\n( 16 ) . كتاب توحيد ، ص 84 ، چاپ سنگى .\r\n","page_name":" 21 ","page_number":21},
  {"content":"\r\n\r\nپاىبند تو شد .\r\nو نيز در همان باب توحيد گويد : كه مردى به نزد حضرت سلمان فارسى سلام اللّه عليه آمد ، و به او عرض كرد : « يا أبا عبد اللّه انى لا أقوى على الصلاة بالليل ، فقال لا تعص اللّه بالنهار » ، اين مرد گفت من توانائى خواندن نماز در شب را ندارم ، فرمود در روز گناه مكن و نافرمانى منما .\r\nسرمايهء كسب دارى ، تور شكارى دارى ، و در رحمت الهى هم كه هميشه به روى تو باز است و خداوند فيّاض على الاطلاق است ، و اين در ، حاجب ندارد بلكه صلاهم در داده‌اند ، و شما را به سوى خود خوانده‌اند ، ديگر براى چه معطّلى ؟ !\r\nبقول حافظ شيرين سخن :\r\n اى دل به كوى دوست گذارى نمىكنى * اسباب جمع دارى و كارى نمىكنى \r\nو بقول دل‌نشين كمال اصفهانى :\r\n بر ضيافت خانهء فيض نوالت منع نيست * در گشاده است و صلا در داده خوان انداخته \r\nو بقول بلند عرشى عارف رومى :\r\n بانگ مىآيد كه اى طالب بيا * جود محتاج گدايان چون گدا\r\nجود محتاج است و خواهد طالبى * آن چنان كه توبه خواهد تائبى \r\nبه عنوان تشبيه معقول به محسوس ، عرض مىكنم : اين صفحهء تلويزيون را مشاهده مىفرمائيد ، كه اشباح و امثال مادّى طبيعى در او منعكس مىشود ، اگر چنانچه ما خودمان را از رنگ تعلّقات دنيوى باز بداريم ، و آزاد بگذاريم ، و روى صحيفهء جان را به سوى ملكوت عالم بگردانيم ، تمثّلاتى روحانى به ما روى خواهد آورد ، و اين تمثّلات ، اشباج برزخىاند كه واسطهء بين نفس و ملكوت‌اند ، و در عين حال در صقع نفس ناطقه ، قرار دارند ، و بدان قائم‌اند .\r\nبلكه بر اثر اين تزكيهء نفس ، و توجيه آن به سوى ديار مرسلات نوريّه ،\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nمشاهداتى ، فوق ادراكات تمثّلى و معرفت از طريق فكر و نظر ؛ عائد مىشود ، كه آن چه ناديدنى است آن بينى .\r\nامير عليه السلام فرمود : « العارف من عرف نفسه فاعتقها و نزّهها عن كلّ ما يبّعدها » . يعنى عارف كسى است ، كه نفس خود را شناخت ، و او را آزاد گذاشت ، و او را از هرچه كه از كمالش دور مىگرداند ، تنزيه كند .\r\n سعدى حجاب نيست تو آئينه پاك‌دار * زنگار خورده چون بنمايد جمال دوست \r\nخداوند سبحان ، در سورهء مريم مىفرمايد :   « وَ اذْكُرْ فِي الْكِتابِ مَرْيَمَ إِذِ انْتَبَذَتْ مِنْ أَهْلِها مَكاناً شَرْقِيًّا فَاتَّخَذَتْ مِنْ دُونِهِمْ حِجاباً فَأَرْسَلْنا إِلَيْها رُوحَنا فَتَمَثَّلَ لَها بَشَراً سَوِيًّا » .   اين روح كه براى حضرت مريم ، متثمل شد ، بر اثر طهارت و قابليّت نفس مريم است ، و خداوند در شأن مريم فرمود :  « وَ أَنْبَتَها نَباتاً حَسَناً »  ، و نيز فرمود  « يا مَرْيَمُ إِنَّ اللَّهَ اصْطَفاكِ وَ طَهَّرَكِ » . \r\nبه راستى بگو ، خدايا آمدم و بر آن استقامت داشته باش ، گر كام تو بر نيامد آنكه گله كن .\r\n به مجاز اين سخن نمىگويم * به حقيقت نگفته اى اللّه \r\nانسان همانطور كه از آنسو به صعود و ارتقاء مىرود و او را درجاتى است ، از اين سو به سقوط و انحطاط مىآيد و او را دركاتى است . و علّت سقوط او گناه او است و گناه را طول و عرض بسيار است ، و ميدانش خيلى وسيع است .\r\nاين انسان ذو القدر و ذو المجد ، كه  « لَقَدْ خَلَقْنَا الْإِنْسانَ فِي أَحْسَنِ تَقْوِيمٍ »  ، آنقدر به پستى و خوارى گرايش مىيابد كه  « ثُمَّ رَدَدْناهُ أَسْفَلَ سافِلِينَ »  ابن مسكويه در طهارة الاعراق راجع به اين مطلب مثالى مىزند ، قريب به اين مضمون كه شمشير تا به كمالش باقى است ، لايق دست دلاوران و جنگاوران است ، و چون از كمالش افتاد ، تا به حدّى سقوط مىكند كه نعل چارپا مىشود . انسانى كه مىتواند چنان قرب الى اللّه پيدا كند ، كه مظهر جميع\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nاسماء و صفات الهى بشود ، زنگها و رنگهاى هوى و هوس و تعلّقات امور مادى ، كارش را به جائى مىكشاند كه ثم رددناه اسفل سافلين دربارهء او صادق آيد و خداوند سبحان فرمود :  « كَلَّا بَلْ رانَ عَلى قُلُوبِهِمْ ما كانُوا يَكْسِبُونَ »  ، « 17 » اين رين زنگ جان است ، كه حجاب انسان مىشود .\r\nاين زنگها را بايد زدود ، و لوح جان را بايد تصفيه و تطهير كرد . اين صفاى صحيفهء نفس بر اثر مراقبت يعنى كشيك نفس كشيدن حاصل مىشود ، وظيفهء همهء ما اين است كه مواظب و مراقب خودمان باشيم تا كم‌كم نهال وجود ما شجرهء طوبى شود ، كه   « . . . أَصْلُها ثابِتٌ وَ فَرْعُها فِي السَّماءِ تُؤْتِي أُكُلَها كُلَّ حِينٍ بِإِذْنِ رَبِّها »   « 18 » بر اثر اين مراقبت ، سلطان توحيد بر انسان متجلى مىشود ؛ يعنى به توحيد افعال و توحيد صفات و توحيد ذات مىرسد ، در دعاى وحدت مىخوانيم « لا إله الّا اللّه وحده وحده وحده » ، شايد يك نفر اديب ، از جنبهء قاعدهء ادبى بفرمايد كه وحده دوم و سوم تأكيد لفظى وحده اول است ، و لكن حقيقت امر اين است كه :\r\n نهفته معنى نازك بسى است در خط يار * تو فهم آن نكنى اى اديب من دانم \r\nاين سه كلمهء وحده اشارهء به توحيد سه‌گانه ياد شده است ، مثلا اگر علم و قدرت و حيات مىبيند ، هر يك منتهى مىشود به حيات مطلقه ، و علم مطلق و قدرت مطلقه ، و اگر وجود است ، به وجود مطلق منتهى مىگردد . و سرانجام توحيد صفات و افعال ، به توحيد ذات منتهى مىشوند ، و در اين مقام موحّد جز ذات حق و شئون ذاتيه حق نمىبيند . اين توحيدى است كه علاوه بر يكى گفتن و يكى دانستن ، يكى ديدن است . امير عليه السلام فرمود « لم أعبد ربا لم اره » ، و در عين حال كه افعال را به اين و آن اسناد مىدهد ، جنبه ايجادى آن را به مؤثّر على الاطلاق مىداند ، كه مىگويد : « لا حول و لا قوّة الّا باللّه\r\n\r\n\r\n","description":"","footnote":"\r\n( 17 ) . مطففين / 14 .\r\n( 18 ) . ابراهيم / 24 .\r\n","page_name":" 24 ","page_number":24},
  {"content":"\r\n\r\nو بحول اللّه و قوّته اقوم و اقعد » .\r\nامين الاسلام طبرسى در تفسير شريف مجمع البيان در تفسير آيه كريمه ،  « وَ سَقاهُمْ رَبُّهُمْ شَراباً طَهُوراً »  « 19 » از صادق آل محمّد ، صلوات اللّه عليهم اجمعين ، روايتى به اين صورت نقل فرموده است : « اي يطهّرهم عن كل شىء سوى اللّه اذ لا طاهر من تدنّس بشىء من الاكوان الّا اللّه ، رووه عن جعفر بن محمد عليه السلام » . من در امّت خاتم « ص » ، از عرب و عجم كلامى بدين پايه كه از صادق آل محمّد « ص » در غايت قصواى طهارت انسانى روايت شده است ، از هيچ عارفى ، نه ديده‌ام و نه شنيده‌ام .\r\nحديث به صورت مفرد ، يعنى روى روايت نشده است ، بلكه به صيغهء جمع يعنى رووه مروى است ؛ پس حديث خيلى ريشه‌دار است كه جمعى آن را روايت كرده‌اند .\r\n« سقيهم ربّهم » ، ربّ ابرار ، ساقى ابرار است ، و در اين رب و اضافهء آن به هم مطلبى است ، كه به حمد اللّه تعالى محفل ما متشكل از حجج اسلام ، و دانشمندان و ارباب كمال از دانشگاه شيراز ، و ديگر صاحبان فضل و فضيلت از استانهاى ياد شده است كه نكته‌سنج و باريك‌بين ، و زبان‌فهم و گوهرشناس ، و ارباب قلم و تأليف و تصنيف‌اند . طهور در لغت عرب صيغه مبالغه است . طاهر پاك است و طهور پاك كننده ؛ پس شرابى كه از دست ساقيشان مىنوشند ، علاوه‌بر اين كه پاك است پاك كننده هم هست .\r\nآب مضاف ممكن است كه طاهر باشد ، امّا مسلما طهور نيست اما مطلق آن ، هم طاهر است و هم طهور .\r\nحالا به‌بينيم اين شراب ابرار را از چه چيز تطهير كرده است ؟ امام فرمود :\r\nاز هرچه كه جز خدا است ، زيرا طاهر از دنس اكوان جز خدا نيست . دنس چرك است ، و اكوان موجودات ، و مراد نقص امكان است ، كه خداوند از نواقص ممكنات طاهر است ؛ زيرا كه صمد حقّ است .\r\n\r\n\r\n","description":"","footnote":"\r\n( 19 ) . سورهء دهر / 22 .\r\n","page_name":" 25 ","page_number":25},
  {"content":"\r\n\r\nاين شراب ، انسان را از ما سوى اللّه شست و شو مىدهد ، و اينچنين انسان مىيابد كه  « هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ » ،  و حقيقت  « فَأَيْنَما تُوَلُّوا فَثَمَّ وَجْهُ اللَّهِ »  برايش تجلّى مىكند .\r\n نور او در يمن و يسر و تحت و فوق * بر سر و بر گردنم چون تاج و طوق \r\nعارف شبسترى در گلشن راز گويد :\r\n شرابى مىطلب بى ساغر و جام * شراب باده خوار و ساقى آشام\r\nشرابى خود ز جام وجه باقى * سقاهم ربّهم او را است ساقى\r\nطهور آن مىبود كز لوث هستى * تو را پاكى دهد در وقت مستى \r\nبايد به راه افتاد و استقامت به كار برد ، كه :  « إِنَّ الَّذِينَ قالُوا رَبُّنَا اللَّهُ ثُمَّ اسْتَقامُوا تَتَنَزَّلُ عَلَيْهِمُ الْمَلائِكَةُ  « 20 »  . . . »   « وَ أَنْ لَوِ اسْتَقامُوا عَلَى الطَّرِيقَةِ لَأَسْقَيْناهُمْ ماءً غَدَقاً »  « 21 » ، ماء غدق ، يعنى آب بسيار بروايت مجمع البيان امام صادق عليه - السلام آن را به علم كثير تفسير فرمود : قال : « معناه لأفدناهم علما كثيرا يتعلّمونه من الأئمة » .\r\nو بروايت كافى ، امام باقر عليه السلام در تفسير آن فرمود : يعنى :\r\n« لو استقاموا على ولاية امير المؤمنين علّى و الأوصياء من ولده عليهم السلام و قبلوا طاعتهم في امرهم و نهيهم لأسقيناهم ماء غدقا يقول لأشربنا قلوبهم الايمان » .\r\nآب ، به علم تفسير شده است ؛ زيرا كه آب صورت علم است ، چه اين كه علم سبب حيات ارواح است و آب سبب حيات اشباح ، و ايمان نيز علم است ؛ زيرا كه ايمان تصديق است ، و علم يا تصور است و يا تصديق ، بلكه علوم و ادراكاتى فوق تصور و تصديق‌اند ، و ايمان بر تمام مراتب و مراحل آن علوم ، و ادراكات نيز صادق است .\r\n\r\n\r\n","description":"","footnote":"\r\n( 20 ) . سورهء فصلت / 31 .\r\n( 21 ) . سوره جن / 17 .\r\n","page_name":" 26 ","page_number":26},
  {"content":"\r\n\r\nحرف زدن و حرف ياد گرفتن آسان است . اين بنده مثل نوار مطالبى را ضبط كند ، و به حضور شما تقديم بدارد سهل است ، و لكن اگر خود محتواى حرفها بر دل بنشيند ، كه انسان علاوه‌بر اين نحوه دانائى ، دارا هم به شود ، و به فعليّت برسد ، و از نقص بكمال آيد ، هنر است .\r\nمپندارى كه اين امر محال است ؛ زيرا كه اگر محال بوده باشد ، ما را به سوى خود دعوت نمىكردند ، « و لكم في رسول اللّه اسوة حسنة » نمىفرمودند .\r\nعلاوه اين كه تكليف به اندازهء وسع ما شده است ، نه به اندازهء طاقت ما ،  « لا يُكَلِّفُ اللَّهُ نَفْساً إِلَّا وُسْعَها » ،  وسع ، مادون طاقت است ،  « يُرِيدُ اللَّهُ بِكُمُ الْيُسْرَ وَ لا يُرِيدُ بِكُمُ الْعُسْرَ » . \r\n گرچه راهيست پر از بيم ز ما تا بر دوست * رفتن آسان بود ار واقف منزل باشى \r\nبلى انسان استاد مىخواهد ، به مربّى احتياج دارد ، و گرنه ممكن است كه بسيار راه برود و به جائى نرسد و سرگشته بماند . به مثل يك حيوان عصارى يا آب‌كشى ، چشمش را مىبندند كه سرش دور نگيرد ، اين حيوان گمان مىكند كه از صبح تا ظهر خيلى راه رفته است ، و چون چشمش را بگشايند و پرده از پيش چشمش بردارند ، مىبيند راهى نپيموده است و در همان كارگاه هست اين مثل را امير المؤمنين عليه السلام در همين باب ، بر منبر مسجد كوفه عنوان فرموده است .\r\nشيخ رئيس را در نمط نهم اشارات سخنى نغز در تعريف زاهد و عابد و عارف است كه : « المعرض عن متاع الدنيا و طيّباتها يخصّ باسم الزاهد ، و المواظب على نفل العبادات من القيام و الصيام و نحوهما يخصّ باسم العابد ، و المنصرف بفكره الى قدس الجبروت مستديما لشروق نور الحق في سرّه يخصّ باسم العارف ، و قد يتركب بعض هذه مع بعض » .\r\nيعنى معرض از متاع دنيا و طيبات دنيا را زاهد گويند ، و مواظب بر عبادات مستحب از نماز و روزه و جز آنها را عابد نامند ، و آن كه فكرش را به قدس جبروت منصرف نمود ، در حالى كه على الدّوام خواهان شروق نور حقّ\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nدر سرّ خود است عارف است ، و بعضى از اين اقسام سه‌گانه با بعضى ديگر تركيب مىشود .\r\nعارف ، مستغرق در محبّت و معرفت حقّ است ، همواره حريم دل را مواظب است ، نيّت خلاف و گناه در دل عارف راه ندارد .\r\nآن كه نيت گناه كرده است ، هرچند كه به فعل آن دست نيافته است ، دل را از دست داده است ، و اگر به فعلش هم دست يافت ، فقه براى او حكمى دارد ، سارق كه به نيّت سرقت از خانه‌اش بيرون شد ، و به هدف پليدش نرسيد ، احكام سارق بر او جارى نيست ، و لكن عذابى و نكالى شديدتر از قطع يد بر جان خود وارد نموده است ،  « وَ إِنْ تُبْدُوا ما فِي أَنْفُسِكُمْ أَوْ تُخْفُوهُ يُحاسِبْكُمْ بِهِ اللَّهُ »  « 22 » اگر آنچه را كه در نفس شما است ، آشكار كنيد ، و يا پنهان بداريد ، خداوند شما را بدان محاسبه مىكند .\r\nامام صادق عليه السلام فرمود : نگاه به گناه نكنيد كه كوچك است ، به بينيد گناه چه كسى را مىكنيد .\r\nعلماى ما فرموده‌اند : همهء گناهان ذنوب كبيره‌اند ، و صغيره ، به قياس و نسبت بعضى از آنها با بعضى ديگر است .\r\nاين مطالب نمونه‌اى از فرمايشات كتاب و سنت و علماى دين است . بهتر از اينان چه كسى را سراغ داريد ، غير از اين منطق وحى ، يعنى قرآن مجيد در روى زمين چه كتابى را مىشناسيد ، كه منطق وحى باشد ، جز اين كتاب چه كتابى را انسان‌ساز و مدينهء فاضله‌ساز مىدانيد ، اگر كسى آگاهى دارد خبر دهد ، ما كه هرچه جستيم هيچ نيافتيم .\r\nشيخ در اواخر الهيّات شفاء گويد : اگر اين افعال را - يعنى آداب و احكام اسلام را - كسى كه معتقد به وحى هم نباشد انجام دهد ، فائز خواهد بود ، تا چه رسد به كسى كه آن را از جانب خداوند معتقد است .\r\nبه راستى اگر با قطع نظر از ديندارى ، احكام اسلام در متن اجتماع پياده\r\n\r\n\r\n","description":"","footnote":"\r\n( 22 ) . سوره بقره / 284 .\r\n","page_name":" 28 ","page_number":28},
  {"content":"\r\n\r\nشود ، آن اجتماع مدينهء فاضله خواهد شد ، تا چه رسد كه تعبّد به شرع ، و اعتقاد به ثواب و عقاب هم بر آن مترتّب باشد .\r\nدر خاتمه با عرض تقدير و تشكّر مجدّد ، به چند جمله مناجات امير المؤمنين و قدوة العارفين و برهان الموحّدين على عليه السلام تبرّك مىجوئيم : « اللّهمّ نوّر ظاهرى بطاعتك ، و باطنى بمحبّتك ، و قلبى بمعرفتك ، و روحى بمشاهدتك و سرّى باستقلال اتّصال حضرتك يا ذا الجلال و الاكرام » .\r\nو السلام عليكم و رحمة اللّه و بركاته\r\n\r\n","description":"","footnote":"","page_name":" 29 ","page_number":29},
  {"content":"\r\n . \r\n","description":"","footnote":"","page_name":" 30 ","page_number":30},
  {"content":"\r\n\r\n\r\nولايت تكوينى ( 1 ) ( موسسه مطالعات و تحقيقات فرهنگى تهران )\r\n\r\n","description":"","footnote":"","page_name":" 31 ","page_number":31},
  {"content":"\r\n . \r\n","description":"","footnote":"","page_name":" 32 ","page_number":32},
  {"content":"\r\n\r\nبسم اللّه الرحمن الرحيم الحمد و الثناء لعين الوجود ، و الصلاة و السلام على واقف مواقف الشهود ، سيدنا أبى القاسم محّمد و آله أمناء المعبود ، و على من اقتفى هديهم و اقتدى بهديهم .\r\nاعوذ باللّه من الشيطان الرجيم :       اقْرَأْ بِاسْمِ رَبِّكَ الَّذِي خَلَقَ ، خَلَقَ الْإِنْسانَ مِنْ عَلَقٍ ، اقْرَأْ وَ رَبُّكَ الْأَكْرَمُ ، الَّذِي عَلَّمَ بِالْقَلَمِ ، عَلَّمَ الْإِنْسانَ ما لَمْ يَعْلَمْ .      \r\nاين مجمع علمى و روحانى ، اين محفل عرشى و قدسى ، بمناسبت اولين سالگرد رحلت عالمى ربّانى ، غوّاص بحار آيات قرآنى ، فقيهى جامع و متألّهى در حكمت متعاليه متضلّع ، سالكى و اصل ، و عارفى كامل و مكمّل ، و مربّى و معلّمى حاذق و لايق ، حضرت آية اللّه ، علّامه حاج سيد محمد حسين طباطبائى ، صاحب تفسير عظيم الشأن « الميزان » - قدّس سرّه الشريف - تأسيس شده است .\r\nبدون اغراق و مبالغه ، وصف و تعريف اين كمترين ، دربارهء علامهء طباطبائى ، چنانست كه ملاى رومى فرموده است :\r\n در نيابد حال پخته هيچ خام * پس سخن كوتاه بايد والسلام \r\nاين طلبهء دعاگوى شما از دل و جان ، از ذوات محترم و دانشمندان انديشمند و بزرگوار مؤسسهء مطالعات و تحقيقات فرهنگى ، كه در تأسيس اين\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nجلسهء گرانقدر روحانى و تاريخى قدمى مؤثّر برداشته‌اند ، و اقدامى مثمر فرموده‌اند ، كمال تقدير و تشكر را دارد .\r\nو همچنين از همهء حضّار گرامى ، سروران ارجمند ، روحانيان والامقام ، ارباب علم و كمال ، برادران و خواهران فاضل و علم‌دوست و عالم‌پرور ، كه در تشكيل و تجليل اين مجتمع ملكوتى عنايتى خاص مبذول فرموده‌اند سپاسگزارم .\r\nتوفيق اعتلاى به مقامات شامخ انسانى ، كه نيل به مقامات عاليهء قرآنى و جنّة اللقاء است براى همگان بيش از پيش از حق سبحانه و تعالى مسألت دارم .\r\nبنابر اين شد ، كه در ولايت تكوينى انسانى سخن بميان آيد ، حرف عمدهء ما در پيرامون اين موضوع اصيل و قويم معارف انسانى ، اين است كه انسان را قابليت و لياقتى است كه اگر نهال وجودش را بدست مربيان كامل و مكمّل بسپارد ، و دستورالعمل باغبان دين و نهال‌پرور و انسان‌ساز را در متن وجود و شئون زندگيش پياده كند ، آنچنان عروج وجودى و اشتداد روحى پيدا مىكند كه اگر در مقام تمثل بخواهيم حقيقت آن را بازگو كنيم ، و نمايش دهيم ، شجرهء طوبى الهى مىشود كه « اصلها ثابت و فرعها فى السّماء تؤتى أكلها كل حين باذن ربّها » .\r\nو اين تمثل بدينجهت است كه مناسباتى تكوينى بين هر علم و عمل و صورت آنها در عوالم محفوظ است ، مثلا ايمان به صورت شجر ، و علم به صورت ماء تمثل مىيابد ، امام صادق عليه السلام ، « ماء غدق » قرآن را كه فرموده :  « وَ أَنْ لَوِ اسْتَقامُوا عَلَى الطَّرِيقَةِ لَأَسْقَيْناهُمْ ماءً غَدَقاً »  « 1 » ، به علم كثير تفسير فرمود ، چنان كه طبرسى در تفسير مجمع البيان در ضمن همين آيه كه از آيات سورهء جن است آورده است كه عن الصادق « ع » قال : « معناه لأفدناهم علما كثيرا يتعلّمونه من الأئمه » .\r\n\r\n\r\n","description":"","footnote":"\r\n( 1 ) . سوره جن / 16 .\r\n","page_name":" 34 ","page_number":34},
  {"content":"\r\n\r\nو ابن عباس ماء در اين آية ،  « أَنْزَلْنا مِنَ السَّماءِ ماءً »  ، را به علم تفسير نموده است ؛ زيرا كه علم سبب حيات ارواح است ، چنان كه آب سبب حيات اشباح .\r\nاين نهال وجود انسانى كه به فعليت رسيده است ، تمام شئون زندگيش ، و همه ثمرهء شجرهء وجودش انسانى است ، آرى اگر اين نهال غذايش انسانى شد ، ميوه‌اش نيز انسانى خواهد شد .\r\nزيد شحّام ، حضرت امام باقر عليه السلام را از تفسير اين آيه كريمه  « فَلْيَنْظُرِ الْإِنْسانُ إِلى طَعامِهِ »  « 2 » ، سئوال كرده است كه طعام انسان چيست ؟ امام در جواب فرمود : بنگرد علمش را از كجا تحصيل مىكند :\r\n« باسناده عن زيد الشحّام ، عن ابى جعفر عليه السلام ، فى قول اللّه عز و جل  فَلْيَنْظُرِ الْإِنْسانُ إِلى طَعامِهِ ،  قال : قلت ما طعامه ؟ قال : علمه الذي يأخذه عمن يأخذه » « 3 » .\r\nاين آيه ، طعام را بر روى انسان برده است ، و انسان من حيث هو انسان ، غذاى او علم و عمل صالح است كه علم و عمل ، انسان‌پرور و انسان‌سازند .\r\nبايد بين غذا و مغتذى ، سنخيت بوده باشد ، غذا گيرنده كه انسان شد ، غذاى مسانخ و مجانس او يعنى طعام او علم است ، گوش انسان دهان جان او است بايد دقت داشت كه اين دهان از كدامين سفره ارتزاق مىكند .\r\n جانور فربه شود ليك از علف * آدمى فربه ز عزّ است و شرف\r\nآدمى فربه شود از راه گوش * جانور فربه شود از حلق و نوش \r\nمهم‌ترين و اساسىترين كارى كه ما در امتداد زمانى خود داريم ، اين است كه خودمان را درست بسازيم . هيچ كارى براى انسان مهم‌تر از درست ساختن خودش نبوده و نيست ، و هيچ عمل در قدر و قيمت بدان نمىرسد ، و به\r\n\r\n\r\n","description":"","footnote":"\r\n( 2 ) . سوره عبس / 24 .\r\n( 3 ) . اصول كافى ، ج 1 / 39 .\r\n","page_name":" 35 ","page_number":35},
  {"content":"\r\n\r\nمبناى رصين و فتواى قويم برهان و قرآن ، علم و عمل انسان‌سازند . قرآن عين برهان است ، و عقل و نقل معاضد يكديگرند ، و هر دو در اين حكم محكم متفق‌اند ، اگر انسان من حيث هو انسان ، بايد خودش را بسازد ، چاره‌اى جز تحصيل علم نافع و عمل صالح ندارد .\r\nو چون علم و عمل ، انسان‌سازند ، هريك از ما بايد مراقب و مواظب خود بوده باشد ، كه چگونه دارد در شب و روز خود را مىسازد . جناب برهان الموحدين و قدوة العارفين على امير المؤمنين ، در كوفه جوانى را مىبيند كه به خواندن تصنيف‌هاى هرزه و آلوده سرگرم و دل‌خوش است ، امام به او فرمود :\r\nدارى به چه چيزهائى دفتر وجودت را پر مىكنى .\r\nامام بايد بفرمايد ، كه مربّى اخلاق و معلّم اجتماع و ولّى امر است ، وظيفه‌اش فرمودن و تعليم و تربيت است . از جمله كلامى كه امير المؤمنين عليه السلام ، به كميل القاء فرموده است و در نهج البلاغة آمده است ، اين است كه : « اولئك و اللّه الأقلّون عددا و الاعظمون قدرا يحفظ اللّه بهم حججه و بيّناته حتّى يودعوها نظراءهم و يزرعوها في قلوب اشباههم » « 4 »\r\nامام در اين گفتار ، علماى به حق را زارع معرّفى فرمود . علماء كشاورزاند ، علامه طباطبائى برزگر بود ، معارف عالم ، بذرهائى است كه در مزرعهء جانها مىافشاند ، قلوب مستعدّه ، مزارع اين بذرها هستند :  « وَ الْبَلَدُ الطَّيِّبُ يَخْرُجُ نَباتُهُ بِإِذْنِ رَبِّهِ وَ الَّذِي خَبُثَ لا يَخْرُجُ إِلَّا نَكِداً » .  « 5 »\r\n تخمهائى كه شهوتى نبود * برِ آن جز قيامتى نبود . \r\nيكى از اهمّ مراقبات ، اين است كه انسان واردات و صادرات دهانش را مواظب باشد ، آن لقمهء نانى را كه به دهان مىگذارد اگر از روى حساب نباشد ، هرزه‌خوار مىشود ، و انسان هرزه‌گو مىگردد ، آن دهانى كه\r\n\r\n\r\n","description":"","footnote":"\r\n( 4 ) . نهج‌البلاغه .\r\n( 5 ) . سوره اعراف / 59 .\r\n","page_name":" 36 ","page_number":36},
  {"content":"\r\n\r\nوارداتش آلوده است ، صادراتش هم آلوده است . و بقول شيخ بهائى در نان و حلوا :\r\n لقمه كآمد از طريق مشتبه * خون خور و خاك و بر آن دندان منه\r\nكان ترا در راه دين مفتون كند * نور عرفان از دلت بيرون كند \r\nانسانى كه واردات گوشش ياوه و هرزه و گزاف است ، صادراتش نيز آنچنان خواهد بود ، قلم هرزه و نوشته‌هاى زهرآگين خواهد داشت ، چرا دفتر وجود و صحيفه نفست را به اين گونه اباطيل و « ترّهات » پر مىكنى .\r\n دفتر حق است دل به حق بنگارش * نيست روا پر نقوش باطله باشد\r\nروح كه قدسى نگشت و نفس كه ناطق * روح بخارى و نفس سائله باشد \r\nنفس ناطقهء انسانى بزرگترين كتاب الهى است و بقول شمس مغربى :\r\n مرا به هيچ كتابى مكن حواله دگر * كه من حقيقت خود را كتاب مىبينم \r\nحيف نيست كه چنين دفتر بزرگ الهى به هرزه‌ها و ياوه‌ها آكنده شود ؟\r\nيكى از عهدهاى شيخ رئيس ، در رساله عهدش اين است كه رمان و قصه‌هاى باطل نخواند . حرفها و افسانه‌هاى باطل دهن و ذهن را كج و معوّج مىكند ، و نفس را از درست‌انديشى و درست‌يابى عدول مىدهد و منحرف مىگرداند .\r\nافلاطون در بيرون شهر آتن در محلّى به نام « آكادميا » باغى داشت كه آن را وقف علم و معرفت نمود ، و بر سردر باغ آكادمى نوشته بود : هركس هندسه نمىداند وارد نشود .\r\nابن خلدون در مقدمهء تاريخ گويد : « و قد زعموا أنه كان مكتوبا على باب افلاطون من لم يكن مهندسا فلا يدخلنّ منزلنا » .\r\nو نيز در همان مقدمه گويد : و كان شيوخنا رحمهم اللّه يقولون : « ممارسة علم الهندسه للفكر بمثابة الصابون للثّوب الذى يغسّل منه الأقذار و ينقّيه من الأوضار و الأدران » .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nيعنى اساتيد ما گفته‌اند ، كه ممارست در علم هندسه براى فكر بمثابت صابون براى جامه است كه وى را مىشويد و تميز مىكند .\r\nاين مدح و تعريف علم هندسه ، از جهت استوارى براهين و اتقان در انتظام و ترتيب آنست . علوم رياضى ذهن را تعديل مىكنند ، و فكر را از اعوجاج بدر مىآورند و استقامت مىدهند . افسانه و قصه‌هاى هرزه ، و انديشه‌هاى ناپاك و پليد ، و حرفهاى كج و معوّج ، فكر را از استقامت باز مىدارند و انسان را از استنتاج و تحصيل معارف حقه و درست‌انديشى و درست‌بينى دور مىگردانند . حتى مير عماد حسنى در آداب المشق مىگويد : اگر انسانى جان او ناپاك و آلوده باشد و انديشه‌هاى باطل و ناروا داشته باشد ، خط و مشق او صحيح و موزون نخواهد شد ، و خوش و ممتاز نخواهد گرديد و شأن نمىيابد .\r\nچنين در خاطر دارم كه صدر المتألهين در تفسير سورهء مبارك « يس » و يا در تفسير سورهء ديگر مىفرمايد ، كه شخصى را مىشناسم كه حدّت ذهنى به سزا داشت ، و از هوش و بينش سرشارى برخوردار بود ، كليات و مرسلات را خيلى خوب ادراك مىكرد ، اما براى او رهزنى پيش آمد كه برگشت و بدين سوى منعطف شد و دل به امور مادّى خوش كرد ، تا آنچنان تعلّقات به ماديات ، هوش و بينائى و صفا و بىرنگى را از او گرفت كه از ادراك معانى و حقائق كليه بازمانده بود و قادر به ادراك آنها نبود . اصلا تعلّق با تعقّل جمع نمىشود .\r\n غلام همّت آنم كه زير چرخ كبود * ز هرچه رنگ تعلق پذيرد آزاد است \r\nانسان بايد با دو جناح ملكوتى و لاهوتى خود كه دو بال قوهء نظرى و قوهء عملى اويند ، از حضيض ناسوت به اوج عالم قدس پرواز كند ، به قول متأله سبزوارى :\r\n يبدو جناحا العقل عن لاهوت * ياوى لأوج القدس من ناسوت \r\n\r\n","description":"","footnote":"","page_name":" 38 ","page_number":38},
  {"content":"\r\n\r\nولى تعلّقات به امور مادى مانع اين طيران مىگردند ، يعنى مانع رسيدن انسان از قوه به فعليت و از نقص به كمال مىشوند . و هرآنچه كه رهزن انسان در راه استكمال وجودى او مىشود آن بت او است . حضرت امام جعفر صادق عليه السلام ، فرمود : هرآنچه ترا از خدايت باز مىدارد آن بت تو است .\r\nنيّت‌هاى پليد و بد آنچنان انسان را مىشوراند و آشفته و درهم و برهم مىكند ، و از اعتدال و استقامت بازمىدارد ، كه حتى در خوابهايش اثر مىگذارد ، خوابهائى كه مىبيند همه آشفته و كج و معوّج خواهد بود .\r\nما به حق آفريده شديم ، و دار هستى همه به حق آفريده شده است ، ما آفريده‌هاى خوب و پاك را بد پيوند مىدهيم ، تمام اين بديهائى كه پيش مىآيد ، ناشى از همان پيوند دادن بد ما است .\r\nالحمدللّه ، كه معلّم و مربى و معدّات و ممدّات و سرمايه كسب و كار داريم ، و هم از بركت انقلاب عظيم شكوهمند اسلامى ما ، استعدادها و فطرتها ، خاصّه جوانان ما پژوهش و خواهش كمالات انسانى خود را نشان داده‌اند ، و سخت تشنهء آب حيات معارف حقّه‌اند .\r\nغرض اين كه ، بايد خودسازى را در رأس ساير امور قرار دهيم . اين همه انزال كتب و ارسال رسل و مسجد و محراب و منبر و مدرسه و حوزه و دانشگاه ، و گفت و شنود و قلم و تعليم و تعلم ، مقدمات هستند و اصل ذو المقدمه است و آن هم اين است كه انسان درست خودش را بسازد .\r\nفوق همه كارها همين است ، كه انسان خودش را درست بسازد و دانستن تنها همين دانستن مفهومى نيست ، دانستن مفهومى موجب ارتقاى وجودى و اعتلاى روحى انسان نمىگردد ، و انسان از آن چندان بهره‌اى نمىگيرد و بمقام شامخ ولايت تكوينى نمىرسد ، بايد خود آن حقائق نورى ، كه معانى اسماء مىباشند ، در انسان پياده شود .\r\nدر مفاهيم كلمات و لغات ، ممكن است كسى كه تا اندازه‌اى به علم صرف آگاهى داشته باشد و بتواند كلمات را به اصل و ريشهءشان ارجاع دهد ، به كتاب لغت مراجعه كند و معانى و مفاهيم آنها را تحصيل كند و بفهمد كه\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nرحيم يعنى چه و رحمن به چه معنى است و مفهوم عليم و عالم چيست ؟\r\nبا داشتن يك كتاب منتهى الارب في لغة العرب مثلا مىتواند مفاهيم يك دورهء كامل كلمات مفردهء لغات عرب را بياموزد و به معناى رحيم و عطوف آگاهى بيابد ، و از ادراك مفاهيم آنها لذت ببرد ، اما در وقت عمل و هنگام حادثه ، مثل پلنگ درنده بر ابناء نوعش حمله مىكند ، و مىخواهد شكمها به درد و آدمها بكشد ، چنين شخص در حقيقت ، حيوان مفترس است ، همان پلنگ است نه آدم ، و به فرمودهء امير المؤمنين عليه السلام : « فالصورة صورة انسان ، و القلب قلب حيوان » « 6 » .\r\nاين چنين كس در ظاهر به صورت انسان است ، و به حسب اين نشأه آن را انسان مىبينيم ، و مطابق تعريف ، كمال اول نفس ، او را انسان مىناميم ، و لكن به آن معنى دقيق ، كه از شرع انور ما بما رسيده است ، و قاطبه اهل عرفان و حكيمان متأله ، از جمله صدر المتألهين در حكمت متعاليهء اسفارش ، در پيرامون آن تحقيق فرموده‌اند ، كه انسان در اين نشأه نوع و در تحت آن افراد است ، و در آن نشأه جنس و در تحت آن انواع مختلف قرار دارد ، به صورت همان حيوان مفترس محشور مىگردد .\r\n اى دريده پوستين يوسفان * گرگ برخيزى از آن خواب گران\r\nگشته گرگان آن همه خوهاى تو * مىدرانند از غضب اعضاى تو \r\nحضرت امام صادق عليه السلام ، در بيان حشر چنين انسانهائى به صورتهاى گوناگون فرمود : اين همه حيوانات مختلف صورت و مثال اعمال و اخلاق انسان‌اند . اين صورت عمل ، خارج از صقع ذات انسان نيست ، بلكه :\r\n كان قندم نيستان شكرم * هم ز من مىرويد و هم مىخورم \r\n\r\n\r\n","description":"","footnote":"\r\n( 6 ) . نهج‌البلاغه ، خطبه 85 .\r\n","page_name":" 40 ","page_number":40},
  {"content":"\r\n\r\nآن تخم‌ها و بذرهائى كه در مزرعه جانش كاشته بود ، حالا به فعليت رسيده‌اند . هر چند صورت ظاهر عمل در اينجا حركت است ، راه مىرود ، حركت است ، فكر مىكند ، حركت است ، مىنويسد ، حركت است ، طواف مىكند ، جهاد مىرود ، تعليم مىدهد ، حركت است ، و همه احوال و اطوار او در اين نشأه حركت است ، و حركت عرض است و متصّرم است و دوام ندارد و پايدار نيست ، و لكن از همين عرضها در سرّ و باطن انسان ، اخلاق ثابتى به نام ملكات تقرّر مىيابد و ساخته مىشود كه حقيقت و هويّت انسان و قدر و ارزش آن همان حقائق و همان ملكات او است ، يعنى اين كه فرمودند ، علم و عمل انسان سازند ، منظور از عمل ، صرف همين حركات ظاهرى نيست ، آن نورى كه در دل اين اعمال قربة الى اللّه است ، انسان‌ساز است .\r\n گر نبودى مر عرض را نقل و حشر * فعل بودى باطل و اقوال قشر\r\nاين عرضها نقل شد لون دگر * حشر هر فانى بود كون دگر\r\nنقل هر چيزى بود هم لايقش * لايق گله بود هم سايقش\r\nروز محشر هر عرض را صورتيست * صورت هر يك عرض را نوبتيست \r\nما با آن لبّ و حقيقتى كه حاصل علم و عمل ما است ، كه به ظاهر از اعراض برخاسته‌اند ، محشوريم . اين حقيقت به لحاظ اين نشأه باطن است و در آنجا عين ظاهر مىشود كه  « يَوْمَ تُبْلَى السَّرائِرُ »  « 7 » است .\r\n روز محشر هر نهان پيدا شود * هم ز خود هر مجرمى رسوا شود\r\nدست و پا بدهد گواهى با بيان * بر فساد او به پيش مستعان\r\nدست گويد من چنين دزديده‌ام * لب بگويد من چنين بوسيده‌ام\r\nپاى گويد من شدستم تا منى * فرج گويد من بكردستم زنا\r\nچشم گويد غمزه كردستم حرام * گوش گويد چيده‌ام سوء الكلام \r\n\r\n\r\n","description":"","footnote":"\r\n( 7 ) . سوره طارق / 10 .\r\n","page_name":" 41 ","page_number":41},
  {"content":"\r\n\r\nبين عمل و جزا ، يك نحو مناسبت و مشابهت است ، بلكه جزا در طول عمل و فرع بر عمل است و بلكه جزا عين عمل است ؛ قرآن كريم مىفرمايد :\r\n « جَزاءً وِفاقاً »  « 8 » جزاء موافق اعمال و عقائد است ، وفاق مصدر دوم باب مفاعله از وفق است ، و مفاعله بين دو چيز است يعنى عمل را با جزاء و جزاء را با عمل موافقت است ، و بين اين اصل و فرع ارتباطى عجيب برقرار است .\r\nدستور العمل انسان‌ساز ، فقط قرآنست كه منطق وحى است :  « إِنَّ هذَا الْقُرْآنَ يَهْدِي لِلَّتِي هِيَ أَقْوَمُ »  « 9 » ، ما مطابق دستور اين كتاب الهى ، حركاتى اين سوئى داريم كه اعراض‌اند ، اما سرّ قرآن كه صورت عينيّه انسان كامل است ، چنان كه نوشته آن صورت كتبيّهء انسان كامل است ، حقائق نوريه است كه فوق مقوله جوهر و عرض است ، هرچند كه عوالم حكايت از يكديگر مىكنند و صور كتبيه و عينيه ، مثال يكديگرند ، صورتى در زير دارد آنچه در بالاستى ، هر كس كه بهر اندازه از صورت عينيه قرآن را دارا است به همان اندازه صاحب ولايت است ، و به همان حدّ خود را ساخته است ، و به همان مقدار قرآنست ، و به همان قدر انسان است .\r\nاين مقام به دانائى مفاهيم اسماء الهى و آيات قرآنى نيست ؛ بلكه به دارائى آنها است . جناب ثقة الاسلام كلينى در كتاب شريف اصول كافى از امام صادق عليه السلام ، روايت فرموده است كه شخصى همراه حضرت عيسى عليه السلام ، بود تا به دريا رسيدند و با حضرت بر روى آب راه مىرفتند و از دريا ميگذشتند . اين جانى است كه بر آب تصرف مىكند ، اين همان جان است كه مرده را زنده مىكند ، و ابراء اكمه و ابرص مىنمايد ، و جانهاى مرده را زنده مىكند و حيات مىدهد ، و هر كسى كه به تعليم معارف حقه ، نفوس را احياء مىكند عيسوى مشرب است . آن شخص ديد كه بر روى آب مثل زمين هموار عبور مىكنند ، در عين عبور به اين فكر افتاد كه\r\n\r\n\r\n","description":"","footnote":"\r\n( 8 ) . سوره نبأ / 26 .\r\n( 9 ) . سوره اسراء / 10 .\r\n","page_name":" 42 ","page_number":42},
  {"content":"\r\n\r\nحضرت چه مىگويد و چه مىكند كه بر روى دريا اين‌گونه راه مىروند ، ديد حضرت مىگويد بسم اللّه ، از روى عجب به اين گمان افتاد ، كه اگر خودش از تبعيت كامل بيرون آيد و مستقلا بسم اللّه بگويد مانند حضرت مىتواند بر آب بگذرد ، از كامل ، بريدن همان و غرق شدن همان ، استغاثه به حضرت روح اللّه نمود آن جناب نجاتش داد .\r\nدر روايت دارد كه آن شخص ، قيصر بود ، حضرت عيسى پس از آن كه او را از غرق نجات داد به او فرمود : « ما قلت يا قصير ؟ قال قلت هذا روح اللّه يمشى على الماء و انا أمشى على الماء ، فدخلنى من ذلك عجب ، فقال له عيسى : لقد وضعت نفسك في غير الموضع الذى وضعك اللّه فيه ، فمقتك اللّه على ما قلت فتب الى اللّه عز و جلّ مما قلت » ، « 10 » ( الحديث ) .\r\nآن بسم اللّه در آب تصرّف مىكند ، كه از جان برخيزد و گرنه از صرف تلفظ بدان و لقلقه زبان ، تصرفات تكوينى صورت نمىگيرد .\r\n گر انگشت سليمانى نباشد * چه خاصيت دهد نقش نگينى \r\nالبته زبان هم بايد از « ذكر اللّه » بهره‌اى داشته باشد ، چنان كه سمع را هم از شنيدن حقائق و معارف حظّى است و بصر هم براى خود حظّى دارد ، ولى عمده همانست كه گفته‌ايم .\r\nبسم اللّه عارف ، بمنزله « كن اللّه جل جلاله » است و بايد از بسم اللّه به روى انسان درى گشوده شود ، شيخ عارف محيى الدين عربى در رساله « الدر المكنون و الجوهر المصون في علم الحروف » ، گويد : « من فاته في هذا الفن سرّ بسم اللّه الرحمن الرحيم فلا يطمع أن يفتح عليه بشىء ، فانه الباب المفتوح و السر الممنوح و فضائلها جمّة لا يعلمها سائر الأمة . و اعلم ان منزلة بسم اللّه الرحمن الرحيم من العارف بمنزلة كن من البارى جل و على » . و همچنين در جواب سئوال صد و چهل و هفتم باب هفتاد و سوم فتوحات مكية اين مطلب را\r\n\r\n\r\n","description":"","footnote":"\r\n( 10 ) . اصول كافى ، ج 2 ، كتاب ايمان و كفر ، باب حسد / 231 .\r\n","page_name":" 43 ","page_number":43},
  {"content":"\r\n\r\nآورده است .\r\nانسان نائل به رتبت ولايت ، صاحب مقام كن است ، در باب سيصد و شصت و يك فتوحات مكيه آمده است كه : « ورد في الخبر في اهل الجنة ، أن الملك يأتى اليهم فيقول لهم ، بعد أن يستأذن عليهم في الدخول ، فاذا دخل ناولهم كتابا من عند اللّه بعد ان يسلّم عليهم من اللّه و اذا في الكتاب لكل انسان يخاطب به : من الحيى القيوم الذى لا يموت الى الحى القيوم الذى لا يموت ، اما بعد فانى اقول للشىء كن فيكون و قد جعلتك اليوم تقول للشىء كن فيكون » .\r\nحاصل اين كه ملكى از جانب حق تعالى بر اهل بهشت وارد مىشود ، و پس از اذن دخول و سلام ، نامه‌اى از خداوند عالم به هر يك مىدهد به اين مضمون : اين كتابى است از حىّ قيومى كه نمىميرد به حى قيومى كه نمىميرد ، اما بعد : من به شىء مىگويم كن فيكون ، تو را در امروز چنان گردانيدم كه به شىء بگوئى : كن فيكون .\r\nو اين بيان را با مطلب شامخى كه نيز شيخ ، در فص اسحاقى افاده فرمود :\r\n« العارف يخلق بهمّته ما يكون له وجود من خارج محلّ الهمّة و لكن لا تزال الهمة تحفظه » ، ضميمه بفرمائيد ، نكاتى بسيار دقيق در معرفت نفس انسانى عائد مىشود .\r\nقسمتى از اين مباحث و اشارات فصوص و فتوحات را صدر المتالهين در اول وجود ذهنى اسفار ، و در خطبهء الهيات آن و در آخر فصل يازدهم باب سوم نفس اسفار ( ص 34 ، ج 4 ) عنوان كرده است و در پيرامون آنها بحث نموده است و در اين فصل ياد شده پس از نقل كلام شيخ از فتوحات در بيان مقام كن ، گويد :\r\nالحمد لله الذى اوضح لنا بالبرهان الكاشف لكل حجاب ، و لكل شبهة سبيل ما اجمع عليه اذواق اهل اللّه بالوجدان . و اكثر مباحث هذا الكتاب ممّا يعين في تحقيق هذا المطلب الشريف الغامض ، و غيره من المقاصد العظيمة الالهية ، التى قصرت عنها افكار اولى الأنظار إلّا النادر القليل من الجامعين\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nلعلوم المتفكرين ، مع علوم المكاشفين ، و نحن جمعنا فيه بفضل اللّه بين الذوق و الوجدان و بين البحث و البرهان » .\r\nسخن در اين است كه قرآن معيار و ميزان انسان‌سنج است ، بايد حقائق و اسرار آيات در انسان پياده شود كه نفس ناطقه و عاء آن حقائق و آيات شود . و در حقيقت قرآن غايت سير انسان است ، و در حكمت متعاليه محقق و مبرهن است كه وصول ذى الغايت بغايت به نحو تحول است ، نه بمحض قرب اضافى ، يعنى استكمال نفوس ناطقه بنحو اتحاد وجودى با حقائق نوريه است .\r\nآيات قرآنى روزنه‌ها و درها و معبرها و عالمها براى اشخاص‌اند ، تا بينشها در چه پايه ، و خواننده‌ها در چه حدّى بوده باشند . و به عبارت ديگر ، اين كتاب الهى معراج انسانى ، يعنى وسيله عروج انسان است كه آيات آن به منزله درجات اين معراجند و پايه‌هاى اين نردبان‌اند .\r\nحضرت امير المؤمنين عليه السلام ، به فرزندش ابن حنفيّه وصيت فرموده است كه : « و عليك بتلاوة القرآن و العلم به . . . و اعلم انّ درجات الجنّة على عدد آيات القرآن فاذا كان يوم القيامة يقال لقارئ القرآن : إقرأ و ارق » ، ( الحديث « 11 » ) .\r\nامام فرمود : درجات بهشت بر عدد آيات قرآن است ، پس چون روز قيامت شود به قارى قرآن گفته مىشود بخوان و بالا برو . اين قرائت را مراتب است ، يك مرتبه آن قرائت لفظى است كه همين قرائت در عالم ماده و نشأه عنصرى است ، كه با حلق و زبان و دهان و لب و لپ انجام مىدهيم ، و يك مرتبه آن در عالم خواب است ، كه مثال همين قرائت اينجا است ، ولى كارى به جنبيدن لب و زبان اينجائى ندارد ، بقول حكيم ابو القاسم فردوسى :\r\n مگر خواب را بيهده نشمرى * يكى بهره دانش ز پيغمبرى \r\nو پس از آن كه به كلى از اين كالبد انقطاع حاصل شد ، قرائت به نحو ديگر خواهد بود ، تا جائى كه خداوند متعال قرائت مىنمايد :  « فَإِذا قَرَأْناهُ فَاتَّبِعْ \r\n\r\n\r\n","description":"","footnote":"\r\n( 11 ) . وافى ، ص 14 / 65 ، آخر من لا يحضره الفقيه .\r\n","page_name":" 45 ","page_number":45},
  {"content":"\r\n\r\n قُرْآنَهُ »  « 12 » .\r\nقرائت خداوند به چه معنى است ؟ خداوند خودش را ذاكر و ثناگوى خود خواند ، مقصود از اين ذكر و ثنا چيست و به چه نحو است . در عالم مفارقات كه عالم بىماده و بىدهان و بىزبان است ، قرائت به چه معنى است ؟ آيا دهانها و زبانها مطابق عوالم متفاوت‌اند ؟ آيا بدنها در طول يكديگرند و تفاوت بين بدنهاى اين نشأه و بدنهاى آن نشأه به نقص و كمال است كه بدنها حكايت از يكديگر مىكنند و قرائتها و زبانها هم حكايت از هم مىكنند ، و بين آنها « محاكات » است چنان كه عوالم از يكديگر حكايت مىنمايند ، بقول مير فندرسكى :\r\n چرخ با اين اختران نغز و خوش و زيباستى * صورتى در زير دارد آنچه در بالاستى \r\nحتى اين كه شيخ عارف محيى الدين عربى ، در كتاب درّ مكنون در علم حروف گويد : « للحروف صور في عوالمها » ، حروف را در هر عالم صورتى است قرآن را در هر عالم صورتى است و قرائت را نيز صورتى ، و هر مرتبه از وجود حكمى دارد .\r\nامام به ابن حنفيه فرمود : « اقرأ و ارق » يعنى سير علمى قرآن بىحد و بىنهايت است ، اين بعد معنوى انسان است كه پايان ندارد . ممكن است توهم شود ، چه كسى قادر است در اين اقيانوس عظيم الهى وارد شود ، و در اين بحر بيكران غوّاصى كند ، تا بتواند به فعليّت مطلوب برسد ، و لكن اين وحشتى بيش نيست ، قرآن براى ارتقاى ما نازل شده است .\r\n هر چيز كه دل بدان گرايد * گر جهد كنى بدستت آيد \r\nنمىبايست انديشيد كه اين امر نشدنى است . اين همه كتابهاى كتابخانه‌هاى معظم جهان را ، ابناء نوع ما و اشخاص نظير ما نوشته‌اند جهان\r\n\r\n\r\n","description":"","footnote":"\r\n( 12 ) . سوره قيامه / 19 .\r\n","page_name":" 46 ","page_number":46},
  {"content":"\r\n\r\nمسخّر تو است وحشت براى چه ؟ تو تشنگى بدست آور ، آب فراوان است :  « يا أَيُّهَا الَّذِينَ آمَنُوا اسْتَجِيبُوا لِلَّهِ وَ لِلرَّسُولِ إِذا دَعاكُمْ لِما يُحْيِيكُمْ »  « 13 » خداوند متعال آب را براى تشنه و تشنه را براى آب آفريده است ، بقول ملّاى رومى :\r\n حكمت حق در قضا و در قدر * كرده ما را عاشقان يكدگر\r\nآب مىنالد كه كو آن آب خوا * تشنه مىنالد كه كو آب گوار \r\nتشنهء تحصيل معارف و حقائق قرآن را ، عاقبت به خيرى ديگر است ، و آن تكامل برزخى او است ، يعنى چنين انسان طالب را كه از اين نشأه رخت بربسته است و هنوز به مرتبهء قيامت كبرى نرسيده است ، قرآن تعليم مىدهند ، اين قرآن باطن و حقيقت و معنى و محتواى كتابت و الفاظ قرآنست ، و اين محتوى را مراتبى است : « لا تعدّ و لا تحصى » . جناب ثقة الاسلام كلينى در كتاب فضل القرآن كافى ، به اسنادش از حفص از امام هفتم باب الحوائج الى اللّه ، روايت كرده است كه امام عليه السلام به حفص فرمود :\r\n« يا حفص ، من مات من اوليائنا و شيعتنا و لم يحسن القرآن ، علّم في قبره ليرفع اللّه به من درجته فانّ درجات الجنّة على قدر آيات القرآن ، يقال له إقرأ و ارق ، فيقرأ ثم يرقى » . « 14 »\r\nاى حفص هركس از اوليا و شيعه ما بميرد و قرآن را نيكو نداند ، در قبرش به دو تعليم مىدهند ، تا خداوند درجت او را بالا برد ، چه اين كه درجات جنت بر قدر آيات قرآن است ، به او گفته مىشود بخوان و بالا برو ، پس مىخواند و بالا مىرود .\r\nاين قبر همين حفره‌اى از ارض نيست ، اين حفرهء قشرى و ظلّى و نمودى از قبرهاى انسان است .\r\nدر اين مقام كه ارتقاء وجودى انسان است ، حضرت استاد علامه طباطبائى قدس سرّه ، در رسالهء شريف ولايت ، كه در ولايت تكوينى نوشته\r\n\r\n\r\n","description":"","footnote":"\r\n( 13 ) . سوره انفال / 25 .\r\n( 14 ) . اصول كافى جلد 2 صفحهء 606 .\r\n","page_name":" 47 ","page_number":47},
  {"content":"\r\n\r\nاست ، نكته‌اى بلند و عرشى افاده فرموده است ، به اين مضمون كه انبياء ، تمام احوال و اطوار و شئون زندگيشان معصوم است ، حتى نيّت خلاف و گناه نمىكنند ، و اصلا زبان هرزه ندارند ، بنى اسرائيل كه در موضوع ذبح بقره به حضرت موسى كليم عليه السلام ، گفتند :\r\n« أتتخذنا هزوا » در جوابشان فرمود :  « أَعُوذُ بِاللَّهِ أَنْ أَكُونَ مِنَ الْجاهِلِينَ »  « 15 » استهزاء و مسخره كردن و تعريض گفتن كار جهّال است . ياوه‌سرائى و دشنام و بدگوئى و قلم و زبان هرزه داشتن روش و شيوه نابخردان است ، انسان بخرد آگاه همانست كه امير المؤمنين عليه السلام ، وصف فرمود : « المؤمن يتقلّب في خمسة من النور مدخله نور ، و مخرجه نور ، و علمه نور و كلامه نور ، و منظره يوم القيمة الى النور » . « 16 »\r\nغرض اين كه سفراى الهى كه مطلقا معصوم‌ند ما را به سوى خود دعوت فرمودند ، به اين خطاب كه ما را به‌بينيد و به سوى ما بيائيد ، و هدف از ارسال آنان ارتقاء و اعتلاء انسانها بسوى آنان است ، و حاشا كه دعوتشان بگزاف باشد ، و اگر ما لياقت و قابليت اينچنين خطاب را نداشتيم مخاطب بدان نمىشديم .\r\n بانگ مىآيد كه اى طالب بيا * جود محتاج گدايان چون گدا\r\nجود محتاج است و خواهد طالبى * آنچنان كه توبه خواهد تائبى \r\nپس اگر نيكبختى به حقيقت ندايشان را لبيك بگويد نه بمجاز\r\n به مجاز اين سخن نمىگويم * به حقيقت نگفته‌اى اللّه \r\nو به راه بيفتد و واديها طى كند به مقامات شامخى نائل آيد ، چه منعى متصور است ؟ بقول عارف سنائى غزنوى :\r\n\r\n\r\n","description":"","footnote":"\r\n( 15 ) . سوره بقره / 68 .\r\n( 16 ) . خصال صدوق ، ابواب خمسه .\r\n","page_name":" 48 ","page_number":48},
  {"content":"\r\n\r\n چو ماكيان بدر خانه چند بينى جور * چرا سفر نكنى چون كبوتر طيّار \r\nدر به روى همه باز است ، و اين درگاه حاجب و دربان ندارد ، علاوه ، اين كه ما را دعوت به ضيافت هم فرمودند ، بقول كمال اصفهانى :\r\n بر ضيافتخانهء فيض نوالت منع نيست * در گشاده است و صلا درداده خوان انداخته \r\nتو كه بال و پر پرواز بسوى ملائكه عالين را دارى ، پرواز كن ، تو كه تور شكار دارى شكار كن . تو را كه لياقت مقام خلافة اللّهى ، بلكه فوق اين مقام را داده‌اند قدر خود بشناس و به كار باش ، بقول خواجه حافظ :\r\n ايدل به كوى دوست گذارى نمىكنى * اسباب جمع دارى و كارى نمىكنى \r\nشايد سئوالى پيش آيد كه مگر ممكن است ما بمقامات انسانهاى كامل نائل آييم ؟\r\nجواب اينست ، كه اولا همين كه به راه افتاده‌ايم ، هر اندازه پيش رفته‌ايم مغتنم است ، بقول خواجه حافظ :\r\n مرا تا جان بود در تن بكوشم * مگر از جام او يك قطره نوشم \r\nهمين يك قطره درياها است ، آن كه يك قطره هم بنوشد ، از بركات سرشارى بهره‌مند خواهند بود و به حقيقت ، او را حظّ وافر است .\r\nحضرت عيسى مسيح عليه السلام ، در اين امر به مردم موعظه مىفرمود ، كه دانه خردل از جميع تخمها كوچكتر است ، ولى چون آن را بكارند بنوعى نموّ نمايد كه درخت مىشود ، كه پرنده‌ها بر بالاى آن لانه مىسازند و در سايه او مىآرامند ، يعنى عمل خير در ملكوت عالم همين طور است ، يك عمل خير هر چند كوچك باشد ، در ملكوت عالم بزرگ است ، « و خير كثير » است مثلا انسان تصميم بگيرد ، كه كشيك زبان خود بكشد ، و صادرات و واردات دهان خود را كنترل كند و مراقب باشد ، همين يك عمل را خير كثير است و\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nدر عالم خير خيلى بزرگ است ، پس اين كه فرمودند ما را به‌بينيد و به سوى ما بيائيد ، به هر اندازه‌اى كه بسوى آنها رهسپار شده‌ايم ، به عالم انسان بالفعل تقرّب جسته‌ايم و به همان حدّ انسان و انسان‌تر مىشويم ، و به هر مقدار اسماء اللّه عينى را كه سرمنشأ ولايت تكوينى است در خود يافته‌ايم ، ارتقاء و اعتلاى وجودى داريم ، تا يار كه را خواهد و ميلش به كه باشد .\r\nو ثانيا : اين كه بايد بين ولايت تكوينى و مقام نبوّت تشريعى و امامت تشريعى فرق گذاشت ، فضل نبوّت و منصب امامت ، مطلبى است و نيل به مقامات معنوى انسانى و ولايت تكوينى مطلب ديگر . در اصطلاح ارباب قلوب ، اين را نبوّت عامّه ، و نيز نبوّت مقامى و نبوّت تعريف و إنباء گويند ، و آن را نبوت تشريع .\r\nهر چند سير الى اللّه ، موجب تقرّب به اوصاف ربوبيه و تخلّق به اخلاق الهيّه ، يعنى سبب نيل بمقام ولايت تكوينيه مىگردد ، و لكن وظيفه سالك اين است كه در رياضات شرعيه ، هدفى جز حق سبحانه نداشته باشد ، اگر به اميد نيل بمقامى رياضت كشد ضرر كرده است ، و به قول شيخ در مقامات العارفين ، اشارات : « من آثر العرفان للعرفان فقد قال بالثانى » ، هرچيز كه جز حق تعالى هدف باشد آن بت است ، بقول خواجه حافظ :\r\n تو بندگى چو گدايان به شرط مزد مكن * كه خواجه خود صفت بنده‌پرورى داند \r\nبا رضاى محض و تسليم صرف بايد به راه افتاد ، اگر دادند متشكر ، اگر ندادند عجله نكن ، صابر باش . آنان كه ديرتر مىگيرند ، پخته‌تر مىشوند ، وظيفه ما اين است كه بندهء حلقه به گوش او باشيم ، و مىدانيم قدمى كه در راه او برداشته‌ايم و نيتى كه در اين راه نموده‌ايم و عمل خيرى كه انجام داده‌ايم ، و هرگونه حسابى كه در بانك الهى باز كرده‌ايم ، به هدر نخواهد رفت :  « إِنَّا لا نُضِيعُ أَجْرَ مَنْ أَحْسَنَ عَمَلًا »  « 17 »\r\n\r\n\r\n","description":"","footnote":"\r\n( 17 ) . كهف / 31 .\r\n","page_name":" 50 ","page_number":50},
  {"content":"\r\n\r\n دلا در عاشقى ثابت قدم باش * كه در اين ره نباشد كار بىأجر \r\nتنى چند از مشايخ ارباب قلوب را نام مىبرند ، كه ساليانى دست تصرّف داشتند و لكن به لحاظ ادب مع اللّه دست به تصرف دراز نكرده‌اند ، و جز خدا نخواسته‌اند .\r\nمفتاح سعادت ابدى ، مراقبت است كه بايد حرم دل را كشيك كشيد .\r\nجناب ابن بابويه صدوق رضوان اللّه عليه در آخر جامع الأخبار از صادق آل محمد « ص » روايت كرده است كه آنحضرت فرمود : « القلب حرم اللّه ، فلا تسكن في حرم اللّه غير اللّه » . حافظ گويد :\r\n پاسبان حرم دل شده‌ام شب همه شب * تا در اين پرده جز انديشهء او نگذارم \r\nحقّا حضرت استاد ، علامه طباطبائى رضوان اللّه عليه ، در نعمت مراقبت و ادب مع اللّه حظّ وافر بلكه اوفر داشت . وجودى كه تمام شئون زندگى او و همه آثار قلمى او از مختصرترين آنها تا تفسير قويم و عظيم « الميزان » ، و جميع احوال و اطوار محافل درس و بحث و مجالس تأديب و تعليم او خير و بركت و عقل و فكر و شور و عشق بود .\r\nآرى علماى ربّانى اينچنين‌اند :  « وَ فِي ذلِكَ فَلْيَتَنافَسِ الْمُتَنافِسُونَ » . \r\nخداوند متعال درجاتش را متعالى بفرمايد جزاه اللّه عن الاسلام و المسلمين خير جزاء المعلّمين .\r\nدر شأن اينچنين عالم ربّانى و ارتحال او ، بكلام الهى تبرك جوئيم كه  « فَأُولئِكَ مَعَ الَّذِينَ أَنْعَمَ اللَّهُ عَلَيْهِمْ مِنَ النَّبِيِّينَ وَ الصِّدِّيقِينَ وَ الشُّهَداءِ وَ الصَّالِحِينَ وَ حَسُنَ أُولئِكَ رَفِيقاً »  « 18 » خداوند همه را عاقبت بخير بفرمايد .\r\nو السلام عليكم و رحمة اللّه و بركاته .\r\n\r\n\r\n","description":"","footnote":"\r\n( 18 ) . نساء / 70 .\r\n","page_name":" 51 ","page_number":51},
  {"content":"\r\n . \r\n","description":"","footnote":"","page_name":" 52 ","page_number":52},
  {"content":"\r\n\r\n\r\nولايت تكوينى ( 2 ) ( موسسه مطالعات و تحقيقات فرهنگى تهران )\r\n\r\n","description":"","footnote":"","page_name":" 53 ","page_number":53},
  {"content":"\r\n . \r\n","description":"","footnote":"","page_name":" 54 ","page_number":54},
  {"content":"\r\n\r\nبسم اللّه الرحمن الرحيم\r\nالحمد و الثناء لعين الوجود ، و الصلاة و السلام على واقف مواقف الشهود سيدنا ابى القاسم محمد ، و على آله أمناء المعبود ، و على من اقتفى هديهم و اقتدى بهديهم .\r\nدر اين محفل علمى و روحانى كه بپاس بزرگداشت آيت علم و دين ، فخر اسلام و مسلمين ، مفسّر كبير ، آية اللّه علامهء طباطبائى رضوان اللّه عليه ، در اولين سالگرد رحلت آن جناب ، تشكيل شده است ، چند آيت و روايتى عنوان مىكنيم و به قدر درايت و معرفتم در ولايت تكوينى ، عرايضى تقديم مىداريم ؛\r\nاعوذ باللّه من الشيطان الرجيم :  « هُوَ الَّذِي بَعَثَ فِي الْأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ وَ إِنْ كانُوا مِنْ قَبْلُ لَفِي ضَلالٍ مُبِينٍ » .  « 19 »\r\n  « فَأَعْرِضْ عَنْ مَنْ تَوَلَّى عَنْ ذِكْرِنا وَ لَمْ يُرِدْ إِلَّا الْحَياةَ الدُّنْيا ذلِكَ مَبْلَغُهُمْ مِنَ الْعِلْمِ » .   « 20 »\r\n\r\n\r\n","description":"","footnote":"\r\n( 19 ) . سوره جمعه / 3 .\r\n( 20 ) . سوره نجم / 30 .\r\n","page_name":" 55 ","page_number":55},
  {"content":"\r\n\r\nو در جوامع روائى فريقين مروى است كه رسول اكرم حضرت خاتم صلى اللّه عليه و آله و سلم ، فرمود : « أعطيت جوامع الكلم » « 21 » و به روايت ديگر :\r\n« أعطيت فواتح الكلم و جوامعه و خواتمه » . « 22 »\r\nو قال رسول اللّه « ص » : انّا معاشر الانبياء امرنا أن نكلّم الناس على قدر عقولهم : « 23 »\r\nآنكه فرمود : « اعطيت جوامع الكلم » ، اين انسان كامل است كه از خويشتن خبر مىدهد كه نفس كليه الهيه او ، صحيفه كامله‌اى است كه كلمات جامعه وجوديه در او مكتوبست ، لذا فرموده‌اند كه سفراى الهى ، مبيّن حقائق اسماءاند . اين جوامع كلم ، اصول و امّهات و حقايقى است كه در صورت كتبيّه انسان كامل ، أعنى قرآن فرقان ظهورى نموده است . چه على التحقيق كسى كه نقش و كمال و صنعتى را در خارج ابراز و اظهار مىنمايد ، آن را در خويشتن دارا است و به نحوه‌اى در خود او قرار دارد ، و به حكم محكم عقل محال است كه فاقد حقيقت چيزى مثال و وزان آن را در خارج از خود پياده كند و بقول عارف جامى :\r\n ذات نايافته از هستى بخش * چون تواند كه شود هستى بخش\r\nخشك لب را كه بود ز آب تهى * نايد از وى صفت آب دهى \r\nتنزيل ، در لغت عرب نزول تدريجى است و انزال ، نزول دفعى ، حق سبحانه مىفرمايد :   « إِنَّا أَنْزَلْناهُ فِي لَيْلَةِ الْقَدْرِ »   ما قرآن را يك بار در شب قدر نازل كرده‌ايم ، آن همه حقائق گرانقدر يك بار به صورت انزال بر قلب خاتم القاء شده است  « إِنَّا سَنُلْقِي عَلَيْكَ قَوْلًا ثَقِيلًا »  « 24 » پس از آن در مدت بيست و سه\r\n\r\n\r\n","description":"","footnote":"\r\n( 21 ) . ماده جمع ، مجمع البحرين .\r\n( 22 ) . جامع صغير سيوطى .\r\n( 23 ) . اصول كافى ، ج 1 / 18 .\r\n( 24 ) . سوره مزمل / 6 .\r\n","page_name":" 56 ","page_number":56},
  {"content":"\r\n\r\nسال نجوما و تدريجا باذن اللّه پياده شده است  « وَ قُرْآناً فَرَقْناهُ لِتَقْرَأَهُ عَلَى النَّاسِ عَلى مُكْثٍ وَ نَزَّلْناهُ تَنْزِيلًا » .  « 25 »\r\nدر حكمت متعاليه مثلا در مبحث اتحاد عاقل و معقول اسفار ، مبرهن است كه چون نفس از قوه به فعل رسيده است و عقل بسيط گرديده است ، همه اشياء خواهد شد ؛ زيرا كه ادراك معقولات غير متناهى براى عقل بسيط متحقق است ، اين اصل رفيع ذوالقدر در اعتلاى به فهم خطاب محمدى « ص »   « إِنَّا أَنْزَلْناهُ فِي لَيْلَةِ الْقَدْرِ »   ، حجتى بالغ و برهانى باهر است . « 26 »\r\nآيات قرآنى جوامع كلم‌اند ، اين كلمات جامعه خزائن الهىاند آن قلبى صاحب مقام ولايت تكوينى است كه وعاى اين خزائن الهى گرديده است .\r\nحضرت آدم اهل بيت ، امام زين العابدين على بن الحسين عليهما السلام فرمود : « آيات القرآن خزائن ، فكلّما فتحت خزانة ينبغى لك ان تنظر ما فيها » . « 27 » .\r\nاز سبط اكبر پيغمبر ، حضرت امام حسن مجتبى عليه السلام ، در بيان وسعت قلب خاتم « ص » حديثى به اين مضمون مروى است كه : چون خداوند متعال قلب پيغمبر اكرم « ص » را وسيع‌ترين قلبها يافت ، قرآن كريم را بر او نازل فرمود ،    « وَ إِنَّهُ لَتَنْزِيلُ رَبِّ الْعالَمِينَ نَزَلَ بِهِ الرُّوحُ الْأَمِينُ عَلى قَلْبِكَ لِتَكُونَ مِنَ الْمُنْذِرِينَ »    « 28 » ،   « أَ لَمْ نَشْرَحْ لَكَ صَدْرَكَ » .  \r\nشيخ عارف محيى الدين عربى ، در فص شعيبى فصوص الحكم گويد :\r\n« قلب العارف باللّه هو من رحمة اللّه و هو اوسع منها فانه وسع الحق جل جلاله و رحمته لا تسعه » .\r\nو در فص اسحاقى ، از عارف بسطامى نقل كرده است كه « لو ان العرش و ما حواه الف الف مرة في زاوية من زوايا قلب العارف ما أحسّ به » . و پس از\r\n\r\n\r\n","description":"","footnote":"\r\n( 25 ) . سوره اسراء / 107 .\r\n( 26 ) . اسفار اربعه ، ج 1 / 294 .\r\n( 27 ) . اصول كافى ، ج 2 / 446 .\r\n( 28 ) . سوره شعراء / 195 .\r\n","page_name":" 57 ","page_number":57},
  {"content":"\r\n\r\nنقل اين كلام از عارف مذكور ، گويد : « و هذا وسع ابى يزيد في عالم الاجسام ، بل اقول لو ان ما لا يتناهى وجوده يقدّر انتهاء وجوده مع العين الموجده له في زاوية من زوايا قلب العارف ما أحسّ بذلك في علمه فانه قد ثبت انّ القلب وسع الحق و مع ذلك ما اتصف بالرى فلو امتلى ارتوى » .\r\nاين بيان شيخ ، كلامى كامل و سخنى بغايت نيكو است كه ابو يزيد و ابو سعيدها خوشه‌چين خرمن ختمى مرتبت‌اند . قلبى كه مهبط و محتد   إِنَّا أَنْزَلْناهُ فِي لَيْلَةِ الْقَدْرِ   است ، به تقدير آحاد رعيت مقدّر نمىگردد ، بقول متأله سبزوارى :\r\n آفاق ديدم انفس رسيدم * من ذا يدانيه ما شفته قط\r\nصد چون سروشش حلقه بگوشش * ناخوانده او لوح ننوشته او خط \r\nهر اثرى نمودار دارائى مؤثر خود است ، همانطور كه حق سبحانه غير متناهى است ، كتاب او نيز غير متناهى است . عارف بسطامى گويد : اگر عرش با آنچه كه حاوى آنست هزارهزار برابر يعنى يك ميليون برابر گردد و در گوشه‌اى از گوشه‌هاى قلب عارف باللّه قرار گيرد ، احساس بدان نمىكند .\r\nصاحب فصوص گويد بلكه سعه قلب فوق آنست كه قد ثبت ان القلب وسع الحق و اين كلامش اشارت به اين حديث شريف قدسى دارد كه لا يسعنى ارضى و لا سمائى و لكن يسعنى قلب عبدى المؤمن ، يعنى :\r\n گفت پيغمبر كه حق فرموده است * من نگنجم هيچ در بالا و پست\r\nدر زمين و آسمان و عرش نيز * من نگنجم اين يقين دان اى عزيز\r\nدر دل مؤمن بگنجم اى عجب * گر مرا جوئى در آن دلها طلب \r\nصاحب فصوص و فتوحات در يكى ديگر از كتابهايش بنام « الدرالمكنون و الجوهر المصون في علم الحروف » ، نكته‌اى لطيف دربارهء قرآن مجيد دارد كه « يأتي يوم القيامة بكرا لا يعلم تاويله الّا اللّه » . وقتى قيامت شما قيام كرده است ، قرآن مجيد را با اينكه آن همه كتب تفاسير انفسى و غير انفسى در\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nتفسير آن نوشته‌اند ، مىبينيد كه بكر است هنوز قرآن دست نخورده است و خود محيى الدين عربى نود و پنج مجلد كتاب در تفسير انفسى قرآن نوشت . نوع تفسير اهل عرفان تفسير انفسى است ، لذا به حسب ظاهر هضم مطالب آنان براى افكار اكثرى سنگين است ، در قبول آن استنكاف دارند ، و چنين گمان دارند كه با ظواهر امور مطابقت ندارد ولى حقيقت أمر اين است كه :\r\n چون به چشمت داشتى شيشه كبود * زين سبب عالم كبودت مىنمود \r\nما بايد به فهم خطاب محمدى « ص » اعتلاء و ارتقاء بيابيم و در واقع قرآن بيان‌گر مقامات مسير تكاملى انسان است و انسان را عوالم است و اين فريق ، بطون و تاويلات و مقامات و اسرار آيات را به اندازه اعتلاى وجودى و درايت و بينشى كه يافته‌اند تفسير مىنمايند ، تا شرح صدر مفسّر چه قدر بوده باشد ، و به قول متأله سبزوارى در اول اسرار الحكم : تا مشكلى مىرسد تبادر به ردّ و انكار نكنيد كه مطالب عاليه را فهميدن هنر است نه ردّ و انكار .\r\nابن شهر آشوب در معالم العلماء در ترجمه حسن بن خالد برقى گويد كه وى يكصد و بيست مجلد كتاب ، در تفسير قرآن به املاى حضرت امام حسن عسكرى عليه السلام نوشته است : « الحسن بن خالد البرقى اخو محمد بن خالد من كتبه تفسير العسكرى من املاء الامام عليه السلام مائة و عشرون مجلدة » .\r\nناصر خسرو علوى در 434 ه ، ق وفات نموده است ، هدايت در رياض العارفين گويد : كه ناصر خسرو در رساله‌اى كه در بيان حالاتش نگاشته مىگويد : قريب به هفتصد تفسير مطالعه كردم .\r\nاين حرف ناصر خسرو است در هزار سال پيش از اين ، و امروز در الذريعه فقط از تفاسير شيعه حدود هفتصد تفسير را نام مىبرد ، و با اين همه حق همانست كه بايد گفت : « القرآن يأتى يوم القيامة بكرا » .\r\nحقّ سبحانه در وصف كتابش فرمايد :  « وَ لَوْ أَنَّ ما فِي الْأَرْضِ مِنْ شَجَرَةٍ أَقْلامٌ وَ الْبَحْرُ يَمُدُّهُ مِنْ بَعْدِهِ سَبْعَةُ أَبْحُرٍ ما نَفِدَتْ كَلِماتُ اللَّهِ إِنَّ اللَّهَ عَزِيزٌ \r\n\r\n","description":"","footnote":"","page_name":" 59 ","page_number":59},
  {"content":"\r\n\r\n حَكِيمٌ » .  « 29 »\r\nو نيز فرمايد :\r\n « قُلْ لَوْ كانَ الْبَحْرُ مِداداً لِكَلِماتِ رَبِّي لَنَفِدَ الْبَحْرُ قَبْلَ أَنْ تَنْفَدَ كَلِماتُ رَبِّي وَ لَوْ جِئْنا بِمِثْلِهِ مَدَداً » .  اين كلمات كه نفاد و نهايت ندارند ، حقائق وجوديّهء دار هستىاند ، و به عبارت ديگر اسماى تكوينى و آلهىاند ، مرتبه شامخ علّم آدم الاسماء تعليم اين كلمات نوريه است ، كه عالم كتاب حقّ تعالى و مؤلف از اين كلمات است ، و اين كتاب عينى تكوينى صورت عينيّهء انسان كامل و معانى نفس الأمرى كتاب تدوينى است ، كه صورت كتبيّهء انسان كامل است .\r\n به نزد آن كه جانش در تجّلى است * همه عالم كتاب حقّ تعالى است\r\nعرض اعراب و جوهر چون حروف است * مراتب همچو آيات وقوف است\r\nاز او هر عالمى ، چون سوره‌اى خاصّ * يكى زان فاتحهء ديگر چو اخلاص \r\nو به بيان كشّاف حقائق ، حضرت امام صادق عليه السلام : « ان الآية من القرآن و السوره لتجيئ يوم القيامة حتى تصعد الف درجة » . « 30 »\r\nاين درجات براى انسان است ، انسان را براى عروج به اين معارج و نيل به اين درجات خوانده‌اند ،  « هُمْ دَرَجاتٌ عِنْدَ اللَّهِ » ،  « 31 »  « وَ لِكُلٍّ دَرَجاتٌ مِمَّا عَمِلُوا » ،  « 32 »  « يَرْفَعِ اللَّهُ الَّذِينَ آمَنُوا مِنْكُمْ وَ الَّذِينَ أُوتُوا الْعِلْمَ دَرَجاتٍ » .  « 33 »\r\nدر اين مقام مطلبى از نظام الدين نيشابورى در شرح مجسطى ، و مطلبى ديگر از ملا سلطانعلى گنابادى در تفسير بيان السّعاده به عرض مىرسانيم :\r\nنيشابورى ، در شرح مجسطى بطليموس ، به تحرير خواجهء طوسى در بيان\r\n\r\n\r\n","description":"","footnote":"\r\n( 29 ) . سورهء لقمان / 28 .\r\n( 30 ) . كافى ، ج 2 ، ص 444 .\r\n( 31 ) . آل عمران / 164 .\r\n( 32 ) . انعام / 133 .\r\n( 33 ) . مجادله / 12 .\r\n","page_name":" 60 ","page_number":60},
  {"content":"\r\n\r\nقطاع سطحى گويد : « والد عاوى الواقعة في هذا الشكل هى 497664 فانظر في هذا الشكل الصغير كيف استلزم جميع تلك المسائل و لا تعجب من قوله عزّ من قائل و لو انّما في الارض من شجرة اقلام و البحر يمّده من بعده سبعة ابحر ما نفدت كلمات اللّه » .\r\nدر بيان گفتارش اشارتى مىنمائيم و آن اينست كه : نسبت در عدد را وجوه گوناگون است ، از ساده‌ترين وجه آن كه يك نصف دو ، و ثلث سه ، و ربع چهار ، و خمس پنج است و هكذا ، تا منتهى شود ، به نسبتهائى كه در رياضيات عاليه معنون است ، مثل عكس نسبت كه تالى را مقدّم و مقدّم را تالى قرار دادن است . و تفصيل نسبت كه اخذ نسبت فضل مقدم بر تالى به تالى است . و تركيب نسبت كه اخذ نسبت مجموع مقدّم و تالى به تالى است . و ابدال نسبت كه اخذ نسبت مقدّم به مقدّم و تالى به تالى است . و قلب نسبت كه اخذ نسبت مقدّم است به فضل آن بر تالى . و غيرها ، كه در صدر مقالهء پنجم اصول اقليدس به تحرير خواجه طوسى محرّر است .\r\nاز اين قبيل احكام نسبت است ، كه از يك شكل قطاع چهار صد و نود و هفت هزار و ششصد و شصت و چهار حكم هندسى استنباط مىشود و خواجهء طوسى يك كتاب در شكل قطاع نوشت ، چنان كه در آخر شكل اوّل مقالهء سوم تحرير اكرمانالاؤوس فرموده است :\r\n« و هذا شكل عظيم الغناء و له تفاريع و اشباه و تفصيل هذه المسائل يحتاج إلى كلام أبسط يوجد في مواضعها من الكتب ولى فيها و فيما يغنى عنها كتاب جامع سميّته بكشف القناع عن اسرار الشكل القطاع » .\r\nاين كتاب بفرانسه ترجمه شده است ، و با متن عربى بطبع رسيده است .\r\nامّا صاحب بيان السعادة در وجود اعراب و قرائات اوّل سورهء مباركهء بقره از « الم » تا  « أُولئِكَ هُمُ الْمُفْلِحُونَ »  ، كه پنج آيه است / 240 / 770 / 205 / 484 / 11 وجه ذكر كرده است و بعد از آن گويد :\r\n« و هذه هي الوجوه الشأئعة التي لا شذوذ لها و لا ندور و لا غلق فيها » ، تا اينكه گويد :\r\n\r\n","description":"","footnote":"","page_name":" 61 ","page_number":61},
  {"content":"\r\n\r\n« و قد ذكرنا هذه الوجوه في الآية الشريفه مع التزامنا في هذا التفسير الأختصار و عدم التعرض لتصريف الكلمات و وجوه الاعراب و القراآت تنبيها على سعة وجوه القرآن بحسب اللفظ » .\r\nمفادش اين است كه وجوه مذكور در قرائت پنج آيه ياد شده ، غير از وجوه قرائات شاذّ و نادر و دشوار است و گرنه وجوه قرائات به اضعاف مضاعفهء عدد مذكور خواهد رسيد ، و ما با اين كه در اين تفسير ، ملتزم به اختصار و عدم تعرّض به تصريف كلمات ، و وجوه اعراب و قراآت شده‌ايم ، وجوه فوق را به عنوان تنبيه بر سعهء وجوه قرآن به حسب لفظ ذكر كرده‌ايم .\r\nاين وجوه ظاهر ، عناوين باطن‌اند ، « اقرأ و ارق » .\r\nجناب رسول اللّه « ص » قرآن را به مأدبة اللّه وصف فرمود ، يعنى قرآن سفرهء الهى است ، اين سفره فقط براى انسان گسترده شد ، حال ملاحظه بفرمائيد كه قابليت انسان و سعهء وجودى او تا چه حدّ است ، كه تواند وعاء اين همه جوامع كلمات نوريّه گردد .\r\nاين قرآن سلّم است و اين آيات درجات آن ، « اقرأ و ارق » .\r\nعارف شبسترى با من دعوى دارد كه :\r\n چه مىگويم حديث عالم دل * ترا سر در نشيب و پاى در گل\r\nجهان آن تو و تو مانده عاجز * ز تو محرومتر كس ديد هرگز\r\nچو محبوسان به يك منزل نشسته * بدست عجز ، پاى خويش بسته\r\nميان دربند چون مردان به مردى * درآ در زمرهء اوفوا بعهدى\r\nترا از بهر اين كار آفريدند * اگرچه خلق بسيار آفريدند\r\nپدر چون علم و مادر هست اعمال * بسان قرّة العين است احوال \r\nآن نيكبختى كه در مسير تكامل انسانى ، اين منازل و مراحل قرآنى را پيموده است ولّى و صاحب ولايت تكوينى است كه :\r\n فيض روح القدس ار باز مدد فرمايد * ديگران هم بكنند آنچه مسيحا مىكرد \r\nانسان شاگرد مكتبى است ، كه كتاب او قرآنست ، و معلّم او صاحب قرآن ، و :\r\n\r\n","description":"","footnote":"","page_name":" 62 ","page_number":62},
  {"content":"\r\n\r\n بر ضيافتخانهء فيض نوالش منع نيست * در گشاده است و صلا در داده خوان انداخته \r\nامّا آن كه فرمود : « انّا معاشر الأنبياء أمرنا ان نكلّم النّاس على قدر عقولهم » .\r\nحضرت امام صادق عليه السلام فرمود : « ما كلّم رسول اللّه « ص » العباد بكنه عقله قطّ » . « 34 »\r\nبديهى است كه حضرت وصىّ عليه السلام ، از اين نفى مستثنى است چه آن جناب نفس پيغمبر و از زبان رسول اللّه « ص » مخاطب است ، به خطاب :\r\n« انك تسمع ما اسمع و ترى ما أرى الّا انك لست بنبىّ » . « 35 »\r\nجز وصىّ عليه السلام ، چه كسى مىتوانست كه اسرار معارف نبىّ ختم را فهم كند ، و آن قول ثقيلى را كه خداوند عالم فرمود : « انّا سنلقى عليك قولا ثقيلا » ، « 36 » حمل نمايد .\r\nچون در روايات ، كلمات و وسائط فيض الهى ، در حدّ فهم و عقل مردم به آنان القاء مىشد ، لذا از روايات مرتبهء درايت روات بدست مىآيد ، كه هر يك در چه حدّى از مقامات معنوى بوده‌اند .\r\nمثلا آنچه را كه امير المؤمنين عليه السلام به كميل رضوان اللّه عليه القاء فرموده ، همه از غرر كلمات حضرت وصى و از اسرار ولايت است .\r\nآن حديث سئوال از حقيقت كه كميل از امام سؤال كرد : « ما الحقيقه ؟ » .\r\nامام در جواب فرمود : « مالك و الحقيقة » . و كميل عرض كرد : « او لست صاحب سرّك ؟ » امام فرمود : « بلى و لكن يرشح عليك ما يطفح منّى » . كه كميل چند بار « زدنى فيه بيانا » گفت و التماس بيان حقيقت نمود و در اين حديث امام امضاء فرمود كه كميل صاحب سر او بود .\r\nعلاوه‌بر اين كه سؤال كميل از چنان موضوعى عظيم ، خود دليل بر عظمت\r\n\r\n\r\n","description":"","footnote":"\r\n( 34 ) . بحار ، ج 1 ، ص 30 ، ط كمپانى ، و كافى ج 1 ، ص 18 ، معرب .\r\n( 35 ) . نهج‌البلاغه ، خطبهء قاصعه .\r\n( 36 ) . سورهء مزمل / 6 .\r\n","page_name":" 63 ","page_number":63},
  {"content":"\r\n\r\nمقام بينش او است ، كه حسن السّؤال نصف العلم . حديث حقيقت را سيّد حيدر آملى در جامع الاسرار ، و شيخ بهائى در كشكول ، و قاضى نور اللّه در مجالس ، و عبد الرّزاق لاهيجى در شرح گلشن‌راز ، و خوانسارى در روضات ، و محدّث قمى در سفينه نقل كرده‌اند ، و بسيارى از اساطين حكمت و عرفان ، نظما و نثرا آن را شرح كرده‌اند .\r\nو ديگر ، آن حديث سؤال از نفس كه شيخ بهائى در اوّل مجلّد سوّم كشكول « 37 » و طريحى در مادهء نفس مجمع البحرين نقل كرده‌اند : كه « عن كميل بن زياد قال سألت مولانا امير المؤمنين عليه السّلام فقلت يا امير المؤمنين أريد أن تعرّفني نفسي فقال يا كميل و أىّ الأنفس تريد أن اعرّفك ؟ قلت يا مولاى و هل هي الانفس واحدة ؟\r\nقال : يا كميل انّما هي اربعة : النّامية النباتيّة ، و الحسيّة الحيوانيّة ، و النّاطقة القدسيّة ، و الكليّة الالهيّة . . . » تا آخر حديث شريف .\r\nو ديگر دعاى معروف كميل كه دعاى خضر عليه السلام است ، كه حضرت وصىّ عليه السلام به كميل تعليم فرمود .\r\nجناب سيّد ابن طاوس در اعمال شب نيمه شعبان ، كتاب عظيم الشأن اقبال مىفرمايد :\r\n« و من الدّعوات في هذه الليلة ما رويناه باسنادنا إلى جدّى ابى جعفر الطوسى رضى اللّه عنه قال روى ان كميل بن زياد النخعى رأى امير المؤمنين عليه السلام ساجدا يدعو بهذا الدعاء في ليلة النصف من شعبان » . و بعد از آن سيد فرمود :\r\n« اقول و وجدت في رواية أخرى ما هذا لفظها : قال كميل بن زياد كنت جالسا مع مولاى امير المؤمنين عليه السلام في مسجد البصرة و معه جماعة من اصحابه فقال بعضهم ما معنى قول اللّه عز و جّل فيها يفرق كل امر حكيم ؟ قال عليه - السلام : ليلة النصف من شعبان ، و الذى نفس على بيده انه ما من عبد الّا و جميع\r\n\r\n\r\n","description":"","footnote":"\r\n( 37 ) . كشكول ، ج 3 ، ص 246 ط نجم الدوله .\r\n","page_name":" 64 ","page_number":64},
  {"content":"\r\n\r\nما يجرى عليه من خير و شر مقسوم له في ليلة النصف من شعبان إلى آخر السنه في مثل تلك الليلة المقبلة و ما من عبد يحييها و يدعو بدعاء الخضر عليه السلام ، الّا اجيب له . فلمّا انصرف طرقته ليلا فقال عليه السلام ، ما جاء بك يا كميل ؟ قلت يا امير المؤمنين ، دعاء الخضر ، فقال اجلس يا كميل اذا حفظت هذا الدعاء فادع به كل ليلة جمعة أو في الشهر مرة أو في السنة مرة أو في عمرك مرة تكفّ و تنصر و ترزق و لن تعدم المغفرة يا كميل اوجب لك طول الصحبة لنا أن نجود لك بما سألت ، ثم قال اكتب ، اللهم انى أسألك برحمتك التى وسعت كل شىء - تا آخر دعاى شريف .\r\nكميل مىگويد : با مولايم امير المؤمنين در مسجد بصره نشسته بودم و اصحابش با او بودند ، بعضى از آنان گفتند : معنى قول خداى عز و جل . « فيها يفرق كل امر حكيم چيست ؟ » ، امام فرمود : شب نيمه شعبان است سوگند به كسى كه جان على در دست او است ، هيچ بنده‌اى نيست مگر اين كه جميع خير و شر ، براى او در اين شب ، تا همان شب آينده مقسوم است ، و هر بنده‌اى كه اين شب را احياء كند و دعاى خضر عليه السلام را بخواند ، دعاى او به اجابت مىرسد ، پس چون حضرت منصرف شد و مراجعت فرمود ، شب به خدمت او رفتم ، همين كه مرا ديد پرسيد كه اى كميل چه مىخواهى و چه‌چيز سبب آمدن تو شده است ؟ گفتم يا امير المؤمنين ، به طلب دعاى خضر آمده‌ام .\r\nفرمود بنشين اى كميل ، چون اين دعا را حفظ كرده‌اى در هر شب جمعه ، يا در هر ماه يك بار و يا در سال يك بار و يا در عمرت يك بار بخوان تا از بديها بازداشته شوى ، و يارى شده و روزى داده شوى ، و هرگز از آمرزش محروم نمانى ، اى كميل ، طول صحبت تو با ما موجب شد كه چنين نعمت و عطائى را به تو ببخشم .\r\nچه‌قدر كميل همّت و عزم داشت ، چه‌قدر عشق و شوق داشت ، چه‌قدر تشنه و طالب بود كه تا چيزى سراغ گرفت در راه تحصيل آن شد ، و شب به خدمت امام رسيد و دعاى خضر را از آن جناب طلب كرد ، و از آن حسن طلبش و صفاى سريره و هدف مقدّسش چنين سفرهء پربركت دعاى خضر عليه -\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nالسلام را براى همه اهل حال و دعا و مردم صاحبدل گسترده است . و چنين اثر قيّم و قويم از خود بيادگار گذاشته است ، و دعاى خضر را دعاى كميل كرده است ، آرى بايد گدائى كرد ، كه جواد گدا مىخواهد .\r\n بانگ مىآيد كه اى طالب بيا * جود محتاج گدايان چون گدا\r\nجود محتاج است و خواهد طالبى * همچنانكه توبه خواهد تائبى\r\nجود مىجويد گدايان و ضعاف * همچو خوبان كاينه جويند صاف\r\nروى خوبان ز آينه زيبا شود * روى احسان از گدا پيدا شود \r\nو امام عليه السلام به كميل فرمود : طول صحبت تو با ما موجب احسان چنين عطاء شده است ، پس پيدا است كميل خيلى ملازم آن حضرت بود .\r\nو ديگر از غرر كلمات امير المؤمنين عليه السلام كه به كميل القاء شده است ، و دلالت بر كفايت آن صاحب سرّ ولى اللّه اعظم دارد و لياقت مصاحبتش را با آنحضرت مىرساند .\r\nآنست كه سيّد رضى رضوان اللّه عليه در نهج البلاغة آورده است كه :\r\n« و من كلامه عليه السلام لكميل بن زياد النخعى : قال كميل بن زياد أخذ بيدى امير المؤمنين عليه السلام فأخرجنى الى الجّبان فلما أصحر تنفس الصّعداء ثم قال يا كميل انّ هذه القلوب اوعية فخيرها أوعاها الخ » ، تا چه حدّ بايد كميل به امير المؤمنين قرب داشته باشد ، كه حضرت دست او را بگيرد و تنها با او بصحرا برود .\r\nاين كلام امير عليه السلام به كميل را مآخذ روائى بسيار است ، از آن جمله ابو نعيم اصفهانى در حلية الأولياء با إسناد روايت نموده است . « 38 »\r\nص 146 مشارق الأنوار رجب برسى طبع بمبئى روى عن امير المؤمنين « ع » انه قال لكميل بن زياد و قد مرّمعه في جبّانة فاسرع السير فقال له خفف الوطى يا كميل فانهم يسمعون صرير نعالك .\r\n\r\n\r\n","description":"","footnote":"\r\n( 38 ) . حلية الاولياء ، ج 1 ، ص 79 .\r\n","page_name":" 66 ","page_number":66},
  {"content":"\r\n\r\nو از آن جمله غزالى در احياء العلوم « 39 » .\r\nو از آن جمله نعمانى معاصر كلينى در چند موضع كتاب غيبت ، « 40 » ( ص 4 و 7 چاپ سنگى ) .\r\nو از آن جمله شيخ بهائى در اربعين با اسنادش كه حديث سى و ششم آنست ، و آن را شرح كرده است .\r\nو از آن جمله ابن عبدربه در عقد فريد ، مسندا روايت كرده است . « 41 »\r\nو از آن جمله يعقوبى در تاريخش .\r\nو از آن جمله سبط ابن جوزى در تذكره ،\r\nو از آن جمله شيخ طوسى در امالى . « 42 »\r\nو از آن جمله در مجلّد هفدهم بحار مجلسى ، با اسناد روايت شده است ، « 43 » و مآخذ بسيار ديگر .\r\nو همچنين برخى از روايات ديگر در خاطر داريم ، كه دلالت بر كمال قابليّت جناب كميل رضوان اللّه عليه دارد كه توانست چنان معارف عرشى را دهن بدهن از حضرت ولىّ اللّه اعظم بگيرد ، و غرض ما در پيرامون گفتار رسول اللّه « ص » كه : « انّا معاشر الأنبياء أمرنا أن نكلم النّاس على قدر عقولهم » ، اين بود كه از روايات ، مرتبهء درايت و قابليّت روات بدست مىآيد ، و استفاده مىشود .\r\nو نيز مطلبى ديگر از حديث شريف ياد شده استفاده مىشود ، كه نكاتى كه از ادعيه مستفاد است ، از روايات نيست ، در بيان آن گوئيم :\r\nادعيه مأثوره ، هر يك مقامى از مقامات انشائى و علمى ائمه دين‌اند ، لطائف شوقى و عرفانى ، و مقامات ذوقى و شهودى كه در ادعيه نهفته است در\r\n\r\n\r\n","description":"","footnote":"\r\n( 39 ) . احياء العلوم ، ص 43 / حلى .\r\n( 40 ) . غيبت ، ص 4 و 7 چ سنگى .\r\n( 41 ) . عقد الفريد ج 2 ، ص 211 ، ط مهر .\r\n( 42 ) . امالى ، ص 13 چ سنگى ايران .\r\n( 43 ) . بحار ، ج 17 ، ص 136 ، ط كمپانى .\r\n","page_name":" 67 ","page_number":67},
  {"content":"\r\n\r\nروايات وجود ندارد ، زيرا در روايات مخاطب ، مردم‌اند ، و با آنان به فراخور عقل و فهم و ادراك و معرفتشان سخن مىگفتند ، نه هرچه كه گفتنى بود ، اما در ادعيه و مناجاتها با جمال و جلال مطلق و محبوب و معشوق حقيقى به راز و نياز بودند ، لذا آنچه در نهانخانهء سرّ ، و نگارخانهء عشق و بيت المعمور ادب داشتند ، به زبان آوردند .\r\nو ديگر استفاده‌هائى كه از حديث مذكور مىشود اينست كه معصوم در يك روايت ، در موضوعى با سائلى به مقدار عقل او بيانى دارد ، و چه بسا كه وى را در ورود و اقتحام بدان نهى مىفرمايد ، ولى شخص ديگر را به فحص و تحقيق در پيرامون آن تهييج و تشويق مىفرمايد ، بلكه چه بسا در سؤال شخصى ابتداء جوابى به اجمال مىفرمايد ، و چون سائل الحاح در جواب تفصيلى آن مىنمايد ، جواب به شرح و تفصيل مىشنود .\r\nدر اين مطلب نيز شواهد بسيار داريم ، ولى بطور اشاره و اجمال برخى از آنها را عنوان مىكنيم :\r\nدر باب پنجاه و نهم توحيد صدوق ، و در باب قضا و قدر و مشيّت بحار ، « 44 » روايت شده است ، كه : « جاء رجل الى امير المؤمنين عليه السلام فقال يا امير المؤمنين اخبرنى عن القدر فقال بحر عميق فلا تلجه ، فقال يا امير المؤمنين اخبرنى عن القدر ، قال طريق مظلم فلا تسلكه ، قال يا امير المؤمنين اخبرنى عن القدر قال سرّ اللّه فلا تتكلفه ، قال يا امير المؤمنين اخبرنى عن القدر ، فقال امير المؤمنين عليه السلام اما اذا أبيت فانى سائلك » ( الحديث ) .\r\nدر اين حديث ، حضرت امير سه بار ، سائل از قدر را نهى فرموده است ، از اين كه وارد در اين وادى سهمگين بشود ، ولى با الحاح ، سائل شروع مىكند در امر قدر با او سخن بميان آوردن .\r\nو از اين قبيل است ، سؤال كميل از حضرت امير عليه السلام درباره حقيقت ، كه در ابتداء امام به او فرمود : « مالك و الحقيقة . » ، و پس از آن كه\r\n\r\n\r\n","description":"","footnote":"\r\n( 44 ) . بحار ، ج 3 ، ص 33 ، ط كمپانى .\r\n","page_name":" 68 ","page_number":68},
  {"content":"\r\n\r\nكميل عرض كرد : « أو لست صاحب سرّك آو مثلك يخيّب سائلا » ، امام در جوابش حقائقى افاده فرمود ، آن هم با استدعاى متعدد « زدنى فيه بيانا » كميل .\r\nو از آن جمله است ، سؤال همّام بن شريح از حضرت امير المؤمنين عليه - السلام ، در اوصاف متّقين ، كه امام در ابتداء ، در جوابش تثاقل ورزيد و سپس جوابى كوتاه أدا فرمود ، ولى همّام قرار نگرفت و بدان قانع نشد ، حتى امام را سوگند داد كه امام در جوابش چنان خطبهء غرّاء را در وصف متقين ايراد فرموده است و آن در نهج‌البلاغه آمده است . « 45 »\r\nو از آن جمله است حديثى كه در معانى الأخبار صدوق ، و در چهاردهم بحار ( ص 90 ط كمپانى ) ، در تفسير آيهء شريف ،   « ن وَ الْقَلَمِ وَ ما يَسْطُرُونَ » ،   روايت شده است ، كه سفيان ثورى از امام صادق سؤال از « ن » نموده است ، تا سخن بدينجا مىرسد ، كه امام به سفيان فرمود : « يا ابن سعيد لولا انك أهل للجواب ما أجبتك » ، سپس امام شروع فرمود به تفسير « نون و قلم و لوح » .\r\nو از آن جمله است ، خبرى كه در بصائر باسنادش از عمّار ساباطى روايت كرده است ، كه : « قال قلت لأبى عبد اللّه عليه السلام جعلت فداك أحبّ أن تخبرنى باسم اللّه الأعظم ، فقال انك لا تقوى على ذلك ، قال فلمّا الححت ، قال مكانك اذا ثم قام فدخل البيت هنيأة ثم صاح بى ادخل » ، ( الحديث ) .\r\nدر اين حديث ، صريحا امام به او فرمود : كه « انك لا تقوى على ذلك » ، و عمار صريحا گفت : « فلما الححت » . و امام بعد از الحاح او ، وى را صدا زد كه داخل خانه شود . الخ .\r\nغرض اين است كه به علّت ضعف و نارسائى عقول عامّه مردم ، در ادراك اين‌گونه مسائل از قبيل قضا و قدر نهى از ورود در آنها شده است ، نه آن كه مطلقا حتى براى خواص و افراد مستعدّ و لايق خوض و تحقيق در آنها نهى تحريمى شده باشد ، و گرنه امام پس از نهى در ورود ، بر اثر الحاح سائل ، جواب سؤالش را نمىفرمود چنان كه خيلى واضح در اين معنى ، امير المؤمنين\r\n\r\n\r\n","description":"","footnote":"\r\n( 45 ) . نهج‌البلاغه ، خطبهء يكصد و نود و يكم .\r\n","page_name":" 69 ","page_number":69},
  {"content":"\r\n\r\nعليه السلام ، بيان مىفرمايد كه :\r\n« ألا ان القدر سرّ من سرّ اللّه - الى قوله عليه السلام : لا ينبغى أن يطلع عليها إلّا الواحد الفرد » . « 46 »\r\nو ديگر استفاده‌هائى كه از حديث مذكور مىشود اينست كه وراى عقول مردم ، حقائق بسيارى است كه از ادراك آنها عاجز و از نيل بدانها قاصرند .\r\nپس روايت به ما مىفهماند كه ظاهر اين دين را باطنى است ، و صورت آن را حقائقى ، كه به قدر عقول مردم به منصّه ظهور رسيده است ، و اگر آنچنانكه هستند به بيان آيند ، عقول اكثريّت مردم از قبول آن اعراض مىكنند ، و در واقعيت آن اعتراض .\r\nو لكن سفره بيان به نحوى گسترده شد كه هيچكس از كنارهء اين سفره‌هاى روايات اهل بيت عصمت و طهارت بىبهره نمىماند ، بر اين خوان يغما چه دشمن چه دوست .\r\nو لكن حمل اسرار آيات و روايات براى اوحدى از ارباب عقول و اصحاب قلوب است ، كه رخش مىبايد تن رستم كشد ؛ بقول شيخ رئيس در رسالهء معراجيه : شرط انبياء آنست كه هر معقول كه دريابند در محسوس تعبيه كنند ، و در قول آرند تا امّت متابعت آن محسوس كنند و برخوردارى ايشان هم معقول باشد و آنچه مراد نبى است پنهان نماند ، و چون بعاقلى رسد بعقل خود ادراك كند ، و داند كه گفته‌هاى نبى همه رمز باشد بمعقول آكنده .\r\nمضمون بعضى از روايات بقدرى عالى است ، كه امام باقر عليه السلام آنها را به صعب و مستصعب تعبير فرمود ، و صعب را تفسير فرمود به مركبى كه هنوز سوارش نشدند و مستصعب آن مركبى است كه چون آن را به‌بينند فرار كنند ، « كما في البصائر عن المفضل قال قال ابو جعفر عليه السلام ان حديثنا صعب مستصعب ذكران أجرد ، لا يحتمله ملك مقرب ، و لا نبى مرسل و لا عبد امتحن اللّه قلبه للايمان . اما الصعب فهو الذى لم يركب بعد ، و اما المستصعب ، فهو الذى\r\n\r\n\r\n","description":"","footnote":"\r\n( 46 ) . بحار ، ج 3 ، ص 29 ، باب القضا و القدر ، ط كمپانى .\r\n","page_name":" 70 ","page_number":70},
  {"content":"\r\n\r\nيهرب منه إذا رؤى ، و اما الذكران فهو ذكاء المؤمنين ، و اما الأجرد فهو الذى لا يتعلق به شىء من بين يديه و لا من خلفه » ، ( الحديث ) .\r\nو روايات ديگر ، قريب به همين مضمون و به مضامين ديگر در اين مطلب آمده است .\r\nاين تعبيرات مختلف سفراى الهى به لحاظ انحاى ادراكات ما و مراتب و درجات اعتلاى وجودى ما است .\r\nحديث شريف فرمود : « أمرنا أن نكلّم النّاس على قدر عقولهم » ، كلام با قول و حكايت فرق دارد ، كلام انبياء با مردم از كلمات نوريه كتاب وجود است ، كلماتشان را بخوانيد و بالا برويد همانطور كه امير المؤمنين عليه السلام در تصاعد علمى قرآن فرمود : « اقرأ و ارق » .\r\nهرچند كه آيات و روايات رمزند - و روايات در حقيقت مرتبه نازله قرآنند ، آنچنانكه بدن مرتبه نازله نفس است - ولى سرمايه فهم ، اين رموز را به ما داده است ، و اگر انسان قابل فهم آنها نمىبود او را بتدبر قرآن امر نمىفرمود : كه  « أَ فَلا يَتَدَبَّرُونَ الْقُرْآنَ أَمْ عَلى قُلُوبٍ أَقْفالُها »  « 47 » و اصلا قرآن را برايش نازل نمىفرمود .\r\nما اگر لياقت قرب الى اللّه را نمىداشتيم بدان مكلّف نمىشديم ، ما اگر آشنائى با خداوند عالم نداشته باشيم او را خطاب نمىكنيم ، زيرا خطاب به مجهول مطلق چون طلب مجهول مطلق محال است .\r\n ارتباطى بىتكيف بىقياس * هست ربّ النّاس را با جان ناس \r\nنه تنها كلمات مقطعه قرآن ، از قبيل الم و طس و يس و نحو آنها رمز است ، همهء آيات قرآن رمز است و ما را به فهم همه اين رموز دعوت فرموده‌اند ، كه اين فهميدنها آب حيات نفس ناطقه انسانى است ،  « يا أَيُّهَا الَّذِينَ آمَنُوا اسْتَجِيبُوا \r\n\r\n\r\n","description":"","footnote":"\r\n( 47 ) . سورهء محمّد / 25 .\r\n","page_name":" 71 ","page_number":71},
  {"content":"\r\n\r\n لِلَّهِ وَ لِلرَّسُولِ إِذا دَعاكُمْ لِما يُحْيِيكُمْ » .  « 48 »\r\nامّا آيه كريمه ، خداوند فرمود :  « هُوَ الَّذِي بَعَثَ فِي الْأُمِّيِّينَ رَسُولًا مِنْهُمْ »  ، نه تنها مردم آن روز أمّى بودند ، بلكه هميشه رسول اللّه در ميان أميين مبعوث است .\r\nاجتماعى از نوابغ دهر و نوادر روزگار ، و صاحبان افكار كه ورزشهاى فكرى كرده‌اند ، و گردنه‌هاى علمى را گذراندند ، مثل فارابيها و كنديها و شيخ رئيس و علامهء حلّى و محيى الدّين عربى و خواجه نصير و ملاصدراها ، تشكيل شود ، پيغمبر خاتم ، در ميان چنين اجتماعى كه همه افرادش چنين مردم ذوفنون ، كه در هر فنّ مرد يك فن‌اند بوده باشد ، باز پيغمبر در ميان اميّين مبعوث و محشور است . اين نوابغ از اشراقات و افاضات منطق وحى رسول امى ، از قوه به فعل رسيده‌اند و از اماثل روزگار شدند .\r\nآيه مىفرمايد كه رسول « ص » براى تزكيه و تعليم نفوس بشرى مبعوث شده است .\r\nقرآن دستورالعملى است ، كه تطهير كننده و تعليم‌دهنده است . خداوند سبحان فرمود :  « لا يَمَسُّهُ إِلَّا الْمُطَهَّرُونَ » ،  و فرمود :  « إِنَّ أَكْرَمَكُمْ عِنْدَ اللَّهِ أَتْقاكُمْ » ،  و فرمود :   « يَوْمَ لا يَنْفَعُ مالٌ وَ لا بَنُونَ إِلَّا مَنْ أَتَى اللَّهَ بِقَلْبٍ سَلِيمٍ » ،   طهارت و تقوى و سلامت مىبايد ، البته  « وَ الَّذِينَ أُوتُوا الْعِلْمَ دَرَجاتٍ » ،  و رسول اللّه فرمود : « العلم امام العمل » ، ولى عالم مطهّر مىتواند قرآن را به همه ابعادش مسّ كند و عالم متّقى در نزد خداوند مكرّم است ، عالم صاحب قلب سليم ، در چنان روزى رستگار است .\r\n « إِنَّ هذَا الْقُرْآنَ يَهْدِي لِلَّتِي هِيَ أَقْوَمُ »  ، شيخ رئيس در اواخر الهيات شفاء سخنى دارد به اين مضمون ، كه با قطع نظر از دين‌دارى اگر كسى اين دستور را در اجتماع بشرى پياده كند ، آن اجتماع ، مدينهء فاضله خواهد شد ، تا چه رسد كه متعبّد بشرع هم بوده باشد .\r\n\r\n\r\n","description":"","footnote":"\r\n( 48 ) . سوره انفال / 25 .\r\n","page_name":" 72 ","page_number":72},
  {"content":"\r\n\r\nرسول مبعوث شده است كه ،  « يَتْلُوا عَلَيْهِمْ آياتِهِ »  ، كلمات حقّ را براى آنها بخواند ، و آيات صنع الهى را براى آنها تلاوت كند و كتاب وجود اشخاص را براى آنان قرائت كند ، و آنان را به صحيفهء وجودشان آگاهى دهد ، تا آنانرا تزكيه و تطهير كند و تمام تعلّقاتى كه رفتنى و ناپايدار است ، از آنان بزدايد كه همه نسبتها قطع مىشوند ، مگر نسبت با حقّ سبحانه باقى مىماند . و چون انسان از آلودگيها پاك شد ، آنچه ناديدنى است آن بيند .\r\n سعدى حجاب نيست تو آئينه پاك دار * ز نگار خورده چون بنمايد جمال دوست \r\nاز حضرت عيسى روح اللّه عليه السلام مروى است ، كه : « لا تقولوا العلم في السماء من يصعد فيأتى به ، و لا في تخوم الارض من ينزل فيأتى به ، العلم مجبول في قلوبكم تأدّبوا بين يدى اللّه بآداب الرّوحانيين و تخلّقوا باخلاق الصديقين يظهر من قلوبكم حتى يغطّيكم و يغمركم » .\r\nفرمود كه نگوييد علم در آسمان است ؛ چه كسى مىتواند بدان صعود كند و علم را از آنجا بياورد ، و نگوييد كه علم در دل زمين است چه كسى مىتواند در آن فرود آيد و علم را از آنجا بياورد ، علم در دلهاى شما مجبول است ، در پيشگاه خداوند متادّب به آداب روحانيان ، و متخلّق به اخلاق صدّيقان بوده باشيد ، تا علم از دلهاى شما آشكار گردد و شما را فرا بگيرد .\r\n با سرشتت چه‌ها كه همراه است * خنك آن را كه از خود آگاه است\r\nگوهرى در ميان اين سنگ است * يوسفى در ميان اين چاه است\r\nپس اين كوه قرص خورشيد است * زير اين ابر زهره و ماه است \r\nدر شهاب الاخبار قاضى قضاعى از رسول اللّه « ص » روايت شده است ، كه قال النّبى « ص » : « النّاس معادن كمعادن الذهب و الفضّة » . يك وجه از وجوه معانى اين حديث شريف اين است كه بايد انسان كوه وجود خود را بشكافد ، كه معدن حقائق است تا بدانها دست بيابد .\r\nاگر انسان در خود نداشته باشد نمىتواند به حقائق خارجى دست بيابد ،\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nاگر ما بخواهيم در مسير تكامل انسانى قدمى برداريم و به راه بيفتيم ، بايد راهى را به‌پيمائيم كه بر ايمان نزديك‌ترين راه باشد ، تا بتوانيم زودتر به مقصود برسيم ، چنان كه هر سالك و متحرك ، براى رسيدن به هدف و مقصد ، در پى آنست كه نزديكترين راه را به‌پيمايد .\r\nشكل بيستم مقالهء اولى اصول اقليدس ، در اثبات اين حكم هندسى است ، كه مجموع دو ضلع هر مثلث ، اطول از ضلع ثالث آن است ، اين شكل را حمارى لقب داده‌اند ، و در وجه آن گفته شد كه اگر حمارى در طرف يكى از اضلاع آن باشد ، و دسته علفى در آن طرف ديگر همان ضلع بگذارند ، هيچگاه حمار ، براى رسيدن به علف ، از سير در مسافت اين ضلع عدول نمىكند و مسير آن دو ضلع ديگر را نمىپيمايد .\r\nانسان راهى نزديك‌تر از خود براى رسيدن بمقامات معنوى ندارد .\r\nچرا از راه دريا و صحرا و آسمان و زمين در جستجوى حق باشد چرا « من عرف نفسه فقد عرف ربّه » ، را ملاك كار خود قرار ندهد ، خود كه عجيب‌ترين كتاب الهى است ، چرا از خود شروع نكند ، و كتاب وجود خود را فهميده ورق نزند ، و كلمات وجودى خود را درست نخواند ، و به اسرار اين كلمات دست نيابد .\r\nحق سبحانه و تعالى فرمود :  « اقْرَأْ كِتابَكَ كَفى بِنَفْسِكَ الْيَوْمَ عَلَيْكَ حَسِيباً »  « 49 » ، غرض اينكه سرمايهء كسب دارد ، بايد از خود شروع كند . اگر قوهء و استعداد كسب معارف در ما نباشد ، راهى به عالم خارج براى ما نخواهد بود ، و اين انسان است كه بر برّ و بحر مسلطّ است و به ادراك حقائق نائل مىشود حضرت ثامن الحج على بن موسى الرضا « ع » فرموده است : « قد علم اولو الالباب أنّ ما هنا لك لا يعلم الّا بما هيهنا » ، خردمندان مىدانند كه آنچه در آنجا است ، بايد از اينجا دانسته شود .\r\nدر سورهء مباركهء واقعه تلاوت مىكنيد كه :  « وَ لَقَدْ عَلِمْتُمُ النَّشْأَةَ الْأُولى \r\n\r\n\r\n","description":"","footnote":"\r\n( 49 ) . سوره اسراء / 15 .\r\n","page_name":" 74 ","page_number":74},
  {"content":"\r\n\r\n فَلَوْ لا تَذَكَّرُونَ »  ، بايد از همين‌جا كه ظل آنجاست ، شروع كرد ، و هر مقام وجود ، بيان‌گر مراتب فوق خود است ، كه ظلّ آنهاست ، چنان كه معرّف مادون خود است ، كه عنوان علّى نسبت بدان دارد و علت معرّف معلول است و معلول حاكى علتش صورتى در زير دارد آنچه در بالاستى ، تا چون به عالم ذكر حكيم پيوست و با كليّات نوريّه و حقائق مرسلهء اتحاد وجودى يافت ، با ازل و ابد يكى مىشود ، كه نسبت به اين نشأه هم از گذشته خبر مىدهد و هم از آينده .\r\nمثلا قرآن كريم است كه از زبان خاتم ، خبر از آدم و نوح ، انبياى ديگر و امم گذشته مىدهد و هم از آينده انسانها و معاد آنها . اين چنين باذن الهى صاحب ولايت تكوينيه مىگردد كه ازل و ابد او يكى مىشود .\r\nعارف نامور ، سنائى غزنوى گويد :\r\n تو فرشته شوى ار جهد كنى از پى آنك * برگ توت است كه گشته است بتدريج اطلس\r\nاول و آخر قرآن ز چه با آمد و سين * يعنى اندر ره دين رهبر تو قرآن بس \r\nملاى رومى در آخر دفتر دوّم مثنوى به عنوان مثال گويد : تخم اردك در زير پر مرغ خانگى رشد مىكند ، و از قلعه و حصارى كه وى را احاطه كرده است ، بدر مىآيد و با وجودى كه در زير پر مرغ خانگى بزرگ شده است ، همين كه خود را شناخت كه آبى است دايه‌اش را كه مرغ خانگى است ترك مىگويد ، و به نهر و بحر روى مىآورد ؛ حساب نفس ناطقهء انسانى با طبيعت ، حساب تخم اردك و مرغ خانگى است ، كه هرچند نفس در ابتداى امرش جسمانيّة الحدوث است ؛ يعنى در به دو فطرتش قوّه‌اى منطبعه در مادّه است ، ولى بر اثر اعتلاء و اشتداد وجوديش از طبيعت ، بمسافت سالهاى نورى فاصله مىگيرد ، كه به تجرّد برزخى ، بلكه تجرّد عقلى ، بلكه فوق مقام تجرّد مىرسد و نائل بمقام خلافت الهيّه بلكه فوق مقام خلافت الهيه مىشود . بلكه در حقيقت ، تعبير بمسافت سالهاى نورى و امثال آن بين مجرّد و مادى ناروا است ، كه اين‌گونه تعبيرات بيان اوصاف و نسبت مادى به مادى است .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n تخم بطّى گرچه مرغ خانگى * زير پرّ خويش كردت دايگى\r\nمادر تو بطّ آن دريا بُد است * دايه‌ات خاكى بُد و خشكى پرست\r\nميل دريا كه دل تو اندرست * آن طبيعت جانت را از ما درست\r\nميل خشكى مر ترا زين دايه است * دايه را بگذار كه او بد رايه است\r\nدايه را بگذار بر خشك و بران * اندرآ ، در بحر معنى چون بطان\r\nگر ترا مادر بترساند ز آب * تو مترس و سوى دريا ران شتاب\r\nتو بطّى بر خشك و برتر زنده‌اى * نى چو مرغ خانه ، خانه كنده‌اى\r\nتو ز كرّمنا بنى آدم شهى * هم به خشكى هم به دريا پا نهى \r\nچون همين قوهء ياد شده بالفعل ، و در به دو حدوثش ، مادهء منطبع در مزاج نطفه است ، و بالقوه عقل بالفعل و مرغ باغ ملكوتست ، حكيم متألّه جناب مولى صدرا در كتاب نفس اسفار او را چنين وصف مىكند كه : « كأنّها مرتفعة الذات عن سنخ الماده » « 50 » اين قوّه و منّه‌اى كه در مزاج نطفه منطبع است ، هرچند در آغاز و به دو فطرتش مادى و جسمانى است ، اما نه چون قوّه و استعداد كه مثلا در دانه گندم تعبيه شده است كه فقط مايه رشد نباتى او است ، تا از گندم گندم برويد ، بلكه قوّه‌ايست كه بر اثر قدرت و قوّت و شدّت قابليتش براى عروج و نيل به اوج معارف و حقائق ، كأنّ بايد او را از هم اكنون كه در طبيعت تعبيه شده است و قوه منطبعه در ماده است ، وراى عالم طبيعت دانست ، « كأنّها مرتفعة الذات عن سنخ الماده » ، نطفهء نقطه ايست كه قابل است بزرگترين كتاب الهى شود ، و مصداق اتم  « كُلَّ شَيْءٍ أَحْصَيْناهُ فِي إِمامٍ مُبِينٍ » ،  گردد ، و شرح صدر ، و سعهء قلبى پيدا كند كه كتاب اللّه يعنى قرآن ، فرقان را به نزول دفعى تلقى كند ، و از عالم عالم برويد ، چنان كه از گندم گندم .\r\nيكى از مطالب عرشى و نكات دقيقى كه در ذبر حكمت متعاليه و صحف ارباب قلوب ، در حدوث زمانى عالم معنون است ، اين است كه انسان\r\n\r\n\r\n","description":"","footnote":"\r\n( 50 ) . اسفار ، ج 4 ، ص 3 ، فصل اوّل ، باب اوّل .\r\n","page_name":" 76 ","page_number":76},
  {"content":"\r\n\r\nدر مسير تكاملى و استكمالى خود به جائى مىرسد كه عالمى عقلى مضاهى و مشابه با عالم عينى خارجى مىشود كه جهانى است افتاده در گوشه‌اى ، پس اين انسان ، عالم مجرّد عقلانى ، عالم حادث به حدوث زمانى است :\r\nانسانهاى كامل به فعليّت رسيده هر يك عالم حادث به حدوث زمانىاند .\r\nمادهء كائنات در تحت اراده انسان كامل قرار مىگيرد ، و موجودات عالم چنان در اطاعت خواهند بود ، كه اعضاء و جوارح ما در اطاعت و اختيار ما مىباشد .\r\nانسان كامل ، غايت حركت حبيّه و ايجاديه ، و كمال عالم كيانى و غرض آنست ، انسان كامل جامع بين مظهريّت ذات مطلقه و مظهريّت اسماء و صفات و افعال است ، چنان كه جامع بين مرتبتين جمع و تفصيل است و هم جامع بين حقائق وجوبيّه و نسب اسماء الهيه و صفات خلقيه است ، و درباره او گفته آيد كه :\r\n دو سر خطّ حلقهء هستى * به حقيقت بهم تو پيوستى \r\nاين چنين انسان ، مهم‌ترين معرّف مقامات شامخهء او كلمات جامعه اوست بتعبير امير عليه السلام : « المرء مخبوء تحت لسانه » .\r\n كاسهء چينى كه صدا مىكند * خود صفت خويش ادا مىكند \r\nمعجزات قولى سفراى الهى مهّم‌تر از معجزات فعلى آنها است ، معجزات فعلى موقّت و محدود به زمان و مكان‌اند و خلق السّاعة و زود گذرند ، و بعد از وقوع فقط عنوان تاريخى و سمت خبرى دارند ، به خلاف معجزات قولى كه در همه أعصار معجزه‌اند و براى هميشه باقى و برقرار .\r\nمعجزات فعلى براى عوام‌اند كه با محسوسات آشنايند و با آنها الفت گرفته‌اند و خو كرده‌اند و پاىبند نشئات طبيعت‌اند . و به ماوراى آن سفرى نكرده‌اند . اين فريق بايد با حواس ادراك كنند و به خصوص بايد با چشم به بينند تا باورشان آيد .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nاينان از نيل به بهجت معنوى و وصول به لذت روحى و سير در ديار فسيح معقولات و مرسلات بىبهره‌اند . و حتى عبادات را به اميد حور و قصور خيال قاصرشان انجام مىدهند ، و از ذوق عبادت احرار ، و عشاق ناكام‌اند ، و بالأخره عوام‌اند ، خواه در صنايع و حرف مادى ورزيده باشند ، و خواه نباشند .\r\nخواص را كه قوهء عاقله و متفكّرهء پيكر مدينهء فاضله انسانىاند ، علوم و معارف به كار آيد .\r\nاين طايفه ، معجزات قولى را كه مائده‌هاى آسمانى و مأدبه‌هاى روحانىاند طلب مىكنند ، نكته‌سنج و زبان‌فهم و گوهرشناسند و مىدانند كه كالاى دانش كجائى ، و چگونه كالائى است و به تعبير خواجهء طوسى در شرح اشارات شيخ رئيس : « الخواص للقولية أطوع و العوام للفعليّة أطوع » .\r\nاصولا انسان با حفظ موضوع و عنوان انسان ، همان علوم و معارف و شوق و عشق به آنها و اعمال صالحه و اخلاق حسنه است ، و گرنه سرمايهء مادى خاك است ، كه بر باد است ؛ چه خود طفل خاكباز است كه « التراب ربيع الصبيان » ، عاقل مستسقى آب حيوة كمال مطلق است ، چنان كه عارف ، محو در مطالعهء جمال حقّ .\r\nدر كافى از حضرت امام سجاد عليه السلام روايت شده است كه چون خداوند مىدانست در آخر الزمان اقوامى مدقق خواهند آمد ، سورهء   « قُلْ هُوَ اللَّهُ . . . »   و اوائل سورهء حديد نازل فرمود : « ان اللّه عز و جل علم انه يكون في آخر الزمان اقوام متعمقون فانزل اللّه تعالى قل هو اللّه احد والآيات من سورة الحديد الى قوله و هو عليم بذات الصدور فمن رام وراء ذلك فقد هلك » . « 51 »\r\nمرحوم آخوند ملا صدر المتالهين مىفرمايد : وقتى من به اين حديث رسيدم گريه كردم ، اين گريهء شوق است ، چون مىبيند كه اين قبيل احاديث ، ناظر به امثال اوست كه اقوام متعمقون‌اند ، گريهء شوق مىكند و دست ابتهال و تضرّع بسوى حقيقت نظام هستى دراز مىكند ، و توفيق فهم مطالب آيات و\r\n\r\n\r\n","description":"","footnote":"\r\n( 51 ) . كافى ، جلد 1 ، ص 72 ، معرب .\r\n","page_name":" 78 ","page_number":78},
  {"content":"\r\n\r\nروايات را كه اسرار اهل ولايت‌اند مسألت و مطالبت مىنمايد . و جناب فيض كه از اعاظم تلامذهء آن حضرت است مىگويد : ما را احتياج به معجزات فعلى اهل بيت عصمت و طهارت نيست ، بلكه همين معارف مروىّ از آن بزرگان ، در اثبات امامت يك‌يك آنان كافى است .\r\nآرى كلمات سفراى الهى و حاملين وحى و روايات آل پيغمبر « ص » ، خود بهترين حجّت بر حجّت بودن آنانست ، كه : « الدليل دليل لنفسه » ، آفتاب آمد دليل آفتاب .\r\nبارى آيه كريمه مىفرمايد :  « يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ »  ، تزكيه ، تطهير است ، انسان را طهارت باقسام و ابعاد آن لازم است ؛ چه طهارت ظاهرى كه تجليه است و فن شريف فقه جعفرى « ع » متضمّن بيان آنست ، و چه طهارت باطنى كه تخليه است ، و علم اخلاق و صحف كريمهء اصحاب قلوب و ارباب شهود متكفّل آنست ، عارف سنائى گويد :\r\n اگر بودى كمال اندر نويسائى و خوانائى * چرا آن قبله كل نانويسا بود و ناخوانا \r\nانسان بزرگترين جدول بحر وجود ، و جامع‌ترين دفتر غيب و شهود ، و كاملترين مظهر واجب الوجود است .\r\nاين جدول اگر درست تصفيه و لاىروبى شود ، مجراى آب حيات و مجلاى ذات و صفات مىگردد . اين دفتر شايستگى لوح محفوظ شدن كلمات نوريّه شجون حقائق اسماء ، و شئون رقائق ظليّهء آنها را دارا است .\r\nبدانكه ظاهرت كه عالم ملك تست با عالم ملك است ، و خيالت با عالم مثال ، و عقلت با عالم عقول ، قابل حشر با همه‌اى ، و داراى سرمايهء كسب همه ، صادق آل محمّد « ص » فرمود : « ان اللّه عز و جل خلق ملكه على مثال ملكوته ، و أسّس ملكوته على مثال جبروته ليستدل بملكه على ملكوته و بملكوته على جبروته » .\r\nملاحظه مىفرمائيد كه اين حديث شريف كه از غرر روايات است ، عالم را بر سه مرتبه و هر مرتبه را آيت مرتبه ديگر و محاكى آن معرّفى فرموده است ،\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nكه عالم شهادت مطلقه و عالم مثال و عالم غيب مطلق است ، يكى از اصول علمى در حكمت متعاليه ، به حكم تطابق كونين تثليث مراتب عالم و آدم است . در آداب شب نيمهء شعبان مأثور است كه حضرت خاتم « ص » در سجده مىفرمود . « سجد لك ، سوادى و خيالى و آمن بك فؤادىّ » ، آدم و عالم در تكوين وزان و عديل يكديگرند .\r\nانسان كه يك هويت ممتدّه از فرش تا عرش است ، با هر مرحلهء وجوديش قابل ارتباط ، به همان مرحلهء عالم ، مسانخ و مجانس خود است و در هر مرحله مىتواند مرحله ديگر را نيز مطالعه كند و به حقائق آن راهى پيدا كند كه « ليستدل بملكه على ملكوته و بملكوته على جبروته » ، و در سورهء مباركه واقعه قرآن تلاوت مىفرمائيد كه :  « وَ لَقَدْ عَلِمْتُمُ النَّشْأَةَ الْأُولى فَلَوْ لا تَذَكَّرُونَ »  ، در كافى از حضرت امام سجّاد عليه السلام روايت فرموده است ، كه : « العجب كل العجب لمن أنكر النشأة الآخرة و هو يرى النشأة الأولى » .\r\nاز خودت شروع كن ، كه هم اين سوئى هستى و هم آنسوئى و قابل حشر با همه از ايتلاف اين دو حديث شريف ، عظمت سعهء وجودى انسان را بنگر كه رسول اللّه « ص » فرمود : « ما من مخلوق الا و صورته تحت العرش » ، و نيز فرمود :\r\n« قلب المؤمن عرش اللّه الأعظم » .\r\nدر تثليث مراحل وجود عالم و آدم ، تدبّر بفرما كه نفس ناطقه در حدّ هيچ يك از قوى و اعضاء محدود نيست ، و در عين حال همه است ؛ يعنى : « عال في دنوّه و دان في علوّه » كه « النفس في وحدته كلّ القوى » ، معرفت نفس را در ذات و صفات و افعالش مرقات معرفت ربّ قرار ده ، كه :  « هُوَ الَّذِي فِي السَّماءِ إِلهٌ وَ فِي الْأَرْضِ إِلهٌ ،   فَأَيْنَما تُوَلُّوا فَثَمَّ وَجْهُ اللَّهِ ،   هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ وَ هُوَ بِكُلِّ شَيْءٍ عَلِيمٌ » . \r\nسخن را در بيان فرق ولايت تكوينى و تشريعى باختصار خاتمه مىدهيم :\r\nولى از اسماء اللّه است ،  « . . . وَ يَنْشُرُ رَحْمَتَهُ وَ هُوَ الْوَلِيُّ الْحَمِيدُ »  « 52 » و اسماء اللّه\r\n\r\n\r\n","description":"","footnote":"\r\n( 52 ) . سورهء شورى / 29 .\r\n","page_name":" 80 ","page_number":80},
  {"content":"\r\n\r\nباقى و دائم‌اند  « . . . فاطِرَ السَّماواتِ وَ الْأَرْضِ أَنْتَ وَلِيِّي فِي الدُّنْيا وَ الْآخِرَةِ »  « 53 » لذا انسان كامل كه مظهر اتمّ و اكمل اين اسم شريف است ، صاحب ولايت كليه است ، كه مىتواند باذن اللّه تعالى در مادهء كائنات تصرف كند و قواى ارضيّه و سماويّه را در تحت تصرف خويش درآورد ، حكم او در صورت و هيولاى عالم طبيعت نافذ و مجرى است ، و هيولاى عنصرى ، بر حسب ارادهء او خلع صورتى و لبس صورت جديد مىنمايد ، مانند عصاى حضرت موسى كليم « ع » كه صورت جمادى را بر حسب اراده‌اش خلع نموده و صورت حيوانيّه بر آن پوشانيده است ،  « فَأَلْقى عَصاهُ فَإِذا هِيَ ثُعْبانٌ مُبِينٌ »  « 54 » و همهء معجزات و كرامات و خوارق عادات از اين قبيل‌اند كه به اراده كمّل به اذن اللّه صورت گرفته‌اند ، كه در حقيقت فعل و ايجاد و تأثير و تسخير از خداوند متعال است ، هرچند كه به ظاهر منسوب به مظاهر است ،  « . . . سَخَّرْنا مَعَ داوُدَ الْجِبالَ يُسَبِّحْنَ وَ الطَّيْرَ ،   وَ لِسُلَيْمانَ الرِّيحَ عاصِفَةً تَجْرِي بِأَمْرِهِ إِلى الْأَرْضِ الَّتِي بارَكْنا فِيها » .  « 55 »\r\nاين اذن اللّه ، اذن قولى نيست ، بلكه اذن تكوينى منشعب از ولايت كليّه مطلقه الهيّه است  « . . . وَ إِذْ تَخْلُقُ مِنَ الطِّينِ كَهَيْئَةِ الطَّيْرِ بِإِذْنِي فَتَنْفُخُ فِيها فَتَكُونُ طَيْراً بِإِذْنِي ، وَ تُبْرِئُ الْأَكْمَهَ وَ الْأَبْرَصَ بِإِذْنِي ، وَ إِذْ تُخْرِجُ الْمَوْتى بِإِذْنِي » .  « 56 »\r\nاين ولايت كه اقتدار نفس بر تصرّف در مادهء كائنات است ولايت تكوينى است نه تشريعى ، چه ولايت تشريعى خاصّ واجب الوجود است كه شارع و مشرّع است ، و براى عبادش شريعت و آئين قرار مىدهد جز او كسى حق تشريع شريعت را ندارد و گرنه ظالم است ،  « ثُمَّ جَعَلْناكَ عَلى شَرِيعَةٍ مِنَ الْأَمْرِ \r\n\r\n\r\n","description":"","footnote":"\r\n( 53 ) . سوره يوسف / 102 .\r\n( 54 ) . سوره اعراف / 108 .\r\n( 55 ) . سوره انبياء / 82 - 79 .\r\n( 56 ) . سوره مائده / 111 .\r\n","page_name":" 81 ","page_number":81},
  {"content":"\r\n\r\n فَاتَّبِعْها وَ لا تَتَّبِعْ أَهْواءَ الَّذِينَ لا يَعْلَمُونَ »  « 57 »  « شَرَعَ لَكُمْ مِنَ الدِّينِ ما وَصَّى بِهِ نُوحاً »  « 58 »  « أَمْ لَهُمْ شُرَكاءُ شَرَعُوا لَهُمْ مِنَ الدِّينِ ما لَمْ يَأْذَنْ بِهِ اللَّهُ وَ لَوْ لا كَلِمَةُ الْفَصْلِ لَقُضِيَ بَيْنَهُمْ وَ إِنَّ الظَّالِمِينَ لَهُمْ عَذابٌ أَلِيمٌ »  « 59 » ، پيامبر مأمور به انذار و تبشير و تبليغ و مبيّن احكام است ، نه مشرّع ، انّما انت منذر و انّما انت مبشر .\r\nخداوند متعال توفيق مراقبت و حضور به همگان مرحمت بفرمايد ، به تأسّى از جناب امير المؤمنين « ع » در يكى از مناجاتهايش عرض مىكنم : اللهم نوّر ظاهرى بطاعتك ، و باطنى بمحبتّك ، و قلبى بمعرفتك ، و روحى بمشاهدتك ، و سرّى باستقلال اتصال حضرتك يا ذا الجلال و الاكرام .\r\nو به اتّباع از مناجات ديگرش نيز : الهى هب لى كمال الانقطاع اليك ، و أنر أبصار قلوبنا بضياء نظرها اليك ، حتى تخرق أبصار القلوب حجب النور ، فتصل الى معدن العظمة و تصير ارواحنا معلقة بعزّ قدسك .\r\nهرچند اين جلسه در ظاهر ، خاتمه اين سمينار است كه به عنوان ذكرى آية اللّه علامه طباطبائى رضوان اللّه عليه تشكيل شده است ولى در معنى :\r\n سالها عشّاق خاكم را زيارتگه كنند * چون كه من روزى طواف كوى جانان كرده‌ام \r\nمجددا به حضور شريف همهء حضّار گرامى چه آقايانى كه در راه علم‌پرورى و عالم‌دوستى ، در تأسيس اين جلسه‌هاى عرشى ، نورانى قدم مفيد و مثمر برداشته‌اند ، و چه آقايان و خانمهائى كه در تشكيل اين محافل قدسى ، سهم بسزائى داشته‌اند ، صميمانه تشكر مىنمايم و خير و سعادت جاودانگى همگانرا از پيشگاه حقيقت عالم مسألت دارم .\r\nو السلام عليكم و رحمة اللّه و بركاته .\r\n\r\n\r\n","description":"","footnote":"\r\n( 57 ) . سورهء جاثيه / 19 .\r\n( 58 ) . سورهء شورى / 13 .\r\n( 59 ) . سورهء شورى / 22 .\r\n","page_name":" 82 ","page_number":82},
  {"content":"\r\n\r\n\r\nسمينار تعليم و تربيت در اسلام ( 1 ) ( دانشگاه كرمان )\r\n\r\n","description":"","footnote":"","page_name":" 83 ","page_number":83},
  {"content":"\r\n . \r\n","description":"","footnote":"","page_name":" 84 ","page_number":84},
  {"content":"\r\n\r\nبسم اللّه الرحمن الرحيم\r\nالحمد و الثناء لعين الوجود ، و الصلاة و السلام على واقف مواقف الشهود سيدنا ابى القاسم محمّد و على آله امناء المعبود ، ثم الصلاة و السلام علينا و على عباد اللّه الصالحين و الشهداء و الصديقين .\r\nاين سمينار چون بر هدف مقدس سفراى الهى ، كه تعليم و تأديب نفوس مستعدّه ، و ساختن مدينه فاضله است تشكيل شده ، بسيار شايسته است كه بدوا عرض كنم ، بنده در يك مجتمع عرشى و يك محفل قدسى و روحانى تشرف حاصل كرده‌ام . و بسيار مباهى و مفتخرم ، كه توانستم يكى از اوامر انسانى و اسلامى ذوات محترم ، و مردم بزرگوار فاضل و عالم ، و علم‌دوست و عالم‌پرور را امتثال كنم .\r\nشكر خدا را كه ما را با يكديگر الفت داد . ما پراكنده بوديم و به تبليغات سوء و تلقينات ناشايست و قلمهاى مسموم و هرزه از يكديگر استيحاش داشتيم ،  « وَ اعْتَصِمُوا بِحَبْلِ اللَّهِ جَمِيعاً وَ لا تَفَرَّقُوا وَ اذْكُرُوا نِعْمَتَ اللَّهِ عَلَيْكُمْ إِذْ كُنْتُمْ أَعْداءً فَأَلَّفَ بَيْنَ قُلُوبِكُمْ فَأَصْبَحْتُمْ بِنِعْمَتِهِ إِخْواناً »  « 1 » و امروز به مصداق كريمه يوم\r\n\r\n\r\n","description":"","footnote":"\r\n( 1 ) . آل عمران / 100 .\r\n","page_name":" 85 ","page_number":85},
  {"content":"\r\n\r\n تُبَدَّلُ الْأَرْضُ غَيْرَ الْأَرْضِ  « 1 » آن اماكن سوء و بدآموز ديروز ، به تالارهاى وحدت و توحيد و تعليم و تأديب و نظائر آنها تبديل شده است .\r\nبخصوص كه هفتهء تحكيم وحدت بين روحانى و دانشجو ، و حوزه‌هاى علميه و دانشگاهها است ، مزيد بر آن ، سالگرد شهادت شهيد سعيد مرحوم آية - اللّه مفتح است ، كه در تحكيم و تأسيس اين اصل شريف انسانى اهتمام بسزا داشت ، مىباشد . علاوه بر آنكه نور على نور ايام صدور فرمان عرشى حضرت امام مد ظلّه العالى است كه به اجتماع ما حيات تازه ديگر بخشيده است .\r\nخدايا به اين نعمتهاى تو شكر گزاريم : ربّ انعمت فزد ، نعمت به ما دادى توفيق شكر و حفظ آن را هم به ما مرحمت بفرما ، و به ما قابليت عطا بفرما تا از اين مائده‌ها و مأدبه‌هاى آسمانى تو بهره‌مند بوده باشيم .\r\nخدايا از پيشگاه والاى تو خواهانيم كه اين كشتى انقلاب عظيم اسلامى ما را ، و اين ملّت به حق قيام كرده را ، و رهبر گرامى و دولت و روحانيّت متعهّد را كه در راه اعلاى كلمهء طيبهء لا إله الا اللّه‌اند و رزمندگان سلحشور ما را همه و همه را در كنف عنايات خاصّ خود در زير لواى حضرت انسان كامل ، بقيّة اللّه و تتمّة النبوّه ، مهدى موعود منتظر محفوظ فرما ، و درجات شهداى عزيز ما را متعالى ، و ما را بر صراط مستقيم كه مسير سلوك بسوى تو و غايت آن لقاى تست ، پايدار و استوار بدار .\r\nاين داعى به نوبت خود از بلندانديشى ذوات محترم جهاد تبليغات دانشگاه كرمان ، كه در تأسيس اين محفل قدسى عرشى ، قدمى مؤثر برداشته‌اند ، و از برادران و خواهران فاضل و دانشمند كه در تشكيل آن توجهى خاصّ مبذول فرموده‌اند ، كمال تقدير و تشكر را دارد .\r\nاينك ، در پيرامون تعليم و تأديب كه به تعليم و تربيت تعبير فرموده‌ايد ، عرائضى به محضر مبارك شما تقديم مىداريم : اين دو اصل اصيل تعليم و\r\n\r\n\r\n","description":"","footnote":"\r\n( 1 ) . ابراهيم / 49 .\r\n","page_name":" 86 ","page_number":86},
  {"content":"\r\n\r\nتربيت را كه به زبان آورده‌ايد و عنوان و غرض اين سمينار قرار داده‌ايد ، بايد عرض كنم كه نطق فيكم روح القدس ، روح القدس آن را بر زبان شما جارى كرده است و اين تعبير يكى از معانى و مصاديق ألاسماء تنزّل من السّماء است .\r\nبه حكم محكم منطق وحى ، غرض از ارسال رسل و انزال كتب ، همين دو اصل تعليم و تأديب است :  هُوَ الَّذِي بَعَثَ فِي الْأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ وَ إِنْ كانُوا مِنْ قَبْلُ لَفِي ضَلالٍ مُبِينٍ  « 1 » تزكيه همان تأديب و تربيت است كه نفوس انسانى از رذائل اخلاقى ، و اجتماع بشرى از فواحش أعمالى تطهير شود تا به تزكيه نفوس و تعليم كتاب و حكمت صاحب مدينهء فاضله گردند .\r\nمعلم ثانى ابو نصر فارابى ، در يكى از رسائلش به نام « تحصيل السعادة » كه راجع به نحوهء تأسيس و تشكيل مدينهء فاضله و تحصيل سعادت بحث كرده است ، سخنش را به اين دو اصل مهم منتهى كرده است ، كه تحصيل سعادت به تعليم و تأديب است . تعليم ، ايجاد فضائل نظريه در امم و مدن است ، و تأديب ، طريق ايجاد فضائل خلقيه و صناعات عمليه در امم است : « و التعليم هو ايجاد الفضائل . النظرية في الأمم و المدن ، و التاديب ، هو طريق ايجاد الفضائل الخلقية و الصناعات العلمية في الامم » .\r\nتعليم ، رشد دادن نفس ناطقه انسانى ، يعنى پروراندن روح و غذا به جان دادن است . و تأديب ، انسان را به اعمال صالحه و شايسته نگاه داشتن است .\r\nما روى موازين عقلى و نقلى ، علم و عمل را انسان‌ساز مىدانيم ، هرچند كه موازين نقلى يعنى شرعى برهان محض و عقل صرف و حق مطلق است .\r\nعلم ، مشخّص روح انسان است و عمل مشخص بدن او در نشأه أخروى است . و هركس به صورت علم و عمل خود در نشأه أخروى ، برانگيخته مىشود . واضح‌تر اين كه علم سازندهء روح انسان و عمل سازندهء بدن اوست ؛\r\n\r\n\r\n","description":"","footnote":"\r\n( 1 ) . جمعه / 3 .\r\n","page_name":" 87 ","page_number":87},
  {"content":"\r\n\r\nچه علم و عمل جوهرند نه عرض ؛ بلكه فوق مقوله‌اند . چرا كه وزان علم و عمل وزان وجود است ، و ملكات نفس موادّ صور برزخىاند ، يعنى هر عمل صورتى دارد كه در عالم برزخ براى انجام دهندهء آن به صورتى ظاهر مىشود زيرا صورت انسان در آخرت نتيجهء عمل و غايت فعل او در دنيا است ، و همنشينهاى او از زشت و زيبا همگى غايات افعال و صور اعمال و آثار ملكات او است ، كه در صقع ذات او پديد مىآيند و بر او ظاهر مىشوند در نتيجه انسان در اين نشأه نوع ، و در تحت آن افراد است ، و در نشأه آخرت جنس و در تحت آن انواع است و از اين امر تعبير به « تجسم اعمال » مىكنند .\r\nبدينجهت انسان را بدنهائى در طول هم است و تفاوت اين بدنها به كمال و نقص است و انسان پس از اين نشأه ، بدنى را كه با خود مىبرد ، در حقيقت آن را در اين نشأه ساخته است . آن بدن مثل بدن اينجا به كلّى مادى و طبيعى نيست ، و نيز مثل مقام شامخ نفس ناطقه و عالم عقول و مفارقات به كلى مجرد تام نيست ، بلكه يك نحو تجرّد برزخى دارد .\r\nآن بدن را تخمها و ماده‌هائى مىسازند ، كه در اين نشأه در مزرعه وجود انسان كاشته شده‌اند ، يعنى اعمال و كسبهاى انسان بذرها و تخمهائىاند كه موّاد صور برزخىاند ، و در عالم برزخ تبديل به بدنهاى اخروى مىشوند ، تا آن موّاد چه بوده باشند . يعنى آن تخمهائى كه در مزرعه جان كاشته‌اند چگونه تخمهائى باشد . اجمالا اين كه تخمهائى كه شهوتى نبود . بر آن جز قيامتى نبود .\r\nهركسى آن درود ، عاقبت كار كه كشت .\r\nعقل و شرع به ما فرموده‌اند ، كه هركس زرع و زارع و مزرعه و بذر خود است : « الدّنيا مزرعة الآخرة » . جناب وصىّ حضرت امير المؤمنين على عليه السلام به شاگرد قابلش كميل كامل در وصف حجج آلهيه و علماء باللّه فرموده است : « يحفظ اللّه بهم حججه و بيّناته حتى يودعوها نظرائهم و يزرعوها في قلوب اشباههم « 1 » » مفاد اين تعبير شريف اين است ، كه علماى بالله برزگرند ،\r\n\r\n\r\n","description":"","footnote":"\r\n( 1 ) . نهج‌البلاغه ، حكمت 147 .\r\n","page_name":" 88 ","page_number":88},
  {"content":"\r\n\r\nآرى دانشمندان كشاورزند ، كه دلها را شيار مىكنند ، جانها را شخم مىزنند ، نفوس را آمادگى مىدهند و بذرهاى معارف بر مزارع جانها مىافشانند ، و اين جانها را مىپرورانند ، و نهال وجود انسانها را به جائى مىرسانند كه هر يك شجرهء طوبائى مىشود   أَصْلُها ثابِتٌ وَ فَرْعُها فِي السَّماءِ تُؤْتِي أُكُلَها كُلَّ حِينٍ بِإِذْنِ رَبِّها »   « 1 »\r\nبه منطق وحى و براهين عقل ، معارف حقّهء آلهيه در اين نشأه مادى به صورت آب تمثل مىيابد و خود را نشان مىدهد ، لذا عالم آلهى كه معارف و حكم به جانها القاء مىكند ، در حقيقت معنايش اين است كه آب حيات به جانها بخشيده است ، قرآن كريم فرموده است :  « يا أَيُّهَا الَّذِينَ آمَنُوا اسْتَجِيبُوا لِلَّهِ وَ لِلرَّسُولِ إِذا دَعاكُمْ لِما يُحْيِيكُمْ »  « 2 » بيائيد ندائى را لبّيك بگوئيد كه شما را احياء مىكند ، روح در شما مىدمد ، بيائيد بسوى منطقى كه شما را زنده بگرداند .\r\n زنده دلا مرده ندانى كه كيست * آنكه ندارد به خدا اشتغال \r\nبيائيد ندائى را لبيك بگوئيد ، كه از شجرهء وجودتان بهره‌هائى ببريد كه هيچ چشمى نديده ، و هيچ گوشى نشنيده است و بر هيچ دلى نگذشته است :\r\n« قال رسول اللّه « ص » : انّ اللّه عز و جلّ قال أعددت لعبادى الصالحين ما لا عين رأت ، و لا أذن سمعت ، و لا خطر على قلب بشر » « 3 » ، و لذتهائى عائد شما مىشود آنچنان بدانها آرام بيابيد ، كه لذائذ مألوف را آلام بيابيد ، به قول شيخ اجل سعدى :\r\n اگر لذت ترك لذّت بدانى * دگر لذت نفس لذت نخوانى \r\n\r\n\r\n","description":"","footnote":"\r\n( 1 ) . ابراهيم / 26 .\r\n( 2 ) . انفال / 25 .\r\n( 3 ) . مسند احمد بن حنبل ج 2 / 313 .\r\n","page_name":" 89 ","page_number":89},
  {"content":"\r\n\r\nو آنگاه چنان به حال مردم چشيده و رسيده ، غبطه مىخوريد كه ما كيستيم و چه شديم و به كجا رسيده‌ايم ؟ انسان به علم و عمل صالح ، زنده مىشود ، چون بين غذا و مغتذى بايد سنخيت باشد ، غذاى بدن مادّى و از جنس او است ، غذاى روح ، معنوى و از سنخ او است . اگر بدن گرسنه باشد ، با تحصيل مطالب بلند و ارزشمند علمى سير نمىشود ، بدن نان و آب مىخواهد ، او غذا از جنس خودش تقاضا مىكند . و به سير شدن بدن ، جان سير نمىگردد .\r\nجان ، علوم و معارف طلب مىكند ، او لقاء اللّه مىخواهد ، او مىگويد :\r\n گر مخيّر بكنندم بقيامت كه چه خواهى * دوست ما را و همه جنّت و فردوس شما را \r\nغذاى هر يك از جان و تن مسانخ مجانس با خود او است ، گوش دهان جان است غذاى جان را در ابتداى امر بايد از راه گوش كه دهان اوست به او داد و پس از آن كه نيرو گرفت ، دهنهاى ديگرى برايش باز مىشود .\r\n دو دهان داريم گويا همچو نى * يك دهان پنهانست در لبهاى وى \r\nاگر در تحت تعليم و تربيت ، افرادى كه واديها طى كرده‌اند و منازل پيموده‌اند و گردنه‌ها را پشت سر گذاشته‌اند ، قرار بگيريم يعنى نهال وجود خودمان را بدست باغبانهاى شايسته بدهيم ، آنگاه خواهيم ديد كه از كمون اين شجره طيبهء آلهيه چه ثمراتى به عرصهء ظهور و بروز مىرسد :\r\n قدر خود بشناس و مشمر سرسرى * خويش را كز هرچه گويم برترى\r\nآن كه دست قدرتش خاكت سرشت * حرف حكمت بر دل پاكت نوشت \r\nتعليم و تأديب بايد در متن اجتماع و اطوار و شئون حقيقت ما قرار بگيرد ، نه در حاشيه زندگى ما . اگر آن توفيق را يافتيم و ان شاء اللّه مىيابيم ، كه قرآن در متن اجتماع و حقيقت ما پياده بشود ، نه در حاشيهء زندگى ما ، مثلا فقط در طاقچهء خانه و در جيب ما نباشد ، آنگاه صاحب مدينهء فاضلهء خواهيم شد ، و به كمال انسانى خود نائل خواهيم آمد .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nدر نظر بگيريد ، باغبانى بخواهد نهالهائى را بپروراند ، اين باغبان دستورالعمل و بينش و دانش و تجربه‌ها و آدابى در تربيت و تأديب نهالها دارد ، بايد اين تجربيات و دستورات را در متن نهال پياده كند ، كه در چه وقتى بايد آبش بدهد ، و چگونه و تا چه حدّى تغذيه‌اش نمايد ، و در چه زمانى به پيراستن آن دست به كار شود و همچنين در ديگر آداب و دستوراتى كه يك نهال مىخواهد تا رشد كند و بكمالش برسد ، بايد اين آداب و دستورات در نگاهداشت صورت استكمالى يك نهال در متن حقيقت او پياده شود . كه اگر كتاب اين آداب و دستورات را بر گردن درخت ببندد اما در متن درخت پياده نكند به حال درخت سودى ندارد و آن درخت در مسير استكمالى خود قرار نمىگيرد ، همچنين است مثل قرآن با ما :  « إِنَّ هذَا الْقُرْآنَ يَهْدِي لِلَّتِي هِيَ أَقْوَمُ » .  « 1 »\r\nعارف سنائى گويد :\r\n عجب نبود گر از ايمان نصيبت نيست جز نقشى * كه از خورشيد جز گرمى نه‌بيند چشم نابينا\r\nعروس حضرت قرآن نقاب آنگه براندازد * كه دار الملك ايمان را مجّرد بيند از غوغا \r\nعلم الهدى سيد مرتضى ، در مجلس بيست و هفتم از كتاب امالى معروف به « غرر و درر ، » ، روايتى از جناب رسول اللّه - صلى اللّه عليه و آله و سلم - نقل كرده است كه آن حضرت فرمود : « القرآن مأدبة اللّه » ( نافع عن ابى اسحاق الهجرى عن ابي الاحوص عن عبد اللّه بن مسعود عن النبى صلى اللّه عليه و آله انه قال : انّ هذا القرآن مأدبة اللّه فتعّلموا مأدبته ماستطعتم ، و انّ اصفر البيوت لبيت اصفر من كتاب اللّه ) .\r\n« مأدبه » ، به فتح دال و ضم آن طعام مهمانى است ، اين مأدبه نزل آلهى\r\n\r\n\r\n","description":"","footnote":"\r\n( 1 ) . اسراء / 10 .\r\n","page_name":" 91 ","page_number":91},
  {"content":"\r\n\r\nاست :   « وَ لَكُمْ فِيها ما تَدَّعُونَ نُزُلًا مِنْ غَفُورٍ رَحِيمٍ »   « 1 » اين مأدبه سفره است ، قرآن سفره الهى است ، هيچكس از كنار اين سفره با دست خالى و تهى بر نمىخيزد . آن كس كه مصحف را گشود و نوشته‌اش را زيارت كرده است ، به همين اندازه از اين سفره الهى لقمه‌اى برداشته است و بهره‌اى برده است ، كه « انّ النظر في المصحف عبادة » « 2 » ، آن كس كه قرائتش كرد ، لقمهء بهتر از آن برداشته است ، و آن كس كه به ترجمهء تحت اللفظى آن آگاهى پيدا كرد ، لقمه بهتر برمىدارد و بهره بيشتر مىبرد ، آنكس كه مىتواند آيات را با يكديگر تلفيق كند و ترتيب و انسجام بدهد تا نتائجى حاصل كند ، او بهره‌هاى بهتر مىبرد و همين‌طور به تعبير امير المؤمنين عليه السلام « اقرأ و ارق » . « 3 »\r\nسيد مرتضى در امالى ياد شده ، مأدبه را به دو وجه معنى كرده است ، يكى همين بود كه نقل كرده‌ايم و تا حدّى توضيح داده‌ايم و عبارت علم الهدى اين است : « المأدبة في كلام العرب هى الطعام ، يصنعه الرّجل و يدعو النّاس اليه ، فشبّه النّبي صلى اللّه عليه و آله ، ما يكتسبه ألإنسان من خير القرآن و نفعه و فائدته عليه اذا قرأه و حفظه بما يناله المدعوّ من طعام الدّاعي و انتفاعه به ، يقال قد أدب الرجل يأدب ، فهو آدب اذا دعا النّاس الى طعامه و شرابه و يقال للمأدبة ( بضم الدال ) المدعاة ، و ذكر خلف الأحمر أنّه يقال فيه ايضا مأدبة ( بفتح الدال ) .\r\nيعنى مأدبه ، آن طعامى است كه شخص آن را مهيّا مىكند ، و مردم را بدان دعوت مىنمايد ، پس پيغمبر « ص » خير و نفع و فائده‌اى را كه انسان از قرائت و حفظ قرآن كسب مىكند به آن طعامى كه مدعوّ از دعوت داعى بدان نائل مىشود ، تشبيه فرمود ، و مأدبه بدين معنى ، بضم و فتح دال هر دو آمده است .\r\nبعد از آن مرحوم سيد ، وجهى ديگر در بيان مأدبه حديث ياد شده نقل\r\n\r\n\r\n","description":"","footnote":"\r\n( 1 ) . فصلت ( سجده ) / 32 .\r\n( 2 ) . اصول كافى معرب ، ج 2 / 449 .\r\n( 3 ) . كتاب وافى ، ج 14 / 65 .\r\n","page_name":" 92 ","page_number":92},
  {"content":"\r\n\r\nكرده است به اين عبارت : « المأدبة ( بفتح الدال ) مفعلة من الأدب ، معناه انّ اللّه تعالى انزل القرآن ادبا للخلق و تقويما لهم » . بدين وجه معنى القرآن مأدبة اللّه ، اين است كه قرآن براى ادب و تقويم خلق است . ادب نگاهداشت حدّ هرچيز ، و تقويم راست و درست ايستاندن است ، اين وجه با تعلّموا ، مناسب‌تر است . پس معنى حديث اين كه قرآن ادب و دستور الهى است ، از اين مأدبة اللّه ادب فرا بگيريد و حدّ انسانى خودتانرا حفظ كنيد و نگاه بداريد ، و بدين دستور خودتانرا راست و درست ببار بياوريد و به فعليت برسانيد . سيوطى در جامع صغير روايت كرده است كه رسول اللّه « ص » فرمود : أدّبني ربّى فاحسن تأديبى ، و ديلمى در باب چهل و نه ارشاد القلوب روايت كرده است ، كه قال رسول اللّه « ص » : ادّبنى ربّى بمكارم الأخلاق . و در باب ادب ، عمده ادب مع اللّه است .\r\n از خدا جوئيم توفيق ادب * بىادب محروم ماند از لطف ربّ \r\nاين دو حديث شريف را پهلوى هم قرار مىدهيم ، تا در نتيجه بدين مأدبة اللّه ، آشناتر شويم و از آن بهتر بهره ببريم :\r\nحديث اول : شيخ صدوق ابن بابويه رضوان اللّه عليه ، در مجلس شصت و يكم امالى ، باسنادش روايت فرموده است : « عن جابر عن ابى جعفر الباقر عليه السلام ، عن على بن الحسين عن الحسين بن على بن ابى طالب « ع » قال : قال رسول اللّه « ص » انا مدينة الحكمة و هي الجنة ، و انت يا علىّ بابها ، فكيف يهتدى المهتدي الى الجنة و لا يهتدي اليها إلّا من بابها » .\r\nحديث دوم : جناب ابن بابويه صدوق در من لا يحضره الفقيه ، و جناب فيض در آخر وافى باب مواعظ امير المؤمنين عليه السلام « 1 » به نقل از من لا يحضر روايت فرموده‌اند ، كه حضرت امير المؤمنين عليه السلام در وصيت به فرزندش محمد بن حنفيه رضى اللّه عنه فرمود :\r\n\r\n\r\n","description":"","footnote":"\r\n( 1 ) . كتاب وافى ، ج 14 / 15 .\r\n","page_name":" 93 ","page_number":93},
  {"content":"\r\n\r\n« و عليك بتلاوة القرآن ( بقرائة القرآن - نسخة ) و العمل به و لزوم فرائضه و شرائعه و حلاله و حرامه و امره و نهيه و التهّجد به و تلاوته في ليلك و نهارك فإنه عهد من اللّه تعالى ، الى خلقه ، فهو واجب على كل مسلم أن ينظر في كل يوم في عهده و لو خمسين آية . و اعلم انّ درجات الجنة على عدد آيات القرآن فاذا كان يوم القيمة يقال لقارئ القرآن اقرأ و ارق فلا يكون في الجنة بعد النبيّين و الصديقين ارفع درجة منه » « 1 »\r\nدر حديث اول حضرت رسول اللّه صلى اللّه عليه و آله ، فرمود : « من مدينه حكمتم » يعنى شهر دانشم و اين مدينه بهشت است ، و تو اى على در اين بهشتى ، حكيم ابوالقاسم فردوسى گويد :\r\n كه من شهر علمم ، عليّم در است * درست اين سخن قول پيغمبر است \r\nچگونه كسى به بهشت راه مىيابد ، و حال اين كه راه نمىيابد بدان مگر از در آن . بقول عارف سنائى\r\n دو رونده چو اختر گردون * دو برادر چو موسى و هارون\r\nهر دو يك در ، ز يك صدف بودند * هر دو پيرايه شرف بودند\r\nتا نه بگشاد علم حيدر در * ندهد سنت پيمبر بر \r\nولايت در بهشت است ، ولايت زبان قرآنست ، ولايت معيار و مكيال انسان‌سنج است ، و ميزان تقويم و تقدير ارزشهاى انسانها است .\r\nحكمت ، آن علم محكم و استوار است كه دارنده حكمت صاحب علم اليقين و عين اليقين و حق اليقين است ، دانشش او را حكيم مىكند ، محكم مىشود ، ريشه‌دار مىگردد ،  « وَ لَقَدْ آتَيْنا لُقْمانَ الْحِكْمَةَ » ،   « وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً » . \r\n   « يس وَ الْقُرْآنِ الْحَكِيمِ »    ، قرآن حكيم است ، ريشه‌دار است ، محكم است ،\r\n\r\n\r\n","description":"","footnote":"\r\n( 1 ) . وافى ، جزء 14 / 65 .\r\n","page_name":" 94 ","page_number":94},
  {"content":"\r\n\r\nاز كوهها محكم‌تر و از كهكشانها بزرگتر و استوارتر است ، كلام اللّه ، قائم به حق است ، پس جانى كه شهر علم شده است آن جان بهشت است .\r\nاين يك حرف و يك اصل و كلامى كه از بطنان عرش وحى و رسالت و ولايت نازل شده است ، و خلاصهء آن اين كه : حكمت بهشت است ، و جانى كه حكمت اندوخته است بهشت است ، و مدينه حكمت است ، و ولايت در اين بهشت است .\r\nدر حديث دوم ، جناب وصىّ حضرت امير المؤمنين على عليه السلام ، به فرزندش ابن حنفيّه وصيت مىكند و مىفرمايد : فرزندم ، قرآن عهد خدا است ، مبادا شب و روز بر تو بگذرد و به اين عهد الهى سرى نزنى و از عهد اللّه غافل بمانى . قرآن عهد اللّه است و از اين عهد اللّه غافل مباش ، و بر هر مسلمان واجب است كه هر روز در عهد او بنگرد هرچند در پنجاه آيه . لاأقل شب و روزى پنجاه آيه را با نظر و تدبّر قرائت كند .\r\nدر ذيل حديث فرمود : فرزندم : بدان كه درجات بهشت بر عدد آيات قرآنست ، و چون روز قيامت شود به قارى قرآن گفته مىشود بخوان و بالا برو ، در بهشت بعد از نبيّين و صدّيقين كسى به حسب درجه برتر از قارى قرآن نيست .\r\n گوهر معرفت آموز كه با خود ببرى * كه نصيب دگرانست نصاب زر و سيم \r\nغرضم اين است كه اين دو حديث را كنار هم بگذاريم ، تا در نتيجه به درجات بهشت و مائده‌هاى « مأدبة اللّه » ، يعنى قرآن كريم ، و اطوار و شئون ارتقا و اعتلاى نفس ناطقه انسانى ، آشنا شويم . حديث اول فرمود : من مدينه حكمتم و حكمت بهشت است ، پس جانى كه شهر حكمت است خود بهشت است . و حديث دوّم فرمود : درجات بهشت به عدد آيات قرآنست . و قرآن حكيم است پس بهشت است و آيات او حكمت‌اند ، پس بهشت‌اند ، پس درجات بهشت به عدد آيات قرآنند . حال هركس صحيفهء وجود خود را مطالعه كند و به بيند تا چه پايه بهشت است .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nقرآن نردبان معارف است ، هركس از اين دستور استوار الهى ، از اين منطق وحى ، از اين مأدبة اللّه ، به هر اندازه بهره برده است و درجات قرآن شده است ، به همان اندازه انسان است و به همان اندازه بهشتى ؛ بلكه بهشت است ، در روز قيامت به او مىگويند : اقرأ و ارق .\r\nدرجات ، اشاره به صعود انسان دارد ، انسان كه بالا مىرود درجات را مىپيمايد ، دركات در مقابل درجات است كه به سقوط و هبوط انسان اشاره دارد ، انسان كه پائين مىآيد دركات را طى مىكند ، لذا جهنم را دركات است .\r\nخداوند سبحان ، انسان را كه در قرآن بالا مىبرد ، درجات تعبير مىكند  « وَ الَّذِينَ أُوتُوا الْعِلْمَ دَرَجاتٍ »  « 1 »  « هُمْ دَرَجاتٌ عِنْدَ اللَّهِ »  « 2 »  « فَأُولئِكَ لَهُمُ الدَّرَجاتُ الْعُلى »  « 3 » و فرمود :  « إِنَّ الْمُنافِقِينَ فِي الدَّرْكِ الْأَسْفَلِ مِنَ النَّارِ »  « 4 »\r\nعدد آيات قرآن چندتا است ، كه درجات بهشت به عدد آيات قرآنست ؟\r\nقرآن يكصد و چهارده سوره است و آيات آن را شش هزار و ششصد و اندى گفته‌اند . و لكن قرآن را عوالم است ، يك عالم آن قرآن كتبى است ، و آن همين قرآنست كه بر روى دست مىگيريم و مىگشائيم و با زبان و دهن و صوت و لفظ اينجا ، يعنى عالم مادّه و نشأه عنصرى قرائت مىكنيم ، و چون صورتى در زير دارد ، آنچه در بالاستى ، همانطور كه هر ذره را عوالم است كه :\r\n « إِنْ مِنْ شَيْءٍ إِلَّا عِنْدَنا خَزائِنُهُ »  « 5 » آن قرآنى كه كتاب مكنون است در لوح محفوظ است :  « لا يَمَسُّهُ إِلَّا الْمُطَهَّرُونَ »  « 6 » آن قرآنى است كه از مقام شامخ اسماء و صفات الهى از خزائن ربوبى از ملكوت عالم تنزل پيدا كرده تا به\r\n\r\n\r\n","description":"","footnote":"\r\n( 1 ) . مجادله / 12 .\r\n( 2 ) . آل عمران / 164 .\r\n( 3 ) . طه / 76 .\r\n( 4 ) . نساء / 145 .\r\n( 5 ) . حجر / 22 .\r\n( 6 ) . واقعه / 79 .\r\n","page_name":" 96 ","page_number":96},
  {"content":"\r\n\r\nصورت كتب درآمده است . امير المؤمنين عليه السلام فرموده است : « و اعلم أنّ لكل ظاهر باطنا على مثاله » « 1 » اين قرآن كتبى ، صورت كتبيه انسان كامل است ، و آن قرآن عينى ، صورت عينيه انسان كامل است .\r\nقرائت هم در هر نشأه صورتى دارد ، قرائت اين نشأه با اين لب و دهن است ، و مطابق عوالم و نشئات قرائتها تفاوت دارد . شما در بيدارى كه حرف مىزنيد طورى است ، و در عالم خواب كه با آن بدن برزخى حرف مىزنيد طور ديگر است ، آن دهن كارى به اين دهن ندارد ، آن گويا است و اين بسته و خاموش ، بقول ملّاى رومى در دفتر سوم مثنوى در بيان اين كه تن روح را چون لباسى است ، و اين دست آستين دست روح است ، و اين پاى موزهء پاى روح :\r\n تا بدانى كه تن آمد چون لبيس * رو بجو لا بس لباسى را مليس\r\nروح را توحيد اللّه خوشتر است * غير ظاهر دست و پاى ديگر است\r\nدست و پا در خواب بينى ايتلاف * آن حقيقت دان مدانش از گزاف\r\nآن توئى كه بىبدن دارى بدن * پس مترس از جسم ، جان بيرون شدن\r\nروح دارد بىبدن بس كاروبار * مرغ باشد در قفس بس بىقرار\r\nباش تا مرغ از قفس آيد برون * تا ببينى هفت چرخ او را زبون \r\nو از مرحله عالم خواب هم بالاتر برويم و به باطن عالم نزديكتر بشويم ، و هكذا ، هرچه به عالم بالاتر و عالى و اعلى ارتقا و اعتلاء به‌يابيم ، آيات قرآنى و قرائتها و بدنها و حرفها و درجات تفاوت دارند و تفاوت به كمال و اكمل و تمام و اتم است ، همانطور كه امام باقر علوم نبيّين فرموده است : « اللّهم إنّي اسألك من كلماتك بأتمها و كلّ كلماتك تامّة ، اللّهم إنّي اسألك بكلماتك كلّها » .\r\nاز معلم اوّل ارسطو منقول است كه : « الانسان العقلي فيه جميع الاعضاء\r\n\r\n\r\n","description":"","footnote":"\r\n( 1 ) . نهج‌البلاغه ، خطبه / 152 .\r\n","page_name":" 97 ","page_number":97},
  {"content":"\r\n\r\nالتّي في الانسان الحسّى على وجه لائق به » « 1 » و اين كلامى كامل و سخنى سخت استوار است .\r\nبه مثل اين تفاوت را مانند تفاوت مرتبه بدن و روح به‌بينيد ، كه بدن مرتبهء نازله نفس است يعنى بدن نفس متمثل و روح متجسّد است .\r\n پرتو روح است نطق و چشم و گوش * پرتو آتش بود در آب جوش \r\nهمانطور كه پرتو آتش را در آب ملاحظه مىفرمائيد ، پرتو روح را در بدن به بينيد ، اگر چشم مىبيند يعنى روح ، اگر دست مىجنبد يعنى روح ، اگر زبان مىگويد يعنى روح ، و هكذا ، زيرا كه انسان هويّت واحدة ذات اطوار متعدده است .\r\nفرمود در قيامت به قارى قرآن مىگويند اقرأ و ارق ، بخوان و بالا برو به هر مرتبه قرآن كه رسيدى توقف نكن ، بخوان و بالاتر برو كه خبرهائى است . در هيچ مرحله قرآن توقف نكن ، نگو كه به قلّه شامخ معرفت رسيدم .\r\n غريق بحر وحدت را از ساحل از چه مىپرسى * كه اين دريا ندارد ساحل اى ناديده روشنها \r\nآن كسى كه براى اين اقيانوس عظيم الهى ساحل مىپندارد ، در محفل روشنها ننشسته ، و از سخن دانايان و زبان‌فهمان حرف نشنيده ، و به اسرار آيات قرآنى پى نبرده است ، در اين دريا غواصّى نكرده است . همانطورى كه دار هستى را نهايت نيست ، فعل خداوند را نهايت نيست ، كلام خداوند را نهايت نيست . كلام هركس به فراخور عظمت وجودى اوست . قلم هركس به اندازهء سعهء وجودى او است . هركس حرفى مىزند ، كتابى تأليف مىكند ، خلاصه ، مطلقا آثار وجودى هركس معرّف مايه و پايه و قدر و اندازهء عظمت وجوديش است .\r\n\r\n\r\n","description":"","footnote":"\r\n( 1 ) . اسفار الاربعة ج 4 / 114 .\r\n","page_name":" 98 ","page_number":98},
  {"content":"\r\n\r\n كاسهء چينى كه صدا مىكند * خود صفت خويش ادا مىكند \r\nغرض ، اين كه همانطور كه خداوند سبحان ، وجودى غير متناهى است ، آثار او ، كلمات او ، كتاب او ، غير متناهى است ، كه كتاب اللّه است ، اين كتاب حدّ توقف ندارد كه در آن حدّ به‌ايستيم و بگوئيم ، به منتهى رسيديم ، بلكه اقرأ و ارق بخوان و بالاتر برو . در حديث آمد كه : « انّ للقرآن ظهرا و بطنا و لبطنه بطنا الى سبعة ابطن » ، و في رواية ، « الى سبعين بطنا » عارف رومى در اين معنى مىگويد :\r\n حرف قرآن را مدان كه ظاهر است * زير ظاهر باطنى هم قاهر است\r\nزير آن باطن يكى بطن دگر * خيره گردد اندر او فكر و نظر\r\nزير آن باطن ، يكى بطن سوم * كه در او گردد خردها جمله گم\r\nبطن چارم از نبى خود كس نديد * جز خداى بىنظير بىنديد\r\nهمچنين تا هفت بطن اى بوالكرم * مىشمر تو زين حديث معتصم\r\nتو ز قرآن اى پسر ظاهر مبين * ديو آدم را نبيند غير طين\r\nظاهر قرآن چو شخص آدمى است * كه نقوشش ظاهر و جانش خفى است\r\nمرد را صد سال عمّ و خال او * يكسر موئى نبيند حال او \r\nيك كتاب را باز مىكنيد ، مىبينيد اين كتابى نيست كه آدم آنطور يك روزنامه را مىخواند ، آن را مطالعه كند ، اين كتاب خلوت و وحدت مىخواهد ، اين كتاب كار را تا بدانجا مىكشاند ، كه تك‌تك ساعت مزاحمش است ، اين كتاب يواش يواش او را از اجتماع بكنار مىكشاند ، تا مىرود به جائى كه مىخواهد خودش باشد و خودش ، حتى اگر افكار درونى از گوشه و كنار برايش پيش بيايد آنها را طرد مىكند تا تجمّع حواس پيدا كند ، و تمام تعلقات را از خود القاء مىكند ، و اسقاط مىنمايد تا صافى و خالص بشود خودش ، و يك توحّد روحانى پيدا كند ، كه بتواند آن كتاب را بفهمد و دريابد ، چنين كتابى را مىگوييم كتاب سنگينى است در فهم آن استاد و ارشاد و درس و بحث ، و فكر و تدبّر و تأمل لازم است .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nخداوند سبحان فرمود :  « إِنَّا سَنُلْقِي عَلَيْكَ قَوْلًا ثَقِيلًا »  « 1 » اين قول ثقيل قرآن عظيم است ، اين كلام الهى ، قول ثقيلى است كه  « لَوْ أَنْزَلْنا هذَا الْقُرْآنَ عَلى جَبَلٍ لَرَأَيْتَهُ خاشِعاً مُتَصَدِّعاً مِنْ خَشْيَةِ اللَّهِ » ،  « 2 » و لكن انسان آن را حمل كرده است ، اين قول ثقيل ، همان مأدبة اللّه است كه ما را دعوت بدان فرموده‌اند ، اين همان سفرهء پر بركت الهى است كه ما را بسوى آن خوانده‌اند . اگر بنده و جنابعالى اين لياقت را نداشته بوديم كه در كنار اين سفره بيائيم و از غذاها روحانى آن بهره برداريم و نيروى روحى بگيريم و رشد عقلى تحصيل نمائيم و استكمال وجودى پيدا كنيم ، يعنى به اخلاق ملكوتى متخلق شويم و به اوصاف الهى متصف گرديم ، ما را بدان دعوت نمىفرمودند ، و اين سفره را براى ما مهيّا نمىفرمودند . اين كتاب براى ما نازل شده است ، اين سفره خوراك من و شما است :\r\n تا خيال و فكر خوش بر وى زند * فكر شيرين مرد را فربه كند\r\nجانور فربه شود ، ليك از علف * آدمى فربه ز عزّ است و شرف\r\nآدمى فربه شود از راه گوش * جانور فربه شود از حلق و نوش \r\nگوش انسان دهان جان او است ، از اين دهان مىتوانيم اين كتاب را تحصيل كنيم ، و اين قول ثقيل را حمل نمائيم و به اسرار آن برسيم . و به هرجا كه رسيده‌ايد اين كتاب شما را بالا مىبرد . يك آيه براى يك شخص روزنه‌اى است ، همان آيه براى شخص ديگر دروازه‌ايست ، و براى ديگرى جهانى ، و براى ديگرى جهان‌هائى ، تا بينش و قابليت و قوهء هاضمه كسانى كه در كنار اين سفره نشسته‌اند چه اندازه باشد .\r\nسفره پهن است و قابليت و استعداد هم به جنابعالى داده‌اند :\r\n\r\n\r\n","description":"","footnote":"\r\n( 1 ) . مزمل / 6 .\r\n( 2 ) . حشر / 21 .\r\n","page_name":" 100 ","page_number":100},
  {"content":"\r\n\r\n اى دل بكوى دوست گذارى نمىكنى * اسباب جمع دارى و كارى نمىكنى \r\nو شما را دعوت هم فرموده‌اند ، و دست رد بسينهء كسى نمىزنند ، و كبر و ناز و حاجب و دربان هم در اين درگاه نيست بلكه ناز شما را هم مىكشند ، و بقول كمال اصفهانى :\r\n بر ضيافتخانهء فيض نوالت منع نيست * در گشاده است و صلا در داده خوان انداخته \r\nاين ضيافتخانه خدا ، نوالش همواره وقف عام است ، خوان انداخته است و صلا هم در داده‌اند ، چه كسى از روى صدق گفت آمدم و به مقصد نرسيد .\r\n به مجاز اين سخن نمىگويم * به حقيقت نگفته‌اى اللّه \r\nيكى از تعبيرات جانانه و دلنشين و شيرين قرآن ، اين است كه از زبان سفير كبيرش حضرت خاتم صلى اللّه عليه و آله و سلم ، خطاب و دعوت به صورت تعالوا است .  « قُلْ تَعالَوْا أَتْلُ ما حَرَّمَ رَبُّكُمْ عَلَيْكُمْ »  « 1 »\r\nو همچنين آيات چند ديگر . عرب وقتى به كسى بگويد بيا ، موارد گفتن بيا ، گوناگون است . آمرى كه مىگويد بيا ، ممكن است در پايين بوده باشد و طرف مخاطب او در بالا و بلندى ، اينجا به او مىگويد « انزل » يعنى پائين بيا . و اگر چنانچه به عكس باشد ، يعنى آمر در بلندى قرار گرفته باشد و مخاطب در پستى ، اينجا مىگويد : « تعال » يعنى بالا بيا .\r\nبما به صورت جمع خطاب فرموده است : تعالوا . مرا كه پيغمبر شما هستم به بينيد و بالا بيائيد . من در مقامى هستم ، در يك قله شامخى قرار گرفتم ، در يك مقام قرب الهى واقع شدم ، شما را كه در حضيض مىبينم و در آن حدّ و وضع مشاهده مىكنم ، بشما خطاب مىكنم تعالوا ، مرا به‌بينيد و بالا بيائيد .\r\n\r\n\r\n","description":"","footnote":"\r\n( 1 ) . انعام / 152 .\r\n","page_name":" 101 ","page_number":101},
  {"content":"\r\n\r\n فى السّماء رزقكم بشنيده‌اى * اندر اين پستى چه بر چفسيده‌اى\r\nترس و نوميديت دان آواز غول * مىكشد گوش تو تا قعر سفول\r\nهر ندائى كه ترا بالا كشد * آن ندائى دان كه از بالا رسد\r\nهر ندائى كه ترا حرص آورد * بانگ گرگى دان كه او مردم درد\r\nاين بلندى نيست از روى مكان * اين بلنديهاست سوى عقل و جان\r\nبانگ مىآيد كه اى طالب بيا * جود محتاج گدايان چون گدا\r\nجود محتاج است و خواهد طالبى * آنچنانكه توبه خواهد تائبى \r\nبالا بيائيد كه خداوند سبحان فياض على الاطلاق است و قابليت و استعداد هم به شما داده است ، و كتاب بىنهايت قرآن حكيم را كه حافل تمام حكم و معارف ، و شامل جميع كلمات نوريه وجوديه است ، غذاى جان شما قرار داده است .\r\nچنان كه عرض كرده‌ايم ، شرط يافتن توحّد روحانى ، بدست آوردن است .\r\nاين توحّد ، قطع از تعلقاتست ، كه طهارت مىآورد و به انسان بينش مىدهد ، آدمى را روشن و بيدار مىنمايد . هر اندازه انسان به ماده گرايش پيدا كرد ، به همان اندازه محجوب و مهجور و از حقيقت دور است و در صيد و شكارش عاجز است . و هر اندازه كه از رنگ تعلقات بدر آمد به همان اندازه صفا و نشاط مىيابد .\r\n غلام همت آنم كه زير چرخ كبود * ز هرچه رنگ تعلق پذيرد آزاد است \r\nيكى از بركات نماز ، اين است كه انسان را از تعلقات دنيوى اعراض مىدهد و به ملكوت عالم مىكشاند كه رسول اللّه « ص » فرمود : « انّ المصلّي يتاجي ربّه . »\r\nدر شرح حال شيخ رئيس به تاريخ ابن خلّكان رجوع به فرمائيد : « و كان اذا اشكلت عليه مسألة توضّأ و قصد المسجد الجامع و صلّى و دعا اللّه عز و جلّ ان يسهّلها عليه و يفتح مغلقها له . » يعنى چون بر بو على سينا مسأله مشكلى پيش مىآمد ، برمىخاست و وضو مىساخت و قصد مسجد جامع مىكرد و نماز مىگذارد\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nو خدا را مىخواند ، كه آن مسألهء مشكل را بر وى آسان كند و آن بسته و پوشيده را برويش بگشايد .\r\nانسان بر اثر اعراض از تعلقات اين نشأه ، و تصفيهء خاطر ، و توجيه نفس ناطقه به ملكوت عالم ، بهتر و زودتر به حقيقت مطلوبش دست مىيابد .\r\nعلم و عمل على التحقيق جوهرند نه عرض ، بلكه فوق مقوله‌اند . و انسان سازند ، انسان به علم و عمل ارتقاء وجودى مىيابد ، و هركس بدان پايه كه علم آموخته و عمل اندوخته ، به همان اندازه انسان است و قدر و قيمت دارد .\r\nبه هر اندازه كه واجد آيات قرآنى شده است ، به همان اندازه حكيم است و بهشت است و به هر اندازه كه به اسماء و صفات الهى آگاهى يافت ، البته نه آگاهى مفهومى ، بلكه حقايق آنها را دارا شد ، به همان اندازه متخلق به اخلاق ربوبى است . قرآن كريم فرمود .  « إِنَّهُ عَمَلٌ غَيْرُ صالِحٍ »  « 1 » و فرمود :  « جَزاءً وِفاقاً »  « 2 » و فرمود :  « وَ لا تُجْزَوْنَ إِلَّا ما كُنْتُمْ تَعْمَلُونَ » .  « 3 »\r\nپس قيامت همه قيام كرده است ، و حساب همه رسيده ، و نامهء اعمال همه بدست آنان داده شده است .\r\nآگاهى مفهومى چندان كارى نمىرسد ، من مىدانم مثلا فلان نوع حلوا را چگونه بايد پخت ، آرد و روغنش چه‌قدر ، آب و عسلش چه‌قدر . اما حلوا را نچشيده‌ام و آن لذتى را كه خورنده حلوا ادراك كرده است ، من ندارم ، به حلوا حلوا دهن شيرين نمىشود ، تا نچشى ندانى .\r\nدانائى مفهومى غير از دارائى ذوقى و شهودى است . اين سخن در لذت ، در آلم هم‌چنين است ، آنكه دندانش درد گرفت و به « دندان پزشك » رجوع كرده است ، پزشك ، مفهوم درد را ادراك مىكند ، نه خود درد را ، آن كه درد دارد ، مىداند درد چيست . به قول حكيم سنائى در حديقه :\r\n\r\n\r\n","description":"","footnote":"\r\n( 1 ) . هود / 47 .\r\n( 2 ) . نبأ / 27 .\r\n( 3 ) . يس / 55 .\r\n","page_name":" 103 ","page_number":103},
  {"content":"\r\n\r\n آن شنيدى كه رفت نادانى * بعيادت به درد دندانى\r\nگفت باد است زان مباش غمين * گفت آرى ، ولى به نزد تو اين\r\nبر من اين درد كوه پولاد است * چون توئى بى خبر تو را باد است \r\nغرض اين كه بايد معانى واقعى اسماء و صفات الهى را دارا شد ، و آن كه به عرض رسانده‌ام ، هركس بدان پايه كه دارا است به همان اندازه انسان است ، و به همان اندازه قدر و قيمت دارد ، و به همان اندازه قرآن و بهشتى بلكه بهشت است ، اين دارائى است .\r\nانسان بر اثر اين دارائى ، ولايت تكوينى بدست مىآورد ، و چنان قدرت وجودى پيدا مىكند كه تصرّف در مادهء كائنات مىنمايد ، و خودش بهشت‌آفرين مىشود ، چون مظهر تام اسماء و صفات الهى مىگردد .\r\nمىبينيد كه انسان كامل ، حرف بهشت را نمىزند بلكه بهشت‌آفرين را طلب مىكند اگر بهشت شيرين است ، بهشت آفرين شيرين‌تر است .\r\nاين كلام سيد الاوصياء امير المؤمنين على عليه السلام ، است : « ما عبدتك خوفا من نارك ، و لا طمعا في جنتك ، بل وجدتك اهلا للعبادة فعبدتك » ترا از بيم آتش و به اميد بهشت پرستش نمىكنم ؛ بلكه ترا شايسته پرستش يافتم و پرستش مىكنم . بقول شيخ بهائى در نان و حلوا :\r\n نان و حلوا چيست اى نيكو سرشت * اين عبادتهاى تو بهر بهشت\r\nنزد اهل دين بود دين كاستن * در عبادت مزد از حق خواستن\r\nرو حديث ما عبدتك اى فقير * از كلام شاه مردان ياد گير\r\nچشم بر اجر عمل از كورى است * طاعت از بهر عمل مزدورى است \r\nو در نهج‌البلاغه آمده است كه : « انّ قوما عبدوا اللّه رغبة فتلك عبادة التجّار ، و انّ قوما عبدوا اللّه رهبة فتلك عبادة العبيد ، و انّ قوما عبدوا اللّه شكرا فتلك عبادة الأحرار » .\r\n« 1 »\r\n\r\n\r\n","description":"","footnote":"\r\n( 1 ) . « نهج‌البلاغه » فيض ، حكم / 229\r\n","page_name":" 104 ","page_number":104},
  {"content":"\r\n\r\nاحرار از بندگى لذت مىبرند ، از سبحان ربى الأعلى و بحمده گفتن ، لذت مىبرند ، از خلوتها و وحدتهايشان لذت مىبرند ، از فكرها و توجّه‌ها و سير و سلوك معنوى و از شهود عرفانى و ذوقى و وجدانيشان لذت مىبرند .\r\nهر يك از ما بمنزله جدولها و كانالها و نهرهائى است ، كه به درياى بيكران هستى متصل است ؛ بلكه از آنجا منشعب است اين نهرها بايد لاى روبى و پاك شوند . اگر مىبينيد آب جدولى زلال و صاف نيست ، طعم و بوى و رنگ بد دارد از اين جدول است ، از اين كانال است . وقتى آب به كانال آمده است رنگ گرفته است . مثل بارانى كه مىبارد ، صاف و زلال و شيرين ، نازل مىشود ، اما وقتى به زمين رسيد ، با گلها و لاى و لجنها و با گياهها و اماكن آميخته شد و حشر پيدا كرد و الفت يافت ، بر اثر اين الفت و معاشرتش به رنگ آن خاك و آن نهر و آن گياه درمىآيد .\r\nمثلا اگر زمين شوره‌زار است ، مىبينيم آب باران شيرين شور شده است .\r\nو اگر زمين رنگى دارد و اگر گياهى طعمى دارد ، بدان رنگ و بدان طعم در آمده است و الّا خود آب صاف و زلال به زمين آمده است .\r\nدر باب دهم « مصباح الشريعه » ، آمده است كه : « و لتكن صفوتك مع اللّه تعالى في جميع طاعاتك كصفوة الماء حين انزله من السماء » يعنى صفاى تو با خداى تعالى در همه طاعات تو مانند صفاى آب باشد ، زمانىكه خداوند آن را از آسمان فرومىبارد .\r\nاين اشخاص و افراد مثل اين كانالها هستند ، آنچه كه از خداوند است همه صاف و زلال است ، او آنچه را كه مىدهد ، همه طاهر و پاك است ، ما بد پيوند مىدهيم ، ما بد تلفيق مىكنيم ، در ما رنگ مىگيرد :  « أَنْزَلَ مِنَ السَّماءِ ماءً فَسالَتْ أَوْدِيَةٌ بِقَدَرِها »  « 1 » اين آب منزل از آسمان ، چون به اين واديها رسيد ، مقدار و حدّ پيدا مىكند ، رنگ مىگيرد .\r\n\r\n\r\n","description":"","footnote":"\r\n( 1 ) . رعد / 17 .\r\n","page_name":" 105 ","page_number":105},
  {"content":"\r\n\r\nبارى سخن در اين بود كه انسان آگاه عبادت را براى طلب بهشت و دورى از دوزخ انجام نمىدهد :\r\n چونكه اندر هر دو عالم يار مىبايد مرا * با بهشت و دوزخ و با حور و با غلمان چكار \r\nعبادت آن لذت روحانى است كه انسان در تعلقش ، بلكه فوق مقام تعقل در شهودش مىيابد . انسان كامل و آگاه چرا خودش را به لذايذ ناپايدار محدود و مقيد كند ؟ او چرا بدنبال لذت أبدى جاويدانى غير متناهى نبوده باشد ؟\r\nعارف ربّانى ملا عبد الصمد همدانى ، در بحر المعارف از كتاب « فردوس العارفين » نقل كرده است كه قال امير المؤمنين عليه السلام : « العارف اذا خرج من الدنيا لم يجده السائق و الشهيد في القيامة ، و لا رضوان الجنة في الجنة ، و لا مالك النار في النار ؛ قيل : و اين يقعد العارف ؟ قال عليه السلام : « في مقعد صدق عند مليك مقتدر » .\r\nحضرت وصىّ ، امير المؤمنين على عليه السلام فرمود : « عارف كه از دنيا بدر رفت ، سائق و شهيد او را در قيامت نمىيابند ، و رضوان جنّت او را در جنّت نمىيابد ، و مالك نار او را در نار نمىيابد ؛ يكى عرض كرد پس عارف در كجا است ؟ امام فرمود او در نزد خدايش است .\r\nعارف همواره نه در آسمان است و نه در زمين ، نه در بهشت و نه در دوزخ ، او پيش آسمان‌آفرين ، و بهشت‌آفرين است :\r\n چرا زاهد اندر هواى بهشت است * چرا بىخبر از بهشت‌آفرين است \r\nسبحان اللّه ، انسان چه‌قدر اعتلاى مقام پيدا مىكند كه با خدايش هم‌نشين مىگردد ، و چه‌قدر انحطاط مىيابد كه از انعام و بهائم پست‌تر مىشود :   « لَقَدْ خَلَقْنَا الْإِنْسانَ فِي أَحْسَنِ تَقْوِيمٍ ثُمَّ رَدَدْناهُ أَسْفَلَ سافِلِينَ » .  \r\nدر اين موضوع مطلبى از ابن مسكويه در كتاب اخلاقى « طهارة الاعراق » به عرض برسانيم . الحمد للّه ، محفل عرشى ، و حافل ارباب فضل و\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nدانشجويان و بزرگان اهل علم و كمال مىباشد ، مىدانيد كه « اخلاق ناصرى » ترجمه « طهارة الأعراق » ابن مسكويه مىباشد ، كه محقق خواجه نصير الدين طوسى از عربى به فارسى ترجمه كرده است و مرحوم سيد صالح خلخالى ، كه شاگرد ارشد حكيم الهى ميرزا ابو الحسن جلوه بود و شرح حال او در مآثر و آثار فاضل نراغى آمده است ، در شرح مناقب ، منسوب به شيخ محيى الدين عربى گويد : ( ص 67 چاپ سنگى ) : كتاب « طهارة الاعراق » افلاطون الهى را ابو على مسكويه از زبان يونانى به عربى ترجمه نمود و سلطان الحكماء محمد بن حسن نصير الدين طوسى آن را از زبان تازى بپارسى درآورد و به اخلاق ناصرى موسوم كرد « 1 » .\r\nغرض اين كه ابو على احمد بن مسكويه گويد : « جوهر انسانى را فعل خاصى است ، كه هيچ موجودى با وى در آن شركت ندارد ، و او اشرف موجودات عالم ما است ، پس اگر افعال خاص به او ، از او صادر نشود به مثل چنانست كه فعل فرس بكمال از او صادر نشود ، و كمال اسب اين است كه سوارى خوبى براى انسان باشد ، و چون از اين فعل و كمال سقوط كند ، همسر حمار گردد ، بر وى پالان نهند و او را بار كشند » .\r\nو يا سيف كه او را فعلى خاصى است كه كمال او در آنست ، و چون شمشير از كمالش بيفتد نعل چارپا گردد .\r\nبارى ، شمشير پولادين تا به كمالش است ، لايق دست دلاوران است ، داراى غلافى گرانقدر است ، بر كمر يك سلحشور جنگ‌آور بسته است و چه‌قدر قدر و قيمت دارد ، حالا اگر اين شمشير از كمال خود ساقط شود ، او را موريانه خورد و زنگ زد و فاسد شد ، پارهء فلزى است ، كه به كنارى انداخته مىشود تا در دست يك آهنگر عادى مىافتد و نعل چارپائى مىشود ، به‌بين از كجا به كجا رسيده است :   « لَقَدْ خَلَقْنَا الْإِنْسانَ فِي أَحْسَنِ تَقْوِيمٍ ثُمَّ رَدَدْناهُ  \r\n\r\n\r\n","description":"","footnote":"\r\n( 1 ) . مآثر و آثار / 185 ، شرح مناقب / 67 .\r\n","page_name":" 107 ","page_number":107},
  {"content":"\r\n\r\n أَسْفَلَ سافِلِينَ »  « 1 » .\r\nانسان وقتى به پستى گرائيده ، پستى عجيب مىشود ، از هر حيوانى درنده‌تر و پليدتر مىگردد ، همين كه مىبيند اين اشباه رجالى ، كه دم از تمدن مىزنند ، از جان اهل توحيد چه مىخواهند ؟ از اين آدمكشيها و دغلبازيها و دروغ‌پردازيها چه مىخواهند ؟ از يك طرف سنگ حقوق بشر را بر سينه مىزنند ، از طرف ديگر با بشر اهل توحيد و قرآن ، و طرفدار منطق وحى و ملتها و كشورهاى مستضعف اين‌طور رفتار مىكنند . اين‌قدر انسان پست مىشود ؟ !\r\nطرفدار حقوق بشر ، قرآنست كه منطق وحى است ، شما ملّت مسلمان به حق قيام كرده‌ايد كه هدف مقدّس شما إعلاى منطق وحى است . امروز در روى زمين جز كشور جمهورى اسلامى كشورى ايران ادعاى طرفدارى حقوق بشر بنمايد دروغ گفته است ، به دين خدا افتراء بسته است ، چيزى كه عيانست چه حاجت به بيانست .\r\nبفرمائيد حساب برسيم ، چه خوب است مرد حساب باشيم ، يكى از خطبه‌هاى نهج‌البلاغه ، آن خطبه‌ايست كه در آن داستان « حديده محماة » است كه خطبه دويست و بيست و دو نهج‌البلاغه است . اين خطبه شريف ، يك رشته كلمات امير كلام عليه السلام ، در غايت ارتباط و انسجام در پيرامون يك موضوع است .\r\nفرمود : « سوگند به خدا ، اگر در حال بيدارى بر خار سعدان شب به روز آورم ، و در حال دست و گردن بسته در غلها كشيده شوم ، نزد من دوست‌تر است از اين كه خدا و پيامبرش را در روز رستاخيز بنگرم ، در حالى كه به بنده‌اى ستمكار ، و كالائى را به زور ستاننده باشم . چگونه ستم كنم احدى را براى نفسى كه شتابان به سوى پوسيدن و كهنه شدن بازگشت مىكند ! و مدّت حلول آن در خاك دراز است .\r\n\r\n\r\n","description":"","footnote":"\r\n( 1 ) . و التين / 5 .\r\n","page_name":" 108 ","page_number":108},
  {"content":"\r\n\r\nسوگند به خدا ، عقيل را ديدم كه بىچيز بوده است - عقيل برادر آن جناب بود - تا آنكه از من يك من از گندم شما درخواست كرده است . و كودكانش را ديدم از تهيدستى رخساره‌شان نيلگون بود ، چند بار بنزد من آمد و همان گفتار را تكرار و تأكيد مىنمود ، بسوى او گوش فرا داشتم ، گمان برد كه من دينم را به او مىفروشم ، و راه خودم را ترك مىگويم و در پى وى مىروم ، پس پارهء آهنى را گرم كردم و او را به بدنش نزديك گردانيدم تا بدان عبرت گيرد ، پس چون شتر گر گرفته ، از رنج آن ناله برآورد و نزديك بود كه از آن پاره‌آهن بسوزد ، به دو گفتم اى عقيل : زنان گم كرده فرزند ترا كم بينند آيا از پارهء آهنى كه انسانى آن را براى بازى خود گرم كرده است ناله مىكنى ، و مرا به آتشى كه خداوند جبّار براى خشم خود برافروخت مىكشانى . آيا تو از رنج اين آهن سوزان ناله مىكنى و من از زبانه آتش جبّار ناله نكنم ؟ ! »\r\n« شگفت‌تر از امر عقيل اين كه كسى در شب با پيچيده‌اى در ظرفش و سرشته‌اى - هديه و حلوائى - نزد ما آمد ، كه ناخوش داشتم آن را چنان كه گوئى با آب دهن مار ، يا قى كردهء مار سرشته بود ، به دو گفتم اين صله است يا زكات يا صدقه است ، پس آن بر ما اهل بيت حرام شده است ؟ گفت نه اين است و نه آن ، هديه‌ايست ، گفتم : چشم مادران برايت گريان باد آيا از دين خدا نزدم آمدى تا مرا فريب دهى ؟ آيا خبط دماغ گرفته‌اى ، يا ديوانه‌اى جن‌ّزده‌اى ، يا بيهوده مىگوئى » .\r\n« سوگند به خدا اگر هفت اقليم را با آنچه كه در زير افلاك آنها است به من دهند تا خدا را دربارهء مورى عصيان ورزم ، كه پوست دانه جوى را از او بربايم ، اين كار را نمىكنم . و هر آينه ، دنياى شما در نزد من از برگى در دهان ملخى كه آن را جاييده است و خورد كرده است خوارتر است . على را با نعمتى كه فنا پذيرد ، و لذتى كه بقا را نشايد چكار ؟ پناه مىبريم به خدا از خواب بودن و بيهوشى عقل و از زشتى لغزش ، و به او يارى مىجوييم » .\r\nحالا انصاف بدهيد و به‌فرمائيد ، كه طرفدار حقوق بشر چه كسى است و چه مذهب و آيينى است ؟ اين كه با برادرش آن هم در مقابل خواستن يك من\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nگندم از بيت المال مسلمين ، و آن هم برادرى كه در آن حال هر دو چشم را از دست داده بود ، نابينا بود و بچه‌هايش آشفته و دگرگون ، آنچنان رفتار مىكند ، طرفدار حقوق بشر است ؛ يا اين درنده‌هائى كه آنهمه شهرها و خانه‌ها را شب و روز ويران مىكنند و به آتش مىكشانند و پيران و كودكان و مردم بىدفاع را مىكشند و اين همه بيدادگرى مىنمايند ؟\r\nآن مردك چرا هديه و حلوا را در شب آورده است ؟ چرا در روز نياورده است ، چرا تا امروز كه امير المؤمنين عليه السلام ، بر سر كار نبود و به ظاهر خليفهء مسلمانها محسوب نمىشد نياورده است و حالا آورده است ؟ اين حلوا بو دارد ، اين حلوا صله است يعنى وسيله و دست‌آويزى براى رسيدن به هدفى شيطانى است ، اين حلوا در پيش چشم توحيد على ، از قى كردهء دهان مار ناگوارتر و خوارتر است .\r\n برو اين دانه بر مرغى دگر نه * كه عنقا را بلند است آشيانه \r\nاين يك انسان ملكوتى است ، اين يك انسان كامل است ، اين يك انسان حقيقى است ، كه سوگند به خدا ياد مىكند اگر هفت اقليم با آنچه در تحت افلاك آنها است به دو دهند كه پوست جوى را از دهن مورى بدر آورد ، چنين كار نمىكند .\r\n سيه اندرون باشد و سنگدل * كه خواهد كه مورى شود تنگدل \r\nاين انسان كامل در تمام ابعاد شئون انسانى « مثل أعلى » است . ما تابع اين انسانيم ، ما در خطّ و فرمان چنين انسانيم ، كه خود انسان است و انسان سازنده و تشكيل‌دهنده « مدينهء فاضله » ، و منطق او وحى الهى است و دستور العمل او صادر از خداوند سبحان است .\r\nمنطق رهبران الهى ما در دست همگان است ، ديگران بهتر از اين دارند ، بسم اللّه بفرمايند ارائه بدهند . در عالم به غير از قرآن منطق وحى در جائى نشان دارند ، كتاب ديگرى سراغ دارند ، معرفى كنند .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nجوامع روائى ما از نهج‌البلاغه و صحيفهء سجاديه و بحار و كافى و ديگر اصول و مسندهاى اسلامى ، همه از شئون و شعوب قرآنند و به يك معنى قرآن متنزل‌اند ، ديگران بهتر از اينها دارند ، بفرمايند . ما كه هرچه بيشتر گشتيم كمتر يافتيم . اوستايشان را ديده‌ايم ، عهد عتيق و عهد جديدشان را خوانده‌ايم حرفهاى بودا را هم ديده‌ايم ، تلموتشان را نيز زير و رو كرده‌ايم ، و از هرجا چيزى سراغ گرفته‌ايم ، به دنبالش رفته‌ايم و كتابهائى تحصيل كرده‌ايم ، و لكن بدون تعصّب ، بلكه از روى معيار عقل و ميزان فهم و درايت و فحص و بحث بتحقيق عرض مىشود :\r\n به حسن و خلق و وفا كس به يار ما نرسد * ترا در اين سخن ، انكار كار ما نرسد\r\nاگرچه حسن فروشان به جلوه آمده‌اند * كسى به حسن و ملاحت ، به يار ما نرسد\r\nهزار نقش برآيد ز كلك صنع و يكى * بدلپذيرى نقش نگار ما نرسد\r\nهزار نقد ببازار كائنات آرند * يكى بسكّه صاحب عيار ما نرسد \r\nامروز كشورها ، همه با يكديگر مرتبطاند و از كتابخانه‌ها اطلاع دارند ، فهرست‌ها در دست همه است و اهل كتاب به خوبى از كتابها باخبرند ، اين مطلب چيز پوشيده‌اى نيست كه ما امروز به خواهيم به گزاف يا به تعصّب مذهبى حرفى بزنيم ، كتابى در روى زمين غير از قرآن و روايات صادر از اهل بيت طهارت و عصمت و وحى ، وجود ندارد . نسبت ديگر دفترها به صحيفه آلهيه قرآن مجيد نسبت و قياس سها با شمس است .\r\n گفتن بر خورشيد كه من چشمهء نورم * دانند بزرگان كه سزاوار سها نيست \r\nكجا ستاره سها در مقابل آفتاب عالمتاب مىتواند بگويد مرا نور است .\r\nآنجا كه كتاب و كتابخانه هست و خبرى از كتاب مىدهد از اشراق و اشراف قرآن و جوامع روائى قرآنست .\r\nاين كتاب آسمانى ما ، اين رهبران آسمانى ما ، اين جوامع روائى منطق اولياى دين ما . متاع دين ما معلوم و مكشوف است در دسترس همه است ،\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nديگران بهتر از اين دارند بياورند .\r\nما در خط و در مسير اين قرآن و اين على و اوصياى او هستيم و آنان را در امور دنيا و آخرت ، امام خودمان مىدانيم اگر كامل‌تر از آنها نشان داريد معرفى بفرمائيد .\r\nامام يعنى مقتداء ، پيشوا ، امام يعنى سرمشق كه بايد به وزان او رفتار كنى ، تا بكمال انسانى برسى و انسان بالفعل بشوى .\r\nامام به زبان خود امام ، ميزان الهى است ، يعنى معيار و ترازوى عدل حق كه ديگران بايد با اين ترازو سنجيده شوند تا مقدار انسانيت هريك معلوم گردد ، ترازوى انسان‌سنج ، انسان كامل است ، نه ديگر ترازوها :\r\n بهر توزين كدو و كلم است اين ميزان * بهر توزين تو ، زين شاكله ميزان نبود \r\nاين سخن ما ، ديگران بهتر دارند بفرمايند .\r\n افسوس كه اين مزرعه را آب گرفته * دهقان مصيبت زده را خواب گرفته \r\nما خير و سعادت مردم را مىخواهيم . ما مىخواهيم كه نفوس مستعدّه به كمال انسانيشان برسند . ما مىخواهيم بيايند در كنار اين سفره الهى ، لقمه‌ها بردارند و صاحب مدينهء فاضله گردند و بسعادت ابديشان نائل آيند . ما حيات و سعادت هميشگى ايشان را مىخواهيم و آنها در پى كشتن ما هستند ، به‌بين تفاوت ره از كجاست تا بكجا .\r\nهيچ پيغمبرى براى آدم‌كشى نيامده است ، هيچ پيغمبر و امامى افتتاح به جنگ نكرده است ، در هيچ كتابى سراغ نداريد كه پيغمبرى و وصى پيغمبرى در غزوه‌اى افتتاح به جنگ كرده باشد . آنها كه سر جنگ با مردم ندارند ، آنها براى احياى نفوس بشر آمده‌اند ، آنها فرموده‌اند :  « مَنْ قَتَلَ نَفْساً بِغَيْرِ نَفْسٍ أَوْ فَسادٍ فِي الْأَرْضِ فَكَأَنَّما قَتَلَ النَّاسَ جَمِيعاً . »  « 1 » امير المؤمنين عليه السلام ، فرمود :\r\n\r\n\r\n","description":"","footnote":"\r\n( 1 ) . مائده / 33 .\r\n","page_name":" 112 ","page_number":112},
  {"content":"\r\n\r\n« انبياء براى روشن كردن چراغ عقول مردم آمدند » . اين دنيازده‌هاى بى عقل‌اند كه دارند با منطق انبياء مىجنگند ، دست به ترور كردن مىزنند . اين سوداى خامى است كه در سر مىپزند و هرگز به آرزويشان نمىرسند . اگر نمرود و فرعون و ابولهب و يزيد و امثال آنان به آرزويشان رسيده‌اند ، اين صدّاميان و گروهكهاى دغل هم خواهند رسيد .\r\nعرض كرديم ، كه مأدبه ، يعنى سفره كه قرآن مأدبة اللّه است . و معناى ديگر مأدبه ، يعنى دستورالعملى ادب‌آموز و ادب‌كننده . بايد ادب را معنى كنيم ، و جمله‌اى راجع به تعليم در كلام جناب امير عليه السلام به كميل ، كه دانشمندان را كشاورز معرفى فرمود ، و راجع به ظرف علم فرمايشى دارد كه در نحوهء تكامل نفوس و تحصيل علوم و افاضهء معارف و نحوه افاضه بايد اشارتى بنمائيم . و هم‌چنين در اين كه علم و عمل جوهرند و انسان سازند ، بايد بطور خلاصه عرائضى تقديم شود كه به جلسهء ديگر موكول مىگردد ، اينك وقت ما تمام شده است ، و اينطور است ، فرمودند : الوقت سيف صارم ، زمان بسرعت مىگذرد ،\r\n روزها گر رفت گور و باك نيست * تو بمان اى آنكه چون تو پاك نيست \r\nاين وقتها را بايد خيلى مغتنم بشماريم ، امير المؤمنين عليه السلام ، فرمود : « همينطور كه روزها از شما مىگيرند ، شما هم سعى كنيد از آنها بگيريد » ، يعنى امروز كه از شما گرفته مىشود و از اقامت زمانى شما كاسته مىگردد ، شما هم سعى كنيد در اين روز حقيقتى و معرفتى و كمالى تحصيل كنيد و بهتر از روز پيش بوده باشيد . خداوند متعال همه را عاقبت به خير بفرمايد .\r\nو السلام عليكم و رحمة اللّه و بركاته .\r\n\r\n","description":"","footnote":"","page_name":" 113 ","page_number":113},
  {"content":"\r\n . \r\n","description":"","footnote":"","page_name":" 114 ","page_number":114},
  {"content":"\r\n\r\n\r\nسمينار تعليم و تربيت در اسلام ( 2 ) ( دانشگاه كرمان )\r\n\r\n","description":"","footnote":"","page_name":" 115 ","page_number":115},
  {"content":"\r\n . \r\n","description":"","footnote":"","page_name":" 116 ","page_number":116},
  {"content":"\r\n\r\nبخش دوم\r\nبسم اللّه الرحمن الرحيم\r\nالحمد و الثناء لعين الوجود ، و الصلاة و السلام على واقف مواقف الشهود حامل لواء الحمد و نائل المقام المحمود ، سيدنا أبى القاسم محمد « ص » و على إله أمناء المعبود ، ثم الصلاة و السلام علينا و على عباد اللّه الصالحين و الشهداء و الصديقين .\r\nبراى بنده صبح سعادتى است كه در اين محفل مبارك روحانى ، در پيرامون تعليم و تربيت اسلامى به فراخور به بينشم به محضر شريف سروران و برادران و خواهران ايمانىام ، عرائضى تقديم بدارم .\r\nاين ايام پيوند حوزه و دانشگاه و وحدت روحانى و دانشجو است ، كه به حقيقت ايام اللّه است ، خداوند سبحان اين وحدت و پيوند را براى ملّت به حق قيام كرده كشور جمهورى اسلامى ايران مبارك گرداند ، و به همه ما در انجام امورى كه موجبات تقرّب بدرگاه او است مؤيد و موفق بدارد .\r\nسخن ما در اين بود كه جناب رسول اللّه « ص » فرمود : « القرآن مأدبة اللّه » ، و به عرض رسانديم « مأدبه » سفره الهى است و بر اين سفره انواع گوناگون غذاهاى روحانى براى نفوس مستعدّه آماده است . هيچكس از كنار اين سفره بىبهره برنمىخيزد ، اين مأدبه انسان‌ساز است :  « إِنَّ هذَا الْقُرْآنَ يَهْدِي لِلَّتِي \r\n\r\n","description":"","footnote":"","page_name":" 117 ","page_number":117},
  {"content":"\r\n\r\n هِيَ أَقْوَمُ »  « 1 » غذاى انسان‌ساز ، جز اين سفره نداريم ، و سفره غذاى روحانى ديگرى براى انسان جز اين سفره گسترده نيست . اين سفره انسان را به سير انفسى وامىدارد .\r\nآن طريقى كه به حق ، موجب رسيدن به مقصود و نيل به مطلوب انسانى كه لقاء اللّه و معرفة اللّه است ، سير انفسى است . يعنى انسان بايد كوه وجود خودش را به خوبى بكاود تا بمعادن نهفته در آن دست بيابد ، رسول اللّه « ص » فرمود : « الناس معادن كمعادن الذهب و الفضّة » « 2 » ، و كتاب وجود خودش را فهميده ورق بزند و كلمات نوريه اين صحيفهء الهيه را بدرستى بفهمد و به غور و بررسى و عمق آنچه كه در او هست برسد .\r\nاگر انسان اين كتاب را بدرستى مطالعه كند و فهميده ورق زند و از كلماتش به مسامحه و سرسرى نگذرد به مطلوب خود نائل مىشود . اين صحيفه بزرگترين كتاب خدا است و بهترين كلمات اللّه عليا ، در اين كتاب مندرج است :\r\n مرا به هيچ كتابى مكن حواله دگر * كه من حقيقت خود را كتاب مىبينم \r\nدر قرآن كريم وصول الى اللّه و نيل به لقاء اللّه ، را به دو طريق منحصر فرموده است ، يكى سير آفاقى و ديگر سير انفسى :  « سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى يَتَبَيَّنَ لَهُمْ أَنَّهُ الْحَقُّ ، أَ وَ لَمْ يَكْفِ بِرَبِّكَ أَنَّهُ عَلى كُلِّ شَيْءٍ شَهِيدٌ »  « 3 » .\r\nسير آفاقى ، مطالعه نمودن آيات و كلمات موجودات خارجى است كه به يك معنى خارج از انسان‌اند ، انسانى كه هنوز در مسير استكمال است و از قوت به فعليت نرسيده است مىگويد جهان خارج از من ؛ و لكن چون به\r\n\r\n\r\n","description":"","footnote":"\r\n( 1 ) . اسرى / 10 .\r\n( 2 ) . من لا يحضره الفقيه ، 4 / 385 .\r\n( 3 ) . فصلت / 54 .\r\n","page_name":" 118 ","page_number":118},
  {"content":"\r\n\r\nفعليت رسيد و با اسم شريف محيط كه يكى از اسماء بزرگ الهى است ، اتحاد وجودى پيدا كرد ، يعنى اين اسم شريف محيط در او نشست و محيط شد ، نه اينكه فقط مفهوم محيط را فهميد ، آنگاه نمىگويد جهان بيرون از من ، بلكه آنگاه محيط است و جهان بمنزلهء أعضاء و جوارح او مىگردد .\r\nسعيد سرمد كاشى ، كه از ملت موسوى ، بكيش محمدى درآمد و از مير ابو القاسم فندرسكى حكمت فراگرفت ، گويد :\r\n آن كو بصر حقيقتش ياور شد * خود پهن‌تر از سپهر پهناور شد\r\nملّا گويد كه بر شد احمد بفلك * سرمد گويد كه سپهر در وى در شد \r\nو در حقيقت آنگاه محيط مىشود ، كه با عقل بسيط به‌پيوندد . اين پيوستن نه بطور موازات و محاذات و قرب و مجاورت مكانى و جسمانى است ، بلكه بالاتر از آنست كه عبارت از ارتباط است ، بلكه بالاتر از ارتباط است كه مشاء از آن تعبير به اتصال مىكند چنان كه شيخ در شفاء و اشارات و مباحثات تعبير به اتّصال نموده است ، و لكن مطلب بالاتر از اتصال است يعنى اتحاد است اتحادى وجودى ، بلكه اتحاد هم از ضيق لفظ است ، و امر فوق اتحاد است .\r\n معانى هرگز اندر حرف نايد * كه بحر قلزم اندر ظرف نايد \r\nاز روى لاعلاجى تعبير به فناء كرده‌اند ، اما فنائى كه قرة العين عارفين است ، فنائى كه عين بقاء است ؛ پس آنگاه كه فانى در عقل بسيط شد اتحاد وجودى با او پيدا مىكند و همانطور كه عالم مرتبهء نازلهء عقل بسيط است در آن حال فناء مرتبهء نازله حقيقت او نيز مىگردد ديگر در اينحال نمىگويد جهان خارج از من ، بلكه مىگويد جهانى كه در من است چون مظهر تام اسم شريف « المحيط » شده است . و كلمهء در كه مشعر به ظرف بودن است از روى نداشتن لفظ و سعه تعبير است ، مثلا بدين مثابت است كه عارف رومى گويد :\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n ارتباطى بىتكيف بىقياس * هست رب الناس را با جان ناس \r\nو يا بدين صورت كه عارف جامى گويد :\r\n حق جان جهانست و جهان جمله بدن * اصناف ملائكه قواى اين تن\r\nافلاك و عناصر و مواليد اعضا * توحيد همين است و دگرها همه فن \r\nاين امر براى ما امكان دارد و الّا اين سفره كه مأدبة اللّه است براى ما گسترده نمىشد . اگر لياقت ارتقاء و لقاء اللّه در سرشت ما نمىبود خداوند سبحان در حدود بيش از بيست جاى قرآن ما را ترغيب و تشويق به لقايش نمىفرمود .\r\nيكى از نامهاى شريف الهى اسم مبارك مؤمن است ، و خداوند سبحان در سورهء حشر قرآن خود را به اسم مؤمن وصف فرموده است :   « هُوَ اللَّهُ الَّذِي لا إِلهَ إِلَّا هُوَ عالِمُ الْغَيْبِ وَ الشَّهادَةِ هُوَ الرَّحْمنُ الرَّحِيمُ هُوَ اللَّهُ الَّذِي لا إِلهَ إِلَّا هُوَ الْمَلِكُ الْقُدُّوسُ السَّلامُ الْمُؤْمِنُ الْمُهَيْمِنُ الْعَزِيزُ الْجَبَّارُ الْمُتَكَبِّرُ سُبْحانَ اللَّهِ عَمَّا يُشْرِكُونَ » .   « 1 » و ما را هم قابل دانسته است كه اين اسم مبارك را بر سر ما بگذارد و ما را مؤمن بخواند مثلا قد افلح المؤمنون و آيات بسيار ديگر .\r\nپس هم خودش مؤمن است و به ما فرمود : شما هم مؤمن بشويد ، او كه بالفعل مؤمن است ، ما هم كه بفعليت رسيديم و مؤمن بالفعل شديم ، آنگاه به سرّ يكى از معانى لطيف حديث شريف « المؤمن مرآة المؤمن » ، و حديث شريف : « من رآنى فقد رأى اللّه » و نظائر آنها مىرسيم . مؤمن آينه مؤمن است بندهء مؤمن آينه ايزدنما است و خداوند سبحان هم مرآت اين مؤمن است ، زيرا كه اين مؤمن به سرّ قدرها و به حقائق دار هستى و به هرچه كه آگاهى مىيابد و دانا مىشود از آن آئينه‌اى كه تمام نماى تاروپود حقائق اكوان مىباشد پى مىبرد . غرض اين كه خداوند سبحان خودش فرمود : مؤمن آن كسى است كه\r\n\r\n\r\n","description":"","footnote":"\r\n( 1 ) . حشر / 23 .\r\n","page_name":" 120 ","page_number":120},
  {"content":"\r\n\r\nاعراض كننده از لغو است :     « قَدْ أَفْلَحَ الْمُؤْمِنُونَ الَّذِينَ هُمْ فِي صَلاتِهِمْ خاشِعُونَ وَ الَّذِينَ هُمْ عَنِ اللَّغْوِ مُعْرِضُونَ » .     « 1 » بنابراين آيا انسان به خود اجازه مىدهد كه چنين توهمى داشته باشد كه - نعوذ باللّه - خداى مؤمن ، حرف لغو و بيهوده بزند ؟\r\nخداوند مؤمن ، قرآن معصوم كه صدق محض و نور صرف و منزه از سخريه و غلط و لغو است ، و يكپارچه طهارت است ، بيش از بيست مورد ما را به لقايش خوانده است . پس ما را اين لياقت هست كه بسوى لقايش برويم . و معنى « لقاء اللّه » همان « قربة الى اللّه » است يعنى اتصاف انسان به اوصاف الهى و تخلّق او به اخلاق ملكوتى .\r\nاصلا همنشينى مؤثّر است ، مصاحبت اثر دارد ، خوپذير است نفس انسانى . انسانى كه با انسانى مدّتى بسر برده است مىبينى چنان از يكديگر خو گرفته‌اند ، كه احوالات هريك حكايت از ديگرى مىكند بلكه مطلقا همنشينى اثر دارد . مثلا شاگرد بر اثر مصاحبت با استاد ، از سيرت و خوى استاد حكايت مىكند و همچنين فرزند از پدر كه « الولد سرّ ابيه » ، بقول خواجه عبد اللّه انصارى : دود از آتش چنان نشان ندهد و خاك از باد كه ظاهر از باطن و شاگرد از استاد .\r\nغرص ، اين كه مصاحبت مطلقا مؤثر است حتى در حيوانات ، بلكه در جمادات ، بقول شيخ اجل سعدى :\r\n گلى خوشبوى در حمّام روزى * رسيد از دست محبوبى بدستم\r\nبه دو گفتم كه مشكى يا عبيرى * كه از بوى دلاويز تو مستم\r\nبگفتا من گلى ناچيز بودم * و ليكن مدتى با گل نشستم\r\nكمال همنشين در من اثر كرد * و گرنه من همان خاكم كه هستم \r\nحالا اين معنى را بالا ببريد ، در مصاحبت با ملكوت عالم ، با حقيقت عالم ، با خداى عالم در نظر بگيريد ، اگر چنين توفيقى پيدا كرده‌ايم ، كه\r\n\r\n\r\n","description":"","footnote":"\r\n( 1 ) . مؤمنون / 1 .\r\n","page_name":" 121 ","page_number":121},
  {"content":"\r\n\r\nتوانستيم همواره در همه حال حضور عند اللّه داشته باشيم ، چه خواهيم شد ؟ ! اگر براستى از ملت ابراهيم خليل الرحمن شديم ، و منطق حال و مقال ما از لسان صدق خالص ، و حق صرف اين شد كه  « إِنَّ صَلاتِي وَ نُسُكِي وَ مَحْيايَ وَ مَماتِي لِلَّهِ رَبِّ الْعالَمِينَ »  « 1 » كه مطلقا وقف حق شده‌ايم و به يك چنين مقامى رسيده‌ايم ، آنگاه چه خواهيم شد ؟ !\r\nآن سعادتمندى كه چنين معاشرت و مصاحبتى براستى در نهانخانهء سرّ و ذات خود با « اللّه نور السموات و الارض » بدست آورده است ، مترنم به اين ترانه است .\r\n گر بشكافند سراپاى من * جز تو نيابند در اعضاى من \r\nاين چنين كس پيوسته در ذكر و فكر و عشق و شوق و سوز و گداز و راز و نياز است به قول خواجه حافظ :\r\n مرا مگوى كه خاموش باش و دم دركش * كه مرغ را نتوان گفت در چمن خاموش \r\nشيخ رئيس در « مقامات العارفين » از كتاب اشارات چه نيكو گفته است كه : « المنصرف بفكره الى قدس الجبروت مستديما لشروق نور الحق في سرّه يخصّ باسم المعارف » .\r\nحضرت امام به حق ، ناطق ، كشاف حقائق ، جعفر بن محمد الصادق عليه السلام ، فرمود : « العارف شخصه مع الخلق و قلبه مع اللّه تعالى و لو سهى قلبه عن اللّه تعالى طرفة عين لمات شوقا اليه » . فرمود عارف ، شخص او با خلق و قلب او با خدا است .\r\n هرگز وجود حاضر و غائب شنيده‌اى * من در ميان جمع و دلم جاى ديگر است \r\nانگشت ذغال نمناكى در كنار آتش بايد بتدريج مستعدّ بشود تا اخگرى از\r\n\r\n\r\n","description":"","footnote":"\r\n( 1 ) . انعام / 163 .\r\n","page_name":" 122 ","page_number":122},
  {"content":"\r\n\r\nآتش در او اثر بگذارد و آتش بگيرد و مشتعل بشود ، اگر همين كه مقدارى از رطوبت او خشك و تا حدّى قابليت براى آتش گرفتن پيدا كرد ، آن را از آتش دور كنند و هزاران بار با آن چنين كنند ، هرگز آن ذغال آتش نمىگيرد ، انسانها اينطورند ، يك دو قدم پيش مىآيند ، يك مقدار حرف مىشنوند ، يك اندازه قابليت پيدا مىكنند استعدادى برايشان حاصل مىشود ، يك كمى داغ مىشوند ، باز مىبينيد به كنار مىروند ، استقامت و مقاومت و پايدارى ندارند تا ملكوتى بشوند ، و به خوى مجاور درآيند ، مىآيند و زود برمىگردند ، حالى موقّت پيدا مىكنند و آن را هم از دست مىدهند .\r\nكسانى كه در سير و سلوك نفسانى ، در حضور و مراقبت ، استقامت دارند ، اهل مكاشفات و كرامات و مقامات مىگردند . خداوند سبحان فرمود :  « إِنَّ الَّذِينَ قالُوا رَبُّنَا اللَّهُ ثُمَّ اسْتَقامُوا تَتَنَزَّلُ عَلَيْهِمُ الْمَلائِكَةُ »  « 1 » و فرمود :  « وَ أَنْ لَوِ اسْتَقامُوا عَلَى الطَّرِيقَةِ لَأَسْقَيْناهُمْ ماءً غَدَقاً »  « 2 » .\r\nدر سايه استقامت شبهاى خوش نورانى مىيابند ، بقول شيخ اجل سعدى :\r\n شب مردان خدا روز جهان‌افروز است * روشنانرا به حقيقت شب ظلمانى نيست \r\nاين روشنان ، روز را به انتظار شب بسر مىآرند و همين كه طلعت شب نمودار شد زبان حالشان اين كه :\r\n طلعت شب باز نمودار شد * عاشق بيچاره گرفتار شد\r\nچشمك استاره يكايك به ناز * دعوت رمز است به راز و نياز\r\nوقت مناجات و حضور آمده * گاه ملاقات و سرور آمده \r\nثقة الاسلام كلينى ، در كافى باسنادش از ثامن الائمه عليهم السلام ، روايت كرده است كه قال : « انّ رسول اللّه - صلى اللّه عليه و آله - كان اذا اصبح\r\n\r\n\r\n","description":"","footnote":"\r\n( 1 ) . فصلت / 39 .\r\n( 2 ) . جنّ / 17 .\r\n","page_name":" 123 ","page_number":123},
  {"content":"\r\n\r\nقال لاصحابه هل من مبشّرات ، يعنى به الرؤيا » « 1 » .\r\nرسول اللّه باصحابش مىفرمود : چگونه شب را به روز آورديد آيا خوابهاى خوش داشتيد ؟ آيا ديدنيهاى بشارت دهنده داشتيد ؟\r\nبنده ، از اظهار اين گونه عرايض به حضور شريف شما ، از پيشگاه ملكوت عالم منفعلم . چون حديث دارد كه خداوند متعال به حضرت عيسى پيغمبر « ع » خطاب فرمود : « اى پسر مريم آنچه را كه به بندگان من القاء مىكنى اگر خودت عامل بدانها نيستى از من شرم بدار »\r\nحرفم به زبان خودمانى اين است كه همانطور حيوانات ما شب علوفه‌اى مىخورند و در خوابگاهشان مىخوابند و شب را به يك شب حيوانى بروز مىآورند ، انسان هم بايد اينچنين باشد ، يا بايد در شب شكارهائى داشته باشد .\r\nشكارهاى انسانى چگونه است و نحوهء صيد كردن چگونه ، آلت شكار چگونه ؟ هريك از ما بزرگترين تور شكارى است كه با اين تور ، هرگونه شكار مىتواند بكند و نحوه شكار كردن و دستورالعمل آن همين مأدبة اللّه است ، كه برنامه و دستورالعمل ارتقاء وجود انسانى و اعتلاء روح آدمى است .\r\nاين انقلاب ، نعمت عظيمى است كه بما روى آورده است ، قدر اين انقلاب را بدانيم ، قدر اين جمهورى اسلامى را بدانيم ، اين تازه طليعه كار است كه الحمد للّه استعدادها به كار افتاده است و خفته‌ها بيدار شدند .\r\n اين هنوز اول آزار جهان افروز است * باش تا خيمه زند دولت نيسان و ايار \r\nما تازه به راه افتاده‌ايم ، ما هنوز از دورادور ، سايه طلعت قرآن را مىبينيم ، هنوز طلعت دل‌آراى آن را از نزديك آنچنانكه بايد زيارت بكنيم و لمس بنمائيم و بچشيم و بيابيم و در جان خودمان بنشانيم و اعتلاى وجودى پيدا\r\n\r\n\r\n","description":"","footnote":"\r\n( 1 ) . اصول كافى\r\n","page_name":" 124 ","page_number":124},
  {"content":"\r\n\r\nكنيم و قرآنى بشويم ، بدست نياورده‌ايم ، ما تازه گفته‌ايم الف ، خوش باش كه عاقبت بخير است تو را ، ايران بهشت مىشود و « مدينه فاضله » مىگردد و كشور نمونه و انسان‌ساز و سرمشق كشورهاى ديگر خواهد شد ، در ايران اسلام راستين و به حق دارد خودش را ارائه مىدهد ، قرآن كه منطق وحى است ، دارد در متن اين اجتماع پياده مىگردد .\r\nغرض ، اين كه تور شكار خودت هستى و صيدهاى گوناگون هم براى تو هست و دستورالعمل كتاب الهى است ، كه اين دولت را هم به كف آورده‌اى ، ديگر از تو حركت ، از خدا بركت . شما تشنه بشويد ، خداوند آب را براى تشنه آفريده است . در نظام عالم آب بدنبال تشنه است ، همانطور كه تشنه بدنبال آبست . كلمات دار هستى ، همه عاشق و معشوق و طالب و مطلوب يكديگرند .\r\nبدان اندازه كه ما بدنبال روزى و غذا و آب و نانيم ، آنها دو صد چندان به دنبال ما هستند . انسان باب اللّه است ، اينهمه همه مىكوشند كه در اين باب اللّه بكمال وجودى خودشان برسند .\r\nقرآن ، آب حيات انسان است ، اين آب هم تشنه و طالب انسان است ، همانطور كه انسان تشنهء او است ، بدان اندازه كه ما شائق قرآنيم ، چندان برابر قرآن عاشق ما است . بقول عارف رومى :\r\n حكمت حق در قضا و در قدر * كرد ما را عاشقان يكدگر\r\nآب مىنالد كه كو آن آب خوار * تشنه مىنالد كه كو آب گوار\r\nآسمان مرد و زمين زن در خرد * آنچه آن انداخت اين مىپرورد\r\nپس زمين و چرخ را دان هوشمند * چونكه كار هوشمندان مىكنند\r\nگرنه با هم اين دو دلبر مىمزند * پس چرا چون جفت درهم مىخزند \r\nانسان دو دهان دارد ، يكى گوش كه دهان روح او است ، و ديگر دهان كه دهان تن او است اين دو دهان خيلى محترم‌اند . انسان بايد خيلى مواظب آنها باشد . يعنى بايد صادرات و واردات اين دهنها را خيلى مراقب باشد .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nآنهائيكه هرزه خوراك مىشوند ، هرزه كار مىگردند ، كسانى كه هرزه شنو مىشوند ، هرزه‌گو مىگردند . وقتى واردات انسان هرزه شد ، صادرات او هم هرزه و پليد و كثيف مىشود . حضرت وصّى امير المؤمنين عليه السلام ، فرمود :\r\n« و اعلم انّ كلّ عمل نبات ، و كلّ نبات لا غنى به عن الماء ، و المياه مختلفة ، فما طاب سقيه ، طاب غرسه و حلت ثمرته ، و ما خبث سقيه ، خبث غرسه و أمرّت ثمرته » . « 1 »\r\nبه‌بينيد چه‌قدر كلام بلند است ؟ ! فرمود : عمل نبات است ، و هيچ نبات از آب بىنياز نيست ، و آبها گوناگون‌اند ، هر آبى كه پاك است ، آن نبات هم پاك و ميوه‌اش شيرين خواهد بود ، و هر آبى كه پليد است ، آن نبات هم پليد و ميوه او تلخ است .\r\nخود عمل ، حاكى است كه از چه آبى روئيده شده است . بارى ، غرض ما اين بود كه هم‌نشينى اثر دارد ، خوشا به حال كسانى كه همواره مصاحبت با خدايشان دارند ، جليس و انيس آنان خدايشان هست ، اين فرقه سوخته جان و روان‌اند ، و آداب‌دانان ديگرند .\r\n موسيا آداب‌دانان ديگرند * سوخته جان و روانان ديگرند \r\nآنهائى كه همنشينى با خداوند عالم دارند ، كسانى هستند كه اسماء جمالى و جلالى خداوند سبحان در ايشان رسوخ كرد ، جوادند ، رحيمند ، عطوفند ، عالمند و همچنين داراى ديگر اسماء اللّه هستند . اينها آداب خاص دارند و آن كس كه متأدب به آداب اللّه شده است از شش جهت چشمه‌هاى معارف از حقيقت او جوشش مىكند .\r\nاين سير انفسى مهمتر از سير آفاقى است . سير آفاقى نهايت آن ، معرفت فكرى و علم حصولى است « اولئك ينادون من مكان بعيد » سير انفسى غايت آن معرفت شهودى است كه « لم اعبد ربا لم أره » .\r\nدرست است كه همه كلمات آياتند و آيت علامت و نشانه هست ، و بيان\r\n\r\n\r\n","description":"","footnote":"\r\n( 1 ) . نهج‌البلاغه ، خطبه 152 ، آخر خطبه .\r\n","page_name":" 126 ","page_number":126},
  {"content":"\r\n\r\nكننده ذات حق و صفات حق و افعال او است ، اما آنطوريكه صحيفهء وجود انسان براى او گويا است ، آفاق آنچنان گويا نيست . وانگهى ما كه مىخواهيم به راه بيافتيم و به مطلوب خود برسيم ، بايد اقرب طرق را در نظر بگيريم ، از نزديكترين راه بايد قدم برداريم و بدنبال هدف برويم ، ما نزديكتر از خود ، راهى نداريم حالا كه مىخواهى به راه بيافتى و به جائى برسى ، چرا از زمين ، چرا از آسمان ، چرا از اين و آن ، چرا از خودت شروع نكنى ، چرا از سير نفسى خويشتن بالا نروى ، چرا كتاب وجود خودت را نشورانى ؟ از خود بطلب هرآنچه خواهى كه توئى .\r\nوجه ديگر ، در معنى « القرآن مأدبة اللّه » ، اين كه مأدبه ، فرهنگستان است ، مأدبه ادبستان است كه بتخفيف مىگويم دبستان ، مأدبه مكتب است ، مدرسه است ، جاى تأديب و تربيت است . آنجائى كه به انسان ادب ياد مىدهند آنجا را مأدبه مىگويند ، قرآن به انسان أدب ياد مىدهد .\r\nادب چيست ؟ كتاب منتهى الأرب في لغة العرب ، كتاب لغت گرانقدر و ارزشمند است ، لغت اصيل عربى را به فارسى سره ، درست ترجمه كرده است ، انسان بخواهد لغتى را به لغت ديگر درآورد ، و درست از عهدهء آن برآيد خيلى دشوار است . بايد يك انسان فنّان و كار كشته باشد و مؤلف « منتهى الارب » صفى پورى حائز اين اهميت است .\r\nوى گويد : « ادب يعنى نگاهداشت حدّ هرچيز » .\r\nبه همين لحاظ علوم ادبى را علوم ادبى ناميده‌اند ، چون حافظ و نگهدار حدود معارف مربوط به خودند ، و هر رشته‌اى از علوم ادبى ميزانى براى نگاهداشت حدّ معارف خود است . مثلا علم عروض ، يكى از رشته‌هاى علوم ادبى است كه ميزانى شعر ، و نظم سنج است . اين ميزان ، حدّ شعر را نگاه مىدارد ، كه دو مصراع يك بيت را با يكديگر مىسنجد ، و دو بيت يك غزل يا يك قصيده را توزين مىكند ، سپس حكم مىكند كه اين شعر زحاف دارد و موزون نيست ، پس علم عروض ، علم ادب است كه حدّ شعر را نگاه مىدارد و نمىگذارد كه از قالب خود بدر رود .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nعلم نحو و صرف از علوم ادبيه‌اند چرا ؟ زيرا كه هر زبان در تأديه معنى براى خود حدّى دارد ، جمله‌بنديها و تركيب عبارات آن حدّى دارد ، خواندن او حدّى دارد ، اعراب او حدّى دارد ، علم صرف و نحو ، دستور مىدهند كه اين كلمه و اين جمله بايد اينطور اداء كنيد ، و بايد بدين وجه پياده نمائيد و بدينصورت بخوانيد ، خلاصه ، زبانرا در قالب خودش نگاه مىدارند ، و نمىگذارند از خود بدر برود . چه همين كه از حدّ خود بدر رفت كج و معوّج مىشود و به غلط معنى مىدهد ، هرچيز كه در حدّ خود باشد ، موزون و مطبوع است .\r\nابو الاسود الدئلى ، شنيد كه شخصى اول سورهء برائت را قرائت مىكند :  « أَنَّ اللَّهَ بَرِيءٌ مِنَ الْمُشْرِكِينَ وَ رَسُولُهُ »  ( بكسر لام رسوله ) ، گفت من گمان نمىبردم كه كار مردم بدينجا بكشد ، آنگاه با راهنمائى امير المؤمنين عليه السلام ، شروع به وضع علم نحو نمود به تفصيلى كه در روضات خوانسارى مذكور است .\r\nقرآن مجيد مىفرمايد : ما نظام عالم و كلمات دار هستى را به ميزان و قدر آفريديم  « إِنَّا كُلَّ شَيْءٍ خَلَقْناهُ بِقَدَرٍ »  « 1 » هيچ اعوجاجى و انحرافى در آن راه ندارد ، و زيباتر از اين تصور شدنى نيست . آن قلمى كه عالم را بدين زيبائى نگاشت ، همان قلم آدم را به نيكوترين صورت درآورده است ، و همان قلم نگارندهء قرآنست ، عالم و آدم و قرآن از يك نگارنده و يك قلم‌اند . نه شيرين‌تر از عالم و رصين‌تر و موزون‌تر از آن تصور شدنى است ، و نه زيباتر از آدم مىتوانيد موجودى پيدا كنيد و نه محكمتر و حكيم‌تر از قرآن كتابى . اين همه صنايع يك صنع‌اند و نگاشته يك قلم ، و همه كلمات وجودى يك مؤلف‌اند .\r\n چو قاف قدرتش دم بر قلم زد * هزاران نقش بر لوح عدم زد \r\nاين دو كتاب تدوينى و تكوينى ، هر دو مطابق هم‌اند ، و انسان كامل هم با هريك آنها مطابق است ، آنچنانكه عالم را و يا انسان كامل را در يك\r\n\r\n\r\n","description":"","footnote":"\r\n( 1 ) . قمر / 50 .\r\n","page_name":" 128 ","page_number":128},
  {"content":"\r\n\r\nكفه ترازو و قرآن را در كفّه ديگر ترازو قرار دهيم ، مىبينيم كه يك سر موئى كم و زياد ندارند ، انسان كامل ، عالم است ، انسان كامل قرآنست .\r\n جهان انسان شد و انسان جهانى * از اين پاكيزه‌تر نبود بيانى \r\nجناب فرات بن ابراهيم كوفى ، كه از علماى قرن سوّم هجرى است ، در تفسير شريف معروف به تفسير « فرات كوفى » به اسنادش روايت فرموده است : « عن ابى عبد اللّه عليه السلام ، قال : انّا انزلناه في ليلة القدر ، الليلة فاطمة و القدر اللّه فمن عرف فاطمة حقّ معرفتها فقد ادرك ليلة القدر و انّما سميت فاطمة ، لان الخلق فطموا عن معرفتها ، او معرفتها الشك من ابى القسم .\r\nقوله : و ما ادريك ما ليلة القدر ، ليلة القدر خير من الف شهر ، يعنى خير من الف مؤمن و هي أمّ المؤمنين تنزّل الملائكة و الروح فيها و الملائكة ، المؤمنون الذين يملكون علم آل محمد « ص » و الروح القدس هي فاطمة باذن ربّهم من كل امر سلام هي حتى مطلع الفجر ، يعنى حتى يخرج القائم » . « 1 » .\r\nدر اين حديث شريف حضرت امام صادق عليه السلام ، جدش حضرت صديقهء طاهره ، فاطمهء زهرا را ليلة القدر معرفى فرمود ، چرا حضرت صديقه سلام اللّه عليها ، ليلة القدر نباشد و حال آن كه يازده قرآن ناطق در اين ليله نازل شده است . حديث ياد شده خيلى بلند است و متضمن مباحثى عرشى است كه فعلا از حريم موضوع ما خارج است ، لعلّ اللّه يحدث بعد ذلك امرا .\r\nقرآن كريم كه عصارهء حقائق بىكران جهان هستى است ، بر انسان كاملى كه مخاطب به   « أَ لَمْ نَشْرَحْ لَكَ صَدْرَكَ   است » بطور نزول دفعى و يكبارگى نازل شده است . در لغت عرب انزال ، نزول دفعى است و تنزيل ، نزول تدريجى ،   « إِنَّا أَنْزَلْناهُ فِي لَيْلَةِ الْقَدْرِ »   ( سوره قدر )  « إِنَّا نَحْنُ نَزَّلْنا عَلَيْكَ الْقُرْآنَ تَنْزِيلًا »  « 2 » بعرض رسانده‌ايم كه انسان به فعليت رسيده قرآن ناطق است ، و امام\r\n\r\n\r\n","description":"","footnote":"\r\n( 1 ) . تفسير فرات كوفى /\r\n( 2 ) . هل اتى / 24 .\r\n","page_name":" 129 ","page_number":129},
  {"content":"\r\n\r\nصادق عليه السلام ، فرمود : « من عرف فاطمة حقّ معرفتها فقد ادرك ليلة القدر » .\r\nمبانى عقلى و نقلى داريم كه منازل سير حبّى وجود در قوس نزول ، معبر به ليل و ليالى است ؛ چنان كه در معارج ظهور صعودى به يوم و ايام ، بعضى از ليالى ليالى قدراند و بعضى از ايّام ايّام اللّه ، از اين اشارات در   إِنَّا أَنْزَلْناهُ فِي لَيْلَةِ الْقَدْرِ   و در حديث مذكور و نظائر آنها تدبّر بفرما ، « اقرأ و ارق » .\r\nاين فاطمه عليها السلام كه ليلة القدر يازده كلام اللّه ناطق است ، كه امام صادق فرمود : كسى حق معرفت به آن حضرت پيدا مىكند ، يعنى بدرستى او را بشناسد ليلة القدر را ادراك كرده است . و آن مريم عليها السلام كه مادر عيسى روح اللّه است خداوند سبحان فرمود :   « وَ اذْكُرْ فِي الْكِتابِ مَرْيَمَ إِذِ انْتَبَذَتْ مِنْ أَهْلِها مَكاناً شَرْقِيًّا فَاتَّخَذَتْ مِنْ دُونِهِمْ حِجاباً فَأَرْسَلْنا إِلَيْها رُوحَنا فَتَمَثَّلَ لَها بَشَراً سَوِيًّا »   « 1 » چه مرد و چه زن بايد خودش را تزكيه نمايد و حلقه بندگى در گوش كند ، فيض حق وقف خاصّ كسى نيست ، بقول شيرين حكيم ابوالقاسم فردوسى :\r\n فريدون فرخ فرشته نبود * به مشك و به عنبر سرشته نبود\r\nبه داد و دهش يافت آن نيكوئى * تو داد و دهش كن فريدون توئى \r\nجناب جابر رضوان اللّه عليه ، در روز اربعين ، از شهادت كعبهء عاشقين حضرت سيد الشهداء عليه السلام ، محرم شد و به زيارت تربتش تشرف حاصل كرد ، در زيارت نامه‌اش به امام عرض كرده است كه از پستان ايمان شير خوردى .\r\nخوشا به حال آن فرزندى كه از پستان ايمان شير خورده ، از پستان پاك شير خورده ، در زهدان پاك پرورش يافته و در دامن پاك تربيت شده است .\r\nزهدان و دامان و پستان در سرنوشت طفل ، در خوى طفل ، در تكامل و احوال و اطوار زندگى طفل بسيار مؤثراند .\r\n\r\n\r\n","description":"","footnote":"\r\n( 1 ) . مريم / 19 .\r\n","page_name":" 130 ","page_number":130},
  {"content":"\r\n\r\nالحمد للّه كه سمينار ما حافل استادان دانشگاهى و دانش‌پژوهان و دانشجويان و ارباب فضل و كمال و دانش و بينش است ، سخنى از قانون شيخ رئيس بعرض برسانم :\r\nشيخ رئيس در قانون ، چهار فصل در پرورش طفل بحث كرده است ، در يكى از آن فصول سخنش را بدينجا كشاند كه افكار پدر و مادر و نيّات و حالاتشان همه در كودك اثر مىگذارد ، در فصل دوّم در ارضاع و تغذيه كودك بحث كرده است ، كه اخلاق مرضعه از مجراى شير در كودك اثر مىگذارد تا اين گويد : « و لهذى نهى رسول اللّه عليه السلام عن استظئار المجنونة » ، يعنى به علت اين امورى كه در تأثير شير گفته‌ايم رسول اللّه « ص » نهى فرمود كه دايهء طفل زن ديوانه باشد . اگر مىخواهيد فرزند را به دايه بسپاريد در خلق و خوى و روش و بينش وى تأمل بفرمائيد كه اين امور از مجراى شير در طفل اثر مىگذارد ، شير زن احمق ، موجب بلاهت طفل مىشود اصلا غذاها مطلقا در مغتذى اثر مىگذارد .\r\nدر حديث آمده است ، كه بهترين غذا براى طفل ، شير مادر او است .\r\nخداوند سبحان آغوش مادر را براى كودكش مانند تختى آفريده ، و در بالاى اين تخت دو تا مشك شير تصفيه و استريليزه شده مطابق مزاج طفل مقدار شيرينىاش و حرارتش و چربىاش در تحت تدبير ملكوت بالا سرش آويخته است . مادر ، بچه را روى اين تخت زانوهاى خودش مىگيرد و با نوازش پستان به دهان او مىگذارد . اين شير ، عصارهء جان مادر است اين مهر و محبّت مادر است كه در كام فرزند مىنشيند و آن مزه عاطفهء مادرى را از نوشيدن اين شير مىچشد به مادر مهربان مىشود و مهر مادرى را لمس مىكند .\r\nاما خانمى فرزند را شير خشك كه شير گاو است و براى مزاج گوساله است مىدهد ، آن شير در طفل اثر مىگذارد ، اين فرزند از مادرش شير نخورده ، مهر مادرى را نچشيده است ، چه بسا از اين گونه مادرها كه از فرزندانشان ناله دارند كه بزرگ شدند و اسائه ادب و گستاخى مىكنند .\r\nخانم ، اين كه از تو شير نخورده است ، شير گوساله را خورده است ، گوساله كه\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nبزرگ شد گاو مىشود و شاخ مىزند ، حالا جنابعالى مادر هم از او ناراضى هستى . اينها يك سلسله حقائقى در نظام هستى است و شرع مقدس كه مبيّن حقائق اسماء تكوينى است در تمام شئون زندگى ما چيزى را فروگذار نكرده كه بيان نفرموده باشد .\r\nسخن در اين بود كه علوم ادبى حافظ و نگهدار حدود معارف مربوط به خودند ، خطّاطى هم يك رشته از علوم ادبى است . مشاق در تعليم خط نيازمند بدستورالعمل است ، كه حدّ حروف را مطابق هر قلمى رعايت كند ، كه دهن نون به حدّ چند نقطه باشد و قامت الف چند نقطه و سر ميم چطور ، و شكم جيم چگونه ، اين آداب نقطه‌گذارى حروف را تعديل مىكند و به آنها زيبائى مىدهد و در حدّشان نگه مىدارد .\r\nدر قسمت حكم نهج البلاغة آمده است « قال عليه السلام ، لكاتبه عبيد اللّه بن ابى رافع : الق دواتك ، و اطل جلفة قلمك ، و فرّج بين السطور ، و قرمط بين الحروف ، فانّ ذلك أجدر بصباحة الخط » « 1 » .\r\nيعنى امير المؤمنين « ع » به نويسنده خود عبيد اللّه بن ابى رافع فرمود :\r\nدواتت را ليقه بينداز ، و زبانه قلمت را دراز گردان ، و ميان خطها را گشاده گردان ، و حرفها را نزديك به يكديگر بنويس كه اين روش نوشتن به خوبى خط سزاوار است . ليقه مركب را لايق نوشتن مىكند و به همين جهت آن را ليقه گفته‌اند . و زبانه قلم دراز باشد روان مىنويسد .\r\nممكن است كسى رشت و زيبا را تميز ندهد و در علوم ادب ، نكته‌سنج و زبان‌فهم و آشنا نباشد ، خط زشتى را كه با آب طلا نوشته شد به بيند و به‌به بگويد ، بديهى است كه نظر چنين كس ملاك نيست . يكى دندان دارد و ديگرى بىدندان است آن كه بىدندانست اگر در لقمه نان ، شن ، سنگريزه بوده باشد متوجه نمىشود ، نان را با سنگريزه فرو مىبرد ، اما آن كه دندان دارد ، همان نخستين بار كه لقمه را به دهان گرفت ، سنگريزه دندانش را\r\n\r\n\r\n","description":"","footnote":"\r\n( 1 ) . نهج البلاغه ، حكمت 315 .\r\n","page_name":" 132 ","page_number":132},
  {"content":"\r\n\r\nمىزند ، آرى كسانى كه نكته سنج‌اند ، دندان دارند ، در علوم ادب خبره‌اند صحيح را از سقيم تميز مىدهند .\r\nغرض ، اين كه همانطور علوم ادب ، ميزان و مكيال سنجش و نگاهدار معارف و كمالات مربوط به خودند ، قرآن با انسان بدينسان است : « القرآن مأدبة اللّه » ، اين دستورالعمل الهى ادب‌آموز و ادب‌كننده است . انسان را در حدّ انسانيش نگاه مىدارد ، او را از اعوجاج و انحراف حفظ مىكند ، نمىگذارد كه بسوى ديوى و ددى برود ، او را به فعليتش و كمال انسانيش مىكشاند و مىرساند :  « إِنَّ هذَا الْقُرْآنَ يَهْدِي لِلَّتِي هِيَ أَقْوَمُ »  « 1 » .\r\nكسى كه به آداب قرآن انسان‌ساز متأدب نباشد ، علاوه‌بر اين كه خودش انسان نيست ، مثل آن بىدندان است كه هر حيوان مستوى القامه را انسان مىپندارند ، بقول عارف جامى :\r\n حدّ انسان به مذهب عامّه * حيوانى است مستوى القامه\r\nپهن ناخن ، برهنه تن از مو * به دوپاره سپر به خانه و كو\r\nهر كه را بنگرند كاينسان است * مىبرندش گمان كه انسان است\r\nچيست انسان برزخى جامع * صورت خلق و حق در او واقع \r\nشما اين انسان نماهاى ديوخوى و ددمنش را مشاهده مىفرماييد كه هر روز چه مشكلاتى براى اهل اللّه ببار مىآورند ، و هر شب چه مصائبى . چرا شما به خود اجازهء يك فلاخن انداختن و يك كلوخ پرت كردن به خانه‌اى نمىدهيد و در مقابل اين همه موشك‌زدن‌ها و ويرانيهاى شهرها و خانه‌هاى مسلمانان بىدفاع را از آنان مىبينيد . اينها به صورت ناس‌اند ، و بسيرت « نسناس » همانست كه حضرت انسان كامل جناب وصىّ ، امام امير المؤمنين على عليه السلام ، فرمود و سيد رضى در نهج‌البلاغه آورده است كه : « فالصورة صورة انسان ، و القلب قلب حيوان ، لا يعرف باب الهدى فيتبعه و لاب\r\n\r\n\r\n","description":"","footnote":"\r\n( 1 ) . اسرى / 10 .\r\n","page_name":" 133 ","page_number":133},
  {"content":"\r\n\r\nالعمى فيصدّ عنه فذلك ميت الأحياء » « 1 » .\r\nاينها گرگ‌اند در كسوت انسان . الآن هم پرده برداشته شود ، و « يوم تبلى السرائر » قيام كند در آنسوى پرده اين اشباه انسان را به صورت و سيرت واقعى آنان گرگ و پلنگ مىبينيد .\r\n اى دريده پوستين يوسفان * گرگ برخيزى از آن خواب گران\r\nگشته گرگان آن همه خوهاى تو * مىدرانند از غضب اعضاى تو\r\nآن سخنهاى چو مار و كژدمت * مار و كژدم گردد و گيرد دمت \r\nاينها انسان نيستند ، حيوانات درنده‌اند در لباس انسان ، در قالب و غلاف انسان . انسانيت انسان به غلاف تنش نيست ، بلكه به آن شمشير جانش است ، بقول شيخ سعدى :\r\n طعنه بر من مزن به صورت زشت * اى تهى از فضيلت و انسان\r\nتن بود چون غلاف و جان شمشير * كار شمشير مىكند نه غلاف \r\nبه موضوع بحث برگرديم : همانطور كه عرض كرده‌ايم ، سير انفسى مهم‌تر از سير آفاقى است ، بايد كتاب وجود خودتان را مطالعه كنيد ، در خودتان بايد سفر به فرمائيد . ما هرچه را كه تحصيل مىكنيم ، از همين كانال وجودى خودمان مىگيريم ، جز اين كه معدّات مىخواهيم . استاد در واقع معلم نيست ، هرچند به ظاهر مىگوييم معلم . استاد ، علم دهنده نيست ، استاد معدّ است ، علم دهنده ديگرى است .      « الرَّحْمنُ عَلَّمَ الْقُرْآنَ خَلَقَ الْإِنْسانَ عَلَّمَهُ الْبَيانَ .     \r\n      اقْرَأْ بِاسْمِ رَبِّكَ الَّذِي خَلَقَ خَلَقَ الْإِنْسانَ مِنْ عَلَقٍ ، اقْرَأْ وَ رَبُّكَ الْأَكْرَمُ ، الَّذِي عَلَّمَ بِالْقَلَمِ ، عَلَّمَ الْإِنْسانَ ما لَمْ ، يَعْلَمْ » .       « 2 »\r\nعلت تامّه ، حقيقت جهان‌هاى هستى است ، اينها علت تامّه نيستند . به\r\n\r\n\r\n","description":"","footnote":"\r\n( 1 ) . نهج‌البلاغه ، خطبه\r\n( 2 ) . سوره علق / 1 - 4 .\r\n","page_name":" 134 ","page_number":134},
  {"content":"\r\n\r\nكتاب اسناد مىدهيم كه اين كتاب خيلى چيزهاى خوب به ما آموخته است ، اسناد تعليم به كتاب ، مجازى است . . .\r\nو يا مىپرسيم : شما اين علوم و معارف را از محضر چه كسى تحصيل كرده‌ايد ؟ در جواب مىگويد : از محضر فلانى ، اسناد افاده به فلانى مجاز است :\r\n ديده‌اى خواهم سبب سوراخ كن * تا حجب را بركند از بيخ و بن \r\nموحّد مىداند كه هرچه اسم خلق روى او است عنوان اعدادى براى انسان دارد .\r\nما در امورى كه بدانها تعلق داريم و از ناحيه آنها كسب كمال مىنمائيم ، كمى تجزيه و تحليل بكنيم و كاوش به‌نماييم ، به اين نتيجه مىرسيم كه همه آنها معداتند . مثلا : كسى كه كتاب را آموزنده مىداند ، آيا معانى و حقائقى را كه از كتاب فهميد ، كاغذ و سياهى ، يعنى مركّب به او تعليم داده‌اند . مگر كاغذ و مركّب محتوى اين مطالب علمىاند ؟ مگر كاغذ و مركب جماد نيستند ؟ ما با زور بازو از دوده و زاج و صمغ و ماز و مركب ساخته‌ايم ، سپس مطابق وضع و قراردادى خودمان نقوشى را پياده كرده‌ايم ، كه هريك علامت و نشانه‌اى براى يك معنى است ، مثل نصب بيرق و علامتهاى رانندگى و جز آنها . همچو نيست كه اين معانى در نهاد اين نقوش باشد .\r\nدو مثقال مركب را آب كرديم ، و در دوات ريختيم كه اگر به بيرون ريخته مىشد يك مقدار آب سياه بود حالا اين را آورده‌ايم با نوك قلم مطابق وضع و قرارداد خاصّى علائم حقائق و اعيان خارجى گردانيم . اينها معدّات ما براى استفاضه از فيض على الاطلاق مىباشند .\r\n و الملهم المبتدع القديم * حق ، عليم ، منّه عظيم \r\nما به ظاهر كه اين سوى را مشاهده مىكنيم ، اسناد تعليم علوم و معارف را\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nبه اين و آن مىدهيم و وقتى كه دولت معرفت را به حقيقت يافته‌ايم ، مىبينيم اين اسنادها همه مجازىاند .\r\nو باز از اين شخص مىپرسيم ، شما از استادتان چگونه علم آموختيد ، براى ما بيان بفرمائيد : او چگونه به شما علم داده است ؟ حالا كه مىخواهد بيان كند مىگويد : اين كه معلوم است ، استاد حرف زد ما گوش كرديم از او آموختيم .\r\nمىپرسيم چگونه معلوم است ؟ حرف زدن ، حركت زبان و برخورد نفس به مخارج است ، كه از تموّج و شكن هوا اصواتى به نام الفاظ صورت مىپذيرد ، آيا علم از جان استاد در اين فضا با موج ، و شكن هوا به صماخ گوش متعلم رسيد ، و از آنجا در وى رسوخ كرد و به عضوى از اعضاى او نشست و دانا شد ؟\r\nاين‌طور است ؟ يك مقدار تأمل مىكند و مىايستد و مىبيند اينطور نيست .\r\nوانگهى ، در اين تعليم و دهش از استاد چيزى كاسته شد ، يا اين علم را كه انفاق كرد بر دانائى او افزوده شد . اين ديگر چه نعمت و سرمايه‌ايست كه به انفاق افزوده مىشود ؟ ! بر اثر فحص و بحث و تدبر و تحقيق ، منتهى مىشود ، به اين‌كه تمام اين امور از درس و بحث و نوشتن و شنيدن و مطالعه و فكر و پاى تخته رفتن و ترسيم اشكال و وعظ و خطابه ، و ديگر امور وابسته به تعليم و تعلم همه معدّات‌اند ، و آنكه علت تامه و مفيض على الاطلاق و معطى مطلق كمال است ، خداوند سبحان است ، و در اين مقام نيز سؤالات بسيار پيش مىآيد ، كه نحوهء استكمال چگونه است ؟ كيف كان ، انسان در مسير استكمال و تعالى روحى ، بر اثر مراقبت تامّ و مجاورت با عالم قدس ملكوت ، و اغتذا و تأدب از اين مأدبه الهى به كمال مىرسد و فعليت مىيابد ، و آنگاه مىبيند چشمه‌هاى حكمت از جان او مىجوشد و به حرف مىآيد و گويا مىشود ، اين جوشش خوب است .\r\nانسان چاهى حفر كند و به آب نرسد ، از خارج سطل ، سطل در آن آب بريزد و ذخيره كند ، بالأخره اين چاه آب نمىشود ، اين چاه ، چاه نيست ، چاه آنست كه به چشمهء آب برسد و آب از خود او بجوشد بناى حكماى پيشين بر\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nاين بود كه همه كس را حكيم نمىگفتند . يعنى انسان تا به فعليتى نائل نمىشد كه از خود او حكمت بجوشد او را حكيم نمىگفتند ، او را فيلسوف مىخواندند ، يعنى محب حكمت ، نه حكيم .\r\nتا شخص در راه دانشجوئى و دانش‌پژوهى بود ، تا در مسير طلبگى و تحصيل علم و استكمال بود ، او را فيلسوف مىناميدند ، كه طالب و عاشق و شائق حكمت است ، و چون بدانجا مىرسيد ، كه ملكهء استنباط بدست مىآورد و مجتهد در فن مىشد و خودش به حرف مىآمد و از قال فلان و قال به همان ، خلاصى مىيافت كه به آب رسيده بود و خودش چشمه شده بود و از خود او آب حيات و حكمت مىجوشيد ، حالا او را حكيم مىگفتند .\r\nآرى انسان به جائى مىرسد ، كه خودش منبع مىشود ، از خود او مىجوشد ، اين جوشش خوب است . هم از زبان أئمه ما عليهم السلام ، روايت شده است ، و هم از زبان حضرت عيسى عليه السلام ، به اين مضمون كه نگوئيد علم در دل زمين است چه كسى مىتواند زمين را بكاود تا به علم برسد ؛ و نگوئيد علم در آنسوى درياها است چه كسى مىتواند اين اقيانوسها را سير كند تا در آنطرف درياها به علم دست بيابد ؛ و نگوئيد علم در آسمانها است چه كسى مىتواند صعود كند ، بالا برود تا به علم برسد ؛ علم در ذات شما عجين شده است ، علم را از نهاد خودتان بجوئيد ، علم را از كانال وجودى خويش تحصيل كنيد ، به چه نحو ؟ فرمودند به آداب الهى متأدب بشويد تا از شش جهت ذات شما علم بجوشد كه غرق در علم بشويد .\r\nسير انفسى بنمائيد ، پاسبان حرم دل باشيد ، امام صادق عليه السلام فرمود :\r\n« القلب حرم اللّه فلا تسكن في حرم اللّه غير اللّه » ، استقامت در كار داشته باشيد - همان مثال انگشت ذغال در جوار آتش است - تا استعداد و قابليتى پيدا كنيد ، كه « يكاد زيتها بضئ و لو لم تمسسه نار » ، و به محض اينكه نار به او مسّ نموده است ، « نور على نور يهدي اللّه لنوره من يشاء » . انسان بر اثر مصاحبت و مجاورت با ملكوت عالم ملكوتى مىشود ، و ملكوت يك پارچه نور است ، آنگاه به بيان مبارك حضرت وصى ، امام امير المؤمنين على عليه السلام :\r\n\r\n","description":"","footnote":"","page_name":" 137 ","page_number":137},
  {"content":"\r\n\r\n« المؤمن يتقلّب في خمسة من النور : مدخله نور ، و مخرجه نور ، و علمه نور ، و كلامه نور ، و منظره يوم القيامة الى النور » « 1 » .\r\nچنين انسان دهنش و سخنش و ورود و خروجش و برزخ و قيامتش ، و همه اطوار و شئون وجودش ، نور مىشود . و مظهر تام حقيقت اللّه نور السموات و الارض ، مىگردد .\r\nاما ظرف علم و تجرد نفس و امورى كه در پايان جلسهء قبل ، به اشارت در پيرامون آنها وعده داده‌ايم : امير المؤمنين ، عليه السلام به كميل فرمود : « انّ هذه القلوب اوعية فخيرها أوعاها » « 2 » فرمود : اين دلها ظرفها هستند ، هر دلى كه گنجايش و ظرفيت آن بيشتر است او بهتر است .\r\nاين كلام امام ، يك ترازوى انسان‌سنج است ، چنان كه معروض داشته‌ايم ، هر ميزانى با موزون خود ( يعنى متاع و آنچه كه بدان سنجيده مىشود ) مناسبتى دارد ، با ترازوى زنبيلى كه نمىشود حرارت هوا را سنجيد ، هرچيز بمناسبت خودش ترازوئى دارد ، انسان كامل براى انسانهاى ديگر ميزان است امام صادق عليه السلام فرمود : « نحن الموازين القسط » .\r\n گر به صورت آدمى انسان بدى * احمد و بو جهل پس يكسان بدى \r\nامير المؤمنين عليه السلام ، انسانها را تقويم و توزين مىكند ، كه قدر و قيمتشان چه‌قدر است فرمود : « فخيرها أوعاها » هركسى كه حقائق و معارف بيشتر دارد ، او ارزشمندتر است . ملاحظه به‌فرمائيد خداوند سبحان فرمود :    « إِنَّهُ لَقُرْآنٌ كَرِيمٌ ، فِي كِتابٍ مَكْنُونٍ ، لا يَمَسُّهُ إِلَّا الْمُطَهَّرُونَ »    « 3 » نفرمود الّا العالمون . چه كسى مىتواند قرآن در كتاب مكنون را مس كند ؟ آنكس كه مطهّر باشد .\r\n بهتر از گفتهء تو گفتارى * خوشتر از دفتر تو دفتر نيست \r\n\r\n\r\n","description":"","footnote":"\r\n( 1 ) . خصال صدوق ، ابواب خمسه .\r\n( 2 ) . نهج‌البلاغه ، حكمت 147 .\r\n( 3 ) . واقعه / 80 .\r\n","page_name":" 138 ","page_number":138},
  {"content":"\r\n\r\n دفترى بىكرانه دريابى * كاندرو هر خسى شناور نيست\r\nنرسد تا به سر گفتارت * دست جانى اگر مطهّر نيست \r\nاين مس متعارف كه مسّ ظاهر انسان با مس ظاهر قرآنست ، كه بايد بدن با طهارت باشد ، يك نشانه و سايه‌اى از آن مسّ است ، آن مس ادراك و يافتن است ، تفاوت ميان اين دو مسّ از زمين تا آسمان است ، از ظاهر تا باطن است ، از صورت كتبيهء قرآن تا قرآن « في كتاب مكنون » است .\r\nو خداوند سبحان فرمود :  « إِنَّ أَكْرَمَكُمْ عِنْدَ اللَّهِ أَتْقاكُمْ »  « 1 » نفرمود اعلمكم ، عرض نمىكنم علم نه ،  « يَرْفَعِ اللَّهُ الَّذِينَ آمَنُوا مِنْكُمْ وَ الَّذِينَ أُوتُوا الْعِلْمَ دَرَجاتٍ »  « 2 » ، اما علمى كه بر مبناى طهارت و تقوى باشد بقول حكيم سنائى :\r\n علم كز تو تو را بنستاند * جهل از آن علم به بود بسيار \r\nو نيز بقول همين عارف نامور :\r\n چو علم آموختى از حرص ، آنگه ترس كاندر شب * چو دزدى با چراغ آيد ، گزيده‌تر برد كالا \r\nحالا دقت بفرمائيد ، كه « فخيرها أوعاها » به چو نحو است ، چرا آنكس كه گنجايشش بيشتر است بهتر است .\r\nدر جنگ احد ، بر اثر بىاحتياطى و گوش بفرمان نبودن چند نفر ، تعدادى از سلحشوران اسلام بدرجه رفيعه شهادت رسيدند ، مدينه ، منطقه كوهستانى است ، مردم در زمان جنگ خسته و جراحت ديده‌اند ، علاوه اين كه عدد مسلمانها هم كم بود ، قبر كندن در سرزمين كوهستانى دشوار است ، رسول اللّه « ص » دستور فرمود هرچند شهيد را در يك قبر بسپارند ، و فرمود : هر يك از آنها علم و آگاهيش به قرآن بيشتر است و بيشتر آن را حافظ است ،\r\n\r\n\r\n","description":"","footnote":"\r\n( 1 ) . حجرات / 14 .\r\n( 2 ) . مجادله / 12 .\r\n","page_name":" 139 ","page_number":139},
  {"content":"\r\n\r\nبدن او را جلوى ديگرى قرار دهند . آرى هر كه عالم‌تر و آگاهتر و قرآنىتر است ، حتى بدنش هم بايد قبلهء آن ديگرى باشد « فخيرها أوعاها » .\r\nملكوت عالم با اين كه عظيم است علم و عالم آنقدر عظمت دارد كه عالم در آن ملكوت عظيم ناميده مىشود ، ثقة الاسلام كلينى در كتاب فضل علم « اصول كافى » باسنادش از حفص بن غياث روايت كرده است كه :\r\n« قال قال لى ابو عبد اللّه ، عليه السلام : من تعلّم العلم و عمل به و علّم للّه دعى في ملكوت السماوات عظيما ، فقيل : تعلّم للّه و عمل للّه و علّم للّه » « 1 » .\r\nاما در تجرد نفس ناطقهء انسانى ، علماى ما از قديم و حديث ، ادلهء بسيار اقامه كرده‌اند كه نفس از عالم طبيعت نيست ، موجودى است از آنسوى طبيعت ، از عالم متافيزيك ، از عالم مجردات است ، از عالم إله است ، و ما به اين فكر افتاده‌ايم كه اين ادله را جمع‌آورى نماييم ، تاكنون بيش از هفتاد دليل عقلى غير از ادلّهء نقلى بدست آورده‌ايم ، اميد است كه به زودى توفيق تنظيم آنها حاصل شود ، و در دسترس ارباب علم و كمال قرار گيرد نحوهء تنظيم را از ادلهء عقلى روان و ساده شروع كرده‌ايم و به برهانيات خيلى بلند خاتمه مىدهيم و پس از آن وارد در نقل ادلهء نقلى مىشويم .\r\nمثلا يك دليل ساده ، اين كه انسان بدنش را از اكل و شرب بازمىدارد .\r\nمانند يك مرتاض كه بر بدن غضب مىكند و مىخواهد او را ذليل بدارد ، انسان روزه مىگيرد بدن تشنهء است گرسنه است آب مىخواهد نان مىخواهد به او آب و نان نمىدهد ، از حضرت رسول اللّه « ص » روايت است كه معده مرتع شيطان است هرچه چراگاه شيطان آبادتر باشد رغبت شيطان به آن بيشتر خواهد بود . روزه يك رياضت شرعى است .\r\n ناز پرورد تنعم نبرد راه بدوست * عاشقى شيوهء رندان بلاكش باشد \r\nيكى از آشنايان - خدا رحمتش كناد - در وسط تابستان در غير ماه مبارك\r\n\r\n\r\n","description":"","footnote":"\r\n( 1 ) . اصول كافى ، ج 1 / 27 .\r\n","page_name":" 140 ","page_number":140},
  {"content":"\r\n\r\nرمضان روزه داشت ، به او گفتم آقا شما در اين سن و در اين هواى گرم و سوزان روزه داريد ؟ ! در جوابم گفت : من از اين بدن سيلى خورده‌ام ، سركشى كرد و مرا به اين سو و آن سو كشانيد ، حالا من مىخواهم انتقام بكشم و او را ذليل بدارم .\r\nبلكه انسان در غير حال روزه و رياضت هم براى حفظ وقار و موقعيت خود در نزد ديگران از تمايلات بدنى و خواهشهاى نفسانى خوددارى مىكند .\r\nغرض ما اين است ، اين كه بدن است مىگويد من آب و نان و آسايش مىخواهم ، و ديگرى قاهر بر او است و او را مهار كرده و از خواسته‌هايش باز داشته است ، و اين هر دو يك فرد انسان است ، و اين هر دو توئى من مىخواهم بدانم فرق بين آن تويى تو و اين تويى تو چيست ، آن آمر و ناهى قاهر كيست ؟\r\nو يكى از ادلهء نقلى ما در موضوع مذكور اين كلام كامل امير المؤمنين عليه السلام است ، كه سيد رضى در نهج‌البلاغه نقل فرموده است : « كل وعاء يضيق بما جعل فيه إلّا وعاء العلم فانّه يتسع » . « 1 »\r\nهر ظرفى گنجايش دارد ، كه تا همان اندازه گنجايش ، مظروفش را مىپذيرد ، بيش از آن برايش امكان ندارد اين ظرفها مثلا يكى فنجان است و ديگرى كاسه ، و يك حوض است و ديگرى بركه ، و يكى درياچه است و ديگرى دريا ؛ اينها هر يك حدّى دارند ، و مظروف هريك كه از حدّش گذشته است لبريز مىشود ، و ديگر آن ظرف يك قطره را هم نمىپذيرد ؛ اما امير المؤمنين عليه السلام فرمود : هر ظرفى كه مظروفش در او قرار بگيرد ، گنجايشش كم مىشود ؛ مگر ظرف علم كه هرچه علم در او مىريزى ، بجاى اينكه گنجايشش كم گردد بيشتر مىشود .\r\nاين شخص تاكنون نمىتوانست مثلا مسائل رياضى در سطح بالا را متوجه بشود و حل كند ، ولى كلاسها ديد و علوم و معارف تحصيل كرد ، و قضايا و\r\n\r\n\r\n","description":"","footnote":"\r\n( 1 ) . نهج‌البلاغه ، حكمت 205 .\r\n","page_name":" 141 ","page_number":141},
  {"content":"\r\n\r\nقواعد رياضى كسب كرد ، و پله‌پله بالا آمد ، ظرف علمش سعه وجودى يافت كه حالا به خوبى از عهدهء حل آن مسائل برمىآيد ، بلكه خودش مسائل رياضى سنگين طرح مىكند ، و همچنين در ديگر فنون علوم و هرچه بيشتر فرا مىگيرد ، استعداد و آمادگيش براى فراگرفتن مطالب مهمتر بيشتر مىشود ، و فياض على الاطلاق هم مطابق قابليت قابل ، افاضهء فيض مىفرمايد ، كه أحدى در عالم محروم نيست ، « يا من لا تزيده كثرة العطاء الّا جودا و كرما » .\r\nخواجه ابو الهيثم ، احمد بن حسن جرجانى ، كه از دانشمندان قرن چهارم هجرى است در قصيده رائيه‌اش كه در سؤالات علوم عقليه است گويد :\r\n چرا چو تن ز غذا پر شود نگنجد نيز * الم رسدش چو افزون كنى بر اين مقدار\r\nو گوهرى دگر آنجا كه پر نگردد ، هيچ * نه ازنبى و نه از پيشه و نه از اشعار \r\nپس بدانكه ، ظرف علم و خود علم واهب و متهّب علم مطلقا موجوداتى فوق علم طبيعت‌اند و از اين عرائضى كه تقديم داشتيم به جهش علمى و حدس نورى درياب ، كه علم و عمل ، جوهر و انسان ابدى سازند ، نه عرض متصرّم متغير .\r\nو ديگر اين كه مكمّل نفوس و مخرج آنها از نقص به كمال خداوند واهب الصور است ، چه صور صورى كه  « هُوَ الَّذِي يُصَوِّرُكُمْ فِي الْأَرْحامِ ، كَيْفَ يَشاءُ »  « 1 » و چه صور معنوى كه  « عَلَّمَ الْإِنْسانَ ما لَمْ يَعْلَمْ »  « 2 » و هرچه را كه به اعتبارى و نظرى و بضرب من التعبير غير و سوى مىگوييم ، سمت اعدادى دارند ، و همه معدّات ما براى قبول فيض‌اند . به فرموده متأله سبزوارى در منطق منظوم :\r\n « و الحقّ أن فاض من القدسى الصور * و انما إعداده من الفكر » \r\n.\r\n\r\n\r\n","description":"","footnote":"\r\n( 1 ) . آل عمران / 07 .\r\n( 2 ) . علق / 6 .\r\n","page_name":" 142 ","page_number":142},
  {"content":"\r\n\r\nيكى از اسماى حسنى آلهى ، اسم مبارك مصوّر است  « هُوَ اللَّهُ الْخالِقُ الْبارِئُ الْمُصَوِّرُ لَهُ الْأَسْماءُ الْحُسْنى » .  « 1 » مصورى است برون‌پرور و درون‌آراى ، كه هم باطن را صورتگرى مىكند ، و صور علمى مىدهد ، و هم ظاهر را ،   « أَ فَرَأَيْتُمْ ما تُمْنُونَ أَ أَنْتُمْ تَخْلُقُونَهُ أَمْ نَحْنُ الْخالِقُونَ »   « 2 » نطفه را شما صورتگرى مىكنيد يا ما صورتگرى مىكنيم ؟\r\nاين صورتگرها بخواهند صورتگرى كنند . اوّل بايد محلّ پذيراى صورت را به خوبى خشك كنند كه با رطوبت و ترى آن صورت نمىپذيرد ، و با فرض پذيرفتن در اندك زمانى فاسد مىشود ، و ضرب المثلى است كه نقش بر آب است ، اما اين نقاش و صورتگر چيره‌دست نطفه را كه آب است صورت‌گرى مىكند شيخ اجّل سعدى رضوان اللّه عليه ، در اين موضوع چه نيكو سروده است :\r\n ز ابر افكند قطره‌اى سوىيم * ز صلب آورد نطفه‌اى در شكم\r\nاز آن قطره لؤلؤ لالا كند * و ز اين صورتى سر و بالا كند\r\nدهد نطفه را صورتى چون پرى * كه كرده است بر آب صورتگرى \r\nنكته ديگرى كه از كلام ياد شده امير المؤمنين عليه السلام استفاده مىشود ، مقام فوق تجرد داشتن نفس ناطفه است ، بيانش اين كه نفس در ابتدا به مرحله تجرد برزخى در مقام خيال مىرسد ، و پس از آن تجرد عقلى مىيابد كه به ادراك حقايق مرسله ، و معارف مطلقه ، و انوار كليه به « كلّى سعىّ » قادر و نائل مىشود ، كه اين حقائق نوريه به كلى از اوصاف و احكام مقيد به قيد ماده طبيعى ، و از اشباح و اشكال محدود به حد صورت تجرد برزخى خيالى مبرّىاند نه احيازى براى آنها است و نه اوزانى و نه ديگر احوال موجود مادّى خارجى و مجرد به تجرد برزخى در كتب فلاسفه پيشين ، تا بدان حد كه\r\n\r\n\r\n","description":"","footnote":"\r\n( 1 ) . حشر /\r\n( 2 ) . واقعه / 61 .\r\n","page_name":" 143 ","page_number":143},
  {"content":"\r\n\r\nآگاهى دارم بيش از تجرّد برزخى نفس در مقام خيال متّصل ، و تجرد عقلانى نفس ، بحث نشده است .\r\nارسطو ، پنج دليل در تجرّد برزخى نفس در مقام خيال اقامه كرده است ، كه صدر المتألهين آنها را در اسفار آورده است و تجرّد عقلانى و اتحاد عاقل بمعقول و اتحاد نفس به عقل بسيط ، فلاسفه پيشين مطالبى دارند . بلكه صائن - - الدين على ابن تركه در « تمهيد القواعد » مىفرمايد ، كه حكماى اقدمين بر همين مبناى توحيدى و معرفت نفس ، معنون در حكمت متعاليهء ما بودند ، و صدر المتألهين در « شواهد ربوبيه » فرمايد ، كه با نظر تدبر ممشاى مشاء ، به مسير حكمت متعاليه بازگشت مىكند .\r\nكيف كان ، يكى از مباحث عرشى كه در صحف حكمت متعاليه ما عنوان شده است مقام فوق تجرد داشتن نفس است و اين نيز به سه وجه است و هر سه وجه از امّهات و اصول مباحث نفس است يك وجه آن اين كه علاوه‌بر مجرد بودن نفس به تجرد خيالى و عقلى او را حدّ يقف نيست ، يعنى در حدّى بايستد كه بگويد من ديگر گنجايش پذيرش علوم و معارف را ندارم ، چنين نيست ، بلكه نه كلمات نوريه وجوديه را نفاد است و نه نفس را حدّ يقف ، بلكه اعتلاى وجودى پيدا مىكند كه به مقام وحدت حقهء حقيقيهء ظليه مىرسد و خليفة اللّه مىگردد ، بلكه به فوق مقام خلافت نائل مىآيد ، مقام فوق تجرد به اين معنى را از كلام امام عليه السلام درياب كه فرمود : « كل وعاء يضيق بما جعل فيه الّا وعاء العلم فانه يتسع » ، حالا اين مطلب مستفاد از اين كلام كامل را با آن كلام ديگر امام ضميمه كن كه فرمود : « انّ هذه القلوب اوعية فخيرها أوعاها » . « فافهم و تبصّر » .\r\nسپس امام امير المؤمنين عليه السلام در ضمن همين كلام به كميل فرمود :\r\n« اولئك و اللّه الأقلون عددا و الاعظمون قدرا يحفظ اللّه بهم حججه و بيناته حتى يودعوها نظرائهم و يزرعوها في قلوب اشباههم » .\r\nامام عليه السلام ، در اين كلامش علما را تعبير به زارع فرمود كه « و يرزعوها في قلوب اشباههم » ، و خداوند سبحان هم در قرآن خود را زارع خوانده\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nاست   « أَ فَرَأَيْتُمْ ما تَحْرُثُونَ أَ أَنْتُمْ تَزْرَعُونَهُ أَمْ نَحْنُ الزَّارِعُونَ » .   « 1 »\r\nزارع كشاورز است كه كارش آباد كردن زمين و شخم و شيار زدن آن و بذر در آن افشاندن و آبيارى كردن و پروراندن است ، جانهاى ما مزرعه الهى است ، در اين حديث شريف تأمل بفرمائيد و مزرعه جان را بدست زارع آن بسپاريد ، گر كام تو برنيامد آنگه گله كن .\r\nجناب ثقة الاسلام كلينى - رضوان اللّه تعالى عليه - در كتاب ايمان و كفر اصول كافى باسنادش روايت فرموده است « عن يونس بن ظبيان عن ابى عبد اللّه عليه السلام قال : « انّ اللّه خلق قلوب المؤمنين مبهمة على الايمان فاذا أراد استنارة ما فيها فتحها بالحكمة و زرعها بالعلم و زارعها و القيّم عليها رب العالمين » « 2 » .\r\nفتح دل شيار كردن آنست ، زرع آن بذر افشاندن آنست و اين بذر علم است ، قيم محافظ پرورانندهء آنست و اين فاتح و زارع و قيم ، رب العالمين است .\r\n من از مفصل اين نكته مجملى گفتم * تو صد حديث مفصّل بخوان از اين مجمل \r\nكسانى به نعمت شرح صدر و فتح متنعم‌اند ، متصف باسماء جمالى و جلالىاند از امروز و فردا گفتن خلاصى يافته‌اند ، از كثرت سرابى بدر آمده‌اند ، « في مقعد صدق عند مليك مقتدر » آرميده‌اند همواره در افق أعلى و در قيامت كبرى بسر مىبرند و قيامتشان قيام كرده است .\r\n من كه امروزم بهشت وصل حاصل مىشود * وعدهء فرداى زاهد را چرا باور كنم \r\nعرض كرديم كه علم و عمل جوهر و انسان سازند و نفس به علم و عمل توسع و اشتداد وجودى مىيابد ، علم مشخص روح و عمل مشخص بدنست و انسان را\r\n\r\n\r\n","description":"","footnote":"\r\n( 1 ) . واقعه / 66 .\r\n( 2 ) . اصول كافى ، ج 2 / 308 .\r\n","page_name":" 145 ","page_number":145},
  {"content":"\r\n\r\nبدنهاى در طول هم به وفق نشئات أخروى است ، و تفاوت ابدان در نشئات به كمال و نقص است ، و هركس مهمان سفرهء خود است و آنكه از دوزخ مىترسد در حقيقت ترس او از خودش است .\r\nاين دو كلمهء اصيل تعليم و تربيت كه موضوع بحث ما در دو جلسه اين سمينار بود ، خيلى دامنه‌دار و ميدان‌دار است ، وقت بسر آمد ،\r\n مجلس تمام گشت و به آخر رسيد ، عمر * ما همچنان در اول وصف تو مانده‌ايم \r\nاز محضر مبارك شما مرخص مىشوم ، خداوند شما را عاقبت به خير بفرمايد ، همواره دعاگوى برادران و خواهران ايمانيم هستم ، خداوند متعال اين ملت اسلامى ما را ، و اين كشور جمهورى اسلامى ما را ، و اين انقلاب عظيم اسلامى ما را ، و رهبر بزرگوار و روحانيت عزيز و رزمندگان سلحشور ما را در كنف عنايت خويش و حمايت ولى اللّه اعظم ارواحنا فداه حفظ بفرمايد . بار آلها آنچه كه موجب تقرّب ما بسوى تو است ما را به عمل بدانها موفق بدار .\r\nاين چند جمله در پيرامون تعليم و تربيت كه تقديم داشته‌ايم ، اميد است كه مقبول طبع مردم صاحب‌نظر شود و به قول معروف :\r\n برگ سبزى است تحفه درويش * چه كند بينوا ندارد بيش \r\n\r\n","description":"","footnote":"","page_name":" 146 ","page_number":146},
  {"content":"\r\n\r\n\r\nنقش عرفاى اسلام در احياى معارف اسلامى ( سمينار بزرگداشت شهيد آية اللّه مطهرى در مدرسه عالى شهيد مطهرى تهران )\r\n\r\n","description":"","footnote":"","page_name":" 147 ","page_number":147},
  {"content":"\r\n . \r\n","description":"","footnote":"","page_name":" 148 ","page_number":148},
  {"content":"\r\n\r\nبسم اللّه الرحمن الرحيم\r\nحق حمد به جميع السنهء حامد و محمود ، حقّ عين وجود است ، كه صمد حق منزّه از مشائن حدود و محدود به حدّ كل محدود است .\r\nصلوات و سلام نامعدود بر نفس نفيس ، حامل لواى حمد و نائل مقام محمود ، سيد انبياء محمد و احمد ، كه ادّل دليل شاهد و مشهود است .\r\nو بر آل او اهل‌بيت عصمت و وحى كه اوّلشان آدم اولياء اللّه ، سيّد اوصياء ، نقطه بسمله كتاب موجود است .\r\nو خاتمشان واسطهء فيض جود ، مركز دائره شهود ، بقيّة اللّه و تتمّة النبوّة مهدى موعود است .\r\nو بر قاطبهء انبياء و اوصياء و اولياء تا سخن از عارف و معروف و عابد و معبود است .\r\nدر اين مجمع علمى و روحانى ، و مجمع ملكوتى و عرشى ، كه به پاس بزرگداشت شهادت شهيد سعيد آية اللّه مطهّرى - طهّر اللّه رمسه و طيّب نفسه - كه از بلندانديشى ذوات محترم ستاد بزرگداشت مقام شامخ شهادت منعقد شده است ، و اين كمترين ، در چنين محفل قدسى تشرف يافته ، و به شركت در آن تبرك جسته است ، كلماتى چند در پيرامون « نقش عرفاى اسلام در احياى معارف اسلامى » تقديم مىدارد كه مرحوم آية اللّه مطهرى نيز به رفتار و\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nگفتارش ، و قلم و كردارش در اين نقش سهمى به‌سزا داشت و دارد ، چه اينكه آن جناب در محضر مبارك نوابغ و ابدال و اوتادى ، كه هريك را علّمه شديد القوي چون حضرت امام مدّ ظله العالى ، و حضرت علّامه طباطبائى قدّس سرّه الشريف ، به منقبتين حكمت نظرى و عقل عملى ، و به سير و سلوك در مراحل و منازل عرفانى نائل آمده است .\r\nمن در افتتاح اين سمينار ، و در آغاز گفتارم ، ارتقاى درجات شامخ شهداى عزيز اسلام از صدر آن تاكنون ، و اعتلاى روز افزون انقلاب عظيم شكوهمند اسلامىمان را كه خونبهاى شهيدان عزيز ما است ، و مجد و عزت و عظمت مسلمانان به حق قيام كرده كشور اسلامى ايران را از پيشگاه حقيقة الحقائق ، خداوند عالم مسألت دارم .\r\nانسان هرچند در به دو حدوثش از نشأه طبيعت است ، و در بعد مثل ديگر نباتات است و به تعبير قرآن مجيد :  « وَ أَنْبَتَها نَباتاً حَسَناً »  « 1 » ، و ليكن اين موجود خاكى كريم الابوين وحىّ بن يقظان است فرزند پدرى بنام عقل كل و مادرى بنام نفس كل است . اگر مرتبه نازلهء او بنام قشر و غلاف و بدن در اين نشأه تعيش و زيست دارد ، از جنبهء ملكوتى و روحانىاش موجودى آنسوئى و عرشى است .\r\nو بعبارت ديگر ، يك هويت ممتدّ از فرش تا عرش است و او را در هر مرحله و نشأه اين جائى و آنسويى حكمى است و به لحاظ نشئات ، شئون و اطوار وجودى دارد :   « ما لَكُمْ لا تَرْجُونَ لِلَّهِ وَقاراً وَ قَدْ خَلَقَكُمْ أَطْواراً » .   « 2 »\r\nآنچه كه مربوط به حفظ نظام اين سويى انسان است ، در زبان اهل معرفت تعبير به تجليه مىشود . مقام تجليه اولين باب است كه شخص مسلمان بايد ظاهرش و كسب و كارش و زندگى اين نشأه و اجتماعش به موازين\r\n\r\n\r\n","description":"","footnote":"\r\n( 1 ) . سوره آل عمران / 38 .\r\n( 2 ) . سوره نوح / 15 .\r\n","page_name":" 150 ","page_number":150},
  {"content":"\r\n\r\nاستوار احكام فقهى بوده باشد . يعنى احكام و حدود و حقوق الهى كه فقه جعفرى به وجه كمال حائز آنست ، در متن آداب زندگيش پياده شود . اين قدم اول و مرتبهء اولى كه بايد تمام امور و احوال اين نشأه معدّ و مقدّمه براى تحصيل سعادت ابدى انسان بوده باشند .\r\nدين خدا مسير تكاملى انسان و دستورالعمل شخص مسلمان و صراط الى اللّه بلكه عين صراط اللّه است ، كه انسان را به سعادت ابدى او مىرساند .\r\nپس از مرتبه ياد شده ، بايد بكوشد كه صفات رذيله و اخلاق ناشايست را از خود بزدايد و خود را از آنها تزكيه و تطهير كند تا بتواند بمقامات عاليه انسانى كه در پيش دارد نائل آيد ، به مثل چون طبيب بخواهد بيمارى را به خوراندن غذاهاى مقوّى تقويت كند ، اول بايد عامل بيمارى مريض را دفع بنمايد تا غذا او را سودمند باشد ، و گرنه با رسوخ عامل بيمارى ، غذاى مقوّى موجب تقويت آن و سبب شدّت بيمارى خواهد بود :  « هُوَ الَّذِي بَعَثَ فِي الْأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ »  « 1 » .\r\nمهمترين شعب تزكيه ، تطهير سرّ و ذات انسان از شك و ريب در ايمان باللّه است ، كه با نور معرفت از ظلمات اوهام و وساوس بدر آيد و به حليت توحيد حقيقى متحلّى گردد و بدان غايت رسد كه امام جعفر صادق عليه السلام در تفسير كريمه : و سقاهم ربهم شرابا طهورا فرموده است : « يطهّرهم عن كل شىء سوى اللّه ، اذ لا طاهر من تدنّس بشىء من الاكوان الّا اللّه » من در امت خاتم « ص » از عرب و عجم ، كلامى بدين پايه كه از صادق آل محمّد « ص » در غايت قصواى طهارت انسانى روايت شده است ، از هيچ عارفى نه ديده‌ام و نه شنيده‌ام .\r\nاين شراب طهور آب حيات است . طهور است يعنى هم پاك است و هم پاك كننده ، اين شراب طهور ابرار را از جز خدا پاك مىكند كه انسان جز خدا نمىبيند .\r\n\r\n\r\n","description":"","footnote":"\r\n( 1 ) . سوره جمعه / 2 .\r\n","page_name":" 151 ","page_number":151},
  {"content":"\r\n\r\n رسد آدمى به جائى كه بجز خدا نبيند * بنگر كه تا چه حدّ است مكان آدميّت . \r\nو مىبيند كه خدا است ، دارد خدائى مىكند ، و اسماء و صفات الهى است كه همه در كارند :  فَأَيْنَما تُوَلُّوا فَثَمَّ وَجْهُ اللَّهِ ،  و  كُلَّ يَوْمٍ هُوَ فِي شَأْنٍ .  شراب و ساقى كه در زبان اهل معرفت دائر است اين است .\r\nانسان موجود ممّتدى است كه يك سويش بر فرق فرش ، و جانب ديگرش در بطنان عرش است ، قرآن شريف سازنده اوست و مخرج او از نقص بكمال ، و از قوه به فعل است . احكام ظاهرى قرآن ، و باطن قرآن يعنى اسرار و تاويلات و درجات و مقامات قرآن همه بيان مراتب و مقامات انسانند و به تعبير حضرت امير المؤمنين امام الأئمة على عليه السلام : اقرأ و ارق ، بخوان و بالا برو ، در هيچ مقامى توقف نكن ، كه بعد از آن مقام مقاماتى است و خبرهايى است ، اين كتاب حبل اللّه المتين است ، اين كتاب انسان را دست‌آويز محكم است كه آن سرش در دست حق سبحانه است . و نردبانى است كه آيات آن درجات آنست انسان كه در مسير قرآن درجه‌درجه و پله‌پله به اسرار آن آگاهى مىيابد ، در حقيقت به مقامات معنوى خود اعتلاء و ارتقاء وجودى يافته است و به همان اندازه و پايه ملكوتى شده است و فرشته‌خوى گرديده است و تقرب به حق سبحانه پيدا كرده است .\r\nعرفان معرفة اللّه است و كتابى در عرفان عظيم‌تر از قرآن مجيد وجود ندارد و روايات صادر از اهلبيت عصمت و وحى كه : انما يعرف القرآن من خوطب به ، مرتبهء نازلهء قرآنند به مثل چنان كه بدن مرتبه نازله نفس است ، و نقش عرفاى اسلام در احياى معارف اسلامى اين كه قرآن كريم را به كمك روايات ، تفسير انفسى نموده‌اند ، تمام صحف تفسيرى عارفان در حقيقت تفسير انفسى است ، بلكه كتب غير تفسير اساطين اين فن نيز بيان اسرار و بطون آيات و روايات به حسب معارج و معارف شهودى انفسى است .\r\nمراتب قرآن شريف ، مطابق عوالم انسان است و هر مرتبه را حكمى ،\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nچنان كه صورت كتبيّهء آن صورت كتبيّه انسان كامل و صورت عينيّه آن ، صورت عينيّه انسان كامل است .\r\nقرآن كريم ابواب ، شعب گوناگون علوم را از فنون ادبيات و علم تجويد و قرائت گرفته تا علم حديث و رجال و اصول و فقه و رشته‌هاى رياضى و علم اخلاق و حكمت متعاليه و عرفان و سير و سلوك مسير تكاملى انسانى ، به روى انسان گشوده است ، همانطور كه در عرفان كتابى شريفتر و مهمتر از قرآن نداريم ، عارف‌تر از اهل‌بيت عصمت و وحى عارفى نمىشناسيم . عرفاى بزرگ اسلام از آن وسائط فيض الهى اسرار آموختند .\r\nكدام عارف است كه در آستانه ولايت امام الأئمه ، آدم اولياء اللّه ؛ حضرت وصّى جناب امير المؤمنين على عليه السلام جبين به زمين نمىنهد ؟ و همانطور كه شارح فاضل نهج البلاغة ، ابن ابى الحديد در آغاز شرح آن گفته است : جميع فضائل علماى اسلام به آن جناب منتهى مىگردد ، و در همه معارف حقه الهيه منبع و سرچشمه آن حضرت است .\r\nنقش عرفاى اسلام ، نشر كلمات عرشى جانفزا و انسان‌ساز ولى اللّه اعظم امام على و آل او از ابتداء تاكنون بوده و هست .\r\nمن به نقل چند حديث شريف در مقام شامخ عرفان و عارف از رسول خاتم « ص » و ائمه اطهارمان عليهم السلام تبرّك مىجويم ، به اميد اينكه بعنوان الق دلوك في الدّلاء ، در نقش گرانقدر و ارزشمند احياى معارف اسلامى در عداد رجال الهى به افتخار شركت و همكارى نائل آئيم :\r\nالف : عالم جليل ابو محمد حسن بن ابى الحسن بن محمد ديلمى كه از علماء مائه هشتم است ، در باب اول كتاب شريف ارشاد القلوب ، كه معروف به ارشاد ديلمى است از حضرت رسول خاتم صلّى اللّه عليه و آله و سلم روايت كرده است كه :\r\nقال « ص » : « لكلّ شىء معدن و معدن التقوى قلوب العارفين » .\r\nبراى هرچيز معدن است ، و معدن تقوى قلوب عارفان است .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nب : حدود يك قرن بعد از شريف رضى جامع نهج‌البلاغه - رضوان اللّه عليه - عالم أوحدى قاضى ناصح الدين ابو الفتح عبد الواحد بن محمد تميمى آمدى متوفى 510 ه ق ، يازده هزار و پنجاه كلمه از كلمات قصار امير المؤمنين على عليه السلام را به روشى خاص به ترتيب حروف تهجّى به نام « غرر الحكم و درر الكلم » ، گردآورده است و محقق بارع آقا جمال خوانسارى متوفى 1125 ه ق آن را به فارسى ترجمه و شرح نموده است ، تا آنجا كه اينجانب آگاه است ، كتابى به اين تفصيل در جمع‌آورى كلمات قصار امير المؤمنين تدوين نشده است ، غرض اينكه در آن كتاب گرانقدر از امام عليه السلام روايت كرده است كه فرموده :\r\nالعارف من عرف نفسه فأعتقها و نزّهها عن كلّ ما يبعّدها .\r\nيعنى عارف كسى است كه خود را شناخت پس از هرچه كه او را دور مىكند ، آزاد و پاكش گردانيد .\r\n غلام همت آنم كه زير چرخ كبود * ز هرچه رنگ تعلق پذيرد آزاد است . \r\nج - شهيد مولى عبد الصمد همدانى ، كه يكى از اعلام دين و اكابر محققين است در روز غدير 1216 ه ق ، در هجمه وهابيها در كربلاى معلّى شربت شهادت نوشيده است ، يكى از مصنفات ارزشمند آن جناب بحر المعارف در عرفان است ، در اوائل اين كتاب گويد : و في كتاب فردوس العارفين قال امير المؤمنين عليه السلام : « العارف اذا خرج من الدنيا لم يجده السائق و الشهيد في القيمة ، و لا رضوان الجنّة في الجنّة ، و لا مالك النّار في النّار ، قيل و اين يقعد العارف ؟ قال عليه السلام : في مقعد صدق عند مليك متقدر » .\r\nيعنى امير المؤمنين عليه السلام فرمود : هنگامى كه عارف از دنيا بدر رفت ، نه سائق و شهيد در قيامت او را مىيابند ، و نه رضوان بهشت در بهشت ، و نه مالك آتش در آتش . كسى عرض كرد كه عارف در كجا نشسته است ؟ امام فرمود : في مقعد صدق عند مليك مقتدر .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\n گر مخيّر بكنندم بقيامت كه چه خواهى * دوست ما را و همه جنّت و فردوس شما را \r\nد - در باب نود و پنجم مصباح الشريعه ، روايت شده است كه قال الصادق عليه السلام : « العارف شخصه مع الخلق و قلبه مع اللّه ، لو سهى قلبه عن اللّه طرفة عين لمات شوقا اليه ، و العارف امين و دائع اللّه و كنز اسراره و معدن نوره و دليل رحمته على خلقه و مطيّة علومه و ميزان فضله و عدله قد غنى عن الخلق و المراد و الدنّيا و لا مونس له سوى اللّه و لا نطق و لا اشارة و لا نفس الّا باللّه و للّه و من اللّه و مع اللّه فهو في رياض قدسه ، متردّد و من لطائف فضله اليه متزوّد و المعرفة اصل فرعه الايمان » .\r\nفرمود عارف شخص او با خلق ، و قلب او با خدا است ، سعدى در افاده اين معنى چه نيكو سروده است :\r\n هرگز وجود حاضر و غائب شنيده‌اى * من در ميان جمع و دلم جاى ديگر است\r\nابناى روزگار بصحرا روند و باغ * صحرا و باغ زنده دلان كوى دلبر است \r\nدعاى عرفه حضرت سيد الشهداء عليه السلام ، و دعاى سحر حضرت امام محمد باقر عليه السلام كه در سحرهاى ماه مبارك رمضان مىخوانيد ، و مناجاتهاى باب الحوائج إلى اللّه ، امام هفتم موسى بن جعفر عليهما السلام ، كه در بلد امين كفعمى نقل شده‌اند ، و مناجاتهاى شعبانيه جناب وصّى امير المؤمنين على عليه السلام ، و مناجات خمس عشر حضرت امام سجاد عليه السلام به خصوص مناجاتهاى محبين و عارفين و ذاكرين آن ، و همچنين توقيع شريف حضرت بقية اللّه و تتمة النبّوة امام زمان ، مهدى موعود عليه - السلام كه از ناحيه مقدسه آن جناب به شيخ كبير ابى جعفر محمد بن عثمان بن سعيد رضوان اللّه عليه داده شد ، كه در هر روز از ايام ماه مبارك رجب دستور خواندن آن صادر گرديده است و صدها كتابها از اين گونه حقائق الهيه كه از وسائط فيض الهى يعنى ائمه اطهار ما عليهم السلام ، بما رسيده است كه از هيچ عارف و حكيم ، لطائف عرفانى در ظريف‌ترين كسوت الفاظ بدين پايه\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nديده و شنيده نشده است ، بلكه نقش عرفاى اسلام ترويج و احياى اين معارف حقّه مروى از اين مقربين و اولياء اللّه است كه دستورالعمل را بايد از اين دهنهاى عصمت فراگرفت ، عارف سنائى چه نيكو گفته است :\r\n ره رها كرده‌اى از آنى گم * عزّ ندانسته‌اى از آنى خوار\r\nقائد و سائق صراط اللّه * به ز قرآن مدان و به ز اخبار\r\nجز بدست و دل محمّد نيست * حلّ و عقد خزينهء اسرار \r\nآن لطائف ذوقى و عرفانى ، آن نكات سرّى كه در ادعيه و اوراد و مناجاتهاى ائمه اطهار ما پيدا مىشود در روايات نمىشود بدست آورد ، زيرا كه در روايات مخاطب مردم‌اند و با مردم به فراخور عقل آنها صحبت مىكردند و سخن مىگفتند اما در مناجاتها و ادعيه در خلوتخانه عشق با جمال و جلال مطلق به راز و نياز مىپرداختند كه آنچه گفتنى بود به زبان مىآوردند .\r\nاميد آن كه در حوزه‌هاى علميه ، صحف ادعيه و اذكار كه از ائمه اطهار ما صادر شده است و بيانگر مقامات و مدارج و معارج انسان است از متون كتب درسى قرار گيرند ، و در محضر كسانى كه زبان‌فهم و اهل دعا و سير و سلوكند و راه رفته‌اند و راه نمايند ، درس خوانده شود ، مثلا به ترتيب اول مفتاح الفلاح شيخ بهائى ، و پس از آن عدة الداعى ابن فهد حلّى ، و بعد از آن قوت القلوب ابوطالب مكّى ، و سپس اقبال سيد بن طاوس ، و در آخر انجيل اهل بيت و زبور آل محمد ( ص ) صحيفه سجّاديه ، در عداد كتب درسى درآيند ، كه نقش خوبى در احياى معارف اصيل اسلامى است .\r\nوقتى به حضور شريف علامه طباطبائى رضوان اللّه تعالى عليه ، تشرف حاصل كرده بودم و عرض حاجت نمودم ، فرمود : آقا دعاى سحر حضرت باقر علوم نبيين « ع » را فراموش نكن كه در آن بهاء و جمال و جلال و عظمت و نور و رحمت و علم و شرف است و حرفى از حور و غلمان نيست ، اگر بهشت شيرين است بهشت آفرين شيرين‌تر است .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\n چرا زاهد اندر هواى بهشت است * چرا بى خبر از بهشت آفرين است \r\nهمچنين شاگردان بزرگى كه در كنف تعليم و تأديب مدرسه الهيّه ائمه دين تربيت شده‌اند ، هريك خود از بزرگترين استادان ارباب معرفت در آداب سير و سلوك نفسانى مسير تكامل انسانىاند . چون سلمان فارسى و اويس قرنى و كميل بن زياد نخعى و ميثم تمار و معروف كرخى و بزرگان بسيار ديگر كه از اصحاب سرّ ائمه اطهار ما بودند ، چنان كه وقتى كميل از حضرت امير المؤمنين عليه السلام پرسيد ، كه ما الحقيقة ؟ و امام به او فرمود : ما لك و الحقيقة ؟ كميل عرض كرد اولست صاحب سرّك ؟ آيا من صاحب سرّ تو نيستم ، قال بلى ، امام عليه السلام فرمود : آرى تو صاحب سرّ من هستى آنگاه در بيان حقيقت حقائقى به او املاء فرمود .\r\nچون كميل صاحب سرّ آن جناب بود آنچه كه از كميل به ما رسيده است ، همه اسرار علوم و معارف آل محمد است ، همين حديث حقيقت كه درباره آن بايد گفت :\r\n آن كس كه ز كوى آشنائى است * داند كه متاع ما كجائى است . \r\nو ديگر حديث سئوال از نفس كه كميل گويد : سألت مولانا امير المؤمنين عليه السلام ، فقلت يا امير المؤمنين : اريد أن تعرّفنى نفسى ، و آن را به تفصيل علامه شيخ بهائى در دفتر سوم كشكول نقل كرده است .\r\nو ديگر دعاى معروف كميل كه دعاى خضر عليه السلام است و حضرت وصّى آن را به كميل تعليم داد و دعاى خضر دعاى كميل شده است و تفصيل آن را جناب سيد بن طاوس در اعمال شب نيمه شعبان اقبال ذكر كرده است .\r\nو ديگر آن كلام امير المؤمنين كه از غرر كلمات حضرت است و سيد رضى رضوان اللّه عليه ، در نهج البلاغه آورده است و در عنوان آن گفته است :\r\nو من كلامه عليه السلام لكميل بن زياد النخعى : قال كميل بن زياد أخذ بيدى امير المؤمنين عليه السلام ، فأخرجنى الى الجبّان الخ . . .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nتا چه حدّ بايد كميل را در ساحت امير المؤمنين قرب و منزلت باشد ، كه امام دست او را بگيرد و تنها با او بصحرا برود و آن همه غرر و درر كلمات را به او القاء بفرمايد .\r\nمعروف كرخى در دست ثامن الحجج على بن موسى الرضا ( ع ) اسلام آورد و بوّاب آن حضرت بود در مشارق برسى آمده است كه جاءه بعض اهل البحر و شكى اليه البحر اذا خبّ عليه ، فقال لهم اذا خبّ عليكم فحلّفوه برأس معروف فانه يسكن ، فرجعوا عنه و ركبوا البحر فخبّ عليهم فحلّفوه برأس معروف فسكن فلمّا عادوا حملوا اليه تحفا بحريّة فعلم الامام ( ع ) بذلك فقال له : من اين لك هذا ؟ فقال له يا مولاى رأس يتوسّد عتبتك الشريفة عشرين سنة فما له من القدر عند اللّه ان يسكن البحر اذا حلّف به ؟ فقال بلى و لكن لا تعد .\r\nخلاصه اين كه بعضى از دريانوردان در نزد « معروف » از طوفان و آشوب دريا شكايت كردند ، « معروف » به آنان گفت : هرگاه دريا آشوب شد او را به سر « معروف » سوگند دهيد ، آرام مىشود ، بدستور عمل كردند و بهره‌مند شدند ، امام « ع » به معروف فرمود : اين مقام را از كجا بدست آورده‌اى ؟ عرض كرد : مولاى من سرى كه عمرى در آستانه ولايت شما فرود آمده است ، او را در نزد خداوند اين حدّ قدر نبايد باشد ؟\r\nكسانى كه اصحاب سرّ ائمه اطهار بودند ، مردم برگزيده‌اى بودند و آنانرا ظرفيت و استعداد ديگر بود ، و شرائط ديگر را حائز بودند ، هريك از آنان بفراخور قابليت خود حرف شنيده‌اند و بمقامى رسيده‌اند و خود آن بزرگان كه از اكابر عرفاى اسلامىاند در احياى معارف اسلامى نقش بسزا داشتند .\r\nدر جوامع فريقين روايت شده است كه قال رسول اللّه « ص » : إنّا معاشر الانبياء امرنا أن نكلّم الناس على قدر عقولهم . هركس به مقدار ظرفيّت و استعدادش از وسائط فيض الهى بهره مىگيرد ، و كلمات اهل عصمت و وحى در حدّ فهم و عقل مردم به آنان القاء شده است ، لذا از روايات ، مرتبه درايت روات ، معلوم مىگردد كه در چه حدّى از قابليت و ظرفيت بوده‌اند .\r\nمفاد حديث شريف اين است كه وراى عقل اكثرى مردم ، حقائق و\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nمعارفى هست و سفراى حق تعالى بدانها آگاهى و آشنايى دارند و لكن حلق‌ها تنگ است و ظرفيتها كم است ، سعهء صدر و گنجايش ندارند ، اصحاب سرّ نيستند ، نبايد همهء حرفها را با آنان در ميان آورد .\r\n گر نبودى خلق محجوب و كثيف * ور نبودى حلقها تنگ و ضعيف\r\nدر مديحت داد معنى دادمى * غير اين منطق لبى بگشادمى \r\nلذا در كافى و غير آن روايات چندى داريم ، كه ائمه اطهار ما به يارانشان فرموده بودند : اگر شما از كسانى بوده باشيد كه اهل كتمان باشيد و دهن شما بند داشته باشد ، ما حرفهائى به شما مىزنيم ، و امير المؤمنين عليه السلام به كميل فرمود : ها انّ هيهنا لعلما جمّا - و أشار الى صدره - لو اصبت له حملة ، اصحاب سرّ نه اين كه كاتم بودند بلكه كتوم بودند ، و فرمودند عارف سر مىدهد و سرّ نمىدهد .\r\nما مهمترين نقشى كه در احياى معارف اسلامى بايد داشته باشيم ، اين است كه نخست خودمان را درست بسازيم ، ما در عالم كارى مهمتر از خودسازى نداريم و ديگر امور و شئون زندگى ما همه معدّ و ممّد براى نيل به اين هدف مقدس نهائى انسانى است . دستورالعمل انسان‌ساز و سرچشمه حيات انسانى قرآنست :  إِنَّ هذَا الْقُرْآنَ يَهْدِي لِلَّتِي هِيَ أَقْوَمُ ،   يا أَيُّهَا الَّذِينَ آمَنُوا اسْتَجِيبُوا لِلَّهِ وَ لِلرَّسُولِ إِذا دَعاكُمْ لِما يُحْيِيكُمْ . \r\nروايات و خطب و ديگر كلمات نوريه اهل بيت عصمت و طهارت در حقيت ظل قرآن و مرتبهء نازله آنند ، كتب حكمت متعاليه و صحف مسائل عرفانيه برگشت به اسرار بيت عصمت و وحى و حقايق و بطون روايات و آيات مىكنند و از آنها منشعب مىشوند . اگر مطلبى را يا كشفى را قرآن امضاء نفرمود آن مطلب ناتمام و آن كشف از دعايات قوه خيال است و كشف نيست ، زيرا كه ميزان همه افكار و اقوال و معيار همه مكاشفات قرآنست كه حق محض و صدق صرف است و ماذا بعد الحق الّا الضلال و بدون استثناء آنچه را قرآن امضاء نفرموده است باطل و ضلال است . و امضاى اهل قرآن كه\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nآشناى به زبان و اسرار آنند ، كه انّما يعرف القرآن من خوطب به ، در واقع همان امضاى قرآنست .\r\n چنگ در گفتهء يزدان و پيمبر زن و رو * كآنچه قرآن و خبر نيست فسانه و هوس\r\nاول و آخر قرآن ز چه با آمد و سين * يعنى اندر ره دين رهبر تو قرآن بس . \r\nبين دو تن از مردم صدر اسلام مشاجره علمى در اصول عقائد بميان آمد ، يكى از آن دو شيعى امامى و اثنا عشرى بود آن ديگرى به او گفت با هم مباحثه مىكنيم ، هريك از ما بر ديگرى غالب شد آن ديگر به دين وى درآيد و از مذهب خود دست بكشد ، آن شخص امامى كه ديندار عاقل بود در جوابش گفت : اگر من غالب شدم تو بايد از من متابعت نمائى و مرا اطاعت كنى ، اما اگر تو بر من غالب شدى من حق ندارم از تو اطاعت كنم ، من بايد بروم از امامم بپرسم كه منطق حق و لسان وحى است و اصل و خزانه است ، اگر من نتوانستم جوابت بگويم جواب‌گو دارم . اين شخص به حق اليقين حق را از باطل تميز داده است و فهميد كه حق با كيست از لفاظّى و حرّافى باكى و هراسى ندارد .\r\nبعرض رسانديم كه ما كارى مهمتر از خودسازى نداريم ، و در احياى معارف اسلامى نقشى مؤثرتر از اين نقش نيست كه به سيره و روش خودمان معارف حقه الهيه را معرفى كنيم . حق سبحانه فرمود :  وَ لا تَكُونُوا كَالَّذِينَ نَسُوا اللَّهَ فَأَنْساهُمْ أَنْفُسَهُمْ ،  آن كس كه خود را فراموش كرده است مانند انعام سائمه در فكر اصطبل و علف و از عاقبت خود بىخبر است .\r\n او نبيند جز كه اصطبل و علف * از شقاوت غافلست و از شرف \r\nكسى كه خود را فراموش كرده است ، دنيا و آخرتش هر دو را از دست داده است ، چنين كسى اهل دنيا هم نيست زندگى دنيا هم براى او لذت بخش نيست ، مشاغل و آرزوهاى دنيوى و خواسته‌هاى نفسانى انسان را مبتلاى به مرض غفلت مىكند كه از توجه به ملكوت ، و سير و سلوك\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nروحانى و نيل به لقاء اللّه باز مىماند .\r\nخداوند سبحان در سورهء و الشمس قرآن يازده بار قسم ياد فرمود و جواب قسم اين كه :   قَدْ أَفْلَحَ مَنْ زَكَّاها وَ قَدْ خابَ مَنْ دَسَّاها   ، رستگار كسى است كه نفس را تزكيه كرد و پاك گردانيد و نااميد و زيانكار شد كسى كه نفس را گم كرد و از دست داد و در پى اصلاح و تزكيه آن برنيايد .\r\nامير المؤمنين عليه السلام مىفرمايد : « عجبت لمن ينشد ضالّته و قد اضلّ نفسه فلا يطلبها » يعنى در شگفتم از كسى كه گمشدهء خود را مىجويد و در پى يافتن و پيدا كردن آنست ، و خودش را گم كرده است و طلب نمىكند ، چنان كه فرمود : عارف كسى است كه خود را شناخت و از هرچه كه او را دور مىكند آزاد و پاكش گردانيد و عبارت حديث را تقديم داشته‌ايم ، حضرت امام صادق عليه السلام فرموده است : هرچه كه تو را از خدايت بازمىدارد بت تو است ، اين جان عرشى را ، اين سيمرغ ملكوتى را پاىبند يك مشت هواى نفسانى نكن ، از اين گونه تعلقات آزادش بگذار تا بسوى اسماء و صفات الهى ، و بجانب مدارج و معارج قرآنى ارتقاء بنمايد ، او را گرفتار قفسهاى هوسهاى نفسانى مكن تا بكمال مطلوب خود برسد .\r\n در راه عشق دمبدم عذر و بهانه چيست * خوشتر ز عشق و زمزمهء عاشقانه چيست\r\nعنقاى نفس ناطقه را جز بطور عشق * در طوبى آرميدن و در سدره لانه چيست\r\nبا روى يار عين قصور است طرف حور * با سوز عشق نغمه چنگ و چغانه چيست\r\nوجد است آنچه را كه نُبى گفته و نَبى * بهتر از اين ترانه در عالم ترانه چيست \r\nسعادت‌مند كسى است كه كتاب وجود خودش را فهميده ورق زده است و كلمات كامله اين صحيفه الهى را درست درك كرده است . انسان بيدار همواره مراقب و مواظب خود است ، جناب استاد علامه طباطبائى رضوان اللّه عليه مىفرمود : كليد تمام سعادتها مراقبت نفس است ، مراقبت بمعنى مواظبت و كشيك نفس كشيدن است .\r\nشخص مراقب هميشه در حضور است :  فِي مَقْعَدِ صِدْقٍ عِنْدَ مَلِيكٍ مُقْتَدِرٍ ، \r\n\r\n","description":"","footnote":"","page_name":" 161 ","page_number":161},
  {"content":"\r\n\r\nپاسبان حرم دل است كه امام صادق عليه السلام فرمود : القلب حرم اللّه فلا تسكن في حرم اللّه غير اللّه ، و محاسب اعمال خود و مواظب زبان و قلم خود است حتى نيّاتش را متوجه است . نيّت بد هرچند به مرحله عمل نرسد و از جنبهء فقهى كيفر نداشته باشد و تعزير و حدّ بر آن مترتب نشود ، در روح و حال او اثر مىگذارد نيّت بد انسان را تيره مىكند خداوند سبحان فرمود :  وَ إِنْ تُبْدُوا ما فِي أَنْفُسِكُمْ أَوْ تُخْفُوهُ يُحاسِبْكُمْ بِهِ اللَّهُ .  امام سجاد عليه السلام در صحيفه بيانى دارد قريب به اين مضمون كه بارالها كسى كه نيّت گناه تو مىكند ، استحقاق كيفر تمام گناهكاران را دارد جز اين كه بزرگوارى تو عقابش نمىكند و عذابش نمىدهد . اين مقام حضور تام يك انسان كامل است ، از اين گونه لطائف عرفانى و نكات ذوقى در كلمات ائمه اطهارمان عليهم السلام بسيار است .\r\nبزرگان ما فرموده‌اند شب و روزى يك بار محاسبه داشته باش ، در يك وقت معيّن به محاسبه بنشين و نفس را به حساب بكش كه روزت را به چه نحو گذرانده‌اى ، به‌بين كه خرج و دخل روزانه‌ات چيست ؟ به‌بين كه اقبال و ادبارت و صواب و ناصوابت تا چه اندازه بود ، بر محاسن شاكر باش و از مقابح تائب ، مرد حساب باش كه دار ، دار حساب است ، در نظام احسن عالم يك ذره بىحسابى نيست .\r\nبدان كه علم و عمل انسان سازند و ما شب و روز داريم خودمان را مىسازيم ، به‌بين خودت را چگونه مىسازى كه هرچه تحصيل نموده‌اى آنى :  « لَيْسَ لِلْإِنْسانِ إِلَّا ما سَعى »  ، اين تعبير شريف للانسان ، بيان نسبت حقيقى است كه دارائى واقعى تو است ، اين نسبت نظير نسبت  لِلَّهِ مُلْكُ السَّماواتِ وَ الْأَرْضِ  و امثال آنست كه نسبت واقعى و حقيقى قيام فعل به فاعل است نه نسبت مجازى كه مىگوئى خانه و باغ و لباس و كتاب من كه اين نسبتها يك نحو اضافه و لحاظ اعتبارى است كه هرچند براى حفظ نظام امور اجتماعى مردم بعنوان نگهداشت سياست مدينه شارع مقدس آن را معتبر دانسته و محترم شمرده است ، ولى در حقيقت از تو جدايند ، و مال واقعى تو آنى است\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nكه توئى .\r\nمنطق انسان بيدار اين است كه انّ صلوتى و نسكى و محياى و مماتى للّه رب العالمين ، خلاصه اين كه وقف حق تعالى است و همه اعمال و احوالش قربة الى اللّه است ، شخص موحّد خدا مىبيند و بس . مسلمان اگر نمازش را به قصد بهشت بخواند ، نماز او باطل است ، نماز و ديگر اعمال عبادى بايد براى تقرب حق تعالى باشد .\r\n تو بندگى چو گدايان به شرط مزد مكن * كه خواجه خود صفت بنده‌پرورى داند \r\nخداوندا به ما توفيق مراقبت و محاسبت و سير و سلوك در راه تحصيل معارف قرآنى و احياى معارف اسلامى مرحمت بفرما ، و مسلمانان را عاقبت بخير بگردان .\r\nرزمندگان ما را در جبهه‌هاى جنگ كه در راه اعلاى كلمه طيبه لا إله الا اللّه جهاد في سبيل اللّه مىنمايند و عاشقانه و خالصانه در حفظ نواميس الهى مىكوشند مؤيد و موفقشان بدار .\r\nو همه ما را در كنف خاصّ عنايت حضرت بقية اللّه ، در مسير تعاليم عاليه قرآن موفق بدار .\r\nو السلام عليكم و رحمة اللّه و بركاته\r\n\r\n","description":"","footnote":"","page_name":" 163 ","page_number":163},
  {"content":"\r\n . \r\n","description":"","footnote":"","page_name":" 164 ","page_number":164},
  {"content":"\r\n\r\n\r\nقرآن و عترت ( دومين كنگره هزاره نهج البلاغه )\r\n\r\n","description":"","footnote":"","page_name":" 165 ","page_number":165},
  {"content":"\r\n . \r\n","description":"","footnote":"","page_name":" 166 ","page_number":166},
  {"content":"\r\n\r\nأعوذ باللّه من الشيطان الرجيم\r\nبسم اللّه الرحمن الرحيم\r\nالحمد للّه الّذي جعلنا من المتمسّكين بولاية مولانا امير المؤمنين علي عليه الصلاة و السلام . اللهمّ صلّ و سلّم على خاتم النبيّين ، سيّدنا ابى القاسم محمد و على آله الطيبين الطّاهرين و على جميع عباد اللّه الصّالحين .\r\nدر اين مجمع علمى و اين محضر مبارك ارباب دانش و بينش و اصحاب ولايت و درايت ، كه به مناسبت بزرگداشت دومين كنگره هزاره نهج البلاغه تأسيس و تشكيل شده است ، و اين خوشه‌چين خرمن ولايت توفيق تشرف در آن را يافته است ، در پيرامون موضوع قرآن و عترت ، و سرانجام اشارتى به توحيد از ديدگاه نهج البلاغه عرايضى تقديم مىدارد :\r\nسيد اوصياء جناب امير المؤمنين على عليه السلام ، در چندين جاى نهج البلاغه اهل بيت وحى و عصمت را ، گاهى به نام عترت ، گاهى به نام آل ، و گاهى به اسم اهل‌بيت و القاب و اوصاف ديگر ياد مىكند . ( ما در شرح نهج البلاغه ص 35 ج 2 ، تكملة المنهاج ، و در انسان كامل از ديدگاه نهج البلاغه از ص 31 تا 41 چندين موضع نهج البلاغه را در اوصاف آل محمد « ص » ذكر كرده‌ايم ) . و در معرفى آنان اصرار و ابرام بسيار دارد ، همانطور كه خداوند متعال در قرآن مجيد ، امام را كه رهبر و سالار كاروان بشر و پيشواى انسان است نام مىبرد ، اوصافى براى آن ذكر مىكند تا ميزان\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nانسان‌شناسى در دست افراد بوده باشد ؛ چون موضوع بسيار مهمّ است و اهميّت به‌سزا دارد ؛ زيرا انسان مىخواهد سرمشق داشته باشد ، مىخواهد تعليم بگيرد ، مىخواهد از قوه به فعل برسد ، مىخواهد سعادت ابديش را تحصيل كند ، خلاصه مىخواهد خودش را انسان واقعى بسازد ، لذا عقل اجازه نمىدهد كه انسان در راه وصول به چنين هدف نهائى خود را به دست هر كسى بسپارد و او را مقتداى خود قرار دهد .  ( وَ إِذِ ابْتَلى إِبْراهِيمَ رَبُّهُ بِكَلِماتٍ فَأَتَمَّهُنَّ قالَ إِنِّي جاعِلُكَ لِلنَّاسِ إِماماً قالَ وَ مِنْ ذُرِّيَّتِي قالَ لا يَنالُ عَهْدِي الظَّالِمِينَ  - بقره آيه 124 - ،  وَ جَعَلْنا مِنْهُمْ أَئِمَّةً يَهْدُونَ بِأَمْرِنا لَمَّا صَبَرُوا وَ كانُوا بِآياتِنا يُوقِنُونَ -  السجده آيه 24 ،   وَ كُلًّا جَعَلْنا صالِحِينَ وَ جَعَلْناهُمْ أَئِمَّةً يَهْدُونَ بِأَمْرِنا -   الانبياء آيه 73 ) .\r\nانسان ابدى در پيش دارد كه ديگر فنا و زوال براى او نيست ، و هر آن گونه كه خودمان را ساختيم ، هستيم و ديگر بود ما را إلى و حتّى و متى نيست ، موجودى هستيم أبدى ، بايد ببينيم به تعبير امام نهم عليه الصلاة و السلام ، در اين بازار كسب و كار و تجارت ، چى بدست مىآوريم ؟ و چگونه خودمان را مىسازيم ، كه فرمود : الدنيا سوق ربح فيها قوم و خسر فيها آخرون لذا در تعريف پيشوايان اهتمام به‌سزا در قرآن و روايات شده است . انسان ، زبده و برگزيده عالم كبير است و در نظام أحسن عالم كلمهء علياى الهى است ، در اين كتاب عظيم وجود كلمه‌اى بزرگتر از او خداوند متعال ننوشته است نطفه انسان حبّه‌ايست كه اگر درست تربيت شود شجرهء طوبى مىشود :   أَصْلُها ثابِتٌ وَ فَرْعُها فِي السَّماءِ تُؤْتِي أُكُلَها كُلَّ حِينٍ بِإِذْنِ رَبِّها   ( سوره ابراهيم آيه 25 ) ، به جز اين حبّه هيچ حبّه و دانه‌اى لياقت و قابليت شجره طوبى شدن را ندارد . اين چنين درخت را نمىشود بدست هركسى داد ، لذا امير المؤمنين على « ع » در چندين جاى نهج البلاغه ، رهبران به حق مردم را كه وسائط فيض و سفراى به حق بين خلق و خالق‌اند ، به اوصافى معرّفى مىفرمايد تا معيار تشخيص و تميز در دست بوده باشد و انسان درست خودش را بسازد و كج‌ومعوج به بار نيايد و منحرف نشود ، بر صراط مستقيم باشد كه خداوند بر اين صراط مستقيم است :\r\n إِنَّ رَبِّي عَلى صِراطٍ مُسْتَقِيمٍ  ( سوره هود آيه 60 ) . قرآن صراط مستقيم است ، ولايت\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nصراط مستقيم است ، آيات قرآن پلّه‌ها و درجات عروج انسان به سوى جمال مطلق و جلال مطلق‌اند .\r\nاگر در صورت پند و اندرز تعبيرى ارائه مىنمايم پوزش مىطلبم ، به بخشيد كه از خودم منفعلم ، در حديث است ، كه خداوند متعال به جناب عيسى مسيح عليه السلام فرمود : فرزند مريم ، آن چه را كه به بندگانم مىگويى ، اگر خودت عامل به گفته‌هايت نيستى از من شرم بدار . كيف كان ، بنده گوينده نيستم ، من مانند نوارى عرايضى را به محضر مبارك شما تقديم مىدارم ، هم بنده مستمعم ، شنونده‌ام ، هم سركار عالى ، گوينده سفراى الهى و وسائط فيض حق‌اند . غرضم اين است كه سرمايه كسب‌وكار را همهء ما داريم ، تور شكار را خداوند به همه ما داده است :\r\n وَ اللَّهُ أَخْرَجَكُمْ مِنْ بُطُونِ أُمَّهاتِكُمْ لا تَعْلَمُونَ شَيْئاً وَ جَعَلَ لَكُمُ السَّمْعَ وَ الْأَبْصارَ وَ الْأَفْئِدَةَ لَعَلَّكُمْ تَشْكُرُونَ  ( نحل 81 )\r\n اى دل به كوى دوست گذارى نمىكنى * اسباب جمع دارى و كارى نمىكنى \r\nهيچ‌كس در عالم محروم نيست . كى به كار افتاد و به راه افتاد و خدا به او نداد ؟ چه كسى حركت كرد و خداوند حركتش را بركت نداد ؟ دار ، دار حركت است ، دار ترقّى و تعالى است . خداوند متعال در قرآن ما را به خطاب تعالوا دعوت فرموده است :  قُلْ تَعالَوْا أَتْلُ ما حَرَّمَ رَبُّكُمْ عَلَيْكُمْ  ( انعام 151 ) .\r\n بانگ مىآيد كه اى طالب بيا * جود محتاج گدايان چون گدا\r\nجود محتاج است و خواهد طالبى * همچنانكه توبه خواهد تائبى\r\nجود مىجويد گدايان و ضعاف * همچو خوبان كاينه جويند صاف \r\nبه زبان فصيح عربى ، تعال و تعالوا و مشتقات آنها در جائى استعمال مىشود كه آمر و خواهنده ، خودش در بلندى مثلا بر قله شامخى قرار گرفته است و به ديگران كه در دامنه كوه هستند مىگويد : تعالوا يعنى بالا بيائيد .\r\nپيغمبر اكرم به ما مىفرمايد : مرا ببينيد و بالا بيائيد :  لَقَدْ كانَ لَكُمْ فِي رَسُولِ \r\n\r\n","description":"","footnote":"","page_name":" 169 ","page_number":169},
  {"content":"\r\n\r\n اللَّهِ أُسْوَةٌ حَسَنَةٌ  ( احزاب 21 ) قرآن و نهج البلاغه به ما مىفرمايند : راه ما را بگيريد و بالا بيائيد .\r\nما اگرچه به حسب ظاهر در دامن خاك تربيت شده‌ايم ، ولى در واقع موجودى آن سوئى هستيم . براى اين مقام هر مثالى بياوريم آن‌چنان كه شايسته آنست بيان نكرده‌ايم ، عارف نامور ملّاى رومى اين مثل را آورده است كه تخم اردك در زير پر مرغ خانگى تربيت مىشود ، و روزى جوجه‌هاى اردك در زير پر مرغ خانگى سر از دژ و حصار تخم بدر مىآورند و همين‌كه جوجه‌ها خودشان را شناختند كه خاكى نيستند و آبىاند ، مرغ خانگى خاكى را رها مىكنند و به‌سوى آب مىروند و در رودخانه و دريا شنا مىكنند ؛ ما هرچند در دامن خاك تربيت شده‌ايم كه انسان « جسمانية الحدوث » است ولى بايد بعالم ملكوت پرواز كنيم و بسوى جمال و جلال مطلق سفر كنيم .\r\nهرچند انسان در ابتداء نطفه‌اى است كه انسان بالقوه است و اين نطفه حبّه‌ايست كه مانند يك رستنى مىرويد ، چنان كه ديگر حبوبات در رحم و مزرعه پرورده مىشوند و مىرويند .  نِساؤُكُمْ حَرْثٌ لَكُمْ  ( بقره 223 )  وَ أَنْبَتَها نَباتاً حَسَناً  ( آل عمران 37 ) امّا در حقيقت اين انسان هانطور كه پيشينيان ما فرموده‌اند ، حىّ بن يقظان است خودش زنده‌ايست كه هيچگاه به خواب نمىرود . روح شريف ما مظهر  لا تَأْخُذُهُ سِنَةٌ وَ لا نَوْمٌ  ( بقره 255 ) است اين موجودى كه در دامن خاك تربيت شده است ، مولودى كريم الأبوين است ، پدرى دارد به نام عقل كل ، و مادرى دارد به نام نفس كل ، و به ما مىفرمايند بالا بيائيد .\r\nاگر ما قابليت و لياقت ارتقاء و اعتلاء را نداشته بوديم ، پيغمبر خاتم به زبان وحى به ما نمىفرمود : بالا بيائيد ، پس ما راه داريم ، بار داريم و حاشا كه دعوت وسائط فيض الهى به سخريه و هذل و استهزاء باشد :  قالُوا أَ تَتَّخِذُنا هُزُواً قالَ أَعُوذُ بِاللَّهِ أَنْ أَكُونَ مِنَ الْجاهِلِينَ  ( بقره 67 ) پس اگر نيك‌بختى ندايشان را به حقيقت ، نه به مجاز لبّيك گويد ، تواند كه به قدر همّت خود به مقاماتى منيع و درجاتى رفيع ارتقاء نمايد ، و به قرب نوافل بلكه به قرب فرائض نائل آيد . و چنين نيست كه معارج و مقامات شامخ انسانى وقف خاصّ سلمان و\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nاباذر باشد ، يك صبح به اخلاص بيا بر در ما و دست بيعت به اهل سيرو سلوك و راه رفته و از سرچشمه ولايت آب حيات نوشيده بده ، گر كام تو بر نيامد آنگه گله كن .\r\nقرآن منبع آب حيات است و از اوصافى كه براى خودش آورده است اين است كه فرموده : من آب حياتم :  يا أَيُّهَا الَّذِينَ آمَنُوا اسْتَجِيبُوا لِلَّهِ وَ لِلرَّسُولِ إِذا دَعاكُمْ لِما يُحْيِيكُمْ  ( انفال 24 ) انسان بايد اين آب حيات را بنوشد تا شاداب و شكوفا بوده باشد ، تا سعادت ابدى پيدا كند . به نوشيدن اين آب حيات اسماء - اللّه تكوينى در او پياده مىشود ، خودش مىشود اسماء اللّه ، نه تنها به مفاهيم اسماء آگاهى پيدا مىكند ؛ بلكه آن حقايق را مىيابد ، مىچشد ، لمس مىكند ، دارا مىشود .\r\nممكن است دنبال درس برويم ، ادبيات بخوانيم ، فقه و اصول بخوانيم ، فلسفه و عرفان بخوانيم ، به قرآن و روايات آشنايى پيدا كنيم ، به علوم غريبه دست بيابيم و خيلى چيزها بياموزيم و دانا بشويم اما دانائى غير از دارائى است ، يعنى اين دانا شدن به مفاهيم اسماء غير از دارا بودن به حقائق اسماء است .\r\n گفتن نيكو به نيكويى ، نه چون كردن بود * نام حلوا بر زبان بردن ، نه چون حلواستى \r\nبايد انسان حقائق اسماء را دارا شود تا به فعليت انسانيش برسد . انسانى كه از قوه به فعليت رسيد ، سعيد است و انسان به سعادت رسيده متصف به اخلاق و اوصاف ربوبى ، و متخلق به اخلاق حق است :  وَ عَلَّمَ آدَمَ الْأَسْماءَ كُلَّها  ( بقره 31 )  وَ إِنَّكَ لَعَلى خُلُقٍ عَظِيمٍ  ( قلم 4 ) و اين امر براى بنده و جنابعالى شدنى است و غرض از ارسال انبياء اين است كه نهالها بارآور بشوند ، يعنى اين نفوس مستعدّه به كمال مطلوب خودشان و به آن مقام شامخ فعليت انسانى برسند . و اگر امروز را مغتنم نشمرده‌ايم ، و به سراغ رهبران دين نرفته‌ايم ، و خبيث را از طيّب تميز نداده‌ايم ، و به سرچشمه آب حيات نرسيده‌ايم ؛ حسرتها\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nدر پيش خواهيم داشت و كار ما در برزخ خيلى مشكل خواهد بود . آن كس كه راه رفته است و عوالم ملك و ملكوت براى او مكشوف و مشهود است و به همه آگاهى دارد و حجاب براى او نيست أعنى حضرت امام صادق « ع » فرمود : « ما بيمى كه داريم درباره برزخ شما است » .\r\nانسان در برزخ ، تكامل دارد . در آخرت محض تكامل نيست ، در اين نشأة كه دار ماده و طبيعت و جاى حركت است ، مستعدّها دم‌به‌دم از قوّه به فعل مىرسند ، عالم برزخ نه آخرت محض است و نه نشأه مادّى طبيعى اينجايى و شريعت ما فرمود در برزخ تكامل است ، در قرآن كريم آياتى دالّ بر تكامل برزخى انسانها است ، روايات اهل بيت وحى در اين موضوع متظافر است ، اعاظم علماى متألّه ما فرمودند : در برزخ تكامل است ؛ و لكن تكامل برزخى چگونه خواهد بود ؟ حرف مىخواهد و بحث لازم است ، اين مطلب مهمّ مطرح شده در حكمت متعاليه را اين زمان بگذار تا وقت دگر . قرآن كريم فرمود :\r\n أَ وَ لَمْ يَنْظُرُوا فِي مَلَكُوتِ السَّماواتِ وَ الْأَرْضِ وَ ما خَلَقَ اللَّهُ مِنْ شَيْءٍ وَ أَنْ عَسى أَنْ يَكُونَ قَدِ اقْتَرَبَ أَجَلُهُمْ فَبِأَيِّ حَدِيثٍ بَعْدَهُ يُؤْمِنُونَ  ( اعراف 186 ) . در اين آيه حثّ اكيد بر وجوب اكتساب معارف است و دلالت دارد بر اين كه فعليت نفس و حيات حقيقى او اين است كه تفكر كند و ببيند كه انفاس در يد قدرت حق تعالى است ، پس اگر از مراقبت و تفكر باز بماند و پيش از تحصيل معارف حقيقيه و خروج از قوه به فعل از اين سراى رخت بربندد ! بعد از خروج از دار حركت و استكمال به كدام حديث ، و عقد قلبى تصديق مىكند و استكمال مىيابد ! پس آيه دلالت دارد كه در آخرت محض ، ترقى ممكن نيست و دنيا مزرعه آخرت و آخرت يوم حصاد است .\r\nبارى ، سخن در اين بود كه ما را به سوى خودشان دعوت كردند و فرمودند :\r\nبسوى ما بيائيد ، يعنى چنين نيست كه ما را از طلا و نقره آفريده باشند و شما را از آهن و چدن ، شما انسانيد و سرمايه كسب به شما داده‌اند ، ما را ببينيد و به راه بيفتيد تعالوا ، بالا بياييد . مىبينيد على عليه السلام ، در چه مقام شامخى قرار گرفته است ، اين انسان است و انسان‌ساز ، به ما مىفرمايد : بسوى من\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nبيائيد و به خوى من درآييد كه ميزان قسط منم ، منطق صدق منم ، معيار حق منم ، مكيال عدل منم . انسان يعنى خاتم « ص » انسان يعنى على ، انسان يعنى امام صادق و امام باقر « ع » ، انسان يعنى كسانى كه در مسير آنها و در خطّ آنها هستند .\r\nاين همه شهيد كه داده‌ايد ، و اين همه زحمتها كه كشيده‌ايد ، و اين همه ناراحتيها و ناگواريها كه در راه دين چشيده‌ايد ، و آن همه ارسال رسل و انزال كتب ، و اين همه كتابها و تاليفها و حوزه‌هاى علمى و قلمها و دهنها و منبرها و مسجدها و محرابها براى اين است تا نفوس مستعده به كمال نهائيشان برسند .\r\nخداوندا ايام ولايت است ، باطن اين ايام نور محض است ، ايام ولادت مظهر ولايت كبراى تو است ، ايّامى است كه اسناد به ولادت با سعادت مولى الموحدين ، و سيد الوصيّين على امير المؤمنين دارد ، بارالها به حق اين مولود مسعود كه ملّاح سفينه نجات است اين كشتى به راه افتاده جمهورى عظيم اسلامى و انقلاب شكوهمند اسلامى ما را صحيح و سالم به ساحل مقصودش برسان ، مسلمانان را مؤيّد و منصور بدار . عزيزان ما ، آن شيرمردان الهى كه در جبهه‌هاى جنگ ، در راه اعلاى كلمه طيّبه لا إله إلا اللّه جهاد مىنمايند ، به پيروزى نهائيشان نائل بفرما ، الحمد لله كه پيروزى نهايى نزديك است ، خوش باش كه عاقبت به خير است تو را .\r\nبارى انسانها را به بينيد و مقام شامخ انسان را طلب كنيد . شما را براى رسيدن به مقامات قرآن و نوشيدن آب حيات قرآن آفريدند ، بياييد از سرچشمه‌اى بنوشيد كه شما را حيات و سعادت ابدى بدهد .\r\nامير المؤمنين عليه السلام در خطبه 85 نهج البلاغه مىفرمايد : بل كيف تعمهون و بينكم عترة نبيّكم و هم أزمّة الحق و أعلام الدين و ألسنة المصدق فأنزلوهم بأحسن منازل القرآن و ردوهم ورود الهيم العطاش . شما مردم مىخواهيد گمراه بشويد ، شما مىخواهيد بىراهه برويد ، شما مىخواهيد سعادتتان را تحصيل نكنيد ، چگونه مىخواهيد از سعادتتان سر باز بزنيد ، در صورتى كه حجّت بر شما\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nتمام شد كه در ميان شما عترت نبىّ شما هستند ؟ ! پيغمبر اكرم « ص » در حجة الوداع فرمود : مردم آنچه كه شما را به خدايتان مىكشاند و به صفات ملكوتى تقرب مىدهد ، براى شما گفتم ، و آنچه كه شما را از حريم الهى باز مىدارد و به شقاوت هميشگى مىرساند به شما گفتم ، و عترت هم بيان كرده است . اميدواريم كه در پرتو انقلاب عظيم اسلامى ما حقايق و معارف خاندان وحى و رسالت ، كه همهء آنها نور است و معجزات باقيه پيغمبر و آل پيغمبر است در متن زندگى ما قرار گيرد و اجتماع ما مدينه فاضله شود .\r\nامام زين العابدين عليه السلام فرمود : انّ اللّه عزّ و جل علم انّه يكون في آخر الزمان اقوام متعمّقون فأنزل الله تعالى قل هو اللّه احد ، و الآيات من سورة الحديد - الى قوله : و هو عليم بذات الصدور فمن رام وراء ذلك فقد هلك ( اصول كافى معرب ج 1 ص 72 ) صدر المتالهين مىگويد : من پيوسته در اين آيات تفكر مىكردم تا وقتى اين حديث را ديدم از شوق گريه كردم .\r\nامام عليه السلام فرمود : چون خداوند متعال مىدانست كه در آخر زمان مردمى متعمّق ، موشكاف ، دانش‌پژوه ، فحّاص ، بحّاث ، پيدا مىشوند براى آنها سوره   قُلْ هُوَ اللَّهُ أَحَدٌ   و آيات اول سورهء حديد تا  عَلِيمٌ بِذاتِ الصُّدُورِ  را فرستاد ، تا هر فيلسوف متأله متعمق ، و هر عارف پخته و گردنه‌ها پيموده و مراحل و منازل سير كرده ، به خواهد در معرفة اللّه سخن بگويد و در درياى بيكران معارف الهى غواصّى بنمايد ، سوره اخلاص و آيات اول سوره حديد آنها را بيان فرموده است ، و ميزان قسط همه آراء و عقائد است .\r\nبراى مردم متعمّق ، و مرد و زن دانش‌پژوه ، اجتماع خزانه‌ها داريم ، انبارها و كنوز علوم و معارف داريم اين خزانه‌ها و كنوز ، آيات قرآنيه و جوامع روائيه است ، نهج البلاغه و صحيفه سجاديه و ديگر ذخائر علميه محمد و آل محمد « ص » است . امام سجاد عليه السلام آيات قرآن را خزائن خوانده است :\r\nآيات القرآن خزائن فكلما فتحت خزانة ينبغي لك أن تنظر ما فيها ( اصول كافى معرب ج 2 ص 446 ) .\r\nامير المؤمنين عليه السلام ، عترت را كه در نهج البلاغه اسم مىبرد\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nمىفرمايد : فيهم كرائم القرآن و هم كنوز الرحمن ( خطبه 152 ) . عترت اهل قرآن هستند ، قرآن در آنها عجين شده است و مراتب قرآن را سير كرده‌اند و معارج قرآن را پيموده‌اند و به مقامات شامخه قرآن رسيده‌اند و خود قرآن ناطق‌اند .\r\nآنان آثار و علائم و نشانه‌هائى دارند ، حركاتشان ، رفتارشان ، گفتارشان ، قلمشان ، همه قرآنست همه حق محض و صدق صرف است ، آنان مبيّن حقائق اسماء الهيه‌اند .\r\nهمانطور كه در طليعه گفتارم عرض كرده‌ام ، اين محفل ما مجمع علمى است ، مجمع ارباب فضل و دانش است ، شما همگان اهل مطالعه‌ايد ، اهل كتاب و اهل قلميد ، و روشن و بيداريد ، قيام كرديد و اين انقلاب ما قيامتى برپا كرده است و نمودارى از قيامت است ، شما بفرمائيد در ميان اين همه نوشته‌ها و كتابها و كتابخانه‌ها ، و به‌بينيد در ميان آن همه صحابه پيغمبر اكرم « ص » و در ميان آن همه تابعين كه بعد از صحابه بودند ، آيا مىتوانيد افرادى را پيدا كنيد كه بعد از پيغمبر « ص » مانند على امير المؤمنين « ع » دهن و قلم و زبان و بيان داشته باشد ، آيا مىيابيد كسى را كه گفتار او عديل نهج البلاغه باشد ، لااقل بتواند مانند يكى از خطبه‌هاى نهج البلاغه را بگويد و بياورد ؟ يا چنانست كه خود امير « ع » فرمود : و إنّا لأمراء الكلام و فينا تنشّبت عروقه و علينا تهدّلت غصونه ( نهج البلاغه خطبه 231 ) . شيخ رئيس ، رساله‌اى در اسرار معراج رسول اللّه « ص » نوشته است . روايات معراجيّه در حقيقت بيان سفر آن سوى انسان است ، اين كتابها كه به عنوان سفرنامه نوشته شده‌اند ، مثلا سفرنامهء ناصر خسرو و ديگران ، سفر كرده‌اند و سفرنامه نوشته‌اند ، روايات معراجيه هم سفرنامه انسان است ، قصّه و داستان نيست ، همه حساب دارد ، همه روى سرّى است ، و يك‌يك روايات معراجيه كه آنجا چه ديده‌ام و بر سر بشر چه مىگذشت و چه و چه ، همه بيان آيه كريمه جزاء وفاقا است ( سوره نبأ آيه 27 ) .\r\nبدان كه بايد تخم و ريشه سعادت را در اين نشاه ، در مزرعه دلت بكارى و غرس كنى ، اينجا را درياب ، اينجا جاى تجارت و كسب و كار است ، و وقت\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nهم خيلى كم است ، وقت خيلى كم است و ابد در پيش داريم ، اين جمله را از امير المؤمنين عليه السلام عرض كنم ، سپس به حرف شيخ رئيس بپردازم ، فرمود : « ردوهم ورود الهيم العطاش » يعنى شتران تشنه را مىبينيد كه وقتى چشمشان به نهر آب افتاد ، چگونه مىكوشند و مىشتابند و از يكديگر سبقت مىگيرند ، كه خودشان را به نهر آب برسانند ، شما هم با قرآن و عترت پيغمبر و جوامع روائى كه كنوز رحمان‌اند اين‌چنين بوده باشيد . بيائيد بسوى اين منبع آب حيات كه قرآن و عترت است . وقت خيلى كم است و ما خيلى كار داريم ، امروز و فردا نكنيد ، امام صادق عليه السلام فرمود : « اگر پرده برداشته شود و شما آن سوى را به بينيد ، خواهيد ديد كه اكثر مردم به علت تسويف ، مبتلاى به كيفر اعمال بد اينجاى خودشان شده‌اند . » تسويف يعنى سوف سوف كردن ، يعنى امروز و فردا كردن ، بهار و تابستان كردن ، امسال و سال ديگر كردن .\r\nوقت نيست ، و بايد به جدّ بكوشيم تا خودمان را درست بسازيم . علم و عمل به منزلت دو بال براى انسان هستند و انسان سازند . هرچند در اينجا تمام احوال و افكار ما حركت است : حرف مىزنيم حركت است ، فكر مىكنيم ، راه مىرويم ، و نماز مىخوانيم ، طواف مىكنيم ، جهاد مىكنيم ، مىنويسم ، نهال و تخم مىكاريم ، همه به ظاهر حركت‌اند و حركت عرض است ، اما در دل اين عرض ، جوهرى نهفته است كه اين حركات به لحاظ آن جوهر انسان سازند ، روح سازند . يعنى اين حركات معدّات‌اند و از جانب آنسو كه مخرج نفوس از نقص به كمال‌اند ، در كنف اين حركات انسان ساخته مىشود و ملكاتى اندوخته مىگردد ، اين ملكات مواد صور برزخيّه‌اند و هر فعلى و عملى صورتى دارد كه در عالم برزخ آن فعل بر آن صورت بر فاعلش ظاهر مىشود و هركس به صورت علم و عملش در نشأه أخروى برانگيخته مىشود .\r\n اين عرض‌ها نقل شد ، لون دگر * حشر هر فانى بود ، كون دگر\r\nروز محشر هر عرض را صورتى است * صورت هر يك عرض را نوبتى است . \r\n\r\n","description":"","footnote":"","page_name":" 176 ","page_number":176},
  {"content":"\r\n\r\n گر نبودى مر عرض را نقل و حشر * فعل بودى باطل و اقوال قشر \r\nاما سخن شيخ رئيس ، به رسالهء معراجيّه وى رجوع بفرمائيد ، حديثى را از رسول اللّه « ص » نقل كرده است ؛ اين حديث در جوامع روائى فريقين چه جوامع روائى ما ، و چه برادران اهل سنّت روايت شده است ، عبارت شيخ اين است : شريف‌ترين انسان و عزيزترين انبياء و خاتم رسولان صلى اللّه عليه و آله و سلّم چنين گفت با مركز حكمت و فلك حقيقت و خزينه عقل امير المؤمنين عليه السلام كه يا على : « اذا رأيت الناس يتقرّبون إلى خالقهم بانواع البرّ تقرّب اليه بانواع العقل تسبقهم » . و اين‌چنين خطاب جز با چنو بزرگى راست نيامدى كه او در ميان خلق آن‌چنان بود كه معقول در ميان محسوس . گفت يا على :\r\n« چون مردمان در كثرت عبادت رنج برند ، تو در ادراك معقول رنج بر ، تا بر همه سبقت گيرى . »\r\nاين بود قسمتى از گفتار شيخ در رساله ياد شده . آرى دار ، دار تحصيل علم و عقل و معارف و حقائق است اگر چنانچه عبادت در او عقل نبوده باشد ، پيكرى بىروح است ، سر كه در وى عقل نبود ، دم بود . بكوش تا از راه تحصيل عقل تقرب بجويى كه از ديگران سبقت خواهى گرفت . شيخ گفت لايق چنين خطابى بايد على عليه السلام باشد كه مركز حكمت و فلك حقيقت و خزينه عقل بود ، و رسول اللّه « ص » در ميان آن همه صحابه على « ع » را به اين خطاب اختصاص داد كه وى در ميان خلق آن‌چنان بود كه معقول در ميان محسوس . يعنى على جان بود و ديگران پيكر ، او روح بود و ديگران بدن ، يعنى همه لفظند و اوست خود معنى .\r\nاين كتب اخبار و جوامع روايى و صحف اهل بيت عصمت و وحى ، همه نورند ، همه بيانگر بطون و اسرار قرآنند همه انسان سازند . انسان را رشد روحى و عقلى مىدهند . او را به خدايش آگاهى مىدهند . و به حقيقت توحيد كه يكى ديدن است مىكشانند و مىرسانند . در حقيقت توحيد ظاهرا بدان پايه كه امير المؤمنين عليه السلام كمّا و كيفا سخن فرموده است از أئمه ديگرمان ، و\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nاز ديگر وسائط فيض الهى نقل نشده است . وانگهى مسعودى در حدود سيزده يا چهارده سال قبل از ولادت سيد رضى جامع نهج البلاغه ، وفات كرده است ، وى در مروج الذهب مىگويد : مردم چهار صد و هشتاد و چند خطبه از امير المؤمنين را كه بالبديهه ايراد مىفرمودند ، حفظ كرده‌اند ، و در ميانشان متداول است « و الذي حفظ النّاس عنه عليه السلام من خطبه في سائر مقاماته اربعمائة خطبة و نيف و ثمانون خطبة ، يوردها على البديهة و تداول النّاس ذلك عنه قولا و عملا » . به نهج البلاغه رجوع بفرمائيد ، مىبينيد كه شماره خطبه‌هاى نهج البلاغه به نصف مقدارى را كه مسعودى در مروج نام برده است نمىرسد لذا آقايانى مستدرك نهج البلاغه نوشته‌اند ، و ديگر خطب و كتب و رسائل و كلمات آن حضرت را جمع كرده‌اند و در اين امر خطير زحمت كشيده‌اند .\r\nدر خطبه‌هاى نهج البلاغه به خصوص خطبه 184 كه سيد رضى درباره آن فرمود : « تجمع هذه الخطبة من اصول العلم ما لا تجمعه خطبة » ، - يعنى از اصول علم آنچه را كه اين خطبه در بر دارد خطبه‌هاى ديگر ندارد - حق سخن در توحيد أدا شده است ، كه اصول و امهّات مطالب و مسائل توحيديه براى هر حكيم متضلّع و عارف متأله است . در خطبه ياد شده كه يك پارچه حكم و معارف الهيه است . مىرسيد به اين عبارت : « لا يشمل بعدّ و لا يحسب بعدّ » خداوند حدّ ندارد و واحد عددى نيست ، زيرا كه صمد حق است و جز او موجودى صمد حق نيست . در قرآن يك كلمه صمد است كه در سوره اخلاص است .\r\nصمد يعنى چه ؟ جناب ابن بابويه در توحيد از حضرت سيّد الشهداء امام ابى عبد اللّه الحسين عليه السلام ، كه « انّما يعرف القرآن من خوطب به » ، در باب تفسير   قُلْ هُوَ اللَّهُ أَحَدٌ   روايت كرده است كه : « الصمد الذي لا جوف له » ، صمد آن كسى است كه براى او جوف نيست ، اجوف نيست ، جاى خالى ندارد ، پر است . اگر يك خردل را ، يك ذره را از حيطهء وجودى او بدر ببرى او را اجوف دانسته‌اى نه صمد ، پس تميز چنين صمد با خلقش چگونه است ؟\r\nدر بيان اين تميز باز آن منطق حق آدم اولياء اللّه على امير المؤمنين « ع » فرموده\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nاست : توحييده تمييزه عن خلقه ، و حكم التمييز بينونة صفة لا بينونة عزلة ( خطبه 177 نهج البلاغه ) . تميز از خلق دارد اما تميز از صفات نقص آنها . مثلا تمام قواى كشور هستى تو از ظاهر و باطن تو همه فروع و شاخه‌ها و شئون و اطوار وجودى يك حقيقت تو به نام نفس ناطقه هستند ، و در عين حال نفس ناطقه همهء آنها است . از قوه باصره ، از چشم تميز دارد اما بينونة صفة لا بينونة عزلة . در حدّ قوه باصره و چشم قرار نگرفته است اما نه اينكه قوه باصره غير از نفس ناطقه باشد ، كه قوه باصره يكى و نفس ناطقه هم يكى ، تا هر يك را وحدت عددى بوده باشد ؛ بلكه نفس بينا است كه چشم مظهر بينائى او است . قوه باصره شأنى از شئون نفس ناطقه است . خطبه‌هاى توحيدى نهج البلاغه را كه جمع‌آورى بفرمائيد ، به اين نتيجه مىرسيد كه خدا است ، دارد خدائى مىكند .\r\nدر توحيد جناب شيخ صدوق ابن بابويه ، روايت شده است كه امير المؤمنين على بن ابى طالب عليه السلام ، داخل بازار شد و عبورش به مردى افتاد كه رويش به سوى حضرتش نبود و مىگفت : نه قسم به آنكسى كه هفت آسمان را حجاب خود گرفت . على عليه السلام دست بر پشت او زد و فرمود : چه كسى هفت آسمان را حجاب خود گرفت ؟ گفت : يا امير المؤمنين ! خدا ، امام فرمود به خطا رفتى ، حجابى در ميان خداى عز و جل و خلق او نيست زيرا كه او با خلق است هركجا كه خلق هست ، گفت : يا امير المؤمنين ! كفارهء اين كه گفتم چيست ؟ امام فرمود : كفاره‌اش اين است كه بدانى هرجا كه هستى خدا با تو است . گفت : مسكينان را اطعام كنم ؟\r\nفرمود : نه ، تو به غير پروردگارت قسم خورده‌اى .\r\nآرى  هُوَ الَّذِي فِي السَّماءِ إِلهٌ وَ فِي الْأَرْضِ إِلهٌ ،   فَأَيْنَما تُوَلُّوا فَثَمَّ وَجْهُ اللَّهِ  . اين طبيعت كه متن و جوهر ذات وى در حركت است و حركت اقتضايش اضمحلال و متلاشى شدن و از بين رفتن است ، خداوند واهب صور ، آن مصوّر ، آن نقّاش چيره‌دست آن فآن دم‌به‌دم به تجدّد امثال ، حافظ صور اين همه اشياء است حكم او در طبيعت هم نافذ است و در همه‌جا خدا است كه خدائى مىكند .\r\nشخصى نامور كه يكى از مشايخ علمى زمان خودش بود به حضور مبارك\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nامام صادق عليه السلام ، تشرف حاصل كرد ، ديد جوانى مراهق ، خردسال در حضور امام به سوى در باز به نماز ايستاده است . اين جوان همان كس است كه امام صادق عليه السلام به مردم فرمود : انتم السفينة و هذا ملّاحها « 1 » شما كشتى هستيد و اين جوان ناخداى شما است . اين جوان خردسال فرزند امام صادق ، يعنى امام هفتم اماميّه موسى بن جعفر عليهما السلام است .\r\nآن شخص به امام صادق عرض كرد آقا فرزند شما دارد به سوى در گشوده نماز مىگذارد و اين كراهت دارد . امام فرمود : نمازش را كه تمام كرد به خود او بگوئيد . اين شخص بى خبر از اين كه :\r\n گفتن بر خورشيد كه من چشمهء نورم * دانند بزرگان كه سزاوار سها نيست \r\nآقازاده نماز را خواند و مواجه اعتراض آن شخص شد ، در جوابش فرمود : آن‌كس كه من به سوى او نماز مىخواندم از اين در باز به من نزديكتر است .\r\n گر بشكافند سراپاى من * جز تو نيابند در اعضاى من \r\nخداوند متعال فرمود : شما يك وجب به سوى من بيائيد ، من يك قدم به سوى شما مىآيم ، شما يك قدم به سوى من بيائيد ، من دوان‌دوان به سوى شما مىآيم . مثل شتران تشنه كه بسوى آب مىشتابند ، به سوى آب حيات كه معارف و حقائق الهيه است بشتابيد ، تا به سعادت ابدى خود نائل آئيد ،  « يا أَيُّهَا الَّذِينَ آمَنُوا اسْتَجِيبُوا لِلَّهِ وَ لِلرَّسُولِ إِذا دَعاكُمْ لِما يُحْيِيكُمْ » .  نداى خدا و رسول را كه شما را به حيات ابدى دعوت مىكنند ، لبيك بگوييد و استجابت كنيد .\r\nخداوند متعال مسلمانان را عاقبت به خير بفرمايد « آمين » از پيشگاه مقام شامخ ولايت ارتقاء و اعتلاى روزافزون انقلاب عظيم و شكوهمند اسلامىمان را مسئلت دارم . بارالها انقلاب عظيم ما را در ظلّ عنايت ولى اللّه اعظم ،\r\n\r\n\r\n","description":"","footnote":"\r\n( 1 ) . اصول كافى ، ج 1 / 248 .\r\n","page_name":" 180 ","page_number":180},
  {"content":"\r\n\r\nحضرت بقية اللّه محفوظ بدار . « آمين » رهبر عظيم الشأن ما را از حوادث بد روزگار مصون و محفوظ بدار . « آمين » و آنچه كه موجب ترقى و تعالى و تقرّب ما به سوى تست ، ما را به عمل بدانها موفّق و مؤيد بدار . « آمين »\r\nو السلام عليكم و رحمة اللّه و بركاته .\r\n\r\n","description":"","footnote":"","page_name":" 181 ","page_number":181},
  {"content":"\r\n . \r\n","description":"","footnote":"","page_name":" 182 ","page_number":182},
  {"content":"\r\n\r\n\r\nعلامهء مولى مهدى نراقى\r\n\r\n","description":"","footnote":"","page_name":" 183 ","page_number":183},
  {"content":"\r\n . \r\n","description":"","footnote":"","page_name":" 184 ","page_number":184},
  {"content":"\r\n\r\nبسمه تعالى و له الحمد\r\nطود علم و تحقيق ، استاد الكل في الكل ، علّامه مولى مهدى يا محمد مهدى بن ابى ذرّ بن حاج محمد نراقى - قدّس سرّه - يكى از نوابغ دهر و جامع كليه فنون علوم ، و در هر فن مرد يك فن ، و دائرة المعارفى ناطق ، و كتابخانه بزرگى حىّ و متحرك بود .\r\nبىشك آن جناب در تبحّر و تمهّر به جميع علوم عقلى و نقلى ، حتى در ادبيات و رياضيات عاليه ، در عداد طراز اول از اكابر علماى اسلام ، و در اتّصاف به فضائل اخلاقى و ملكات ملكوتى ، از نوادر روزگار است .\r\nحضرتش صاحب تصانيف فائقه و تأليفات لائقه در علوم گوناگون است .\r\nدر كاشان و اصفهان و عتبات عاليه عراق در نزد اعاظمى چون ملا اسماعيل خواجوئى و ملا محمد جعفر بيدگلى و آقا محمد باقر وحيد بهبهانى ، و غيرهم كسب معارف كرده است و از كسانى است كه در ذكر فضائل تثنى اليهم الخناصر .\r\nدر آغاز چند كتاب از مصنفات آن جناب را كه ديده‌ايم ، خود را مهدى بن ابي ذر نراقى نام برده است ، ولى نجل جليل او مرحوم مولى احمد نراقى صاحب مستند الشيعه ، او را محمد مهدى نام برده است ، چنان كه در اول خزائن گويد : « و بعد يقول المحتاج الى عفو ربه الباقى احمد بن محمد مهدى النراقى » .\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nو همچنين در اول عوائد و سيف الامة و معراج السعادة و غيرها . لكن در ابتداى مستند الشيعه چاپ سنگى كه همين يك چاپ شده است چنين آمده است : « و بعد يقول المحتاج الى عفو ربّه الباقى ، احمد بن محمد بن مهدى بن ابي ذرّ النراقى » ، كه به يقين ابن دوم از سهو قلم ناسخ است .\r\nعلامه محقق ملا مهدى نراقى را نراقى اول ، و خلف صالحش ملا احمد فاضل نراقى را نراقى ثانى گويند ، و از هر دو تعبير به نراقيان مىشود ، و مثل صاحب جواهر از مولى مهدى نراقى تعبير به فاضل نراقى مىكند .\r\nوقتى در محضر مبارك حضرت استاد علامه طباطبائى ، صاحب تفسير الميزان تشرف داشتم كه از نراقيان سخن بميان آمد فرمودند : نراقيان هر دو از علماى بزرگ اسلام و ناشناخته‌اند .\r\nملا احمد نراقى در مستند بسيار از والدش نقل آراء فقهى مىنمايد ، و بدان استناد مىجويد و اعتماد مىكند مثلا در آخر قبله آن گويد :\r\n« لو اختلف المجتهدون في القبلة فالمشهور عدم جواز ايتمام بعضهم بعضا ، مع توجه كل منهم الي ما اجتهده ، لاعتقاد كل بطلان صلوة الآخر ، و قيل بالصحة و اختاره والدى - ره - في مد و هو الاصح لمنع اعتقاد كل بطلان صلوة الآخر بل يعتقد صحّتها له وان اعتقد خطائه في القبلة و هو غير مؤثر في البطلان ، لعمومات جواز الاقتداء به من يصّح صلوته » .\r\nكلمه مد در عبارت مستند اشارت به كتاب معتمد نراقى اول است . عمده تحصيلات فاضل نراقى يعنى ملا احمد در نزد پدرش ملّا مهدى نراقى بوده است و برخى از تأليفات ملا احمد به مضمون الولد سر أبيه به اقتضاى پدرش ملّا مهدى نراقى است . مثلا پدر در فقه ، معتمد مىنويسد و پسر مستند ، پدر تجريد الاصول در علم اصول مىنويسد ، و پسر شرحى مبسوط بر آن در هفت مجلد مىنويسد « 1 » ، پدر در علم اخلاق جامع السعادات به عربى مىنويسد و پسر معراج السعادة ترجمه آن به فارسى با بعضى از زيادات ، پدر ديوان اشعار به نام\r\n\r\n\r\n","description":"","footnote":"\r\n( 1 ) . الذريعه ، ج 13 / 350 .\r\n","page_name":" 186 ","page_number":186},
  {"content":"\r\n\r\nطائر قدسى دارد و پسر بنام طاقديس ، پدر مشكلات العلوم مىنويسد و پسر خزائن و آن را تابع مشكلات قرار داده است ، به بيانى كه در اول خزائن ذكر كرده است ، اين دو كتاب مشكلات و خزائن ، هريك چون كشكول علامه شيخ بهائى ، سفينه‌اى حامل مثقلات از مطالب متنوعه و امتعه ممتعه در هر باب‌اند . مشكلات امتن از خزائن و خزائن املح از آنست .\r\nاينجانب خزائن را يك دوره تصحيح نموده است و بر آن مقدمه و تعليقاتى نگاشته است كه در سنه هزار و سيصد و هشتاد هجرى قمرى يعنى بيست سه سال پيش از اين در تهران بطبع رسيده است ، و در مشكلات نيز تا حدّى كار كرده است و زحمت كشيده است اميد است كه آن نيز با تصحيح كامل و تعليقات در حل مشكلات مطبوع گردد .\r\nكلمات بعضى از صاحبان تراجم و تذكره‌ها را به اجمال و اختصار در معرّفى آن جناب نقل مىنمائيم :\r\nصاحب روضات فرمايد : « العالم البارع و الفاضل الجامع قدوة خيل اهل العلم بفهمه الاشراقى ، مولانا مهدى بن ابى ذرّ الكاشانى النراقى ، از اركان علماى متاخرين ما و از اعيان فضلاى متبحرين ما است ، در اكثر فنون علم و كمال صاحب تصنيف است ، در فقه و حكمت و اصول و اعداد و اشكال مسلّم بوده است » . آنگاه كتابهائى از مصنفات وى را برشمرد و بعد از آن گفت :\r\n« ولد اجلّ افضل امجد او ، مولى احمد نراقى نبذى از مراتب كمالاتش را در اجازه‌اى كه به بعضى از اعاظم معاصرينش نوشته است اشارت نموده است و آن اجازه به خط مباركش در نزد ما موجود است كه سلسلهء مشايخ اجازهء روائى خود را با القاب حاكى از مقامات علمى و عملى آنان نام برده است كه مشايخ اجازهء روائى والد او نراقى اول نيز دانسته مىشود به اين صورت :\r\nفمنها ما أخبرنى به قراءة و سماعا و اجازة والدى و استادى و من اليه في جميع العلوم العقلية و النقلية استنادى ، كشّاف قواعد الاسلام و حلّال معاقد الأحكام ، ترجمان الحكماء و المتألّهين و لسان الفقهاء و المتكلمين ، الامام\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nالهمام و البحر القمقام ، اليمّ الزاخر و السحاب الماطر ، الراقى في نفائس الفنون الى أعلى المراقى مولانا محمد مهدى بن ابي ذرّ النراقى مولدا ، و الكاشانى مسكنا ، و النجفى التجاء و مدفنا ، قدس اللّه سبحانه ، فسيح تربته و أسكنه بحبوحة جنّته عن مشايخ الفضلاء النبلاء العظماء :\r\nأوّلهم : العلامه الثانى مولانا . محمد باقر البهبهانى ،\r\nو ثانيهم : المحدث الفاضل و الفقيه الكامل الشيخ يوسف بن احمد بن ابراهيم البحرانى .\r\nو ثالثهم : النحرير المحقق و الفقيه الجامع المدقق ، محمد بن محمد زمان الكاشانى .\r\nو رابعهم : الفقيه الورع الاوحدى الشيخ محمد مهدى بن الشيخ بهاء الدين الفتونى العاملى .\r\nو خامسهم : اعجوبة الزمان العالم الرّبانى مولانا محمد اسماعيل بن محمد حسين المازندرانى .\r\nو سادسهم : العالم المؤيد جامع المعقول و المنقول مولانا محمد مهدى الهرندى .\r\nبعد از آن صاحب روضات گويد ، كه مراد از محمد اسماعيل مازندرانى ، مولينا اسماعيل خواجوئى است . و ديگر اين كه گفته است از كسانى كه در بعضى از مراتب معقول در محضر مولى مهدى نراقى قرائت كرده‌اند ، صاحب مطالع الانوار و تحفة الابرار و ديگر صاحب اشارات و منهاج است » .\r\nمرحوم محمد معصوم شيرازى در طرائق الحقائق فرمايد : « العلامة النراقى مولانا محمد مهدى طاب ثراه از افاضل حكماى مجتهدين متأخرين است ، احوالات آن جناب و كتب مصنّفه حضرتش در رجال علماء مشروح است » .\r\nمرحوم حاج زين العابدين شيروانى در بستان السياحه گويد : « نراق بر وزن عراق ، قريه‌ايست قصبه مانند و محلّى است خاطرپسند از توابع كاشان در دامن كوه اتفاق افتاده سه طرفش فىالجمله گرفته و سمت مغربش بغايت گشاده است و مردمش شيعى مذهب و مولانا مهدى صاحب تصانيف مفيده از\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nآنجا بوده است » .\r\nو مرحوم ملا حبيب اللّه كاشانى در لباب الالقاب في القاب الاطياب فرمايد : « عارج به اعلى المراقى حاج ملا مهدى بن ابى ذر بن حاج محمد نراقى ، عالمى عيلوم و محققى مدقق و استاد الكل في الكل و جامع جميع علوم عقليه و ماهر حاذق در علوم شرعيه بود » .\r\nكاشف اسرار دقائقى بود كه قبل از وى بر آنها اطلاع حاصل نكرده‌اند ، و مبيّن قواعد حقائقى بود كه جز وى آنها را پيش نياورده‌اند . اگر كسى او را بحر العلوم حقيقى بگويد ، مجاز نگفته است ، بلكه به حقيقت سخن گفته است . و اگر قائلى وى را علامه خواند استحقاق ملامت ندارد . بعضى از افاضل وى را خاتم الحكماء و المجتهدين لقب داده است و اين لقبى است كه در جاى خود قرار گرفته است .\r\nدر رياضيات و حكمت سى سال در اصفهان در محضر ملا اسماعيل خواجوئى تلمذ كرده است ، و در شرعيات مدتى مديد در نزد وحيد بهبهانى .\r\nحكايات مشقات آن جناب در تحصيل و تحمّل فقر وفاقه و صبر بر حوادث و نوائب روزگار و رياضتها و عبادات او مشهور است .\r\nبه خط فرزند وى مولى احمد نراقى خوانده‌ام ، كه عمده تحصيل پدرش ملّا محمد مهدى نراقى در اصفهان در نزد مشايخ بزرگ ملا اسماعيل خواجوئى و حاج شيخ محمد و مولانا مهدى هرندى و ميرزا نصر بوده است و قسمتى از حديث را نزد شيخ اجل شيخ يوسف صاحب حدائق ، قرائت كرده است ، و صاحب حدائق و آقا محمد باقر بهبهانى از مشايخ اجازه و قرائت او هستند . و سپس مصنفات وى را به خط فرزند ياد شده‌اش فاضل نراقى نام برده است و بعد از آن گفت :\r\n« وفات او در سنه هزار دويست و نه هجرى بوده است و به خط فرزندش فاضل نراقى ديده‌ام كه فرمود : عمر شريف آن جناب تقريبا شصت سال بوده است و تربت او در نجف اشرف است » . ( نقل به ترجمه )\r\nمرحوم مدرس تبريزى در ريحانه فرمايد : حاج ملا مهدى يا محمد مهدى\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nبن ابى ذر نراقى الولادة ، كاشانى المسكن ، نجفى المدفن از فحول فقهاى اماميه و متبحرين علماى اثنا عشريه مىباشد ، كه فقيه اصولى حكيم متكلم اعدادى اخلاقى ، جامع علوم عقليه و نقليه بوده ، و در كلمات بعضى از اجلّه ، به خاتم المجتهدين و لسان الفقهاء و المتكلمين و ترجمان الحكماء و المتالهين و نظائر اينها موصوف است . در حساب و هندسه و رياضى و هيأت و علوم ادبيه خصوصا معانى و بيان يد طولى داشت . سى سال بملا اسماعيل خواجوئى تلمذ نمود . بعد از فارغ التحصيلى به ايران مراجعت و در كاشان توقف نمود و به بركت وجود شريفش آن شهر دار العلم و دار التحصيل و مجمع علما شد و جمعى از اعلام آنجا ظهور يافتند .\r\nفاضل نراقى ملا احمد در خزائن فرمايد : با والد ماجد علامه طود علم و تحقيق - رحمة اللّه عليه - در سنه هزار و دويست پنجاه از هجرت نبويه به زيارت عتبات عاليات تشرف يافتم و چون از مشهدين مشرّف نجف و كربلا برگشتم در مقابر قريش چند روزى مكث كرده‌ايم قاضى بغداد دو لغز كه از نتائج طبع او بود براى والدم فرستاد و حل آن دو را از او طلب كرد ، آنگاه هر دو لغز و جواب والدش را نقل كرده است .\r\nتبصره : جناب علامه مولى مهدى نراقى را فرزندى همنام اوست كه آن جناب نيز از اعاظم علماى اماميه بوده است صاحب لباب ياد شده گويد :\r\nحاج ملا مهدى بن حاج ملا مهدى ابن ابى ذر نراقى برادر فاضل نراقى ( ملا احمد ) ، به اسم پدرش ناميده شد زيرا كه بعد از وفاتش در سنه 1209 ه ق متولد شده است . آن جناب عيلوم مفضال و فقيه نبيه و مجتهد جواد بذال ، جامع شرائط فتوى و اجتهاد ، حاوى مراتب حسن اخلاق و سداد بود .\r\nاگر علم اصول نام برده شود او اصل اصيل است ، و اگر علم فقه ذكر شود او فقيه جليل است ، او را مصنفاتى است از آن جمله كتاب تنقيح الاصول در دو مجلد ، و شرح بر ارشاد علامه حلّى به نام مقاصد عليه . در سنه 1268 ه ق وفات نموده است ، و جنازه او از كاشان به قم انتقال داده شد و در قرب بقعه ابن بابويه مقبره او معروف است . وى از برادرش فاضل نراقى و از وحيد\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nبهبهانى و از شيخ جعفر صاحب كشف الغطاء و از سيد جواد عاملى مجاز بوده است و صورت قسمتى از اجازه سيد جواد عاملى اين است :\r\nو كان ممّن جدّ في الطلب و بذل الجهد في هذا المطلب و فاز بسعادتي العلم و العمل و حاز منهما الحظ الأوفر ، العالم الفاضل و الفقيه الدقيق الكامل ذو الفطنة الوقادة و القريحة النقادة ، صاحب الصفات القدسية و الاخلاق الملكوتية جناب الأجلّ الاكرم الملا مهدى المكرم ابن اعلم العلماء و افضل الفضلاء وحيد زمانه و فريد اوانه الملا مهدى النراقى ، وفقه اللّه للعروج الي معارج العلماء و الوصول الي اقصي مدارج العرفاء ، الي آخره .\r\nو همچنين صاحب لباب مذكور جمعى از اولاد و احفاد علامه محقق نراقى را نام برد ، كه همه از اكابر دين و فائز به منقبتين ، علم و عمل و از مراجع بزرگ بوده‌اند .\r\nدر حاشيه روضات آمده است ، كه وفات علامه محقق مولى مهدى نراقى اول ، در شب هشتم شعبان هزار و دويست و نه هجرى قمرى بوده است .\r\nرضوان اللّه تعالى عليه .\r\nدر حقيقت معرّف هركس ، آثار و آيات وجودى اوست كه هر اثر معرّف دارائى مؤثر خود اوست ، جناب مولى مهدى ، نراقى اول را بايد از تراث علمى او شناخت . متاسفانه اين عالم بزرگ اسلامى به مشكلات العلوم و جامع السعادات شناخته شده است با اينكه همه مصنفاتش گرانقدر و ارزشمند و حاكى از عظمت و مجد تحقيقات علمى و فكرى او است . برخى از آنها بطبع رسيده است و اميد است كه از همت والاى دانشمندان دانش‌پرور ، آثار قلمى ديگر آن جناب نيز در معرض استفاده اهل علم قرار گيرند .\r\nآثار قلمى آن جناب :\r\n1 - معتمد الشيعه في احكام الشريعة\r\n2 - لوامع الاحكام في فقه شريعة الاسلام .\r\nفاضل نراقى مرحوم ملا احمد در مستند الشيعه و عوائد الايام از اين دو تأليف پدرش بسيار نقل مىكند .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n3 - التحفة الرضوية في المسائل الدينيّة .\r\n4 - التجريد في اصول الفقه ، در ايران چاپ شده است به نقل از ريحانه مدرس .\r\n5 - كتاب فارسى در اصول الدين به نام انيس الموحّدين كه چاپ شده است .\r\n6 - انيس التاجرين ، كه همان انيس التجار معروف است و چاپ شده است .\r\n7 - مشكلات العلوم ، كه چاپ شده است .\r\n8 - جامع السعادات ، كه مكرر چاپ شده است .\r\n9 - رساله‌اى در عبادات .\r\n10 - رساله‌اى در مناسك حج كه به نام انيس الحجّاج است .\r\n11 - رساله‌اى در علم حساب .\r\n12 - محرق القلوب در مصائب اهل بيت عصمت عليهم السلام .\r\nاين چند كتاب يادشده را صاحب روضات نام برده است .\r\n13 - كتاب اللوامع ، لوامع الاحكام في فقه شريعة الاسلام .\r\n14 - انيس المجتهدين .\r\n15 - جامع الافكار در حكمت .\r\n16 - رساله فارسى در علم عقود انامل .\r\n17 - الشهاب الثاقب في الرّد على بعض معاصريه من العامّة . شهاب ثاقب در امامت است كه در ردّ رساله فاضل بخارى نوشته است .\r\n18 - معراج السماء في الهيأة .\r\n19 - جامعة الاصول في الاصول .\r\n20 - انيس الحكماء در معقول .\r\n21 - اللمعة ، مختصر اللمعات العرشية في الحكمة الآلهيه است ، كه به نام اللمعة الالهيه است و به طبع رسيده است .\r\n22 - اللمعات العرشية في الحكمة الآلهية ، كه اللمعات العرشية في حكمة الاشراق است .\r\n23 - المستقصى في علم الهيأة .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\n24 - المحصل في علم الهيأة ايضا .\r\n25 - توضيح الاشكال ، تحرير اصول اقليدس .\r\n26 - شرح شفاء كه شرح الهيات شفاء است .\r\n27 - الكلمات الوجيزة ، كه مختصر اللمعة الالهيه است و با آن بچاپ رسيده است .\r\nاين چند كتاب نام برده را از لباب الالقاب مرحوم آخوند ملا حبيب اللّه كاشانى نقل كرده‌ايم كه آنها را با بعضى از مصنفات ياد شده از روضات را به خط خلف صالحش فاضل نراقى ملا احمد نقل كرده است .\r\nجامع الافكار همانست كه مرحوم مدرس در ريحانه به اسم جامع الأفكار و ناقد الانظار في اثبات الواجب و صفاته الثبوتية و السلبية ، نام مىبرد ، و گفته است كه آن بزرگترين كتابى است كه در اين موضوع نگارش يافته است .\r\nراقم در حدود بيست و پنج سال پيش از اين ، نسخه‌اى از تحرير اصول اقليدس كه در حدود نصف اول آن بود در يكى از كتاب‌فروشىهاى تهران ديده است كه مكنت ابتياع آن را نداشت اين تحرير به قلم نراقى بود ولى در خاطر ندارم كه آيا تحرير علامه محقق مرحوم مولى مهدى نراقى بود ، يا تحرير نجل جليل او مرحوم فاضل ملا احمد نراقى و لكن در صفحه شانزدهم مقدمه لمعيه الهيه و كلمات وجيزه آمده است كه : كتاب توضيح الاشكال في شرح تحرير اقليدس الصوري في الهندسة و قد شرحه الى المقاله السابعة بالفارسية يقرب من ستة عشر الف بيت .\r\n28 - المناسك المكيه في مسائل الحج ، كه غير از انيس الحجاج است .\r\n29 - رسالة في صلوة الجمعة .\r\n30 - رسالة في الاجماع .\r\n31 - شرح تحرير اكرثاوذوسيوس .\r\n32 - جامع المواعظ .\r\n33 - رسالة نخبة البيان في علم المعانى و البيان .\r\nاين چند رساله را از مقدمهء جامع السعادات چاپ نجف نقل كرده‌ايم .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nنخبة البيان رساله‌اى است در وجوه تشبيه و استعارات و محسنات بديعيه كه بطبع رسيده است . در مقدمه قرة العيون « 1 » و لمعه الهية « 2 » كه يك مقاله به قلم حفيد محترم علامه نراقى آقاى حسن نراقى در مقدمه دو كتاب ياد شده مكرر طبع شده است و نيز در مقدمه نخبة البيان بقلم مشار اليه يكى از مؤلفات علامه مولا مهدى ، نراقى اول به نام تحرير اكرثاوذوسيوس آمده است ، و در مقدمه معراج السعاده ، چنان كه نقل كرده‌ايم شرح تحرير اكرثاوذوسيوس آمده است .\r\nتحرير اكرثاوذوسيوس معروف درسى كه در حوزه‌هاى علميه تدريس مىشود بقلم محقق خواجه نصير الدين طوسى است ، چنان كه اكثر كتب رياضى خواجه از تحرير اصول اقليدس تا تحرير مجسطى بطلميوس ، به صورت تحرير است ، تحرير اكرثاوذوسيوس در ترتيب دروس رياضى حوزه‌ها در رتبه دوم قرار گرفته است يعنى پس از تحرير اصول اقليدس ، تحرير اكرثاوذوسيوس خوانده مىشود ، و اين جانب در حوزه علميه قم يكدوره كامل به تدريس آن توفيق يافت و نسخه‌هاى متعدد از آن تحصيل كرده است و نسخه‌اى از آن را با مقابله دقيق در اثناى تدريس بتصحيح كامل در تصرف دارد و يك دوره بر آن تعليقات و حواشى دارد .\r\nغرض ، اين كه شرح تحرير اكرثاوذوسيوس غير از تحرير اكرثاوذسيوس است . معنى عبارت اول اين است كه تحرير خواجه را بر اكرثاذوسيوس شرح كرده است ، و معنى عبارت دوم اين است كه مثل تحرير اصول اقليدس آن را دوباره تحرير كرده است ، يعنى تحرير ديگرى غير از تحرير خواجه . ممكن است كه هر دو كار را كرده باشد و يا اين كه تحرير او بمنزله شرح تحرير خواجه است ؟ ولى به قلم جناب ملا احمد فاضل نراقى تحرير اكرثاوذوسيوس ضبط شده است و اين اصح و اضبط است كه هم خود آن جناب اهل فن بود و\r\n\r\n\r\n","description":"","footnote":"\r\n( 1 ) . قرة العيون ، مقدمه آن ، ص 12 .\r\n( 2 ) . لمعه الهيه ، ص 43 .\r\n","page_name":" 194 ","page_number":194},
  {"content":"\r\n\r\nهم اين كه اهل البيت أدرى بما فيه .\r\n34 - قرة العيون كه بطبع رسيده است ، اين كتاب به عربى در حكمت متعاليه است .\r\n35 - حاشيه شرح مجسطى .\r\n36 - حواشى بر اكرثاوذوسيوس .\r\n37 - ديوان اشعار .\r\nاين چند رساله را از مقدمه نخبة البيان و قرة العيون و اللمعة الالهيه كه به قلم حفيد مذكورش مرقوم شده است ، نقل كرده‌ايم .\r\nدر پيرامون عبارت « حاشيه مجسطى » سخن پيش مىآيد كه مراد از شرح مجسطى ، تحرير مجسطى به قلم خواجه نصير الدين طوسى است و ظاهرا بايد همين باشد ، و يا حاشيه بر يكى از شروح مجسطى است ؟ چون شرح عبد العلى بيرجندى ، و شرح نظام الدين نيشابورى به عربى كه به صورت تعليقات بر آنست ، و شرح راصدين شاه جهان آباد به فارسى بر تحرير مجسطى ، و غيرها ؟\r\n\r\nزبان و خطّ عبرى\r\nارباب تراجم نوشته‌اند كه صاحب عنوان ، جناب نراقى اول در اصفهان زبان و خطّ عبرى را نيز فراگرفت . گاهى در مشكلات العلوم بدان تفوه مىفرمايد ، مثلا در صفحه دويست و دوم آن فرمايد :\r\n« روى انه في غزوة من الغزوات الواقعة بين المسلمين و الكفار لمّا تقارب الفئتان و طلع امير المؤمنين عليه السلام و رآه بعض رؤساء جيش الكفار و كأنه كان من اليهود قال مخاطب لقومه : بوزاسكفت قد جاءكم ، فقال امير المؤمنين عليه السلام لمّا سمعه : و يلك اعلاه العلم و اسفله الطعام .\r\nاقول : بوزاسكفت لغة سريانية يعنى البطين ، و لما كان له عليه السلام ، عظم بطن ، أراد اليهودى أن يعلمه قومه بذالك حتى يحتاطوا ، و مع ذالك يزرى بشأنه الأقدس ، و كان يظن انه عليه السلام ، لا يفهم هذه اللغة ، فلمّا سمعه و علم ان غرضه من ذالك الإزراء بشأنه ، فقال عليهم السلام ردّا لتوهمه : ان عظم\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nالبطن ليس مما يذمّ به ، بل مما يمدح به ، لأن أعلاه هو الصدر محل العلم الذى هو قوّة الروح ، و اسفله هو المعدة محلّ الطعام ، الذى هو قوة الجسم و كل من القوتين كمال للانسان .\r\nاين دأب علماى پيشين ما بود كه زبانهاى بيگانه را ياد مىگرفتند ، چه زبان وسيله‌اى براى رسيدن بمعارف و حكمى است كه بدان زبان نوشته‌اند .\r\nمرحوم سيد صالح خلخالى كه شاگرد ارشد حكيم الهى ميرزا ابو الحسن جلوه قدس سره ، بود و شرح حال او در المآثر و الآثار اعتماد السلطنة آمده است در شرح مناقب شيخ اكبر محيى الدين عربى گويد :\r\n« كتاب طهارة الاعراق افلاطون الهى را ابو على مسكويه از زبان يونانى به عربى ترجمه نمود و سلطان الحكماء محمد بن حسن نصير الدين طوسى آن را از زبان تازى بپارسى درآورد و به اخلاق ناصرى موسوم كرد » « 1 » .\r\nاستاد ما مرحوم علامه حاج ميرزا ابو الحسن شعرانى زبان عبرى را در تهران در نزد عالم يهودى فراگرفت و در زبان فرانسوى استاد بود و انگليسى نيز مىدانست ، از اين گونه شواهد از صدر اسلام تاكنون بسيار داريم .\r\nابن اثير در اسد الغابة في معرفه الصحابه در شرح حال زيد بن ثابت مىگويد : « و كان زيد يكتب لرسول اللّه « ص » الوحى و غيره ، و كانت ترد على رسول اللّه كتب بالسريانية فأمر زيدا فتعلّمها « 2 » » .\r\nيعنى زيد كاتب رسول اللّه « ص » بود و وحى و غير وحى را مىنوشت ، و نامه‌هائى به سريانى براى رسول اللّه مىآمد رسول اللّه او را امر فرمود كه سريانى را ياد بگيرد .\r\nبه وزان مؤلفات و مصنفات علامه نراقى اول ، بايد از چندين بعد در شخصيت اعلاى علمى و عملى آن جناب سخن به ميان آورد . عالمى ذو الفنون كه در فن رياضى پس از خواجه نصير الدين طوسى ، اكرثاوذوسيوس و\r\n\r\n\r\n","description":"","footnote":"\r\n( 1 ) . المآثر و الآثار ، چاپ سنگى / 67 .\r\n( 2 ) . اسد الغابه ج 2 / 278 .\r\n","page_name":" 196 ","page_number":196},
  {"content":"\r\n\r\nاصول اقليدس را دوباره تحرير كند ، و بر تحرير مجسطى خواجه بقلم محقق طوسى ، حواشى داشته باشد و چندين كتاب و رساله علوم رياضى تصنيف كرده باشد ، اهميّتى بسزا دارد .\r\nو در مقام كمال انسانى به حدّى باشد كه مثل سيد بحر العلوم با او چنان خطاب آتى الذكر داشته باشد خيلى مقام است . مرحوم استاد ما علامه حاج سيد محمد حسين طباطبائى ، مرحوم سيد بحر العلوم و ابن فهد صاحب عدّة الداعى و سيد ابن طاوس صاحب اقبال را از كمّل مىدانست و مىفرمود :\r\nاينها كامل بودند . علامه نراقى يكى از تاليفاتش را براى سيد مهدى طباطبائى بحر العلوم به نجف ارسال مىدارد و او را چنين خطاب مىكند :\r\n ألاقل لسكّان ذاك الحمى * هنيئا لكم في الجنان الخلود\r\nأفيضوا علينا من الماء ، فيضا * فنحن عطاش و انتم ورود \r\nو مرحوم سيد بحر العلوم در جواب مىگويد :\r\n ألاقل لمولى يرى من بعيد * جمال الحبيب به عين الشهود\r\nلك الفضل من غائب شاهد * على شاهد غائب بالصدود\r\nفنحن على الماء نشكو الظماء * و انتم على بعدكم بالورود \r\nعلامه نراقى گويد : اى رسول ما ، به ساكنان آن حمى يعنى حرم مرتضوى بگو : خلود در بهشت شما را گوارا باشد ، بر ما آبى افاضه كنيد كه ما تشنه و شما سيرابيد . در گفتارش ناظر به آيه پنجاهم سورهء أعراف است .\r\nسيد بحر العلوم در پاسخ گويد : اى رسول ما به آقائى كه از دور جمال دوست را به چشم شهود مىبيند بگو :\r\nتو را كه غائب حاضرى ، بر اين حاضر غائب فضل و برترى است ؛ زيرا كه ما در كنار آب از تشنگى مىناليم و شما با اين كه دوريد وارد در آبيد .\r\nصدود ، اعراض نمودن و رو برگردانيدن است . مرحوم سيد ، علامه نراقى را بسبب حضور و توجه و مراقبت ، غائب شاهد مىخواند ؛ و خود را به سبب\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nإعراض و عدم حضور ، شاهد غائب .\r\nراقم ، صلاح و صواب مىداند كه برخى از افادات جناب علّامه محقق نراقى را كه نفع آن أهمّ و اعمّ است عنوان كند و بيانى به اختصار در پيرامون آن ذكر نمايد به رجاء اين كه نفوس مستعدّه را در اعتلاى به فهم خطاب محمّدى صلى اللّه عليه و آله ، معدّى تام و ممّدى بكمال بوده باشد و اللّه وليّ التوفيق .\r\nالف - در بعضى از اشعارش به صورت ساقىنامه فرموده است :\r\n بيا ساقيا ، من بقربان تو * فداى تو و عهد و پيمان تو\r\nمئى ده كه افزايدم عقل و جان * فتد در دلم ، عكس روحانيان\r\nشنيدم ز قول حكيم مهين * فلاطون مه ملك يونان زمين\r\nكه مى بهجت افزا و انده فزاست * همه دردها را شفا و دواست\r\nنه زان مى كه شرع رسول انام * شمرده خبيث و نموده حرام\r\nاز آن مى كه پروردگار غفور * نموده است نامش شراب طهور\r\nبيا ساقى ، اى مشفق چاره‌ساز * بده يك قدح زان مى غم‌گداز \r\nدر اين ابيات نظر به كريمه  وَ سَقاهُمْ رَبُّهُمْ شَراباً طَهُوراً  دارد ( سوره انسان ، آيه 22 ) . در تفسير آن كلامى معجز نظام از سلاله نبوّت صادق آل محمد صلوات اللّه عليهم اجمعين ، مروى است كه مسحه‌اى از علم الهى و قبسى از نور مشكوة رسالت و نفحه‌اى از شميم رياض امامت است ، آن را امين الاسلام طبرسى در تفسير شريف مجمع البيان در بيان كريمه ياد شده بدينصورت روايت كرده است :\r\n« أى يطهّرهم عن كل شىء سوى اللّه اذ لا طاهر من تدنّس بشىء من الأكوان الّا اللّه ، رووه عن جعفر بن محمّد عليه السلام » .\r\nمن در امت خاتم از عرب و عجم ، كلامى بدين پايه كه از صادق آل محمد در غايت قصواى طهارت انسانى روايت شده است از هيچ عارفى نه ديده‌ام و نه شنيده‌ام :\r\n آن كس كه ز كوى آشنايى است * داند كه متاع ما كجايى است . \r\n\r\n","description":"","footnote":"","page_name":" 198 ","page_number":198},
  {"content":"\r\n\r\nحديث به هيأت مفرد أعنى روى ، روايت نشده است ؛ بلكه به صيغت جمع يعنى رووه مروى است ، پس خيلى ريشه‌دار است كه جمعى آن را روايت كرده‌اند .\r\nدر اين كريمه ربّ الابرار ، ساقى ابرار است و در اين ربّ و اضافه آن به هم ، هم مطالبى است كه نهفته معنى ، نازك بسى است در خط يار .\r\nطهور صيغت مبالغت است ، طاهر پاك است و طهور پاك كننده . آب مضاف ممكن است كه طاهر باشد اما مسلما طهور نيست اما مطلق آن هم طاهر است و هم طهور . ابرار شرابى كه از دست ساقيشان مىنوشند علاوه‌بر اين كه پاك است پاك كننده هم هست .\r\nاين شراب ابرار را از چه‌چيز تطهير مىكند ؟ امام فرمود : از هرچه كه جز خداست ، زيرا كه طاهر از دنس اكوان جز خدا نيست . دنس چرك است و اكوان موجودات ، و مراد از دنس نقص امكان است كه خداوند از نواقص ممكنات طاهر است ، زيرا كه صمد حق است . اين شراب انسان را از ما سوى اللّه شست‌وشو مىدهد . فتبصّر .\r\nب - در ابتداى جامع السعادات چند دليل بر تجرد نفس ناطقه آورده است ، نتيجه تمام ادله تجرد نفس ناطقه أعم از تجرد برزخى خيالى ، و تجرد عقلى ، و فوق تجرد عقلى آن ، اين است كه نفس بعد از مفارقت از اين نشأه باقى است يعنى انسان من حيث هو انسان ، فناپذير نيست .\r\nتقديم اين امر مهمّ يعنى اثبات تجرد نفس ، در كتب اخلاق مطلبى لازم و واجب است ، زيرا بحث از اخلاق كه دستورالعمل تكامل نفس و تصاعد او بسوى سعادت ابدى او است مبتنى بر معرفت نفس است . حكيم الهى نامور اسلامى ابن مسكويه در طهارة الاعراق همين شيوه پسنديده را به كار برده است ، بلكه كتاب اخلاق مطلقا متفرع بر اين اصل است ، آن كتاب اخلاق ارسطو نيز جز اين نيست .\r\nنگارنده تاكنون بيش از هفتاد دليل عقلى در تجرد نفس ناطقه انسانى به اطلاق ، از اعاظم حكماى الهى تحصيل كرده است ؛ چنان كه ادلّه نقلى بسيار\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nهم گرد آورده است و همه را در يك رساله تدوين نموده است كه اميد است تنظيم گردد و بمحضر طالبان حقيقت تقديم شود .\r\nاهتمام ما بدين امر از اينجهت است كه هيچ موضوعى در علوم عقليه و حكمت متعاليه به پايهء أهميت آن نمىرسد . و در حقيقت اين مطلب اجلّ مطالب عقلى و اساس ديندارى است ، و از قديم الدهر سلسلهء جليله حكماى الهى ، كه بمنزلهء مدارك باطنه قوه عاقله انسان كبير شرع و دين‌اند ، در پيرامون آن بحث كرده‌اند و رساله‌هاى جداگانه نوشته‌اند و معرفت نفس را مرقاة معرفت ربّ شناخته‌اند ، و شناسايى آن را باب شناسايى كليه معارف دانستند و جميع ما في الكون را مظاهر صفات نفس يافتند و در سرانجام ، معرفت نفس را عين معرفت رب . و بدين نظر ، تحقيق و تدقيق امر نفس ، فوق بحث در مجرد بودن آنست و همانست كه در حكمت متعاليه چون فتوحات مكيه و اسفار ( ص 54 ج 4 ) عنوان شده است كه : من عرف النفس ، انها الجوهر العاقل المتوهم ، المتخيّل ، الحساس ، المتحرك الشامّ ، الذائق ، اللّامس ، النامى ، أمكنه أن يرتقي الى معرفة : ان لا مؤثر في الوجود إلّا اللّه .\r\nحكماى هند در كليله و دمنه به اشاره و رمز درباره نفس ناطقه بابى به نام باب حمامه مطوقه نوشته‌اند\r\nارسطو رساله نفس دارد و بابا افضل كاشى كه از اجلّه علماى اسلام و از افاخم حكماء و عرفاء است آن را به پارسى ترجمه كرده است .\r\nابو نصر فارابى معلم ثانى رساله‌اى ، دارد . در حقيقت روح و اثبات تجرد و بيان او و بيان آنكه روح بدون ماده بدن جوهرى مستقل و قادر بر هرگونه ادراك و لذت در عالم ابديّت و جهان ما فوق طبيعت است .\r\nفيلسوف عرب ابو يوسف يعقوب بن اسحق كندى در نفس رساله‌اى نوشته است .\r\nشيخ رئيس علاوه‌بر اين كه در نجات و اشارات و شفاء بطور تفصيل در بارهء نفس ناطقه ، مستوفى بحث كرده است چندين رسالهء مستقل در معرفت نفس و تجرد و بقاى آن نوشته است .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nحكيم فاضل ابو الحسن سعد بن هبة اللّه بن كمونه رساله‌اى در ابديّت نفس تصنيف كرده است .\r\nفخر رازى ، كتابى در تجرد و بقاى نفس به نام المطالب العاليه دارد ، كه شيخ بهائى در شرح حديث چهلم كتاب اربعين خود آن را نام مىبرد و مىستايد كه : قد تضمّن كتاب المطالب العالية ، منها ما لا يوجد في غيره .\r\nشيخ اكبر ، محيى الدين عربى ، فتوحات مكيه و فصوص الحكم را در معرفت نفس و اطوار و نشئات وجودى و شهودى آن نوشته است كه بايد گفت ، كلّ الصيد في جوف الفرأ .\r\nخواجه نصير الدين طوسى رساله‌اى به نام بقاء النفس بعد فناء الجسد ، تأليف كرده است .\r\nصدر المتألهين در قسم چهارم اسفار بطور مبسوط و مفصّل و مستدلّ در نفس و بقا و شئون و معاد او بحث كرده است .\r\nشيخ فاضل رضى على بن يونس عاملى رساله‌اى در اين موضوع به نام الباب المفتوح الى ما قيل في النفس و الروح نوشته است كه تمام آن در سماء و عالم بحار نقل شده است .\r\nآقا على مدرس زنوزى صاحب بدايع الحكم رساله‌اى در بيان ان النفس كل القوى نوشته است كه در حاشيه شرح هدايهء آخوند چاپ شده است .\r\nطنطاوى جوهرى ، صاحب تفسير ، كتابى در تجرد روح انسان و بقاى آن بعد از خرابى بدن به نام الارواح نوشته است .\r\nاز اين‌گونه كتب و رسائل كه از قديم تا اليوم در معرفت نفس و بقاى آن نوشته‌اند بسيار است . اين تاكيد و تشديد رجال الهى در اين باب براى اين است كه شبهات متوغلين در ماده را رفع كنند و عقول مردم را به سوى كمالشان كه لقاء اللّه است سوق دهند .\r\nمردم طبيعى مادّى ، موت را مساوق نابود شدن مىپندارند و گويند هر كس مرد بطلان صرف مىگردد و هرچه كرد پاداش و كيفر أخروى ندارد ، زيرا كسى باقى نيست تا ثواب يابد يا عذاب بيند و حال كه چنين است\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nارسال رسل و انزال كتب مفهومى ندارد و به انكار بقاى انسان اعراض از اصول و فروع دين مىكنند .\r\nاما بزرگان علوم و معارف ، آنهمه ادله عقليه بر تجرد نفس ناطقه و بقاى آن بعد از ويرانى بدن اقامه كرده‌اند كه انسان به مردن بدن و متلاشى شدن آن معدوم نمىشود بلكه باقى و زنده است جز اين كه به يك معنى از سرايى به سراى ديگر انتقال مىيابد و آنچه كرده است با خود مىبرد و هركس بسوى عمل خود مىرود ، بلكه عين عمل خود است كه علم و عمل انسان سازند و در يوم تبلى السرائر باطنش عين ظاهر مىگردد .\r\n\r\nان العمل نفس الجزاء\r\nج - يكى از مسائل نفيس در معرفت نفس ، اين است كه عمل نفس جزاء است و علّامه محقق نراقى قدس سرّه ، يكى از مباحث كتاب شريف جامع السعادة را اين مطلب مهمّ معنون به همين عنوان قرار داده است كه : انّ العمل نفس الجزاء .\r\nعلم و عمل عرض نيستند بلكه جوهر و انسان‌سازند . انسان به علم و عمل سازنده خود است و كارى مهمتر از اين سازندگى ندارد . علم سازنده روح و عمل سازنده بدن است ، و همواره در همه عوالم ، بدن آن عالم مرتبهء نازله نفس است . و بدنهاى دنيوى و أخروى در طول يكديگرند و تفاوت به نقص و كمال است .\r\nجزا نفس علم و عمل بودن است چه جزا در طول علم و عمل است . و ملكات نفس موادّ صور برزخىاند ، يعنى هر عمل صورتى دارد كه در عالم برزخ آن عمل بر آن صورت بر عاملش ظاهر مىشود ، كه صورت انسان در آخرت نتيجه و غايت فعل او در دنيا است . و هم‌نشينهاى او از زشت و زيبا همگى غايات افعال و صور اعمال و آثار و ملكات او است ، كه در صقع ذات او پديد مىآيند ، و بر او ظاهر مىشوند ، در نتيجه انسان در اين نشأه نوع و در تحت آن افراد ، و در نشأه آخرت جنس و در تحت آن انواع است . و از اين امر\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nتعبير به تجسّم اعمال ، يا تعبير به تجسّد اعمال ، و يا تعبير به تجسّم أعراض ، و امثال اين‌گونه تعبيرات كرده‌اند ، و مقصود تحقق و تقرر نتيجهء اعمال در صقع جوهر نفس است .\r\nبه همين قدر اكتفاء مىكنيم و سخن را بدين كريمه خاتمه مىدهيم :\r\n « دَعْواهُمْ فِيها سُبْحانَكَ اللَّهُمَّ وَ تَحِيَّتُهُمْ فِيها سَلامٌ وَ آخِرُ دَعْواهُمْ أَنِ الْحَمْدُ لِلَّهِ رَبِّ الْعالَمِينَ . \r\nسه‌شنبه يازدهم شعبان المعظم 1403 ه . ق - 4 / 3 / 1362 ه ش\r\nقم - حسن حسن‌زاده آملى\r\n\r\n","description":"","footnote":"","page_name":" 203 ","page_number":203},
  {"content":"\r\n . \r\n\r\n","description":"","footnote":"","page_name":" 204 ","page_number":204}
  ]