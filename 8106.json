[
  {"content":"\r\n . \r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nجنگ هاى ايران و روم\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nپروكوپيوس\r\nجنگ هاى ايران و روم\r\nترجمهء\r\nمحمد سعيدى\r\nتهران 1384\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nپروكوپيوس ، قرن 6 م . Procopius\r\nجنگ هاى ايران و روم / پروكوپيوس ؛ ترجمهء محمد سعيدى . - تهران : شركت انتشارات علمى و فرهنگى ، 1382 .\r\n223 ص .\r\nISBN 964 - 445 - 434 - 0\r\nفهرستنويسى بر اساس اطلاعات فيپا .\r\nص . ع . به انگليسى : Procopius History of the wars : the persian wars .\r\n1 . ايران - - تاريخ - - ساسانيان ، 226 - 651 م . - - جنگ هاى روم . 2 . خسرو ساسانى اول ، شاه ايران ، - 579 م . الف . سعيدى ، محمد ، 1286 - 1362 - مترجم . ب . شركت انتشارات علمى و فرهنگى . ج . عنوان .\r\n9 ج 4 پ / 413 DSR\r\n0372 / 955\r\n1382\r\nكتابخانهء ملى ايران 11833 - 82 م\r\nجنگ هاى ايران و روم\r\nنويسنده : پروكوپيوس\r\nمترجم : محمد سعيدى\r\nچاپ نخست : 1338\r\nچاپ چهارم : پاييز 1382 ، شمارگان : 2000 نسخه\r\nحروفچينى و آماده سازى : شركت انتشارات علمى و فرهنگى\r\nليتوگرافى : آبان ؛ چاپ : سارنگ ؛ صحافى : مهرآئين\r\nحق چاپ محفوظ است .\r\nشركت انتشارات علمى و فرهنگى\r\nادارهء مركزى : خيابان افريقا ، چهار راه حقانى ( جهان كودك ) ، كوچهء كمان ، پلاك 4 ، كد پستى 15178 ؛\r\nصندوق پستى 366 - 15175 ؛ تلفن : 71 - 8774569 ؛ فاكس : 8774572\r\nمركز پخش : شركت بازرگانى كتاب گستر ، خيابان افريقا ، بين بلوار ناهيد و گلشهر ، كوچهء گلفام ، پلاك 1 ؛\r\nكد پستى 19156 ؛ تلفن : 2019795 ؛ تلفكس : 2050326\r\nفروشگاه يك : خيابان انقلاب - روبروى در اصلى دانشگاه تهران ؛ تلفن : 6400786\r\nفروشگاه دو : خيابان انقلاب - نبش خيابان 16 آذر ؛ تلفن : 6498467\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\nفهرست مندرجات\r\nمقدمهء مترجم 9\r\nكتاب اول\r\nفصل اول 15\r\nفصل دوم 17\r\nفصل سوم 19\r\nفصل چهارم 23\r\nفصل پنجم 27\r\nفصل ششم 32\r\nفصل هفتم 35\r\nفصل هشتم 40\r\nفصل نهم 44\r\nفصل دهم 48\r\nفصل يازدهم 51\r\nفصل دوازدهم 57\r\nفصل سيزدهم 59\r\nفصل چهاردهم 65\r\nفصل پانزدهم 72\r\nفصل شانزدهم 77\r\nفصل هفدهم 79\r\nفصل هيجدهم 86\r\nفصل نوزدهم 93\r\nفصل بيستم 98\r\nفصل بيست و يكم 100\r\nفصل بيست و دوم 104\r\nفصل بيست و سوم 106\r\nفصل بيست و چهارم 110\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nكتاب دوم\r\nفصل اول 115\r\nفصل دوم 117\r\nفصل سوم 119\r\nفصل چهارم 126\r\nفصل پنجم 130\r\nفصل ششم 134\r\nفصل هفتم 137\r\nفصل هشتم 141\r\nفصل نهم 146\r\nفصل دهم 149\r\nفصل يازدهم 152\r\nفصل دوازدهم 156\r\nفصل سيزدهم 161\r\nفصل چهاردهم 164\r\nفصل پانزدهم 166\r\nفصل شانزدهم 170\r\nفصل هفدهم 172\r\nفصل هيجدهم 175\r\nفصل نوزدهم 177\r\nفصل بيستم 183\r\nفصل بيست و يكم 186\r\nفصل بيست و دوم 190\r\nفصل بيست و سوم 193\r\nفصل بيست و چهارم 197\r\nفصل بيست و پنجم 202\r\nفصل بيست و ششم 207\r\nفصل بيست و هفتم 212\r\nفصل بيست و هشتم 217\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nمقدمهء مترجم\r\nكتاب « جنگهاى ايران و روم » كه ترجمهء فارسى آن اينك بار دوم منتشر مىشود ، يكى از مهمترين مآخذ تاريخ ايران به شمار مىآيد .\r\nمؤلف اين كتاب ، « پروكوپيوس » ، در اواخر قرن پنجم ميلاى در شهر قيصريه واقع در فلسطين متولد شده است و با آنكه راجع به آغاز زندگانى و دورهء تحصيلات او اطلاعات جامعى در دست نيست ، ولى مىدانيم كه وى در رشتهء علوم قضائى تحصيل كرده و در ايام جوانى به قسطنطنيه رفته است . وى در سال 527 ميلادى به سمت مشاور قضائى و منشى مخصوص « بليزاريوس » انتخاب گرديد . بليزاريوس در آن موقع افسر جوانى بود كه در سپاه ژوستينين خدمت مىكرد و تازه به درجهء فرماندهى ارتقا يافته بود .\r\n« پروكوپيوس » در همهء جنگهائى كه بليزاريوس در افريقا و ايتاليا و در مشرق كرده است ، همراه او بوده و حوادثى را كه در اين كتاب شرح مىدهد ، همه را به چشم ديده است . وى در سال 527 ميلادى در بين النهرين بوده و در سال 533 همراه بليزاريوس به افريقا و در سال 536 با وى به ايتاليا عزيمت كرده است و به اينجهت بطوريكه خود او هم در مقدمهء « تاريخ جنگها » متذكر گرديده « اهليت او در نوشتن تاريخ ايندوره بيش از هر كس ديگر بوده است » .\r\nپروكوپيوس سه جلد كتاب تأليف كرده و همهء حوادث دورهء سلطنت\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nژوستينين را تا حدود سال 550 ميلادى در آنها ضبط نموده است . اولين و مهمترين كتاب او « تاريخ جنگها » است كه داراى هشت قسمت است و به ترتيب زير تقسيم مىشود : كتاب اول و دوم راجع به جنگهاى ايران و روم ، كتاب سوم و چهارم راجع به كشمكشهاى دولت روم با « واندال » هاى افريقا ، كتاب پنجم و ششم و هفتم در خصوص زد و خورد روميان با « گوتها » در افريقا و كتاب هشتم به شكل ضميمه و متمم آنهاست كه وقايع عمومى اقطار مختلف امپراطورى رم در آن شرح داده شده است . بايد دانست جنگهائى را كه « پروكوپيوس » جداگانه شرح و توصيف كرده است ، همه در زمان هم و در يكموقع اتفاق افتاده است ؛ مثلا در همان هنگام كه روميان از حملهء سپاهيان ايران جلوگيرى مىكردند و با آنها دست به گريبان بودند ، لشكرهاى ديگرى نيز به افريقا و ايتاليا فرستاده بودند و در آنجا به زد و خورد با اقوام وحشى اشتغال داشتند .\r\nعلت اصلى اين كشمكشها هم آن بود كه دولت بيزانس سعى داشت حدود امپراطورى سابق رم را تجديد نمايد و ايالاتى را كه قبايل وحشى از آن دولت منتزع ساخته بودند دوباره به دست آورد ، مخصوصا ژوستينين اين آرزو را در سر مىپخت كه يك بار ديگر امپراطورى رم را مانند سابق مالك الرقاب دنياى آن زمان سازد و در راه نيل به اين مقصود از بذل هيچگونه كوشش و مجاهدتى فروگذار نمىكرد . ليكن متأسفانه كاخ عظمت امپراطورى روم چنان فروريخته و از هم پاشيده بود كه تجديد بناى آن به هيچ وسيله ميسر نمىشد و ژوستينين با همهء توانائى و نيروى خود نميتوانست كارى از پيش ببرد .\r\nدومين كتاب او بنام « تاريخ محرمانه » موسوم است و در اين كتاب « پروكوپيوس » بىهيچ بيم و ملاحظه‌اى به امپراطور و ملكه و حتى به بليزاريوس و همسر او تاخته و با بيانى هرچه شديدتر از اوضاع امپراطورى « بيزانس » و از دسائس و نيرنگهائيكه در امور ادارى و اجتماعى رواج داشته است ، انتقاد مىكند . رويهمرفته اين كتاب به منزلهء تصوير سياه و تاريكى است از اوضاع\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nدولت روم در آن دوره و مؤلف تا بعد از فوت ژوستينين جرأت نميكرد آن را انتشار دهد .\r\nكتاب سوم او موسوم به « ساختمانها » درست نقطهء مقابل كتاب « تاريخ محرمانه » اوست به اين معنى كه مؤلف در اين كتاب كوشيده است با عباراتى تملق‌آميز و پرتكلف از ژوستينين تمجيد نمايد و خود را مورد توجه و عنايت او قرار دهد .\r\nموضوع اين كتاب شرح ابنيه و عماراتيست كه ژوستينين در نقاط مختلف امپراطورى بنا نموده و پروكوپيوس هنگام توصيف هر يك از آن‌ها موقعى به دست آورده است تا با ستايش و تمجيد بىاندازه مقام امپراطور را به آسمان برساند . اين كتاب با وجود انتقادات ادبى كه بر آن وارد است ، بواسطهء اطلاعات جامعى كه دربارهء اوضاع داخلى و ادارى امپراطورى روم دارد يكى از مهمترين مآخذ تحقيقى آن دوره به شمار مىرود .\r\nسبك نگارش « پروكوپيوس » بسيار روان و ساده است و همه جا كوشيده است حقايق را با عباراتى واضح و بىتكلف بيان نمايد ، مخصوصا حوادث و وقايع را آنچنان كه اتفاق افتاده و خود به چشم ديده است با كمال بيطرفى و بىغرضى ضبط كرده و هيچگونه تعصبى به كار نبرده است .\r\nاينك از كتاب « تاريخ جنگها » دو قسمت آن‌كه مربوط به تاريخ ايران است و وقايع دورهء سلطنت انوشيروان و زد و خوردهاى اين پادشاه بزرگ را با روم ضبط مىنمايد ، بواسطهء اهميتى كه براى تاريخ ايران دارد ترجمه و منتشر مىشود تا اين سند مهم تاريخى در دسترس استفادهء پژوهندگان فارسى زبان قرار گيرد .\r\nم . سعيدى\r\n\r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\nكتاب اول\r\n\r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\n\r\n1 [ اهميت ثبت جنگها و جنگاوران معاصر 
  ]\r\nپروكوپيوس « 1 » از مردم قيصريه ، تاريخ جنگهاى ژوستينين « 2 » امپراطور روم را با ملل شرقى و غربى مدون ساخته و حوادث هر يك را جداگانه ثبت نموده است تا اعمال بزرگى كه حائز اهميت مخصوص مىباشد بر اثر فقدان ضبط و تدوين صحيحى در طول زمان از خاطرها نرود و به طاق فراموشى نيفتد . به عقيدهء وى ثبت اين وقايع داراى اهميت خاص است و در مواقع مقتضى به حال مردم اين عصر و نيز به حال نسل‌هاى آينده مفيد واقع خواهد شد ؛ چه اشخاصيكه مىخواهند جنگى برپا كنند يا خويشتن را براى مبارزاتى آماده و مجهز سازند ، از اين‌گونه داستانها فايده مىبرند و چون داستانهاى مزبور نتايجى را كه مردمان پيشين از امثال اين جنگها گرفته‌اند ثبت مىنمايد ، از اينرو اشخاص آزموده و تجربه ديده لااقل مىتوانند از روى آنها به نتايج احتمالى حوادث و وقايع زمان خويش پىبرند .\r\nگذشته از اين « پروكوپيوس » خود را براى تدوين اين تاريخ داراى صلاحيت مخصوص مىداند ، زيرا هنگاميكه وى به سمت مشاور « بليزاريوس » « 3 » انتخاب شده بود همهء وقايع مذكور را به چشم ديده است و هرچه در اين كتاب نوشته مىشود همه نتيجهء مشاهدات شخصى اوست . « پروكوپيوس » معتقد است كه در نطق و خطابت قوهء بيان و منطق و در شعر قوهء ابداع و ابتكار لازم\r\n\r\n\r\n","description":"","footnote":"\r\n( 1 ) -  Procopius \r\n( 2 ) -  Justinian \r\n( 3 ) -  Blisarius \r\n","page_name":" 15 ","page_number":15},
  {"content":"\r\n\r\nاست ، ليكن در تاريخ‌نويسى تنها چيزى كه ضرورت دارد بيان حقيقت است .\r\nبنابر همين اصل وى هر واقعه‌اى را به همان نحويكه اتفاق افتاده است بىهيچ تغيير و تبديل ضبط نموده و حتى از ذكر خطاها و اشتباهات دوستان خيلى نزديك خود نيز چشم نپوشيده است .\r\nاگر ما خواسته باشيم اساس داورى خود را بر پايهء حقايق استوار نمائيم بايد بدين نكته اعتراف كنيم كه هيچ واقعه‌اى مهمتر از جنگ‌هاى مزبور در متون تواريخ يافت نمىشود ، زيرا نظير حوادث و اتفاقات مهمى كه در طى اين محاربات رخ داده است در هيچيك از ساير جنگ‌هاى بزرگ عالم واقع نشده ، مگر آنكه خوانندگان اين روايت مقام افتخار و بزرگى را منحصرا شايستهء روزگاران گذشته بدانند و اعمال و شجاعتهاى معاصران را به چيزى نگيرند و آنها را لايق ملاحظه و اعتبار نشمارند . چنان كه برخى ، سربازان امروزى را به نام « كماندار » و سپاهيان قديم را به نام « رزم‌آزمايان » و « سپرداران » و امثال اين‌گونه القاب افتخارآميز مىخوانند و چنين مىپندارند كه از شجاعت و دليرى روزگاران قديم چيزى در اين دوره باقى نمانده است ، در صورتى كه اين فرض به كلى از حقيقت دور و با اوضاع كنونى مغاير است . امروز كمتر كسى متوجه اين نكته است كه « رزم‌آزمايان » عهد « هومر » « 1 » نه سوار اسب مىشدند و نه نيزه و سپرى براى حفظ و حراست خود داشتند و اصولا پيكر آنها به هيچ وسيله از حملات دشمن محافظت نمىگرديد ، بلكه سربازان پياده وارد ميدان جنگ مىشدند و در موقع ضرورت يا بايستى زير سپر رفيق خود پناه گيرند يا بر فراز تپه‌اى بر پشت سنگ قبرى پنهان شوند ، بطوريكه نه در موقع هزيمت لشكر موفق به فرار گردند نه در هنگام فرار دشمن بتوانند بر او حمله نمايند . سربازان آن زمان هرگز نميتوانستند در ميدان علنى به جنگ تن به تن بپردازند ، زيرا مجبور بودند براى تهيهء خوراك و ديگر لوازم خويش به دزديدن آذوقه و\r\n\r\n\r\n","description":"","footnote":"\r\n( 1 ) -  Homere \r\n","page_name":" 16 ","page_number":16},
  {"content":"\r\n\r\nملزومات دشمن مشغول باشند . از اينها گذشته به قدرى در فن تيراندازى ناشى و بىتجربه بودند كه زه كمان را فقط تا سينه مىكشيدند و به اينجهت خدنگ آنان بدون فشار و قوت لازم رها مىشد و غالبا به هدف نمىرسيد .\r\nاما كمانداران امروزه همه با خود و جوشن كاملى كه سراپاى آنها را مىپوشاند مسلح‌اند و در طرف راست آنها تركش پر از تير و در سمت چپشان شمشيرى برنده آويخته است و برخى از آنها نيزه‌اى در كمر و سپر كوچكى هم بر شانه دارند كه سر و گردن آنها را كاملا مىپوشاند و از اصابت تير محفوظ نگاه مىدارد . زبردستى و چالاكى آنان در سوارى بقدرى است كه حتى به هنگام تاخت مىتوانند بىهيچ زحمت و اشكالى با كمان خويش نشانه بگيرند و خواه در حال حمله و خواه در حين فرار ، دشمن را از دور هدف قرار دهند .\r\nزه كمانرا امروز تا نزديك گوش راست مىكشند و بدينجهت تير چنان با قوت رها مىگردد كه به هر كس اصابت نمايد فورا او را هلاك مىسازد و سپر و خود و زره را هرگز تاب جلوگيرى يا ايستادگى در برابر آن باقى نمىماند . با وجود اين برخى چنان شيفتهء روزگاران گذشته‌اند كه مزاياى هنر جنگاورى امروز ما را در نظر نمىآورند و اصلاحات جديد را قابل اعتنا نمىشمرند . ولى البته رأى اين گونه اشخاص منكر اين حقيقت نمىتواند باشد كه در طى اين جنگها كارهاى بزرگ و دليرىهاى قابل توجهى به ظهور رسيده است كه شايد مانند آنها در ساير جنگها هرگز ديده نشده است . تاريخچهء جنگهاى مزبور از مدتى پيش از اين تاريخ آغاز مىگردد و دربارهء وقايع جنگهاى مديان و روميان و شرح پيروزىها و شكستهاى آنان گفتگو مىنمايد .\r\n\r\n2 [ توصيه آركاديوس به يزدگرد پادشاه ايران براى جانشينى فرزند خويش تئودوسيوس و حملهء بهرام به روم 
  ]\r\n« آركاديوس » « 1 » امپراطور روم هنگام وفات خود در شهر بيزانتيوم طفل خردسالى داشت به نام « تئودوسيوس » « 2 » كه هنوز به سن بلوغ نرسيده بود . پدر دربارهء آيندهء زندگانى كودك و همچنين دربارهء\r\n\r\n\r\n","description":"","footnote":"\r\n( 1 ) -  Arcadius \r\n( 2 ) -  Theodusius \r\n","page_name":" 17 ","page_number":17},
  {"content":"\r\n\r\nاوضاع كشور پس از فوت خود ، نگران بود و نمىدانست براى حل اين دو موضوع مهم چه تدبير عاقلانه‌اى بينديشد ، زيرا « آركاديوس » به اين نكته پىبرده بود كه اگر بخواهد شريكى براى سلطنت پسرش تعيين كند ، در حقيقت دشمنى زورمند براى وى تراشيده است و باعث هلاك او مىگردد . و اگر بخواهد پسر را به تنهائى بر تخت سلطنت بنشاند گروهى از ناتوانى و خردسالى او استفاده مىكنند و علم طغيان به مخالفت او برمىافرازند و پس از هلاك وى بىهيچ مانع و اشكالى تخت سلطنت را غصب مىنمايند ؛ مخصوصا كه « تئودوسيوس » خويشاوندى در « بيزانتيوم » نداشت تا كفالت او را نمايد و مراقب حال وى باشد و عموى او « هونوريوس » « 1 » نيز خود گرفتار اغتشاشات ايتاليا بود و نمىتوانست در موقع حاجت به كمك او بشتابد . ضمنا « آركاديوس » از بابت مدىها انديشناك بود و مىترسيد قوم مزبور امپراطور خردسال را از تخت سلطنت براندازند و فساد و خرابى غير قابل جبرانى به دولت روم وارد آورند ، پس از پىبردن به اين اشكالات و مخاطرات « آركاديوس » با وجود آنكه در ساير مسائل چندان هوش و درايتى به خرج نداده بود ، نقشهء عاقلانه‌اى كشيد كه به وسيلهء آن هم جان پسرش را از خطر رهانيد و هم تخت سلطنت را محفوظ نگاهداشت ؛ بدينمعنى كه در وصيت‌نامهء خويش « تئودوسيوس » صغير را جانشين خود و وارث تاج و تخت روم قرار داد و يزدگرد شاهنشاه ايران را ولى و سرپرست او معين نمود و از وى تقاضا كرد كه در حدود امكان در حفظ جان و سلطنت « تئودوسيوس » بكوشد . بدين ترتيب « آركاديوس » امور شخصى و مسائل مملكتى را مرتب ساخت و خود دار فانى را وداع گفت .\r\nاما يزدگرد پادشاه ايران همين كه وصيت‌نامهء « آركاديوس » به دو رسيد كرامت اخلاق و بزرگوارى شايان دقتى از خود نشان داد و چنان كه « آركاديوس » از وى تقاضا كرده بود « تئودوسيوس » را به فرزندى برگزيد و سياست خويش\r\n\r\n\r\n","description":"","footnote":"\r\n( 1 ) -  Honorius \r\n","page_name":" 18 ","page_number":18},
  {"content":"\r\n\r\nرا براساس صلح دائمى با دولت روم برقرار كرد و ضمنا نامه‌اى به مجلس سناى روم نوشت و ولايت و سرپرستى امپراطور جوان را رسما قبول نمود و به آنان اخطار كرد كه هر كس به دشمنى او قيام كند يا توطئه‌اى برپا نمايد گرفتار قهر و سركوبى شديد او خواهد شد .\r\nوقتى « تئودوسيوس » به حد رشد رسيد ، يزدگرد وفات يافت و جانشين وى بهرام پادشاه ايران با لشكرى جرار به خاك روم حمله برد ، ليكن بىآنكه خسارت و آسيبى وارد آورد و كارى از پيش ببرد مراجعت نمود . تفصيل اين داستان به قراريست كه در زير نگاشته مىشود :\r\nتئودوسيوس « آناتوليوس » « 1 » سردار شرق را يكه و تنها به سفارت نزد ايرانيها فرستاد وى چون به اردوى ايران رسيد از اسب خود فرود آمد و مسافتى را پياده طى كرد تا به حضور بهرام رسيد . چون بهرام او را ديد و پس از استفسار از اطرافيان خويش دانست كه وى سردار نامدار رومى است و به سفارت نزد وى آمده است ، از طرز سلوك و احترام‌گذارى فوق العادهء او چنان در شگفت شد كه فورا عنان اسب خويش را بگردانيد و همهء سپاهيان وى نيز به پيروى او از خاك روم بيرون رفتند . آنگاه بهرام چون به مرز كشور خود رسيد سفير روم را به احترام فراوان پذيرفت و صلح را به همان ترتيبى كه وى پيشنهاد كرده بود قبول كرد و فقط يك شرط بر آن علاوه نمود كه هيچيك از طرفين حق نداشته باشند در سرحدات مجاور خاك يكديگر قلاع و استحكامات جديد بنا نمايند . پس از انعقاد عهدنامهء مذكور هر دو پادشاه به فراغ خاطر مشغول ادارهء امور داخلى كشور خويش گرديدند .\r\n\r\n3 [ رويارويى فيروز با هياطله 
  ]\r\nچند سال بعد ، فيروز پادشاه ايران بر سر اختلافات سرحدى با هياطله يا هونهاى سفيد به جنگ پرداخت و با لشكرى جرار به مقابلهء آنها شتافت .\r\n\r\n\r\n","description":"","footnote":"\r\n( 1 ) -  Anatolius \r\n","page_name":" 19 ","page_number":19},
  {"content":"\r\n\r\nهياطله قومى هستند از نژاد « هونها » ولى بواسطهء بعد مسافتى كه با آنها دارند هيچگاه با اقوام ديگر نژاد مزبور آميزش نمىكنند ، سرزمين هياطله در شمال ايران واقع است و شهر آنها موسوم به « گورگور » درست در مجاورت خط سرحدى ايرانيها بنا گرديده و به همين جهت هم اغلب بر سر مسائل سرحدى ميان اين دو كشور نزاع و مشاجره برپاست .\r\nهياطله مانند ساير طوايف « هون » چادرنشين و سيار نيستند و مدتهاست كه در سرزمين حاصلخيزى اقامت دارند و بالنتيجه هيچوقت به تنهائى حمله به خاك روم نبرده‌اند ، مگر در موقعى كه به همراهى قشون مدها به جنگ آمده باشند . در ميان نژاد « هون » تنها اين طايفه هستند كه پوست سفيد دارند و قيافهء آنها زشت و بدمنظر نيست . طريقهء زندگانى و آداب و رسوم آنها با هم‌نژادان آنها اختلاف كلى دارد و مدتى است كه از حال توحش بيرون آمده و به تمدن گرائيده‌اند . حكومت آنها پادشاهى است و چون در كشور آنان قوانينى نيز وضع گرديده است معاملات آنها ميان خودشان و با همسايگان بر اصول برابرى و عدالت استوار است و از اين حيث فرقى با روميها و ايرانيها ندارند . بزرگان و دولتمندان آنها را رسم است كه هميشه بيست نفر يا بيشتر نديم و همدم براى خويش انتخاب مىكنند و در همهء دارائى خود به آنها يك قسم حق شركت مىدهند و در مجالس و مهمانيها آنها را با خود مىبرند ، ولى ضمنا عادت بر اين جارى است كه وقتى يكى از دولتمندان مزبور مىميرد ، تمام اتباع او را زنده در آتش مىافكنند و آنها را با خود او در قبر مدفون مىسازند !\r\nفيروز هنگام حمله به خاك هياطله سفيرى همراه داشت موسوم به « اوزبيوس » « 1 » كه از جانب « زنون » « 2 » امپراطور روم به دربار وى آمده بود .\r\nهياطله چون قشون فيروز را ديدند چنان وانمود كردند كه ياراى\r\n\r\n\r\n","description":"","footnote":"\r\n( 1 ) -  Uzbius \r\n( 2 ) -  Zenon \r\n","page_name":" 20 ","page_number":20},
  {"content":"\r\n\r\nمقاومت ندارند و از ترس حملهء وى به نقطه‌اى كه از هر طرف با كوههاى مرتفع و جنگلهاى انبوه احاطه شده بود فرار نمودند . ميان رشته‌هاى كوه و دره‌اى كه وسط آنها قرار داشت جادهء وسيعى بود كه ظاهرا تا مسافت نامحدودى امتداد مىيافت و به قلب كشور مىرسيد ، ليكن جادهء مزبور در حقيقت جز راه كوتاهى نبود و پس از قطع اندك مسافتى منتهى به چند سلسله كوه عظيم و مرتفع مىگرديد و به هيچوجه راهى به خارج نداشت .\r\nفيروز بىخيال از دامى كه براى وى گسترده شده بود و غافل از اينكه در سرزمين بيگانه و دشمن حركت مىكند . بىهيچ حزم و احتياطى به تعاقب دشمن پرداخت . دستهء كوچكى از لشكريان هياطله از برابر وى فرار مىكردند در صورتى كه قسمت اعظم سپاه آنان در كوهستان اطراف پنهان شده و از پشت سر لشكريان ايران آهسته حركت مىكردند و قصد آنها آن بود كه دشمن را كاملا به دامى كه در وسط كوهها گسترده بودند بكشند ، و در آنجا راه بازگشت را به روى آنها ببندند و بر آنها بتازند . وقتى مدىها كم‌كم علائم خطر را مشاهده كردند و به وضع خطرناك خويش پى بردند ، چون از ترس فيروز جرأت اظهار نداشتند ، ناچار متوسل به « اوزبيوس » سفير روم گرديدند و از وى تقاضا كردند كه به نحو مقتضى فيروز را از چگونگى امر آگاه سازد و او را وا دارد كه تشكيل شورائى دهد تا راه نجاتى بيابند .\r\n« اوزبيوس » مسئول ايشان را پذيرفت و به حضور فيروز رفت ولى به جاى آنكه او را علنا از بدبختى و مصيبتى كه در كمين وى بود آگاه سازد ، شروع به نقل قصه‌اى كرد و گفت شيرى از حوالى تپه‌اى مىگذشت و در بالاى آن بره‌اى را به ريسمان بسته ديد و صداى آن را شنيد . شير او را لقمهء چربى فرض نمود و به يك جست به طرف وى جستن كرد تا كارش را بسازد ، ليكن هنوز به بالاى تپه نرسيده بود كه به قعر گودالى ژرف و تاريك درافتاد و ديگر از آن هاويهء مخوف بيرون آمدن نتوانست . آن چاه را صاحبان بره\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nبه همين مقصود پيشاپيش كنده و بره را مخصوصا در آنجا بسته بودند تا شير را به هواى او به دام كشند و هلاك سازند .\r\nفيروز چون اين قصه را شنيد بيم و هراسى سخت بر وى مستولى گرديد كه مبادا مدىها در تعاقب دشمن خود را به ورطهء خطرناكى كشيده باشند . بدينجهت دست از پيشروى كشيد و در همان نقطه‌اى كه رسيده بود فرمان توقف داد تا با سران لشكر مشورتى نمايد و چاره‌اى بينديشند . در همين موقع لشكريان هون از كمين‌گاه بيرون جستند و حمله‌كنان به سوى سپاه ايران تاختند و همه جا راهرا بر آنها بستند تا دشمن نتواند به عقب برگردد و از دامگاه بيرون رود . ايرانىها چون حال را بدين منوال ديدند بر خبط خويش و خطرى كه آنها را فراگرفته بود واقف گشته و كار خود را ساخته ديدند .\r\nزيرا به هيچ وجه امكان خلاصى از دامى كه در آن افتاده بودند متصور نبود .\r\nدر اين اثنا پادشاه هياطله تنى چند از اتباع خود را نزد فيروز فرستاد و ابتدا او را سرزنش نمود كه چرا از حدود حزم و احتياط خارج شده و جان خود و اتباعش را بىباكانه به خطر انداخته است آنگاه بوى اعلان نمود كه هياطله حاضرند او و لشكريانش را رها سازند به شرط آنكه فيروز شخصا در حضور پادشاه آنها زانو زده ، اظهار اطاعت و انقياد نمايد و ضمنا هم مطابق آئين ايرانىها سوگند ياد كند و گروگانى بسپارد كه پس از آن هرگز متعرض هياطله نشود و قشون به خاك آنها نبرد . فيروز چون اين پيشنهاد را شنيد با موبدانى كه همراه وى بودند مشورت نمود و از آنها استشاره كرد كه آيا شرايط دشمن را بپذيرد يا نه . موبدان در جواب وى اظهار داشتند كه راجع به سوگند هرگونه ميل پادشاه باشد مىتواند رفتار نمايد ، ليكن در بارهء شرايط ديگر دشمن را با نيرنگى فريب دهد ، بدينمعنى كه ايرانيها به عادت ديرينهء خود هر روز هنگام طلوع آفتاب خود را به خاك مىاندازند و در برابر خورشيد سجده مىبرند . بنابراين پادشاه مىتواند فرصت نگاهداشته در طلوع\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nصبح با سردار هياطله روبرو شود و روى خود را به طرف خورشيد بگرداند و در حضور وى سجده برد و به اين ترتيب در آينده خود را از ننگ اين كار زشت آسوده سازد . فيروز به صوابديد موبدان گروگان صلح را داد و خود به همين ترتيب در حضور دشمن زانو زد و پس از آن با همهء سپاهيان خويش بىآنكه تلفاتى بدهد بسرزمين ايران مراجعت كرد .\r\n\r\n4 [ شكست فيروز از هياطله و داستان مرواريد 
  ]\r\nاندكى پس از اين وقايع ، فيروز عهد و پيمان خود را فراموش كرد مصمم گرديد انتقام اهانتى را كه هياطله به او وارد آورده بودند از آن‌ها بكشد . بدين قصد لشكرى جرار مركب از جنگيان ايرانى و متحدين آنها تجهيز نمود و به جنگ هياطله شتافت . از ميان سى پسر خود فقط يكى را كه از همه جوانتر و بنام قباد موسوم بود در كشور باقى گذاشت و بقيه را جملگى به جنگ برد .\r\nهياطله چون خبر قشون‌كشى فيروز را شنيدند از غدر و نيرنگ او سخت متغير شدند و پادشاه خود را ملامت كردند كه چرا آنها را به چنگ مدها انداخته است . پادشاه هياطله در جواب تعرض و نكوهش قوم خود خنده‌اى كرد و از آنها پرسيد كه من از جان و مال و اراضى شما مگر چيزى به دست دشمن سپرده‌ام ؟ رعاياى او به او گفتند تو چيزى از دست نداده‌اى جز فرصت مناسبى را كه همه چيز ما بسته به آن بود .\r\nهياطله اصرار داشتند كه براى مقابله با دشمن سپاهى گرد آورند و به جنگ بشتابند ، ليكن پادشاه آنها به هر وسيله بود مىخواست از خروج و حملهء آنها جلوگيرى نمايد و به آنها مىگفت كه هنوز ايرانيها در داخل مرزهاى خود هستند و تاكنون اطلاع قطعى در بارهء حملهء آنها به ما نرسيده است . به اين ترتيب پادشاه هياطله قوم خود را آرام كرد و در همان نقطه‌اى كه اقامت داشتند باقى ماند ، ولى در عين حال شروع به اقدامات زير نمود :\r\nدر دشت وسيعى كه ايرانيها از ميان آن عبور كرده و به خاك هياطله\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nحمله مىآوردند ، زمين پهناورى را انتخاب نمود و خندق عميقى به طول بسيار در آن حفر كرد و فقط در وسط آن راه باريكى قرار داد كه ده نفر سوار از روى آن مىتوانستند بگذرند . سپس روى خندق را با نى پوشانيد و بر وى نى نيز خاك ريخت و به سپاهيان « هون » دستور داد كه چون بخواهند به سوى خندق عقب‌نشينى نمايند صف باريكى تشكيل دهند و آهسته از روى زبانهء زمين محكمى كه در وسط خندق قرار گرفته است بگذرند و مراقب باشند بگودال نيفتند . آنگاه پادشاه هياطله نمكى را كه فيروز سوگند خورده بود به علامت نقض پيمان ايرانىها بر بيرق سلطنتى آويخت و خود بانتظار آمدن ايشان نشست . تا هنگامى كه هنوز سپاهيان ايران در داخل سرحد خود بودند پادشاه هياطله بر جاى خود باقى ماند و اقدامى نكرد ؛ ليكن وقتى از جاسوسان خود شنيد كه قشون دشمن به شهر « گورگور » رسيده و از آنجا هم در گذشته است و به طرف قلب كشور پيش مىآيد ، خود با قسمت عمدهء سپاهيان در ميان خندقها پنهان گرديد و دستهء كوچكى از لشكريان خويش را به مقابلهء ايرانيها فرستاد و به آنان دستور داد كه نخست خود را از دور به دشمن بنمايانند و سپس در برابر آنها فرار اختيار كنند و چون به خندق رسيدند مطابق دستور وى رفتار نمايند .\r\nلشكريان هون فرمان پادشاه خود را اجرا كردند و چون به نزديكى خندق رسيدند ستون باريكى تشكيل دادند و به آرامى از زمين سخت عبور كردند و به اردوى اصلى خود ملحق شدند . ليكن ايرانيها بىخبر از خدعه‌اى كه در كار ايشان شده بود ، سرگرم حمله و تعاقب دشمن از سرتاسر دشت به سرعت گذشتند و چون به خندقها رسيدند يك يك آنها در ميان آن افتادند و مرد و مركب بر سر يكديگر غلطيدند . چنان كه حتى يكنفر از ايشان هم جان به سلامت در نبرد و فيروز و همهء پسرانش نيز در اين واقعه به هلاكت رسيدند .\r\nمعروف است كه وقتى پادشاه ايران خود به لب پرتگاه رسيد و كار\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nخويش را ساخته ديد مرواريد غلطانى را كه در گوش راست داشت به شتاب با دست كشيد و به گوشه‌اى پرتاب كرد . اين مرواريد از حيث آب و رنگ و بزرگى بىنظير بود و هيچ پادشاهى تا آنوقت مثل آن را نتوانسته بود به چنگ آورد و مقصود فيروز هم از مفقود ساختن آن اين بود كه بعد از خود او هيچكس آن را تصاحب نكند . اين داستان به نظر من افسانه مىآيد ، زيرا كسى كه جان خويش را با چنان خطر هولناكى مواجه مىبيند مشكل به فكر جواهر و زينت خود مىافتد ولى تصور مىكنم در آن واقعهء سهمگين آسيبى به گوش فيروز رسيد و مرواريد مزبور مفقود گرديد .\r\nامپراطور روم كوشش بسيار نمود كه آن مرواريد را از هياطله خريدارى كند ، ليكن موفق نگرديد زيرا خود وحشىها هم با وجود جستجوى فراوان نتوانستند آن را پيدا كنند . روايت ديگرى مىگويد هياطله مرواريد مذكور را به چنگ آوردند و بعدها آن را به قباد فروختند . بىمناسبت نيست قصه‌اى را كه ايرانيها خود راجع به اين مرواريد نقل مىكنند در اينجا بنگاريم ، زيرا ممكن است برخى آن را به كلى دور از حقيقت نپندارند و قسمتهائى از آن را درست بدانند .\r\nبنا به روايت ايرانىها ، مرواريد مذكور در شكم صدفى جا داشته كه در آب‌هاى مجاور سواحل ايران شنا مىكرده است . صدف مزبور را عادت بر اين بود كه دهان خود را از هم باز مىكرد و مرواريد را كه از حيث بزرگى و آب و رنگ هيچ مرواريد ديگرى در عالم با آن برابرى نميتوانست كرد نمودار مىساخت . نهنگى عظيم الجثه مرواريد مزبور را ديد و عاشق رنگ شفاف و درخشان آن شد و طورى شيفته و دلباختهء آن گرديد كه شب و روز به دنبال آن افتاد و لحظه‌اى از تعاقب آن غفلت نمىورزيد ، حتى در مواقعى هم كه ناگزير از خوردن غذا بود ، نگاهى به اطراف مىانداخت و هر چيز خوردنى را كه در دسترس خويش مىيافت به شتاب مىبلعيد و دوباره در پى صدف روان\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nمىشد و به نظارهء معشوق خويش مىپرداخت . عاقبت صيادى حال آنانرا مشاهده كرد ، اما از ترس نهنگ جرأت دست‌درازى به صدف نداشت و ناگزير داستانرا بعرض فيروز پادشاه رسانيد . فيروز چون توصيف مرواريد را شنيد شوقى گران به تصاحب آن در دلش پديد آمد و صياد را وعدهء پاداشهاى بزرگ داد تا به هر وسيله هست آن در شاهوار را به چنگ آورد . صياد چون نميتوانست بر خلاف ميل و فرمان پادشاه رفتار كند به وى گفت : « خدايگانا ! علاقهء آدمى به پول زياد است و از پول عزيزتر جان است . ليكن از هر دو اينها گرامىتر و گرانبهاتر فرزندان و جگرگوشگان او مىباشند . و به خاطر علاقمندى و محبت آنهاست كه انسان خود را به هر خطرى مىافكند . من اينك به جنگ نهنگ مىروم و اميدوارم كه تو را صاحب مرواريد گردانم . اگر در اين مبارزه كامياب شدم كه مسلم است از اين پس در زمرهء مقبلان و نيك‌بختان خواهم بود ، زيرا محال است شاهنشاهى چون تو مرا از بخشش و انعام بيكران خود بىنصيب گذارد ، ليكن اگر بخت يارى نكرد و به كام نهنگ افتادم ، در آنصورت شاهنشاها وظيفهء تست كه كودكان مرا بخاطر مرگ پدرشان پاداش نيك دهى و از آنها نگاهدارى كنى . اگر اين احسان را در حق فرزندان من بجا آورى ، هرچند وسيله‌اى براى شكرگوئى و سپاسگزارى نخواهم داشت ، ليكن در عوض آوازهء سخا و جوانمردى تو بيش از پيش در آفاق شايع خواهد گشت ، زيرا احسان وقتى در مورد مردگان اعمال شود ، از هر شائبه و غرضى مبراست و بىهيچ غل‌وغشى در انظار مردمان جلوه‌گر مىگردد . » صياد پس از گفتن اين سخنان از حضور پادشاه بيرون آمد و به محلى كه صدف و نهنگ معمولا در آنجا حركت مىكردند شتافت و در آن نقطه بر روى سنگى منتظر موقع مناسب نشست تا نهنگ لحظه‌اى از مراقبت صدف غافل بماند و او مرواريد را به چنگ آورد . از قضا يك بار نهنگ بنا به عادت معمول خويش در پى صيد طعمه رفت و صدف را تنها گذاشت . صياد موقع را غنيمت شمرد و همراهان\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nخود را كه براى كمك وى آمده بودند در ساحل گذاشت و خود با تمام نيرو به سوى صدف شنا نمود و تازه مرواريد را به چنگ آورده بود و مىخواست بازگردد كه نهنگ او را از دور ديد و به سوى وى حمله آورد . صياد چون ديد كه پيش از رسيدن وى به ساحل ، نهنگ او را خواهد گرفت ناچار مرواريد را به نيروى تمام به طرف خشكى پرتاب كرد و در همان لحظه نهنگ به وى رسيد و در ميان امواج كارش را بساخت . آنان كه در ساحل بودند مرواريد را برداشتند و به حضور پادشاه بردند و سرگذشت صياد را به عرض وى رسانيدند .\r\nاين بود داستانى كه ايرانيها دربارهء مرواريد مزبور نقل مىنمايند .\r\nاكنون برمىگرديم به اصل روايت خويش . بدين ترتيب فيروز و همهء لشكريان وى به هلاكت رسيدند و عدهء كمى از سپاهيان او نيز كه به خندقها نيفتاده و زنده مانده بودند ، از دم شمشير هياطله گذشتند و جان سپردند . در نتيجهء اين واقعهء هولناك ايرانيها قانونى وضع كردند كه وقتى در سرزمين بيگانه به جنگ مشغولند ، هرگز به تعاقب دشمن نپردازند و فرضا هم كه دشمن را بقهر و غلبه منهزم سازند باز در پى او به داخل كشور دشمن نروند .\r\nپس از كشته شدن فيروز ، ايرانيها پسر جوان وى قباد را كه همراه وى نرفته و در ايران مانده بود به سلطنت انتخاب نمودند و از آن پس ايرانيها تابع و خراج‌گزار هياطله بودند تا زمانى كه قباد بر سرير پادشاهى مستقر گرديد از دادن خراج ساليانه به هونها امتناع نمود . مدت حكمروائى وحشىها بر ايرانيان دو سال طول كشيد .\r\n\r\n5 [ بركنارى قباد و پادشاهى بلاش و داستان زندان فراموشى 
  ]\r\nچندى كه از سلطنت قباد گذشت و قدرت وى در ادارهء امور كشور بسط يافت ، برخى بدعت‌هاى تازه آورد كه از آن جمله بود وضع قانونى راجع به مشترك بودن زنها در ميان مردان . ايرانيها از اين قانون ناراضى شدند و رايت طغيان برافراشتند و قباد را از سلطنت خلع كردند و او را زندانى ساختند و بجاى وى بلاش برادر فيروز را به پادشاهى\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nانتخاب نمودند ( 486 ميلادى ) . دليل انتخاب بلاش به سلطنت آن بود كه چنان كه در بالا اشاره شد همهء فرزندان فيروز در جنگ با هياطله كشته شده بودند و ايرانيها را نيز رسم و قاعده بر اين بود كه هرگز كسى را از طبقات عامه به سلطنت انتخاب نمىنمودند ، مگر اينكه خانوادهء شاهى به كلى منقرض شده باشد .\r\nبلاش چون بر اورنگ پادشاهى نشست انجمنى از نجبا و سران قوم تشكيل داد و در بارهء قباد از آنان استشاره كرد . زيرا قاطبهء مردم با كشته شدن وى موافقت نداشتند . پس از آنكه عقايد و آراء مختلف در اين مجلس اظهار گرديد ، شخصى موسوم به « گوشاناشتاد » كه مقام سپهسالارى داشت و محل حكمرانى او ايالتى در مجاورت خاك هياطله بود از ميان جمع برخاست و چاقوى درازى را كه ايرانىها معمولا پيوسته همراه دارند و ناخن خود را با آن مىگيرند به دست گرفت و گفت از اين چاقوى كوچك ظريف اكنون كارى ساخته است كه چند ساعت ديگر از هزارها مرد جنگى مسلح ساخته نيست .\r\nمقصود او از اين اشاره آن بود كه اگر قباد را به قتل نرسانند در آينده مزاحمت‌هاى زياد براى ايرانيان فراهم خواهد كرد ، ليكن چون حاضران انجمن با ريختن خون افراد خاندان سلطنتى موافق نبودند ، تصميم گرفتند قباد را در دژى كه ايرانيها آن را « زندان فراموشى » مىناميدند محبوس سازند .\r\nزندان مزبور را از آنرو زندان فراموشى مىناميدند كه مطابق قانون مخصوصى هر وقت كسى در اين زندان محبوس مىگرديد هيچكس حق بردن نام او را نداشت و اگر كسى اسم محبوس را به زبان مىآورد خود محكم به مرگ مىگرديد . بطورى كه در تواريخ ارمنى روايت شده است فقط در يك مورد اجراى قانون « زندان فراموشى » به تعويق افتاد و شرح آن داستان به قراريست كه در زير نقل مىشود :\r\nوقتى ميان ايرانىها و ارامنه جنگى طولانى اتفاق افتاد كه بىانقطاع تا مدت سى و دو سال ادامه داشت . پادشاه ايران در اين جنگ « پاكوريوس »\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nو پادشاه ارامنه شخصى موسوم به « اشك » از خاندان اشكانى بود . در طى جنگهاى مزبور هر دو طرف صدمات و خسارات بسيار كشيدند و مخصوصا ارمنىها به كلى خسته و فرسوده گرديدند ، ليكن چون هيچيك از اين دو ملت اطمينانى به يكديگر نداشتند ، هيچكدام حاضر نبودند اول پيشنهاد صلح نمايند .\r\nقضا را مقارن همين اوقات ميان ايرانيها و طوايف وحشى كه در مجاورت خاك ارمنستان اقامت داشتند ، جنگى درگرفت و ارمنىها براى اينكه ايرانيها را از قصد صلح‌جويانه و نيت صادقانهء خويش مطمئن سازند ، به آنها پيشنهاد كردند كه خود به خاك وحشىها حمله برند و دفع مزاحمت آنان را از ايران بكنند .\r\nبه همين جهت ناگهان با لشكرى انبوه بر سر وحشىها شبيخون بردند و همهء آنها را از پير و جوان به هلاكت رسانيدند و ايرانيها را يكباره از شر ايشان آسوده ساختند . « پاكوريوس » كه از آن پيش‌آمد بىاندازه خوشوقت شده بود چند تن از درباريان مورد اعتماد خويش را به نزد « اشك » روانه ساخت و پس از دادن تأمينات لازم از وى دعوت نمود كه به دربار ايران برود . « اشك » اين دعوت را با كمال شوق پذيرفت و چون به خدمت پادشاه ايران رسيد ، شاهنشاه او را اعزاز و اكرامى به سزا نمود و با وى همچون مردى همپايه و برادر رفتار كرد و پس از آن هر دو سوگند ياد نمودند كه از آن ببعد ايرانيها و ارامنه از روى صدق و صفا با هم دوست و متحد باشند و هرگز هيچيك به خيال تعرض به ديگرى نيفتند . سپس شاهنشاه ايران « اشك » را مرخص نمود و وى به كشور خويش بازگشت .\r\nديرى نگذشت كه برخى اشخاص « اشك » را به نقض عهد و خيال سوء نسبت به ايران نزد شاهنشاه متهم ساختند و « پاكوريوس » را وادار نمودند كه او را به عنوان مشورت در كار مهمى به دربار ايران احضار نمايد . اشك بىهيچ تأخير و تأمل دعوت شاهنشاه را اجابت كرد و با جمعى از سرداران رشيد خويش كه « پاسيكيوس » مشاور مخصوص و سردار شجاع و خردمندى نيز در\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nجزو آنها بود به ايران آمد . « پاكوريوس » چون او را ديد شروع به نكوهش وى و « پاسيكيوس » نمود كه چرا نقض عهد و سوگند كرده‌اند و به اين زودى در فكر تمرد و سركشى افتاده‌اند . ليكن آنها خود را از اين تهمت برى مىدانستند و با كمال جرأت سوگند ياد مىكردند كه هرگز تمرد و عصيان از خاطر آنها خطور نكرده است « پاكوريوس » نخست آن هر دو را زندانى ساخت و تحت نظر گرفت ، اما به زودى دربارهء ايشان از موبدان استفسار نمود و رأى آنها را خواست كه مطابق آن با زندانيان رفتار نمايد . موبدان مقتضى نميدانستند كسانى را كه منكر جرم خود گرديده‌اند و هيچ دليل و علامت ديگرى هم بر ثبوت گناه آنان در دست نيست محكوم نمايد . اما ضمنا تدبيرى انديشيدند كه اگر « اشك » واقعا مقصر مىبود ، بدانوسيله ناگزير شخصا به گناه خويش اعتراف مىنمود . تدبير اين بود كه دستور دادند زمين بارگاه سلطنتى را نيمى از خاك ايران و نيمى از خاك ارمنستان مفروش سازند و بعد به وسيلهء جادوى مخصوصى تمام بارگاه را مسحور نمودند و به پادشاه سفارش كردند كه به اتفاق « اشك » در آنجا قدم بزند ، در حين حركت ، او را به سبب نقض پيمان و حركت ناهنجارش ملامت و توبيخ نمايد . خود موبدان نيز قرار شد در آنجا شاهد دو پادشاه باشند . « پاكوريوس » بنا به دستور موبدان « اشك » را به بارگاه احضار كرد و در حضور ايشان با وى قدم زد و از او پرسيد چرا پيمان خود را شكستى و دوباره خواستى ايران و ارمنستان را گرفتار كشمكش و خونريزى سازى . ما دامى كه مذاكرات آنها در آن قسمت از بارگاه به عمل مىآمد كه با خاك ايران پوشيده بود ، اشك جدا تهمتى را كه به وى بسته بودند تكذيب مىكرد و سوگندهاى مؤكد ياد مىنمود كه هميشه نسبت به شاهنشاه مطيع و وفادار بوده و هرگز انديشهء ناروائى نداشته است ، ليكن همين كه در ضمن صحبت به قسمت ديگر بارگاه كه از خاك ارمنستان پوشيده بود مىرسيدند ، اشك به پيروى از نيروى مجهولى فورا لحن كلام خود را تغيير مىداد و شروع\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nبه تهديد پاكوريوس و ملت ايران مىكرد و مىگفت هر وقت من دوباره آزاد شوم و به مقر حكمرانى خويش برسم انتقام اين اهانتى را كه بر من وارد آمده است به سختى خواهم گرفت . اشك در ضمن قدم زدن در زمين بارگاه چند بار لحن كلام خود را تغيير داد . يعنى چون به خاك ارمنستان مىرسيد لب به تهديد مىگشود و چون به خاك ايران مىآمد از گفته‌هاى خويش پريشان و متوحش مىگرديد و با آهنگى عاجزانه از « پاكوريوس » عذر مىخواست و برائت مىجست . بدين ترتيب همهء انديشه‌هاى وى فاش گرديد و هر نقشه كه در سينه داشت آشكار گشت . در نتيجه موبدان او را محكوم به نقض عهد و شكستن پيمان صلح نمودند و پاكوريوس « باسيكيوس » را كشت و پوست تن او را با كاه انباشت و از شاخهء درخت بلندى آويخت ، ليكن چون نمىخواست خون كسى را كه از خاندان سلطنت است بريزد دستور داد تا اشك را در « زندان فراموشى » محبوس سازند .\r\nپس از مدتى كه از اين وقايع گذشت ايرانيها با يكى از قبايل وحشى همسايه از در جنگ درآمدند و در سپاه آنها مردى ارمنى بود كه همراه اشك به ايران آمده بود و علاقه و دلبستگى مخصوصى به وى داشت . اين مرد در طى جنگ با وحشىها رشادتهاى زياد از خود بروز داد و عامل بزرگ پيروزى ايرانىها گرديد . « پاكوريوس » كه خود شخصا ناظر دليرىهاى او در جنگ بود بوى تكليف كرد كه درخواستى از او كند و ضمنا به وى اطمينان داد كه هر تقاضائى داشته باشد پذيرفته مىشود و هر قدر كه خواهش او مهم و بزرگ باشد ، رد نخواهد گرديد . مرد ارمنى تنها تقاضائى كه از پادشاه ايران كرد اين بود كه به وى اجازه دهد يكروز به ديدن « اشك » برود و به ميل خود نسبت به او اداى احترام و خدمتگزارى كند . پاكوريوس از اين تقاضا كه او را مجبور به شكستن قاعدهء ديرين كشور مىكرد مشوش گرديد ، ليكن چون مقيد بود كه به قول خود وفا كند به وى اجازه داد كه اشك را در زندان\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nملاقات نمايد . آن شخص چون وارد زندان فراموشى گرديد و اشك را ديد بىاختيار خود را به آغوش وى افكند و از سرنوشت شومى كه نصيب او شده بود سخت گريست و تا مدتى هر دو يكديگر را در آغوش فشردند و هيچيك نمىخواست از ديگرى جدا شود . عاقبت وقتى هيجان آنها اندكى تسكين يافت و از گريستن فارغ شدند ، آن مرد اشك را در آب پاك تطهير نمود و مطابق مراسم معمولى آن زمان در حضور وى به خاك افتاد و جامهء پادشاهى او را بر او پوشانيد و ويرا بر تختى از نى و كاه نشانيد . پس از آن اشك به رسم سابق خويش همهء كسانى را كه در زندان حضور داشتند به ضيافتى شاهانه دعوت نمود و در سر سفره سخنان شيرين گفته شد و وقايعى گذشت كه همه باعث نشاط و خشنودى خاطر او مىگرديد . محفل ضيافت و ميگسارى تا نزديك شب ادامه داشت و همهء حاضران مست سرور و شادمانى شده بودند تا گاه رفتن فرارسيد و مرد ارمنى ناگزير با پادشاه متبوع خود وداع كرد و با دلى شكسته و غصه‌دار از وى جدا گرديد . ميگويند در پايان مجلس ضيافت اشك گفته بود كه پس از گذراندن سعادتمندترين روز زندگانى خود و بعد از رفتن شخصى كه از تمام مردم جهان بيشتر به او علاقه‌مند است ديگر مايل به ادامهء زندگى سراسر مذلت خويش نيست و به اين جهت با كاردى كه براى همين منظور از سر سفره برداشته و در جامهء خويش پنهان كرده بود خود را كشت . اين بود سرگذشت غم‌انگيز « اشك » بطوريكه در تاريخ ارمنستان مسطور است و بايد دانست تنها در اين يك مورد بوده است كه قانون « زندان فراموشى » ايران نقض گرديده است . اينك برگرديم به موضوع اصلى روايت خويش .\r\n\r\n6 [ گريختن قباد از زندان و پادشاهى او و كور كردن بلاش 
  ]\r\nهنگاميكه قباد گرفتار بود همسر او از وى پرستارى مىكرد .\r\nپيوسته در زندان به ديدن وى مىرفت و خوراك و لوازم ديگر برايش مىبرد ، قضا را زندان‌بان شيفتهء روى نيكوى وى گرديد\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nو هر زمان كه وى به زندان مىآمد با نگاهى پر از مهر به او مينگريست .\r\nهمسر قباد كه از موضوع آگاه گرديده بود ، شوى خود را از اين امر مستحضر گردانيد . ليكن قباد به وى دستور داد كه با زندانبان به طريق مماشات رفتار نمايد و ميل و علاقه او را بيشتر برانگيزد . در نتيجه زندانبان با زن انس گرفت و رفته رفته آنقدر گرفتار عشق وى گرديد كه به او اجازه داد هر وقت مىخواهد بىهيچ مانع و اشكالى به نزد شوهر برود و هر كارى كه او در بيرون زندان دارد برايش انجام دهد . از قضا يكى از بزرگان ايران موسوم به « سوخرا » « 1 » علاقه و مهر خاصى به قباد داشت و غالبا در اطراف زندان وى رفت‌وآمد مىكرد و منتظر فرصت مناسبى بود تا تدبيرى بينديشد و وسيلهء رهائى او را فراهم سازد .\r\nعاقبت يك روز به وسيلهء همسر قباد براى او پيغام فرستاد كه در نقطهء معينى در نزديكى زندان اسبى و غلامى و وسايل ديگرى كه براى فرار لازم است آماده ساخته است و هر وقت بتواند از زندان قدم بيرون نهد به آسانى خواهد توانست راه فرار پيش گيرد .\r\nبالاخره يكروز همين كه سياهى شب ظاهر گرديد قباد جامهء همسرش را پوشيد و لباس خود را بر تن او كرد و او را به جاى خويش در زندان گذاشت و با كمال آرامى از زندان خارج گرديد . نگهبانان به گمان اينكه وى همان زنيست كه هر روز به زندان رفت‌وآمد مىنمايد متعرض او نگرديدند و بامدادان هم كه زن را در جامهء شوهر ديدند او را خود قباد پنداشتند و روزى چند در اين اشتباه باقى بودند و در عرض اين مدت قباد راهى طولانى پيموده بود . پس از كشف قضيه درست نمىدانم با آن زن چه معامله كردند و او را چگونه كيفر دادند ، زيرا روايات ايرانيها در اين خصوص مختلف است و\r\n\r\n\r\n","description":"","footnote":"\r\n( 1 ) -  Seoses \r\n","page_name":" 33 ","page_number":33},
  {"content":"\r\n\r\nبه اين جهت من از نقل آنها در اينجا خوددارى مىكنم .\r\nقباد به همراه « سوخرا » بىهيچ حادثهء ناگوارى از خاك ايران خارج شد و به سرزمين هياطله رسيد . پادشاه هياطله او را به اكرام و احترام پذيرفت و دختر خود را به زنى به وى داد و لشكرى جرار نيز آماده ساخته به فرمان او گذاشت تا به جنگ ايرانيها رود و تاج و تخت از دست رفتهء خويش را بازستاند . ايرانيها كه باطنا مايل نبودند با لشكر قباد بجنگند ، در برابر حملهء او فرار اختيار كردند و منهزم گرديدند .\r\nهمين كه قباد به مقر فرمانروائى « گوشاناشتاد » رسيد ، به يكى از همراهان خويش گفت كه هر كس امروز از ميان ايرانيها زودتر به ديدار من بيايد و خدمت به جا آورد او را به جاى « گوشاناشتاد » سپهسالار خواهم ساخت ؛ ليكن بلافاصله از گفتهء خويش پشيمان گرديد ، زيرا به يادش آمد كه مطابق آئين ايرانيها هيچ شغل و منصبى را به كسى نمىتوان داد مگر آنكه نژاد و گوهر او بدان شغل بستگى داشته باشد . از اينرو نگران بود كه مبادا نخستين كسى كه نزد وى مىآيد از خاندان سپهسالار كنونى نباشد و ناگزير گردد براى حفظ قول خويش قانون كشور را نقض نمايد . در حينيكه قباد دچار اين انديشه بود ، تصادف طورى پيش آورد كه وى بىآنكه ناگزير به نقض قانون شود ، توانست به قول خويش وفا نمايد ، بدينمعنى كه نخستين كسى كه نزد وى آمد جوانى بود موسوم به « آذرگودونباد » « 1 » از بستگان نزديك « گوشاناشتاد » . اين جوان كه مردى رشيد و جنگى بود قباد را به نام « خداوند » خطاب كرد و خود را بنده و چاكر او خواند و تقاضا نمود كه او را به خدمتگزارى بپذيرد .\r\nبدين ترتيب قباد بىهيچ مانع و زحمتى به كاخ سلطنتى شتافت و در آنجا بلاش را گرفت و كور نمود ، زيرا در آنوقت ايرانيها را رسم بود كه\r\n\r\n\r\n","description":"","footnote":"\r\n( 1 ) -  Adergoudounbade \r\n","page_name":" 34 ","page_number":34},
  {"content":"\r\n\r\nهر كس را مىخواستند عقوبت نمايند او را بيكى از اين دو وسيله كور مىساختند ، يا روغن زيتون جوشان را در چشم محكوم مىريختند و يا ميلهء آهنى را در آتش گداخته و با نوك آن تخم چشم را سوراخ مىكردند . بدين - ترتيب بلاش پس از دو سال سلطنت كور و زندانى گرديد .\r\n« گوشاناشتاد » نيز به فرمان قباد به هلاكت رسيد و « آذرگودونباد » به جاى وى به سپهسالارى منصوب شد . « سوخرا » بلافاصله پس از آنكه قباد به تخت سلطنت نشست بمنصب « ادراستاران سالارى » « 1 » يعنى كسى كه فرمانش به تمام سازمانها و مقامات كشورى و لشكرى نافذ است انتخاب گرديد و وى تنها كسى بود كه در ايران بدين منصب نائل شد ، زيرا نه پيش از او و نه پس از او اين رتبه به كسى ديگر عطا نگرديد . پس از آن قباد با استقلال به امور مملكت و استقرار امنيت پرداخت و چون هوش و فطانتى كامل و كفايت و لياقتى به سزا داشت به خوبى از عهدهء انجام اين كار برآمد .\r\n\r\n7 [ درخواست قباد وامى از آناستاسيوس و حملهء قباد به آمد 
  ]\r\nكمى پس از اين وقايع چون قباد مبلغى تنخواه به پادشاه هياطله مقروض بود و قادر به پرداخت آن نبود از « آناستاسيوس » « 2 » امپراطور روم تقاضا كرد كه مبلغى به وى وام دهد .\r\n« آناستاسيوس » در اينخصوص با دوستان خود مشورت نمود ، ولى هيچيك پرداخت اين وام را تصويب نكردند و گفتند صلاح نيست پول ما وسيلهء برقرارى دوستى و رابطهء نزديك دشمنان ما با هياطله بشود ، بلكه برعكس بهتر است كه هر قدر ممكن باشد در ميان آنها نفاق بيندازيم و خود از اختلاف ايشان فايده بريم . به همين جهت قباد مصمم به جنگ با روميها گرديد و سخت به خاك ارمنستان حمله برد و به سرعتى هرچه تمامتر قسمت اعظم آنجا را دستخوش غارت و تاراج قرار داد و سپس بطور ناگهانى به شهر « آمد » واقع در بين النهرين حمله برد و با آنكه فصل زمستان و هوا بغايت سرد بود به\r\n\r\n\r\n","description":"","footnote":"\r\n( 1 ) -  Adrastadaran salare \r\n( 2 ) -  Anastasius \r\n","page_name":" 35 ","page_number":35},
  {"content":"\r\n\r\nمحاصرهء شهر پرداخت . اهالى شهر چون هيچگونه اطلاعى از اين حملهء ناگهانى نداشتند سربازان خود را مرخص كرده بودند و در نهايت امن و راحت مىزيستند و در اين موقع هيچ وسيله‌اى براى دفاع نداشتند . ليكن باوجوداين مردانه در برابر دشمن ايستادگى كردند و حاضر به تسليم و قبول بندگى نگرديدند .\r\nدر ميان شامىها شخصى عادل و نيكوكار بود موسوم به « ژاكوبوس » كه پيوسته به رياضت مىپرداخت و به انجام اعمال مذهبى مشغول بود و براى آنكه بتواند به آزادى و فراغت كامل به عبادت بپردازد ، به مكانى موسوم به « انديلون » كه يكروز تا شهر « آمد » فاصله داشت رفته و در آنجا گوشهء عزلتى براى خويش اختيار كرده بود . اهالى آن محل براى رفاه حال وى اطراف خانهء او را با طارمى محصور نموده و ميان آن راهروهائى ساخته بودند كه هر كس بخواهد او را ببيند و با او گفتگو كند از آن راهروها گذر نمايد . گذشته از اين سايبانى هم بالاى سر او ساخته بودند كه او را از گزند برف و باران محافظت مىنمود . عابد مدتى طولانى در اين محل اقامت داشت و شدت سرما و گرما را بر خود هموار مىكرد و جز كمى حبوبات آن هم در هر چند روز يك بار غذاى ديگرى نمىخورد . قضا را دسته‌اى از هياطله كه در آن سرزمين به تركتازى مشغول بودند عابد را ديدند و خواستند او را هدف تيرهاى خويش قرار دهند ، و ليكن چون كمان كشيدند خواستند پيكانها را رها سازند ، دست‌هاى همه برجا خشك شد و ديگر نتوانستند تكانى به خود دهند . چون اين داستان در ميان سپاه شهرت يافت و به گوش شاهنشاه رسيد ، قباد خواست اين واقعه را به چشم خويش ببيند و چون به محل واقعه آمد و حقيقت امر را مشاهده نمود هم او و هم ايرانىهائى كه همراه وى بودند بىنهايت متحير گرديدند و قباد از « ژاكوبوس » درخواست نمود كه گناه وحشىها را ببخشد و آنها را آزاد سازد .\r\nعابد مسئول وى را اجابت نمود و بيك كلمه همهء آنها را به حالت اوليهء خود برگردانيد . قباد در برابر اين كار به او اجازه داد كه هر تقاضائى دارد از وى\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nبنمايد و چون تصور مىكرد كه عابد جز مبلغ گزافى پول چيز ديگرى از او نخواهد خواست ، به او قول داد كه هر خواهشى از او بكند بىچون‌وچرا بپذيرد . اما عابد بجاى پول از او تقاضا كرد كه هر كس در طول مدت جنگ به او پناه مىآورد همه را به او ببخشد و متعرض آنها نشود . قباد اين تقاضا را پذيرفت و زنهار نامه‌اى هم به او سپرد كه جان او هميشه در امان باشد . چون اين خبر در شهر منتشر گرديد گروه انبوهى از هر گوشه به سوى اقامتگاه عابد رو آوردند و در جوار وى به آسايش و امنيت پناه گرفتند .\r\nقباد در موقع محاصرهء « آمد » چند قسم منجنيق براى منهدم ساختن حصارها و استحكامات همراه خود آورده بود ، ليكن اهالى شهر از فراز برجها الوارهاى بزرگ به طرف منجنيق‌هاى او پرتاب كردند و آنها را شكستند . با وجود اين قباد از قصد خويش برنگشت و همچنان به محاصرهء شهر ادامه مىداد تا عاقبت بر وى مسلم گرديد كه خراب كردن حصار بدين ترتيب ميسر نيست ، زيرا ديوار مزبور از ابتدا به قدرى سخت و مستحكم بنا گرديده بود كه با وجود حمله‌هاى مكرر هنوز قسمتى از آن نيز خراب نشده بود « 1 » . پس چون قباد از\r\n\r\n\r\n","description":"","footnote":"\r\n( 1 ) - ناصر خسرو علوى شهر « آمد » را ديده و در بارهء استحكام ساختمان آن شرحى در سفرنامهء خود نوشته است كه در اينجا نقل مىشود :\r\n« ششم روز اردى ماه قديم به شهر « آمد » رسيديم . بنياد شهر بر سنگى يك لخت نهاده و طول شهر مساحت دو هزار گام باشد و عرض هم چندين و گرد او سورى كشيده است از سنگ سياه كه خشتها بريده است از صد منى تا يك هزار منى و بيشتر . اين سنگها چنان به يكديگر پيوسته است كه هيچ گل و گچ در ميان آن نيست . بالاى ديوار بيست ارش ارتفاع دارد و پهناى ديوار ده ارش .\r\nبه هر صد گز برجى ساخته كه نيمه دائره آن هشتاد گز باشد و كنگرهء او هم از سنگ . و از اندرون شهر در بسيار جاى نردبانهاى سنگين بسته است كه بر سربار و توانند شد و بر سر هر برجى جنگ گاهى ساخته و چهار دروازه بر اين شهرستان است همه آهن بىچوب هر يكى روى به جهتى از جهات عالم . . .\r\nو بيرون اين سور ، سور ديگر است هم از اين سنگ بالاى آن ده گز . و همه سرهاى ديوار كنگره و از اندرون كنگره ممرى ساخته چنان كه با سلاح تمام مرد بگذرد و بايستد و جنگ كند به آسانى . و اين سور بيرون را نيز دروازه‌هاى آهنين برنشانده‌اند مخالف دروازه‌هاى اندرونى ، چنان كه چون از دروازه‌هاى سور اول در روند مبلغى در فصيل ببايد رفت تا بدروازهء سور دوم رسند و فراخى فصيل پانزده گز باشد و اندر ميان شهر چشمه‌ايست كه از سنگ خاره بيرون مىآيد به مقدار پنج آسياگرد . آبى بغايت خوش و هيچكس نداند از كجا مىآيد . » « مترجم »\r\n","page_name":" 37 ","page_number":37},
  {"content":"\r\n\r\nانهدام حصارها مأيوس گشت ، امر به احداث پشتهء مصنوعى بزرگى در مجاورت شهر داد كه ارتفاع آن مقدار زيادى بيش از بلندى ديوار بود و قصد داشت كه از فراز اين پشته به شهر حمله نمايد ، ليكن همين كه اهالى از احداث پشته آگاه گرديدند از داخل شهر تا پاى آن نقبى زدند و به تدريج خاك زير آن را كشيدند تا ميان آن به كلى تهى گرديد و فقط قشرى از خاك به صورت نخستين آن باقى ماند . ايرانيها كه از قضيه بىخبر بودند بر قلهء پشته شتافتند و خواستند اهالى شهر را از بالاى آن تيرباران كنند ، ليكن همين كه سنگينى عدهء آنها به قشر ميان تهى تپه فشار آورد ، ناگهان خاكها فروريخت و سپاهيانيكه روى آن بودند همه به زمين افتادند و هلاك شدند . قباد چون ديد كه از عهدهء تصرف شهر برنمىآيد ، ناگزير تصميم به رفع محاصره گرفت و به لشكريان خود فرمان داد كه فرداى آن روز آمادهء بازگشت باشند . در اين موقع اهالى شهر مهاجمين را از بالاى حصار و باروهاى خود مورد تمسخر قرار دادند و با طعن و ملامت به آنها مىخنديدند . حتى برخى از زنان روسبى شهر جامه‌هاى خود را كنده بدن عريان خويش را به قباد و همراهان وى نشان مىدادند . موبدان كه ناظر اين اعمال شرم‌انگيز بودند ، نزد پادشاه رفتند و وى را از خيال عقب‌نشينى و بازگشت منصرف ساختند و گفتند تعبير اين حركات آنست كه به زودى اهالى « آمد » اسرار نهفتهء خود را بر پادشاه فاش خواهند نمود و او را بر همه چيز خويش واقف خواهند ساخت ، به اين جهت قباد فرمان به توقف داد و لشكريان ايران دوباره اردوى خود را در خارج شهر برپا ساختند .\r\nچند روز پس از اين وقايع يكى از ايرانيها ، دهانهء نقب كهنه‌اى را در پاى برجى پيدا كرد كه روى آن را با چند قطعه سنگ پوشانده بودند . شب هنگام خود به تنهائى سنگها را عقب زد و به قصد آزمايش از راه نقب داخل حصار گرديد و فرداى آن روز موضوع را به عرض قباد رسانيد . شب بعد پادشاه شخصا با چند تن از سپاهيان خويش به محل نقب آمد و چند نردبان هم\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nهمراه خويش آورد . از قضا در آن شب واقعه‌اى افتاد كه به پيشرفت مقصود ايرانيها كمك بزرگى نمود . بدين معنى كه نگهبانى برج مشرف به نقب در آن روز به يكعده از رهبانان عيسوى واگذار گرديده بود . راهبان مزبور بواسطهء مراقبتى كه در اداى فرايض و حفظ شعائر دينى داشتند ، روز پيش را به مناسبت يكى از اعياد مسيحى جشن گرفته و هنگام شب از فرط خستگى و ميگسارى به خواب عميقى رفته بودند و از هيچ جا خبر نداشتند . به اين جهت ايرانيها به آسانى از نقب زير برج گذشته به سر وقت رهبانان آمدند و چون آنها را در خواب يافتند همه را به قتل رسانيدند . وقتى قباد از واقعه آگاه گرديد ، نردبانهائى را كه همراه آورده بود در كنار برج قرار داد و به سپاهيان فرمان داد كه به فراز آن بروند . در اين اثنا كم‌كم صبح فرارسيد و نگهبانان برجهاى مجاور چون از حادثهء برج اولى مستحضر گشتند سراسيمه به طرف برج مذكور شتافتند و در آنجا كشمكشى سخت ميان دو طرف آغاز گرديد . مردم شهر ايرانىها را از فراز برج به زير انداختند و جمعى از آنانرا به هلاكت رسانيدند و نزديك بود كه بقيه را نيز متوارى سازند و شهر را از خطر برهانند ، اما قباد كه حال را بدين منوال ديد شمشير خويش را از نيام كشيد و در پاى نردبانها ايستاد و ايرانيها را تهديد كرد كه هر يك از آنها به قصد فرار از پله فرود آيد فورا او را به هلاكت خواهد رساند . بر اثر اين تهديد ايرانيها در برابر دشمن ايستادگى كردند و بواسطهء فزونى عدهء خود بر آنها غلبه يافتند و پس از مدت هشت روز محاصره بالاخره موفق به تسخير شهر گرديدند ( 503 ميلادى ) . سپاهيان ايران چون وارد شهر شدند به تاراج و قتل عام پرداختند و گروه بسيارى از اهالى را به قتل رسانيدند تا بالاخره پيرمرد كاهنى به حضور قباد آمد و خود را به پاى وى انداخت و گفت از رسم بزرگوارى و آئين تاجدارى دور است كه پادشاه فرمان به قتل اسراى بيگناه بدهد . قباد را اين حرف مؤثر افتاد و گفت چرا شما در برابر من ايستادگى كرديد و به فكر\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nستيزه افتاديد ؟ پيرمرد جواب داد براى آنكه ارادهء خداوند بر آن قرار گرفته بود كه تو شهر « آمد » را به نيروى شمشير بستانى . قباد از اين جواب بموقع خشنود گرديد و فرمان داد سپاهيان دست از قتل عام بكشند و به تاراج اموال و اسير ساختن بقيهء مردم بپردازند . ضمنا فرمان داد كه بزرگان و معاريف شهر را به عنوان بندگى براى خود او بياورند .\r\nپس از آن قباد از « آمد » بيرون رفت و هزار نفر سپاهى را به سركردگى شخصى موسوم به « گلون » « 1 » در آنجا به نگهبانى گماشت و جمعى از اسراى شهر را نيز براى خدمتگزارى و تهيهء ما يحتاج آنها تعيين نمود و خود با بقيهء سپاهيان و خيل اسرا به جانب ايران عزيمت نمود . طرز رفتار قباد با اين اسرا از روى كمال فتوت و بزرگوارى و متناسب با عدل و داد شاهانه بود . چه پس از اندك مدتى همهء آنها را آزاد كرد و به وطنشان عودت داد ولى در انظار چنين وانمود كرد كه خودشان از نزد وى گريخته‌اند .\r\n« آناستاسيوس » امپراطور روم نيز حق دليرى و شهامت آنها را به خوبى ادا كرد ، زيرا تا مدت هفت سال ماليات شهر را به آنها بخشيد و بعلاوه بهريك از آنان هدايا و تحفى به رسم پيشكش فرستاد و به اين جهت همهء آنها شادمان و دلگرم گرديدند و مصائب گذشتهء خود را فراموش كردند . اين واقعه در سال‌هاى بعد اتفاق افتاد .\r\n\r\n8 [ جنگ قباد با آناستاسيوس و پيروزى او 
  ]\r\n« آناستاسيوس » امپراطور روم چون شنيد كه شهر « آمد » از طرف سپاهيان ايران محاصره و گشوده شده است ، به فوريت لشكرى تجهيز كرد و به مقابلهء ايشان فرستاد .\r\nلشكر مزبور به چند فوج تقسيم شد و هر فوج به فرماندهى افسرى بود ليكن رياست عاليه و فرماندهى كل سپاه ميان چهار تن از سرداران تقسيم\r\n\r\n\r\n","description":"","footnote":"\r\n( 1 ) -  Glone \r\n","page_name":" 40 ","page_number":40},
  {"content":"\r\n\r\nمىگرديد ، بدين ترتيب :\r\nاول « آريوبيدوس » « 1 » سردار مشرق و داماد « اليوريوس » كه كمى پيش از آن تاريخ امپراطور غرب بود .\r\nدوم « سلر » « 2 » فرمانده افواج خاصهء سلطنتى .\r\nسوم « پاتريكيوس » « 3 » فرمانده سپاه « بيزانتيوم » .\r\nچهارم « هىپاتيوس » « 4 » فرمانده قسمتى ديگر از سپاه « بيزانتيوم » و برادرزادهء امپراطور .\r\nگذشته از سرداران چهارگانهء مزبور اشخاص زير هر يك سهمى در فرماندهى سپاه داشتند :\r\n« ژوستينوس » « 5 » كه پس از مرگ « آناستاسيوس » به امپراطورى رسيد . « پاتريكيولوس » « 6 » و پسرش « ويتيليانوس » « 7 » كه بعدها علم طغيان به دشمنى با « آناستاسيوس » برافراشتند و مدتى به ظلم و سفاكى مشغول بودند . « فارسمانيس » « 8 » از مردم « گلخيد » كه جنگجوى بىاندازه دلير و نيرومند بود . دو نفر « گت » موسوم به « گوديديسكيلوس » « 9 » و « بساس » « 10 » كه هر دو از نجباى طراز اول و صاحب رأى و كياستى وافر بودند از جمله « گت » هائى بودند كه همراه « تئودويك » « 11 » از « تراس » به روم نرفته بودند .\r\nگذشته از اشخاصى كه نامشان در اينجا ذكر گرديد ، عدهء زياد ديگرى نيز از بزرگان و نجبا با اين سپاه معظم همراه بودند . زيرا معروف است كه نه پيش از آن تاريخ و نه بعد از آن هيچوقت روميها لشكرى بدين عظمت بر ضد ايرانيها تجهيز نكرده بودند . سپاه مذكور بجاى آنكه با هم جمع گردند و باتفاق بدشمن حمله برند به چند دستهء مختلف تقسيم شدند و هر دسته برياست\r\n\r\n\r\n","description":"","footnote":"\r\n( 1 ) -  Areobindus \r\n( 2 ) -  Celer \r\n( 3 ) -  Patricius \r\n( 4 ) -  Hypartius \r\n( 5 ) -  Justinus \r\n( 6 ) -  Patriciolus \r\n( 7 ) -  Vitilianus \r\n( 8 ) -  Pharesmanes \r\n( 9 ) -  Godidiskeilus \r\n( 10 ) -  Bessas \r\n( 11 ) -  Theodovic \r\n","page_name":" 41 ","page_number":41},
  {"content":"\r\n\r\nفرمانده مخصوص خود مستقلا به مقابلهء دشمن شتافت .\r\nخزانه‌دارى كل سپاه بعهدهء شخصى مصرى بود موسوم به « آپيون » « 1 » كه در ميان نجبا و اشراف مقامى ارجمند داشت و بفعاليت و كاردانى مشهور بود . امپراطور براى اينكه دست او را در ادارهء امور مالى سپاه بازگذارد تا هر كارى را كه صلاح ميداند انجام دهد ، فرمانى صادر نمود و او را در اختيارات پادشاهى با خود شريك ساخت .\r\nسپاه مزبور به تأنى زياد جمع‌آورى شد و با كندى بسيار حركت مىنمود به همين جهت وقتى به محل مقصود رسيد كه سپاه ايران شهر را غارت كرده و با غنائم بسيار از خاك روم خارج شده بودند .\r\nهيچيك از سرداران رومى به خيال محاصرهء پادگان ايران مقيم « آمد » نيفتاد زيرا شنيده بودند كه پادگان مزبور مقدار زيادى آذوقه و ديگر لوازم همراه خويش دارند و به اينجهت مصمم گرديدند كه مستقيما به خاك دشمن بتازند ، در اين موقع دسته‌هاى سپاه رومى با سرداران خود جداگانه حركت مىكردند و دور از يكديگر اردو مىزدند قباد كه اتفاقا در همان حوالى بود چون خبر حركت سپاه روم را شنيد به شتاب تمام لشكريان خود را به سرحد روميان رسانيد و آمادهء مقابله با آنها گرديد . ليكن روميها هنوز نمىدانستند كه قباد با تمامى لشكريان خويش به جلوگيرى ايشان شتافته است و تصور مىكردند فقط دستهء كوچكى از سپاهيان ايران به مبارزه آمده‌اند . از اينرو « آريوبيندوس » با لشكريان خود در نقطه‌اى موسوم به « ارزامون » « 2 » كه تا شهر « كنستانتينا » دو روز فاصله داشت ، اردو زد و « پاتريسيوس » و « هىپاتيوس » نيز در محلى موسوم به « سيلزلوس » كه تقريبا دويست و پنجاه « استاد » « 3 » از شهر « آمد » دور بود متوقف گرديدند . « سلر » هم هنوز وارد نشده بود .\r\n\r\n\r\n","description":"","footnote":"\r\n( 1 ) -  Apion \r\n( 2 ) -  Arizamon \r\n( 3 ) - « استاد  Stade  » مقياس طول قديم است كه معادل 185 متر امروزى بوده است .\r\n","page_name":" 42 ","page_number":42},
  {"content":"\r\n\r\nوقتى « آريوبيندوس » شنيد كه قباد با تمامى قشون خود حركت كرده است اردوگاه خويش را ترك گفت و با لشكريان خود به طرف « كنستانتينوس » فرار كرد . ديرى نگذشت كه سپاهيان ايران به محل اقامت آنها رسيدند و چون اردو را خالى يافتند ، دست به غارت گشودند و همهء تنخواهى را كه روميها با خود آورده بودند تصاحب كردند و از آنجا به شتاب در پى ساير دسته‌هاى سپاه روم شتافتند . اتفاقا لشكريان « پاتريسيوس » و « هىپاتيوس » در سر راه خود به يكعده هشتصد نفرى از سپاهيان هياطله رسيدند كه پيشاپيش سپاهيان ايران حركت مىكردند . روميها با آنها جنگيدند و همهء آنها را به هلاكت رسانيدند و چون ديگر خبرى از قباد و لشكر وى نشد ، به تصور آنكه سپاه ايران منحصر به همين عده بود و پيروزى نصيب آنها شده است ، دست از احتياط كشيدند و بىباكانه در محلى اردو زدند و هنگام نيمروز مشغول تهيهء غذا گرديدند . در نزديكى اردوگاه آنها جوى آبى روان بود و جمعى از روميها قطعات گوشتى را كه مىخواستند بخورند در آب مىشستند و برخى ديگر از شدت گرما لخت شده مشغول آب‌تنى بودند و در نتيجه آب نهر گل‌آلود مىگرديد و به سوى پائين مىرفت . قباد كه از كشته شدن هياطله آگاه گرديده بود به شتاب تمام به جلوگيرى دشمن مىرفت چون آب گل‌آلود رودخانه را در راه ديد ، حدس زد كه روميها به استراحت پرداخته‌اند و آمادهء جنگ نيستند و بنابراين به لشكريان خويش فرمان داد كه به سرعت هرچه تمامتر حركت نمايند .\r\nديرى نگذشت كه سپاهيان ايران به اردوى روميان رسيدند و در حالى كه آنها مشغول صرف غذا و استراحت بودند بناگاه بر سر ايشان تاختند .\r\nروميهاى وحشت‌زده ديگر در انديشهء پايدارى يا دفاع از خود نبودند و در همان حملهء اول جملگى پا به فرار گذاشتند و بعضى دستگير شده و به قتل رسيدند و برخى ديگر به تپه‌هاى مجاور پناهنده شدند و از فرط اضطراب\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nو وحشتى كه داشتند خود را از فراز صخره‌ها به زير ميافكندند . مشهور است كه حتى يكى از آنها هم در اين واقعه جان بدر نبرد . فقط « پاتريسيوس » و « هىپاتيوس » در آغاز حملهء ايرانيها موفق به فرار گرديدند و خود را به سلامت رهانيدند . پس از اين واقعه قباد با لشكريان خود به خاك ايران برگشت زيرا هياطله شروع به دست‌اندازى به خاك او كرده بودند و او ناگزير شد در صفحات شمالى كشور خود مدتى با آنها به جنگ بپردازد . مقارن اين اوقات باقى ماندهء سپاهيان روم به سرحد ايران آمدند ، ليكن چون فرمانده واحدى نداشتند و سرداران آنها بواسطهء آنكه هم‌درجه بودند با يكديگر رقابت مىورزيدند ، موفق به انجام دادن كار مهمى نشدند و ناگزير بازگشتند .\r\nاز طرفى « سلر » نيز با سپاهيان خود از رودخانهء « نيمفيوس » « 1 » گذشته به خاك « ارزانن » « 2 » حمله برد . رودخانهء مذكور در مجاورت شهر « مارتيروپوليس » « 3 » واقع است و به اندازهء سيصد « استاد » از شهر « آمد » دور است . لشكريان « سلر » اين نواحى را عرصهء غارت و تاخت‌وتاز قرار دادند و به زودى هم بازگشتند و حمله و تعرض ايشان در اندك مدتى به كلى پايان يافت .\r\n\r\n9 [ محاصرهء شهر آمد بدست روميان و خريدن آن از ايرانيان 
  ]\r\nپس از اين وقايع « آريوميندوس » از جانب امپراطور به « بيزانتيوم » احضار گرديد و ساير سرداران به شهر « آمد » رسيدند و با وجود فرارسيدن زمستان و سرماى شديد به محاصرهء آن پرداختند .\r\nنخست هرچه كوشيدند كه شهر را به زور شمشير متصرف شوند ، ميسر نگرديد ، ولى چون آذوقهء محصورين به اتمام رسيده بود ، نزديك بود ايرانيها از فرط گرسنگى تسليم شوند و شهر را به تصرف دشمن دهند .\r\nسرداران رومى از اوضاع ناگوار ايرانيها به كلى بىاطلاع بودند ، اما چون مىديدند كه سپاهيان خودشان بر اثر شدت سرما در سختى هستند و از\r\n\r\n\r\n","description":"","footnote":"\r\n( 1 ) -  Nymphius \r\n( 2 ) -  Arzanen \r\n( 3 ) -  Martyropolis \r\n","page_name":" 44 ","page_number":44},
  {"content":"\r\n\r\nطرفى هم مىترسيدند كه مبادا سپاهيان ايران به زودى به يارى محصورين بشتابند بنابراين اشتياق داشتند كه هر شرط و پيشنهادى راجع به صلح بشود به آسانى بپذيرند و هرچه زودتر از آنجا بروند . از طرف ديگر ايرانيها نيز چون نمىدانستند كه عاقبت اين وضع هولناك به كجا منتهى مىشود با كمال زيركى مىكوشيدند فقدان آذوقه و تنگى معيشت خود را پنهان دارند و به دشمن چنان وانمود نمايند كه آذوقه و مهمات آنها به قدر كافى در داخلهء حصارها موجود است و بدين ترتيب مىخواستند موقع مناسبى به دست آورند و بىآنكه خللى به حيثيت و شرافت خود وارد آورند به وطن خويش باز گردند . عاقبت مذاكرات صلح ميان دو طرف آغاز گرديد و قرار بر اين شد كه ايرانيها شهر را به روميها واگذار كنند و در برابر هزار شمش طلا از آنها بستانند . طرفين هر دو با كمال مسرت شرايط قرارداد را اجرا كردند و پسر « گلون » پس از گرفتن پول ، شهر « آمد » را به روميها واگذار نمود . خود « گلون » مدتى پيش از اين واقعه بدين ترتيب مرده بود :\r\nموقعى كه روميها در نزديكى شهر « آمد » اقامت نموده و هنوز به محاصرهء آن نپرداخته بودند ، شخص روستائى كه پنهانى مرغ و نان و خوراكى هاى ديگر به شهر مىآورد و به بهاى گزاف به « گلون » مىفروخت ، نزد « پاتريسيوس » سردار رومى رفت و به او گفت كه اگر پاداش خوبى به من بدهى ، من « گلون » و دويست نفر از سپاهيان ايران را به تو تسليم خواهم كرد . « پاتريسيوس » به او وعده داد كه هرچه تقاضا نمايد به وى بدهد و سپس او را براى اجراى نقشهء خويش مرخص نمود . مرد روستائى لباس خويش را به طرز رقت‌انگيزى پاره كرد و گريه‌كنان و موىكنان به شهر آمد و مستقيما نزد « گلون » رفت و گفت : « ارباب ، من با بار خوراكى از ده نزد شما مىآمدم كه چند تن از سربازان رومى مرا در راه گرفتند و كتك فراوانى زدند و بارهاى مرا برداشته رفتند . اين دزدان راهزن كه عادت\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nديرينه‌شان ترس از ايرانيها و آزار رعايا و روستائيان است دسته دسته در اطراف اين نواحى پراكنده‌اند و روستائيان بينوا را صدمه مىزنند . اينك اى ارباب ، بيا فكرى كن و هم خودت و هم ايرانيها را از تعرض آنها محفوظ بدار و هم ما ستمديدگان را از مزاحمت ايشان آسوده ساز . اگر يكروز به قصد شكار به خارج شهر به روى يقينا شكارهاى خوبى به چنگ خواهى آورد زيرا اين دزدان ملعون به دسته‌هاى چهار يا پنج نفرى متفرق مىشوند و به چپاول و غارت مىپردازند . »\r\nگفته‌هاى روستائى در « گلون » مؤثر واقع شد و از او پرسيد به نظر تو براى اين كار چند نفر سرباز ايرانى لازم است همراه بردارم . روستائى گفت چون روميها زيادتر از پنج نفر حركت نمىكنند پنجاه نفر كافى است ، ليكن اگر براى احتياط صد نفر همراه داشته باشى زيانى نخواهد داشت و هرگاه دو برابر اين عده يعنى دويست نفر با خود ببرى از هر جهت بهتر خواهد بود چه از زيادى عده زيانى متوجه تو نخواهد شد . به اين جهت « گلون » دويست نفر سوار برگزيده با خود برداشت و به روستائى نيز امر كرد كه به راهنمائى وى حركت كند . ليكن روستائى مكار به وى گفت كه بهتر است من تنها پيشاپيش تو بروم تا نواحى اطراف را وارسى كنم و محل اقامت دسته‌هاى رومى را به دقت تعيين نمايم و به تو اطلاع دهم كه در موقع مناسب غفلتا بر آن‌ها بتازى « گلون » رأى او را پسنديد و او را تنها روانه ساخت و وى چون از شهر بيرون شد يكسره به نزد « پاتريسيوس » شتافته او را از چگونگى امر آگاه ساخت و سردار رومى نيز دو نفر از نگهبانان خاصهء خود را با هزار مرد جنگى همراه وى فرستاد . روستائى سربازان رومى را به نقطهء موسوم به « تيلاسامون » « 1 » كه چهل « استاد » تا شهر « آمد » فاصله داشت آورد و آنها را در ميان دره‌ها و بيشه‌ها پنهان ساخت و به آنها سفارش كرد كه تا موقع مراجعت\r\n\r\n\r\n","description":"","footnote":"\r\n( 1 ) -  Thilasamon \r\n","page_name":" 46 ","page_number":46},
  {"content":"\r\n\r\nوى همان جا در كمين بنشينند و سپس خود با شتاب به شهر آمد و به « گلون » گفت شكار حاضر است و او را با دويست نفر همراهانش به كمين‌گاه دشمن آورد . همين كه ايرانيها به نقطه‌اى كه روميان در آن پنهان شده بودند رسيدند ، روستائى با اشارهء مخصوصى روميها را از كمين‌گاه به درآورد و دشمن را به آنها نشان داد و اين كار را طورى به مهارت و چالاكى انجام داد كه نه « گلون » و نه همراهان هيچيك متوجه نيرنگ او نشدند . چون ايرانيها دشمن را به سوى خود حمله‌ور ديدند در شگفت شدند و از اين پيش آمد ناگهانى سخت متوحش گرديدند . زيرا نه از ترس دشمن مىتوانستند به عقب برگردند و نه در آن سرزمين بيگانه و ناشناس ممكن بود به سوى ديگرى بگريزند . بنابراين مصمم گرديدند كه خود را آمادهء دفاع سازند و مهاجمين را به زور شمشير عقب بنشانند . ليكن دشمن هم از حيث وضع مكان و هم از حيث عده بر آن‌ها برترى داشت و بدينجهت ايرانيها به آسانى شكست خوردند و تمام آنها حتى خود « گلون » به هلاكت رسيدند وقتى اين خبر به پسر « گلون » رسيد ، بىنهايت افسرده و غمگين گشت كه چرا نتوانسته بود به كمك پدر بشتابد و او را از مرگ رهائى دهد و از شدت خشم فرمان داد خانقاه « سيمون » مرد مقدس را كه « گلون » در آن مسكن گزيده بود ، آتش زدند . لازم است اين نكته را در اينجا متذكر گردم كه غير از خانقاه مزبور ، نه « گلون » و نه قباد و نه ديگر ايرانيهائى كه همراه آنها بودند هيچ عمارتى را در داخل يا خارج شهر « آمد » خراب نكردند . اكنون برگردم باصل روايت خود :\r\nبدين ترتيب روميها شهر « آمد » را پس از آنكه دو سال در تصرف ايرانيها بود به وسيلهء پول دوباره به دست آوردند . وقتى روميها وارد شهر گرديدند پى به اشتباه خود و سختىهائى كه ايرانيها در آن مدت تحمل كرده بودند بردند ، زيرا همين كه ميزان غلهء موجود در شهر را با عدهء ايرانيهائى كه\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nاز آنجا رفته بودند سنجيدند متوجه شدند كه بيش از هفت روز ديگر آذوقه در شهر باقى نمانده است و اين نيز بواسطهء آن بود كه « گلون » و پسرش با نهايت صرفه‌جوئى و امساك آذوقهء موجود را مصرف مىكردند و در طول تمام اين مدت ايرانيها خيلى كمتر از ميزان معمولى خويش غذا صرف نموده بودند . روميهائى هم كه در شهر اقامت داشتند از حيث معيشت و آذوقه در در عسرت فوق العاده بودند ، بطورى كه نخست به خوردن چيزهاى حرام و ناپاك پرداخته و عاقبت هم از شدت استيصال شروع به خوردن گوشت و خون يكديگر كرده بودند . خلاصه سرداران دانستند كه ايرانىها ايشان را فريب داده‌اند و از فرط خشم شروع به ملامت سربازان خويش نمودند كه چرا بيش از آن استقامت نورزيده و فرمان فرمانده‌هاى خود را تمكين نكرده بودند و در عوض آنكه تمام ايرانيها را با پسر « گلون » اسير نمايند و شهر را نيز به زور شمشير متصرف شوند ، لكهء بدنامى بر خود گذاردند و پول رومى را به دست بيگانگان دادند و شهر « آمد » را از ايرانىها خريدند . پس از اين واقعه ايرانيها چون سرگرم كشمكش با هياطله بودند . پيمان صلح هفت ساله با روميان بستند و قشون هر دو طرف به سرزمين خويش بازگشتند پيمان مذكور به دستيارى « سيليو » سابق الذكر و سردار ايرانى موسوم به « اسپهبد » منعقد گرديد . اين بود تفصيل شروع جنگ ميان ايران و روم و طرز پايان يافتن آن . اينك به شرح وقايعى مىپردازم كه مربوط است به دروازه‌هاى خزر .\r\n\r\n10 [ جنگ قباد با هياطله و تصرف قلعه‌هاى اسكندر و نگرانى او از شهرك سازى روميان در كنار مرزها 
  ]\r\nرشته جبال « توروس » « 1 » در « سيليسيا » « 2 » شروع شده ، ابتدا از « كاپادوكيا » « 3 » و ارمنستان و سرزمين موسوم به « ارمنستان ايران » « 4 » و بعد از « آلبانيا » و « ايبرى » « 5 » و ساير ممالك اينحدود چه آنهائى كه مستقلند و چه آنهائى كه زير تسلط ايران هستند ، عبور مىكند زيرا طول\r\n\r\n\r\n","description":"","footnote":"\r\n( 1 ) -  Taurus \r\n( 2 ) -  Cilicia \r\n( 3 ) -  Capadocia \r\n( 4 ) -  Persarmenia \r\n( 5 ) -  Iberia \r\n","page_name":" 48 ","page_number":48},
  {"content":"\r\n\r\nجبال مذكور خيلى زياد است . در برخى نقاط عرض آن بسيار وسيع و در بعضى نقاط ديگر داراى قله‌هاى فوق العاده بلند و مرتفع مىباشد . در خارج از حدود « ايبرى » معبر تنگ و باريكى وجود دارد كه به مسافت پنجاه « استاد » امتداد مىيابد و انتهاى آن به محلى متصل مىگردد كه صخره‌هاى بلند آن را احاطه كرده و عبور از ميان آن محال است ، زيرا هيچ راه خروج ديگرى ندارد جز دروازهء سنگى كوچكى كه دست طبيعت آن را مانند بناهاى انسانى احداث كرده است و به همين جهت هم از قديم الايام به نام « دروازهء خزر » موسوم شده است .\r\nاز اين به بعد دشت وسيع پر آب و علفى آغاز مىشود كه براى سوارى فوق العاده مناسب و داراى مراتع سبز و خرمى براى گله و چارپايان است .\r\nدر اين نقطه است كه تقريبا كليهء طوايف « هون » اقامت دارند و اقامتگاه آنها تا ميان درياچهء « ميوتيك » « 1 » امتداد مىيابد . طوايف مزبور اگر بخواهند از دروازهء خزر داخل خاك ايران و روم بشوند همه جا راهشان هموار و صاف است و اسبهايشان تازه‌نفس خواهند ماند ، غير از همان مسافت پنجاه « استاد » كه در سرحد « ايبرى » واقع است و شرح آن در فوق گذشت . ليكن اگر خواسته باشند از راه ديگرى بروند به اشكالات بسيارى برمىخورند و ناگزير مىشوند اسبهاى خود را عوض كنند ، زيرا از معابر پرپيچ‌وخم و صعب العبور كوهستانى گذر خواهند كرد . اسكندر كبير چون به اهميت معبر مذكور پى برده بود ، دروازه‌هاى محكمى در آنجا احداث نمود و قلعهء بزرگى نيز براى نگهبانى آن ساخت . اين قلعه و دروازه‌ها در طول زمان به تصرف اشخاص گوناگونى درآمده و بالاخره به دست يكى از افراد قبيلهء « هون » افتاده بود موسوم به « آمبازوس » « 2 » كه با امپراطور روم « آناستاسيوس » دوستى و اتحاد داشت . هنگاميكه « آمبازوس » به سن پيرى رسيد و در شرف مردن بود ، پيكى به نزد « آناستاسيوس » فرستاد و پيشنهاد كرد كه در مقابل گرفتن مبلغى پول\r\n\r\n\r\n","description":"","footnote":"\r\n( 1 ) -  Maeotic \r\n( 2 ) -  Ambazouce \r\n","page_name":" 49 ","page_number":49},
  {"content":"\r\n\r\nدروازه‌هاى معبر را به تصرف روميان دهد ، اما « آناستاسيوس » چون عادت نداشت بىتأمل و تحقيق به هيچ كارى اقدام نمايد ، پيش خود استدلال نمود كه در محلى كه ما يحتاج زندگانى كمياب است و آن محل نيز از مستملكات رومى بسيار دور است ، نگاهدارى سپاه بسيار مشكل و بلكه محال مىباشد .\r\nبنابراين از ابراز دوستى « آمبازوس » نسبت به روم سپاسگزارى نمود ، ولى پيشنهاد او را نپذيرفت . اتفاقا ديرى نگذشت كه « آمبازوس » بدرود حيات گفت و قباد پسران او را مغلوب نمود و دروازه‌ها را به تصرف خويش درآورد .\r\n« آناستاسيوس » پس از بستن پيمان صلح با قباد ، در نزديكى « دارا » شروع به ساختمان شهر مهم و مستحكمى كرد كه به نام خود او ناميده مىشد .\r\nشهر مزبور تا « نصيبين » نود و هشت « استاد » و تا خط سرحدى ايران و روم بيست و هشت « استاد » فاصله داشت . ايرانيها خيلى مايل بودند كه از ساختمان شهر جلوگيرى كنند ولى بواسطهء گرفتارى در جنگ با هياطله ، فرصت پرداختن به اين موضوع را نداشتند . اما همين كه قباد از كشمكش با هياطله فارغ گرديد ، سفيرى نزد روميان فرستاد و به آنها اعتراض كرد كه چرا مخالف مقررات پيمان صلح ايران و روم رفتار نموده و اقدام به ساختمان شهرى در مجاورت سرحد ايران كرده‌اند . « آناستاسيوس » با وعده و وعيد و با پرداختن مبلغ هنگفتى پول توانست قباد را راضى كند و ساكت نگاهدارد . اما ديرى نگذشت كه امپراطور شروع به ساختن شهر ديگرى نظير همين شهر در خاك ارمنستان در مجاورت سرحد ارمنستان ايران نمود . در اين محل از ديرباز قصبه‌اى وجود داشت كه « تئودوسيوس » امپراطور روم آن را توسعه داده و به شكل شهرى درآورده و آن را به اسم خود موسوم كرده بود . « 1 » ليكن « آناستاسيوس » برج و بارو و حصار بسيار محكمى بر گرد آن ساخت و از اينرو باعث نگرانى و خشم ايرانيها گرديد ، زيرا ساختمان اين هر دو شهر به منزلهء\r\n\r\n\r\n","description":"","footnote":"\r\n( 1 ) - اين شهر همان ارزروم كنونى است .\r\n","page_name":" 50 ","page_number":50},
  {"content":"\r\n\r\nتهديدى به كشور آنان بود .\r\n\r\n11 [ توصيهء قباد به ژوستينوس براى صلح و جانشينى خسرو و مجازات سوخرا سپهدار كل ايران 
  ]\r\nديرى نگذشت كه « آناستاسيوس » مرد و « ژوستينوس » « 1 » به جاى وى به امپراطورى انتخاب گرديد . ژوستينوس نخستين كارى كه كرد اين بود كه همهء بستگان و دوستان امپراطور سابق را با وجود آن‌كه عدهء آنها خيلى زياد بود و همه شاغل كارهاى مهم كشورى بودند ، از مشاغل خويش منفصل نمود و هر يك را به نوعى از كار طرد كرد . قباد چون وضع را چنين مشاهده نمود ، متوحش گرديد كه مبادا ايرانيها هم پس از مرگ او ، سلطنت را از خانوادهء وى منتزع سازند ، خاصه كه مىدانست انتقال سلطنت به هر يك از پسرانش به آسانى صورت نخواهد گرفت و مواجه با مخالفتهاى شديد خواهد شد ، زيرا قانون كشورى حق سلطنت را به پسر بزرگتر او « كاوس » مىداد ، اما خود قباد توجه و علاقه‌اى به وى نداشت و نمىخواست او را جانشين خويش سازد و همين مسأله موجب نقض قانون طبيعت و آئين ديرينهء كشور مىشد . پسر ميانهء او « جاماسب » « 2 » نيز بواسطهء كورى يك چشم از حق سلطنت محروم بود . زيرا مطابق قانون كسى كه نقصى در اعضاء بدن داشته باشد نمىتواند به پادشاهى ايرانيها انتخاب گردد . فقط پسر كوچكتر قباد « خسرو » كه مادر او خواهر « اسپهبد » بود ، مورد محبت و عنايت مخصوص پدر واقع شد و قباد مىخواست او را جانشين سازد ، ليكن چون مىديد كه ايرانيها بالاتفاق شجاعت و مردانگى « جاماسب » را مىستايند و او را به سبب اخلاق و صفات نيكويش دوست مىدارند ، ترسيد كه مبادا پس از او بر ضد « خسرو » قيام نمايند و گزندى جبران‌ناپذير به وى و به سلطنت ايران برسانند ، از اينرو پيش خود تدبيرى انديشيد كه با روميان از در صلح درآيد و به جنگ و كشمكش با آنها پايان دهد ، به شرط آنكه « ژوستينوس » امپراطور روم خسرو را به فرزندى قبول كند و در موقع ضرورت از وى حمايت\r\n\r\n\r\n","description":"","footnote":"\r\n( 1 ) -  Justinus \r\n( 2 ) -  Zamer \r\n","page_name":" 51 ","page_number":51},
  {"content":"\r\n\r\nنمايد و از اين راه استقرار سلطنت را در خاندان وى تأمين كند . بدين قصد قباد سفيرى به « بيزانتيوم » روانه كرد و نامه‌اى هم به عنوان « ژوستينوس » نوشت كه مضمون آن از اينقرار بود :\r\n« رفتار روميها نسبت به ما بيرون از حدود عدل و انصاف بوده و شما خود اين نكته را تصديق داريد . ليكن من مصلحت كار را در آن ديده‌ام كه از سر تمام تقصيرهائى كه متوجه شماست بگذرم . زيرا مىدانم كه در دنيا پيروزى واقعى هميشه نصيب كسى مىشود كه هرچند عدالت و انصاف به نفع او حكم كند ، معهذا او به ميل و ارادهء خويش حق را به جانب دوستان بدهد و آنها را بر خود برتر بداند . در ازاى اين گذشت و اغماض من از شما يك خواهش دارم كه اگر آن را بپذيريد بهترين وسيلهء حفظ مناسبات دوستى ما و شما خواهد بود و نه تنها موجب مودت هميشگى من و شما خواهد شد ، بلكه در سايهء آن مردم كشورهاى ما نيز از فوايد صلح و آرامش برخوردار خواهند گرديد . خواهش من آنست كه شما خسرو پسر و جانشين مرا به فرزندى خويش بپذيريد . »\r\nچون اين پيام به امپراطور رسيد ، هم او و هم برادرزاده‌اش « ژوستينين » « 1 » كه وليعهد و جانشين وى بود از اين پيش‌آمد بىاندازه شادمان گرديدند و به شتاب دست به كار تدارك مقدمات اجراى اين منظور گرديدند تا مطابق قانون روميان نوشتهء وصايت را آماده و امضا كنند . چيزى نمانده بود كه اين كار با شتابزدگى انجام پذيرد كه « پروكلوس » « 2 » مشاور مخصوص امپراطور از قضيه آگاه شد و مانع انجام آن گرديد .\r\n« پروكلوس » مردى درستكار و راستگو بود كه به هيچوجه با رشوه ممكن نبود او را از كارى بازداشت و به همين جهت نه هرگز به آسانى پيشنهاد وضع قانون تازه‌اى را مىپذيرفت و نه مايل بود كه رسوم و قوانين معمولى\r\n\r\n\r\n","description":"","footnote":"\r\n( 1 ) -  Justinian \r\n( 2 ) -  Proclus \r\n","page_name":" 52 ","page_number":52},
  {"content":"\r\n\r\nكشور را تغييرى دهد . وى در اين هنگام با انجام تقاضاى پادشاه ايران مخالفت كرد و خطاب به امپراطور چنين گفت :\r\n« رسم من نيست كه با قواعد و قوانين تازه موافقت كنم و اصلا از اين يك مسأله بيش از هر چيز ديگر بيمناكم زيرا معتقدم كه هر كجا بدعتى تازه گذاشته شود آرامش و امنيت در آنجا متزلزل مىگردد . به عقيدهء من فرضا هم كه شخص جسارت وضع چنين بدعتى را داشته باشد بايد از انجام آن خوددارى كند ، زيرا طوفانى كه بر اثر بدعت‌ها پديد مىآيد اركان وجود او را به لرزه خواهد آورد . امروز در ميانهء ما هيچ موضوعى مهمتر و شايان دقت‌تر از آن نيست كه مىخواهيم به بهانه‌اى نامعقول كشور روم را به ايرانيها واگذار كنيم . ايرانيها با كمال صراحت و بىهيچ بيم و تشويشى قصد خود را براى ربودن كشور ما آشكار اظهار كرده‌اند ، منتهى حيله و نيرنگ خود را لباس صداقت و سادگى پوشانيده و مكر و تزوير خويش را در لفافهء حسن نيت پنهان كرده‌اند . بنابراين بر هر دو شما فرض است كه با همهء نيرو از پيشرفت منظور آنان جلوگيرى كنيد و نگذاريد قصد بد آنان جامهء عمل بپوشد . آرى اى امپراطور ، اگر تو نمىخواهى كه آخرين امپراطور روميان باشى و تو اى سردار بزرگ ، اگر مايل نيستى كه سنگى بزرگ در راه رسيدن خود به مقام امپراطورى بيفكنى ، بايد از اجراى اين نقشه كه ايرانيها كشيده‌اند جلوگيرى كنيد . بعضى فريب و دستانها كه عمدا در لفافهء ظاهر فريب الفاظ پيچيده شده است ، شايد براى فهم اشخاص متعارفى محتاج به توضيح و تفسير باشد ، ليكن اين پيام از همان كلمهء نخستين آن بطور واضح ثابت مىكند كه غرض از آن برگزيدن خسرو به وراثت و جانشينى امپراطور روم است . در اينجا لازم است شما پيش خود اين استدلال ساده را كرده باشيد كه به حكم طبيعت دارائى پدران متعلق به پسران آنهاست و اگر رسوم و قوانين اقوام مختلف بر اثر اختلاف طبايع آنها با يكديگر فرق دارد ، در اين يك مورد همهء آنها با هم\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nموافق هستند كه ميراث پدر از آن پسر است . اگر شما به اين قاعدهء مسلم معتقد هستيد پس بايد بالطبع به عواقب و نتايج ديگر آن نيز ايمان داشته باشيد . »\r\nامپراطور و برادرزاده‌اش به دقت گفته‌هاى « پروكلوس » را شنيدند و هر دو در انديشه شدند كه در اين كار چه راهى را اختيار نمايند . در همين هنگام قباد نامهء ديگرى به « ژوستينوس » نوشت و از او خواهش كرد كه زودتر چند نفر از بزرگان خود را براى عقد پيمان صلح به ايران بفرستد و ضمنا معين نمايد كه طريقهء قبول وصايت پسر او چه خواهد بود و شرايط او در اين باره چيست . « پروكلوس » چون از مضمون اين نامه آگاه گرديد ، بيش از پيش در مقام مخالفت برآمد و ايرانىها را به سوء نيت و به خيال غصب اقتدارات دولت روم متهم نمود و به امپراطور توصيه كرد كه پيشنهاد صلح را هرچه زودتر بپذيرد و جمعى از نجبا و بزرگان كشور را براى اين مقصود گسيل دارد اما به آنها سفارش نمود كه اگر قباد راجع به طرز قبول وصايت پسرش با آنها سخنى به ميان آورد ، صريحا در پاسخ وى بگويند كه امپراطور حاضر است خسرو را به طريقى كه ميان اقوام وحشى متداول است به پسرى قبول نمايد و مقصود او از اين طريقه آن بود كه اقوام مذكور هر وقت بخواهند پسرى را به فرزندى اختيار كنند معمولا به زور سلاح و شمشير او را مىگيرند نه با اسناد و مدارك . بنابر رأى « پروكلوس » امپراطور فرستادگان شاه ايران را مرخص كرد و به آنها وعده داد كه به زودى گروهى از بزرگان روم را به ايران گسيل خواهد داشت تا دربارهء عقد پيمان صلح و شرايط قبول وصايت خسرو گفتگو نمايد و نامه‌اى نيز به همين مضمون در جواب نامهء قباد نوشت .\r\nكمى بعد « هىپاتيوس » « 1 » برادرزادهء امپراطور سابق كه سمت سردارى مشرق را داشت و « روفينوس » « 2 » پسر « سيلوانوس » « 3 » كه در در ميان اشراف روم شهرتى كامل داشت و قباد هم او را به نام پدرش مىشناخت ، از طرف دولت روم به\r\n\r\n\r\n","description":"","footnote":"\r\n( 1 ) -  Hypatius \r\n( 2 ) -  Rufinus \r\n( 3 ) -  Sylvanus \r\n","page_name":" 54 ","page_number":54},
  {"content":"\r\n\r\nنمايندگى آندولت و از طرف ايران نيز « سوخرا » كه سمت سپهسالارى و عاليترين مقامات كشورى را داشت با چند نفر از موبدان معين شدند . نمايندگان مزبور در محلى كه ميان خط سرحدى ايران و روم واقع است با يكديگر ملاقات كردند و به گفتگو پرداختند كه چگونه اختلافات را از ميان بردارند و قرار صلح و دوستى دائمى را ميان دو كشور بدهند .\r\nخسرو نيز تا حوالى شط دجله كه به قدر ده روز راه تا شهر « نصيبين » فاصله دارد آمده بود تا پس از تعيين شرايط صلح و بستن پيمان شخصا به « بيزانتيوم » برود . گفتگوهاى زيادى دربارهء مسائل گوناگون ميان آنها طرح گرديد و مخصوصا « سوخرا » موضوع ايالت « گلخيد » « 1 » را كه امروزه به نام « لازيكا » « 2 » موسوم است پيش كشيد و گفت اين ايالت از ديرباز در تصرف ايران بوده است و روميها به زور آن را غصب كرده‌اند و بىهيچ دليل موجه آن را نگاهداشته‌اند . روميها چون ديدند كه ايرانيها حتى ، در سر مالكيت « لازيكا » نيز گفتگو دارند برآشفتند و وقتى سخن از وصايت خسرو به ميان آمد اظهار داشتند كه مطابق آئين وحشىها حاضر به قبول وصايت وى هستند به شنيدن اين پيشنهاد آتش خشم ايرانيها شعله‌ور گرديد و تاب تحمل از آنان رفت و هر دو طرف از هم جدا شدند و به طرف كشورهاى خود حركت نمودند .\r\nخسرو نيز بىآنكه كارى از پيش برده باشد ، نزد پدر برگشت در حالى كه از اهانت روميان سخت خشمگين بود و سوگند ياد كرد كه انتقام خود را از آنها بكشد .\r\nپس از اين واقعه موبدان « سوخرا » را نزد قباد متهم ساختند كه وى عمدا و بىاجازهء شاهنشاه موضوع « لازيكا » را پيش كشيده و باعث عدم انعقاد صلح گرديده است و ضمنا ويرا متهم نمودند كه با « هىپاتيوس » فرستادهء رومى پنهانى مذاكراتى داشته و اين مرد چون باطنا با شاهنشاه موافق نيست\r\n\r\n\r\n","description":"","footnote":"\r\n( 1 ) -  Golchid \r\n( 2 ) -  Lazica \r\n","page_name":" 55 ","page_number":55},
  {"content":"\r\n\r\nبا عقد پيمان صلح و قبول وصايت خسرو از طرف امپراطور مخالفت مىكند .\r\nعلاوه بر اينها دشمنان « سوخرا » اتهامات ديگرى نيز به وى بستند و بالنتيجه او را به محاكمه كشيدند داوران ايرانى كه براى محاكمهء وى گردآمده بودند بيشتر با او دشمن بودند و در محاكمهء وى دشمنى را بر اجراى عدالت و احترام به قانون مقدم داشتند زيرا چون مقام و منصب « سوخرا » نيز در ايران تازگى داشت ، موبدان با آن مخالف بودند به علاوه خلق وى نيز بيشتر محرك دشمنى آنان مىشد ، چه « سوخرا » با وجود درستى و تقوى و احترامى كه به قانون و عدالت داشت مردى مغرور و خودپسند بود ، چنان كه هيچكس در كشور ايران از اين حيث به پاى او نمىرسيد . راست است كه اين صفت ظاهرا ميان پيران و افسران ايرانى عموميت دارد و خودپسندى جزو سرشت آنان است ليكن نقص اخلاقى مزبور بخصوص در « سوخرا » به درجهء كمال رسيده بود . به اين جهت دشمنان وى گذشته از تهمت‌هاى ديگرى كه به او بستند مىگفتند كه وى مايل به حفظ شعائر و آداب و رسوم ايرانيها نيست و نمىخواهد بر طبق رسوم و مقررات كشورى زندگى كند ، زيرا اولا خدايان متعدد را پرستش مىكند و ثانيا وقتى همسرش وفات يافت او را بر خلاف آئين ايرانيان كه به خاك سپردن مردگان را منع كرده است به خاك سپرد . بر اثر اين اتهامات داوران او را محكوم به مرگ كردند و قباد با آنكه به ظاهر براى دوست قديم خود متأثر بود هيچ اقدامى در رهائى وى نكرد و هرچند علائم خشم و غضبى نسبت به وى نشان نمىداد ، اما به بهانهء آنكه نمىخواهد قوانين ايرانيها را نقض كند كمكى هم با او نكرد ؛ در صورتى كه قباد جان و سلطنت خود را مديون وى بود . بدين ترتيب « سوخرا » به هلاكت رسيد و منصب او هم با خود او از ميان رفت . زيرا او اولين كسى بود كه به منصب سپهسالارى كل رسيد و بعد از وى نيز ديگر كسى صاحب اين مقام نشد .\r\n« روفينوس » نيز « هىپاتيوس » را نزد امپراطور متهم ساخت و در نتيجه\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nامپراطور رتبهء وى را تنزل داد و جمعى از دوستانش را نيز شكنجه داد تا صحت و سقم اتهامات او را معلوم سازد ، ولى غير از اين آسيب ديگرى به « هىپاتيوس » وارد نياورد .\r\n\r\n12 [ جنگ قباد با طوايف ايبرى بر سر تغيير آيين و تصرف لازيكا 
  ]\r\nپس از اين وقايع ، قباد در صدد لشكركشى به خاك روم بود كه ناگهان مانع بزرگ زير در راه وى رخ نمود و او را از انجام مقصود خويش بازداشت .\r\nطوائف « ايبرى » مقيم آسيا در قسمت شمالى دروازه‌هاى خزر سكونت دارند و نزديك آنها در مغرب ايالت « لازيكا » و در سمت مشرق سرزمين ايران واقع است . طوائف مزبور همه عيسوى هستند و بيش از هر قوم ديگرى مقيد به حفظ شعائر و آداب دينى خود مىباشند . ليكن سرزمين آنها از ديرباز جزو متصرفات شاه ايران بوده است . وقتى قباد به خيال افتاد كه طوائف مذكور را وادار به پيروى از كيش و آئين خود سازد و مخصوصا به « گورگن » « 1 » پادشاه ايشان فرمان داد كه به هيچوجه نگذارد مردم مرده‌هاى خود را در خاك دفن نمايند ، بلكه اجساد آنها را مطابق آئين ايرانيها پيش طيور و حيوانات بيندازند .\r\nبه اين جهت « گورگن » متوسل به امپراطور روم شد و از او درخواست نمود كه از آن پس روميها اهالى « ايبرى » را در دست ايرانيها وانگذارند . امپراطور با خشنودى فراوان به وى تضمين داد و ضمنا « پروبوس » « 2 » برادرزادهء امپراطور سابق را كه داراى مقام اشرافى بود با پول هنگفتى به شهر « بوسفور » روانه ساخت تا در آنجا با پول لشكر بزرگى از هياطله گردآورد و به كمك مردم « ايبرى » بفرستد ، « بوسفور » شهرى است در ساحل چپ درياى سياه كه مسافت بيست روز تا شهر « خرسن » « 3 » يعنى آخرين نقطهء سرحدى خاك روميان فاصله دارد و نواحى واقع ميان اين بلاد همه در تصرف هياطله است . اهالى « بوسفور » در قديم آزاد و مستقل بودند ، ليكن در آن اواخر به ميل خود تصميم گرفته\r\n\r\n\r\n","description":"","footnote":"\r\n( 1 ) -  Gourgene \r\n( 2 ) -  Probus \r\n( 3 ) -  Chersene \r\n","page_name":" 57 ","page_number":57},
  {"content":"\r\n\r\nبودند كه به تبعيت « ژوستينوس » درآيند . « پروبوس » بىآنكه موفق به انجام مأموريت خود شود از شهر « بوسفور » خارج گرديد و امپراطور « پطرس » سردار را به سركردگى جمعى از هياطله به « لازيكا » فرستاد تا به « گورگن » كمك نمايد . قباد چون از قضيه آگاه گرديد لشكر جرارى به سركردگى يكى از سرداران ايرانى موسوم به « بوز » « 1 » به جنگ « گورگن » و مردم « ايبرى » فرستاد .\r\nسپاه « گورگن » و نيروئى كه از جانب دولت روم به يارى آن آمده بود چون تاب مقاومت سپاهيان ايران را نياورد منهزم گشت و خود « گورگن » با همسر و كودكان خود و با رجال كشور و برادران خويش كه « پارانيوس » « 2 » بزرگترين آنها بود به « لازيكا » گريخت و در نواحى كوهستانى آنجا پناهنده شد و منتظر حملهء دشمن گرديد . ايرانيها به تعاقب وى وارد خاك « لازيكا » شدند ، ليكن بواسطهء كوهستانى بودن اراضى و سخت بودن مواضع آنجا نتوانستند كارى انجام دهند و ناگزير بازگشتند .\r\nپس از آن اهالى « ايبرى » باز به دربار « بيزانتيوم » متوسل گرديدند و امپراطور « پطرس » را احضار كرد و بوى دستور داد كه با اهالى « لازيكا » در حفظ سرحدات كشورشان همراهى نمايد و براى اين مقصود لشكرى هم به سردارى « ايرينوس » گسيل داشت وقتى از سرحد « ايبرى » وارد خاك « لازيكا » مىشوند دو دژ بزرگ و مستحكم در سر راه واقع است كه نگهبانى آن از قديم به عهدهء جنگاوران بومى واگذار شده بود و نگهبانان مذكور رنج و مشقت بسيار در اين مأموريت تحمل مىكردند ، زيرا در آنجا نه غله و شراب يافت مىشود و نه ساير نيازمندىهاى زندگانى و بواسطهء تنگى راه نيز از خارج ممكن نيست به آسانى آذوقه بدانجا حمل نمود . ولى اهالى « لازيكا » با اوضاع آنجا خو گرفته و از يك قسم ارزنى كه در آن نواحى مىرويد تغذيه مىنمودند و هرطور بود از نگهبانى دژها غفلت نمىكردند . امپراطور نگهبانان\r\n\r\n\r\n","description":"","footnote":"\r\n( 1 ) -  Poes \r\n( 2 ) -  Paranius \r\n","page_name":" 58 ","page_number":58},
  {"content":"\r\n\r\nمذكور را برداشت و بجاى آنها نگهبانان رومى گماشت . اهالى « لازيكا » نخست به زحمت آذوقه و لوازم براى سربازان مىآوردند ، ليكن بعدها از اين كار پر زحمت صرف نظر كردند و نگهبانان مزبور ناگزير به تخليهء دژها و بازگشت به شهر گرديدند . در اين وقت ايرانىها موقع را مغتنم شمردند و بىهيچ زحمت و مشقتى هر دو دژ را متصرف گرديدند . اين بود وقايعى كه در « لازيكا » اتفاق افتاد .\r\nروميها به سپهسالارى « سيتاس » « 1 » و « بليزاريوس » به خاك ارمنستان ايران حمله كردند و پس از چپاول و غارت آن ناحيه گروه انبوهى از ارامنه را به اسيرى بردند . اين دو سردار هر دو جوان و در جزو قراولان خاصهء ژوستينين بودند و تازه موى عارض آنها دميده بود .\r\nبار دوم كه باز روميها به ارمنستان حمله بردند ، دو نفر سردار ايرانى موسوم به « نرسى » و « آراتيوس » غفلتا در مقابل آنها پديدار شدند و با ايشان به جنگ پرداختند . سرداران ايرانى مذكور بعدها از ايران فرار كرده به نزد روميها پناهنده شدند و در قشون‌كشى « بليزاريوس » همراه وى به ايتاليا رفتند . ليكن در اين موقع متفقا با « سيتاس » و « بليزاريوس » جنگيدند و بر آنان پيروز شدند . دستهء ديگر از لشكريان رومى نيز به سپهسالارى « ليبلاريوس » « 2 » حمله به شهر « نصيبين » بردند ، ولى بىآنكه اصلا با دشمن روبرو شوند به طرز عجيبى منهزم گرديدند و به اينجهت امپراطور « ليبلاريوس » را از درجات خود خلع كرد و بجاى او « بليزاريوس » را به فرماندهى قشون « دارا » برگزيد . در همين موقع بود كه « پروكوپيوس » نويسندهء اين تاريخ به سمت مستشارى « بليزاريوس » انتخاب گرديد .\r\n\r\n13 [ جنگ لشگر قباد با لشگر ژوستينين در نصيبين 
  ]\r\nطولى نكشيد كه « ژوستينوس » وفات يافت و بجاى وى برادرزاده‌اش « ژوستينين » كه از زمان حيات او نيز شريك سلطنت بود به\r\n\r\n\r\n","description":"","footnote":"\r\n( 1 ) -  Sittas \r\n( 2 ) -  Libelarios \r\n","page_name":" 59 ","page_number":59},
  {"content":"\r\n\r\nتخت امپراطورى ممالك روم نشست . « ژوستينين » به « بليزاريوس » دستور داد كه در نقطهء موسوم به « ميندوس » « 1 » كه درست از طرف چپ « نصيبين » در سرحد ايران واقع است دژ محكمى بنا نمايد . « بليزاريوس » با شتاب فراوان شروع به اجراى فرمان امپراطور نمود و چون عدهء زيادى كارگر به كار واداشته بود و به زودى حصارهاى دژ به ارتفاع زيادى ساخته شد . ليكن ايرانىها مانع اتمام ساختمان آن گرديدند و روميانرا تهديد كردند كه به زور از بناى قلعه جلوگيرى خواهند كرد . وقتى امپراطور اين خبر را شنيد چون مىدانست كه « بليزاريوس » با سپاهى كه همراه دارد نخواهد توانست از عهدهء ايرانىها برآيد ، به « كوتزس » « 2 » و « بوزس » « 3 » كه در آنوقت فرمانده سپاه « لبنان » بودند فرمان داد كه با سپاهيان خود به يارى « بليزاريوس » بشتابند .\r\nاين دو سردار با هم برادر و از مردم « تراس » « 4 » بودند و بواسطهء غرور جوانى هميشه در حمله به دشمن شتاب و بىاحتياطى نشان مىدادند : به زودى سپاه دو طرف با تجهيزات كامل در نزديكى محل ساختمان اردو زدند ، در حالى كه ايرانىها مىخواستند از بناى قلعه جلوگيرى كنند و روميها مىكوشيدند از كارگران مدافعه نمايند . عاقبت جنگ خونينى ميان آنها در گرفت و رومىها با تلفات سنگينى منهزم شدند و گروه زيادى از آنان به دست دشمن اسير گرديد كه خود « كوتزس » نيز در جزو آنها بود ، ايرانيها اسرا را به كشور خود بردند ، همه را زنجير كردند و در غار بزرگى زندانى ساختند و دژ را نيز چون ديگر كسى نبود كه از آن مدافعه نمايد با خاك يكسان ساختند .\r\nپس از اين واقعه « ژوستينين » « بليزاريوس » را به سردارى مشرق انتخاب كرد و به او فرمان داد كه به جنگ ايرانيها برود و او نيز فرمان امپراطور را اطاعت كرد و لشكرى انبوه در نزديكى « دارا » آماده نمود .\r\n\r\n\r\n","description":"","footnote":"\r\n( 1 ) -  Mindovss \r\n( 2 ) -  Coutzos \r\n( 3 ) -  Bouzes \r\n( 4 ) -  Thrace \r\n","page_name":" 60 ","page_number":60},
  {"content":"\r\n\r\nاز طرف امپراطور ، « هرموژن » كه سابقا مشاور « ويتاليانوس » بود ، براى نظم و تنسيق سپاه اعزام گرديد و « روفينوس » نيز مأموريت يافت كه به عنوان سفير در شهر « هيراپوليس » واقع در كنار شط فرات توقف نمايد و منتظر فرمان ثانوى امپراطور باشد . زيرا در آنموقع گفتگوهاى زيادى راجع به عقد پيمان صلح از دو طرف به عمل مىآمد . در اين اثنا غفلتا شخصى به « بليزاريوس » و « هرموژن » اطلاع داد كه ايرانيها به زودى به قصد تسخير « دارا » به خاك روم حمله خواهند كرد و به اينجهت سرداران مذكور حاضر به جنگ گرديدند و به طريق زير خود را آماده دفاع ساختند : در خارج دروازه‌اى كه روبه‌روى شهر « نصيبين » واقع است ، به مسافت يك سنگ‌انداز فاصله خندق عميقى كندند و چند معبر در سراسر آن قرار دادند . خندق مزبور به خط مستقيم كنده نشده بود بلكه قسمت كوچكى از آن در وسط به خط مستقيم كنده شده و در دو سمت آن خندقهاى ديگرى به شكل صليب حفر گرديده بود كه نسبت به خندق اولى تشكيل زاويهء قائمه مىداد . بعد از انتهاى هر يك از دو خندق صليبى شكل مزبور ، خندق ديگرى به خط مستقيم و به موازات خندق نخستين حفر شده بود و تا مساحت خيلى زيادى امتداد مىيافت .\r\nطولى نكشيد كه ايرانيها با لشكر انبوهى وارد شدند و در محلى موسوم به « اموديوس » « 1 » كه بيست « استاد » تا شهر « دارا » فاصله دارد ، اردو زند .\r\n« پىتىياكس » « 2 » و « بارمانس » « 3 » يك چشم در جزو سرداران قشون ايران بودند ، ليكن سپهسالارى كل سپاه با شخصى بود موسوم به « فيروز » كه ايرانيها منصب او را به نام « مهران » مىناميدند . فيروز بىدرنگ به « بليزاريوس » پيام فرستاد كه آمادهء كارزار باشد ، زيرا فرداى همانروز جنگ را آغاز مىكرد به اين جهت روميان با شتاب شروع به صف‌آرائى كردند و به خيال آنكه روز بعد جنگ آغاز مىگردد مشغول تكميل تجهيزات خود شدند .\r\n\r\n\r\n","description":"","footnote":"\r\n( 1 ) -  Amodius \r\n( 2 ) -  Pityaxes \r\n( 3 ) -  Baremanes \r\n","page_name":" 61 ","page_number":61},
  {"content":"\r\n\r\nفرداى آن روز در موقع طلوع آفتاب روميها ديدند كه قشون دشمن به طرف آنها پيش مىآيد و به اين جهت سربازان خود را به ترتيب زير صف آرائى و مرتب كردند . « 1 »\r\nدر پايان خندق مستقيم سمت چپ كه به خندق صليبى شكل متصل مىشد و تا نزديكى تپه‌اى كه در آن حوالى بود امتداد مييافت « بوزس » با يك فوج سواره‌نظام به اتفاق سركرده‌اى از اهل « ارولى » مرسوم به « فاراز » « 2 » كه با سيصد نفر از سربازان بومى خود به كمك وى آمده بود اردو زده بودند ، در سمت راست نزديك زاويه‌اى كه از تلاقى خندق صليبى شكل و خندق مستقيم تشكيل مىشد « سونيكا » « 3 » و « ايگان » « 4 » با ششصد نفر سوار قرار گرفته بودند كه اگر احيانا سپاهيان « بوزس » و « فاراز » ناگزير به عقب‌نشينى شوند ، آنها خود را از پشت سر به دشمنان برسانند و به كمك روميان بشتابند .\r\nصف‌آرائى جناح ديگر سپاه نيز به همين طريق انجام گرفته بود . يعنى در پايان خندق مستقيم « جان » « 5 » پسر « نيستاس » « 6 » « كيريل » « 7 » و « مارسلوس » « 8 » و « جرمانوس » « 9 » و « دوروتيوس » « 10 » پيشاپيش يك فوج سواره‌نظام اردو زده و در\r\n\r\n\r\n","description":"","footnote":"\r\n( 1 ) - آرايش جنگى روميان به ترتيب ذيل بود .\r\nتوضيحات نقشه :\r\nآ - علامت خندق\r\n1 - محل توقف بوزس و فاراز 2 - محل توقف سونيكا و ايگان 3 - محل توقف جان ، كيريل ، مارسلوس ، جرمانوس و دوروتيوس 4 - محل توقف سيماس و آسكان 5 - محل توقف بليزاريوس و هرموژن\r\n( 2 ) -  Pharas \r\n( 3 ) -  Sonica \r\n( 4 ) -  Aigan \r\n( 5 ) -  John \r\n( 6 ) -  Nicetas \r\n( 7 ) -  Cyril \r\n( 8 ) -  Marcellns \r\n( 9 ) -  Germanus \r\n( 10 ) -  Dorotheus \r\n","page_name":" 62 ","page_number":62},
  {"content":"\r\n\r\nزاويهء سمت راست نيز سيصد سوار به فرماندهى « سيماس » « 1 » و « آسكان » « 2 » قرار گرفته بودند كه چنانچه پيش از وى اشاره شد هرگاه سپاهيان جان مجبور به عقب‌نشينى شوند آنها از پشت به ايرانيها حمله نمايند .\r\nبدين ترتيب افواج سواره و پياده سرتاسر طول خندق را اشغال نموده بودند و در پشت سر آنها قواى بليزاريوس و هرموژن قرار گرفته بودند و قلب سپاه را تشكيل مىدادند . لشكريان روم جمعا بيست و پنجهزار نفر و سپاه ايران به چهل هزار پياده و سواره بالغ مىگرديد ، ليكن ايرانيها بدون صف‌آرائى منظمى همه نزديك هم قرار گرفته و در قلب سپاه ستون كلفتى تشكيل داده بودند . هر دو سپاه زمان درازى در برابر يكديگر ايستادند و هيچيك شروع به جنگ نمىكردند در حالى كه ايرانيها از نظم و ترتيب صفوف رومى به حيرت افتاده بودند و نمىدانستند با اين وضع چه بكنند . هنگام عصر يكدسته از سواران جناح راست ايران از جاى خود حركت كرده به طرف قواى « بوزس » و « فاراز » حمله بردند . روميها در مقابل آنها مقاومت نكردند و به مسافت كمى عقب نشستند ، ولى ايرانيها از ترس محاصرهء دشمن بتعقيب آنها نپرداختند و در همان نقطه متوقف گرديدند . در اينوقت روميانى كه عقب نشسته بودند ناگهان به سوى مهاجمين حمله بردند و ايرانيها تاب مقاومت نياورده به اردوى خويش برگشتند و نيروى « بوزس » و « فاراز » دوباره بجاى اصلى خود بازگشت نمودند . در اين گيرودار هفت نفر از ايرانيها كشته شدند و روميان نعش آنها را با خود بردند و پس از آن طرفين هر دو در جاى خود قرار گرفتند و تا مدتى از جانب هيچيك جنبشى به عمل نيامد . عاقبت جوانى ايرانى سواره تا برابر صف روميان آمد و مبارز طلبيد و هيچكس جرأت مقابله با او را نكرد ، جز يكى از ملازمان شخصى « بوزس » موسوم به « آندرياس » « 3 » . اين شخص نه سرباز بود و نه از فنون جنگى اطلاعى داشت ، فقط در يكى از مدارس ورزش « بيزانتيوم »\r\n\r\n\r\n","description":"","footnote":"\r\n( 1 ) -  Simmas \r\n( 2 ) -  Ascan \r\n( 3 ) -  Andrias \r\n","page_name":" 63 ","page_number":63},
  {"content":"\r\n\r\nآموزگار بود و همراه قشون آمده بود تا از شخص « بوزس » مواظبت نمايد و مراقب ورزش وى باشد . « آندرياس » بىآنكه كسى به او دستور داده باشد به ميل و ارادهء خويش براى مقابله با جوان از صف خارج گرديد و پيش از آنكه جوان آمادهء دفاع گردد ضربت سختى با نيزه به سينهء او زد و جوان تحمل ضربت او را نياورد و از اسب به زمين افتاد .\r\nپس از آن آندرياس چاقوى كوچكى از جيب درآورد و سر او را مثل حيوانى كه براى قربانى ذبح كنند بريد و در اين وقت فرياد هلهله و شادى از جانب سپاهيان روم بلند گرديد . ايرانيها از اين پيش‌آمد بىاندازه خشمگين گرديدند و سوار ديگريرا كه از جوان اولى مسن‌تر بود و هيكلى درشت و نيرومند داشت به ميدان فرستادند . سوار مذكور از مقابل صف دشمن عبور كرد و شلاقى را كه براى راندن اسب خود در دست داشت چند بار به حركت آورد و از روميان مبارز طلبيد ، در اين نوبت نيز كسى ديگر جرأت بيرون آمدن نكرد .\r\nباز « آندرياس » بىآنكه كسى را از قصد خويش مطلع سازد علىرغم فرمان « هرموژن » به جنگ سوار ايرانى آمد . لحظهء بعد مبارزين هر دو ديوانه‌وار به هم حمله بردند و ديرى نگذشت كه نيزه‌هاى آنها بر اثر ضربتهاى متوالى خرد شد و سر اسبانشان نيز به هم خورده و هر دو در برابر هم به خاك افتادند . وقتى خواستند از جاى خويش بلند شوند مبارز ايرانى چون هيكلش بزرگتر بود نتوانست به آسانى برخيزد و « آندرياس » چون ورزشكار و چالاك بود بر او پيش‌دستى كرد ، ضربتى به پيكرش زد و پيش از آنكه وى بتواند از جا بلند شود كار او را ساخت . به ديدن اينحال باز فرياد هلهله و شادى از حصارها و از سپاهيان روم برخاست و ايرانىها صف خود را شكستند و به « اموديوس » برگشتند . روميان نيز به داخل حصارهاى خود رفتند . زيرا شب فرارسيده و هوا تاريك شده بود و سپاهيان دو طرف ناگزير از خواب و استراحت بودند .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n\r\n14 [ پيروزى روميان در بين النهرين 
  ]\r\nروز بعد ده هزار سپاهى كه آنها را از شهر « نصيبين » خواسته بودند وارد شدند و « بليزاريوس » و « هرموژن » نامهء زير را به سردار ايران نوشتند :\r\n« هر مرد خردمندى تصديق دارد كه نخستين مايهء آسايش و نيك بختى انسان صلح و آرامش است . بنابراين هر كس موجبات اختلال صلح و آرامش را فراهم آورد نه تنها مسئول بستگان و نزديكان خود خواهد بود ، بلكه در برابر تمامى ملت خويش نيز مسئول خواهد بود . بهترين سردار هر قوم كسى است كه بهتر بتواند اساس صلح و صفا را استوار سازد ، ليكن متأسفانه شما در موقعى كه اختلافات ميان ايران و روم حل شده و هر دو طرف آمادهء پذيرفتن پيمان صلح گرديده بودند بىهيچ دليل معقولى جنگ را بر صلح ترجيح داديد و اين كشمكش خونين را برپا نموديد ، در صورتى كه مشاوران صديق و امين هر پادشاهى بايد او را به استقرار صلح و دوستى ترغيب نمايند و هم اكنون نيز فرستادگان ما در همين نزديكى اقامت نموده‌اند و در صددند كه به زودى براى رفع اختلافات وارد گفتگو شوند ، مگر آنكه از حمله و تهاجم شما خسارت غير قابل جبرانى به ما وارد گردد كه دليل عدم امكان استقرار صلح ميان ما بشود . با اينحال از شما خواهش مىكنم كه سپاهيان خود را به خاك ايران برگردانيد و در راه بزرگترين نعمت‌هاى جهان يعنى صلح و آرامش سد و مانع نشويد ، مبادا بواسطهء عواقب وخيمى كه اين جنگ در پى دارد روزى مورد مؤاخذه و مسئوليت ملت ايران واقع گردد . »\r\nوقتى اين نامه به سردار ايرانى رسيد ، پاسخ آن را به اين مضمون داد :\r\n« اگر اين نامه از جانب روميان كه بستن پيمان براى آنها كارى آسان و نگهدارى و انجام آن برايشان امرى بس دشوار است ، نوشته نشده بود ، من از مطالب آن اطمينان حاصل مىكردم و حاضر به قبول مندرجات آن مىگرديدم ، ليكن متأسفانه غدر و بيوفائىهاى مكرر ما را به كلى نسبت به شما بدبين ساخته\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nاست و به اينجهت ناگزير شده‌ايم به جنگ شما بيائيم و اينك هم اى روميان عزيز چارهء ديگرى باقى نيست جز آنكه براى جنگ با ايرانيها آماده شويد ، زيرا ما ناگزيريم آنقدر در اينجا بمانيم تا شما را وادار به احقاق حق نمائيم و يا در راه همين مقصود كشته شويم . »\r\n« بليزاريوس » و سرداران وى باز نامهء زير را در پاسخ ايرانيها نوشتند :\r\n« اى سپهسالار والامقام ، مصلحت نيست كه انسان در همه چيز خودستائى نمايد و بىهيچ دليل معقولى تقصيرهاى بىاساس به گردن همسايهء خود بيندازد .\r\nما با كمال صداقت و راستى به شما نوشتيم كه رسول ما « روفينوس » براى رفع اختلافات آمده است و در همين نزديكى اقامت دارد و شما به زودى از صدق اين مدعا آگاهى خواهيد يافت . ليكن چون شما ، خواهان جنگ و جداليد ، ما هم ناگزير خود را در برابر شما مجهز مىسازيم و از خداوند يارى ميطلبيم و اطمينان داريم كه او در عين سختى و مخاطره ما را يارى خواهد كرد ، زيرا مىداند كه روميها خواهان صلح و آرامش هستند و ايرانيها بواسطهء غرور و خودستائى خويش حاضر به قبول مصالحه كه از طرف ما پيشنهاد شده است نمىشوند . بنابراين ما از امروز آمادهء جنگ هستيم و براى شهادت ، نامه‌هائى را كه ميان ما مبادله شده است بر فراز پرچمهاى خود نصب خواهيم كرد . »\r\nسپهسالار ايران باز پاسخى به روميها داد كه مضمون آن از اينقرار بود :\r\n« ما هم بىاستمداد از خدايان خويش وارد جنگ نشده‌ايم و فقط به اميد استعانت آنان است كه به مقابلهء شما آمده‌ايم و اميدواريم كه آنها ما را فردا وارد شهر « دارا » نمايند . خواهشمندم براى ما غذا و حمام در داخل حصارهاى خود تدارك كنيد . »\r\nچون اين نامه به « بليزاريوس » و سردارانش رسيد چاره جز جنگ نديدند و ناگزير خود را آمادهء كارزار ساختند . روز بعد در موقع طلوع آفتاب\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nسپهسالار ايران همهء قشون خود را گرد آورد و خطاب به آنها چنين گفت :\r\n« من ميدانم كه اگر ايرانيها در حين روبرو شدن با خطر جرأت و شهامت بينظير از خود بروز مىدهند نه بواسطهء تشويق و ترغيبى است كه از سرداران خود مىبينند ، بلكه به سبب غيرت و شهامت جبلى خود آنها و ملاحظه و شرمى است كه از يكديگر دارند . ولى چون اخيرا شما را متوجه اين نكته مىبينم كه چرا روميها كه سابقا هميشه با اختلال و بىنظمى وارد جنگ مىشدند اين بار بر خلاف عادت ديرينهء خويش با صفوف آراسته و منظم به مقابلهء شما حاضر شده‌اند ، لازم دانستم بر سبيل پند و نصيحت چند كلمه براى شما توضيح دهم تا از اشتباه بيرون آئيد و فريب تصوراتى را كه خارج از حقيقت است نخوريد . شما به هيچوجه نبايد تصور كنيد كه روميها ناگهان مردمان دلير و جنگجوئى شده‌اند و شجاعت و مهارتى بيش از پيش پيدا كرده‌اند ، بلكه بالعكس بايد در اين عقيده راسخ باشيد كه ايشان از سابق هم ترسوتر شده‌اند و از ايرانيها به قدرى بيم و واهمه دارند كه جرأت نكردند بدون كندن خندقهاى عريض و طويل صفوف خويش را مرتب سازند . وحشت روميان از ما به درجه‌ايست كه خود جرأت آغاز جنگ ننمودند و وقتى ديدند از طرف ما مبادرت به حمله و تعرض نشد شادمان و مسرور گرديدند و به داخل حصارهاى خويش مراجعت كردند . به همين جهت چون هنوز با هول و مخاطرات جنگ مواجه نشده‌اند بىنظمى و اختلال در صفوف آنها راه نيافته است ، ليكن به محض آنكه جنگ شروع شود . از طرفى بواسطهء ترس و وحشت فوق العاده و از طرف ديگر در نتيجهء عدم مهارت و تجربه در فنون جنگى دچار اختلال و هرج‌ومرج خواهند شد كه منتهى به تفرقه و هزيمت آنها خواهد گرديد . اى ايرانيان ، اين است حال و وضع دشمنان شما ، ليكن يك نكتهء مهم ديگر را نيز بايد در نظر داشته باشيد و آن داورى شاهنشاه شماست كه اگر در اين جنگ داد شجاعت و مردانگى ندهيد و چنان كه شايستهء تهور و رشادت ايرانيان است بىباكانه نجنگيد ، به كيفر\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nو عقوبتى سخت گرفتار خواهيد آمد . »\r\nسپهسالار در پايان گفتهء خود لشكريانرا سان ديد و آنها را به مقابلهء دشمن به حركت درآورد . در عين حال « بليزاريوس » و « هرموژن » نيز روميها را در مقابل حصارها جمع كردند و با سخنان ديگر به تشويق و ترغيب آنها پرداختند :\r\n« شما به خوبى مىدانيد كه ايرانيها روئين تن نيستند و نيروى بدنى آنها آنقدر نيست كه به هيچ وسيله نتوان بر آنها پيروز شد و ضعف آنها به خوبى بر شما آشكار گرديده است . جاى شبهه نيست كه شما از حيث شجاعت و نيرو بر آنها برترى داريد و اگر در جنگهاى گذشته از آنها شكست خورده‌ايد فقط بواسطهء اهمال و غفلتى بوده است كه در اطاعت اوامر و احكام رؤساى خود نشان داده‌ايد و اين نقيصه را هم اكنون فرصت داريد كه به آسانى رفع نمائيد . راست است كه تقدير قضا را با كوشش و مجاهدت نمىتوان تغيير داد ، ليكن در عين حال بايد به اين نكته معترف بود كه انسان هر بلائى را به دست خود بر سر خويش مىآورد و خود نيز قادر به دفع و علاج آن تواند بود ، پس اگر شما مطابق فرمانى كه داده مىشود رفتار نمائيد ، يقينا بر دشمن غلبه خواهيد كرد و در اين جنگ پيروز خواهيد شد ، زيرا ايرانيها تنها اعتماديكه به فتح و پيروزى خود دارند همانا اختلال و بىنظمى لشكر ماست ولى ايندفعه بر خلاف سابق اميد آنها مبدل به يأس خواهد گرديد و پايان جنگ امروز هم براى آنها مثل كارزار ديروز خواهد بود . اما راجع به فزونى عدهء دشمن كه بيش از هر چيز ديگر باعث ترس و رعب شما مىشود ، بايد با كمال بىاعتنائى به آن بنگريد ، زيرا پياده نظام آنان عبارت از گروهى دهقانان بىسر و پاست كه آنها را به قصد خراب كردن حصارها و لخت نمودن مقتولين و خدمتگزارى سربازان ديگر به ميدان جنگ مىآورند و به همين جهت هم اسلحه به دست ايشان نميدهند و فقط سپر بزرگى بر دوششان مىنهند تا آنها را از آسيب تير دشمن محفوظ بدارد . بنابراين اگر\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nدر اين جنگ اندكى شجاعت و رشادت از خود نشان دهيد ، گذشته از اينكه ايرانيها را در اين جنگ شكست خواهيد داد چنان چشم‌زخمى بر آنها وارد خواهيد آورد كه پس از اين ديگر هرگز در انديشهء حمله و تهاجم به خاك روم نيفتند . »\r\nوقتى « بليزاريوس » و « هرموژن » از اين سخنان فارغ شدند ، ديدند ايرانيها به سوى اردوى آنها پيش مىآيند . به اينجهت به شتاب سربازان خود را صف‌بندى كردند و آنها را به ترتيبى كه قبلا شرح داديم تقسيم نمودند .\r\nايرانيها در اينوقت پيش آمدند و در برابر صفوف روميها قرار گرفتند ليكن سپهسالار به جاى آنكه تمامى لشكر را يكباره وارد ميدان كند ، نيمى از آنها را صف‌آرائى نمود و نيمى ديگر را در بيرون نگاهداشت تا هر وقت دستهء اول خسته شوند دستهء دوم حمله نمايند و بدين ترتيب سربازان دائما تازه‌نفس بمانند و بىهيچ احساس خستگى بجنگند . ضمنا سپهسالار به فوج معروف به « جاويدان » دستور داد كه در خارج صفوف جنگ توقف نمايند تا از طرف وى فرمان داده شود و بعد خود در قلب سپاه جا گرفت و « پىتىياكس » را به فرماندهى جناح راست و « بارسمان » را به سردارى جناح چپ انتخاب نمود .\r\nبالاخره صف‌آرائى سپاهيان دو طرف بدين شكل پايان يافت و هر دو طرف به انتظار آغاز جنگ ايستادند . در اين اثنا « فاراز » نزد « بليزاريوس » و « هرموژن » آمد و گفت « اگر من با دسته‌هاى سپاه « ارولى » خود در اينجا بمانم تصور نمىكنم بتوانم چندان آسيبى به سپاه دشمن وارد آورم ، ليكن اگر در دامنهء اين تپه پنهان شوم و همين كه ايرانيها سرگرم كارزار شدند از پشت به ايشان بتازم و آنها را تيرباران نمايم بيشتر به تباهى آنان توفيق خواهيم يافت .\r\n« بليزاريوس » و ساير سرداران رومى پيشنهاد او را تصويب كردند و به وى اجازه دادند كه نقشهء خود را به موقع اجرا گذارد .\r\nتا هنگام ظهر از هيچ طرف جنگ آغاز نشد ، ولى همين كه پاسى از ظهر\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nگذشت از جانب ايرانيها مبارزه آغاز گرديد و علت اين تأخير آن بود كه ايرانىها به عادت معمولى خود پيش از ظهر طعام مىخورند و روميها بعد از ظهر .\r\nبه اينجهت ايرانيها مىپنداشتند كه اگر در موقع گرسنگى روميان بر آنها حمله كنند نيروى مبارزه از آنها سلب مىگردد و بهتر خواهند توانست بر ايشان پيروز شوند .\r\nدو طرف نخست با تير و كمان به هم حمله نمودند و تيرهائى كه از تركش‌ها رها مىشد به قدرى بود كه مانند ابر سياهى هوا را تيره مىساخت .\r\nعدهء پيكان‌هائى كه از جانب سپاه ايران پرتاب مىگرديد خيلى بيش از تيرهاى روميان بود زيرا سربازان تازه‌نفس آنها به نوبت مىجنگيدند و چنان باران تير بر سر دشمن مىباريدند كه كمترين مجال و فرصتى براى مدافعهء روميان باقى نميماند . ولى با وجود اين ، اوضاع و احوال روميها زياد بد نبود ؛ زيرا باد مخالفى به جانب ايرانيها مىوزيد و از زور و فشار تير آنها تا اندازه‌اى مىكاست .\r\nپس از آنكه تركش‌هاى هر دو طرف از تير خالى گرديد سربازان دست به نيزه بردند و جنگ تن به تن آغاز گرديد . در اينوقت جناح چپ قشون روم از حملهء ايرانيها آسيب زياد ديد ، چه « كاديس » و « پىتىياكس » كه در آنطرف مشغول جنگ بودند با گروه زيادى از سربازان خود ناگهان به دشمن حمله بردند و در وهلهء اول آنها را منهزم ساختند و به تعاقب فراريان و قتل عام ايشان پرداختند .\r\nوقتى لشكريان « سونيكا » و « ايكا » اين وضع را مشاهده نمودند به شتاب به سوى ايرانيها حمله‌ور شدند و به كمك سربازان جناح چپ آمدند ولى پيش از آنها سيصد نفر از جنگيان « اورلى » به سردارى « فاراز » از دامنهء تپه پائين آمده از پشت سر بدشمن حمله كردند و شجاعت و رشادت بىاندازه از خود ظاهر ساختند . ايرانيها كه هنوز گرفتار حملات آنها بودند چون ديدند كه قشون « سونيكا » نيز به جانب ايشان حمله‌ور شده است رو به هزيمت نهادند و ديرى نگذشت كه همهء آنها متوارى گرديدند ، خاصه كه روميها به شتاب نيروى\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nپراكندهء خويش را در آن نقطه متمركز ساختند و به قتل عام دشمن پرداختند .\r\nاز جناح راست قشون ايران متجاوز از سه هزار نفر در اين معركه به هلاكت رسيدند و باقى به زحمت خود را به اردو رسانيدند و جان به سلامت دربردند . روميها دست از تعقيب فراريان كشيدند و كمى بعد هر دو طرف قشون خود را مرتب كردند و دوباره در برابر يكديگر صف كشيدند . بدين ترتيب حملات اوليهء جنگ برگزار گرديد .\r\nسپهسالار مخفيانه يكدسته قشون به همراهى سپاه « جاويدان » به طرف جناح چپ لشكر فرستاد و « بليزاريوس » و « هرموژن » نيز چون چنين ديدند ششصد نفر از سواران « سونيكا » و « ايكان » را به ميمنهء سپاه كه سپاهيان « سيماس » و « اسكار » در آنجا بودند گسيل داشتند و گروه بسيارى از نگهبانان خاصهء « بليزاريوس » را نيز به پشت‌بندى آنها گماشتند . بدين ترتيب سپاهيان ايرانى كه به سردارى « بارسمان » و به همراهى فوج « جاويدان » جناح چپ قشون را محافظت مىكردند ، به صف روميها در برابر خود حمله بردند .\r\nروميها چون از مقاومت با ايشان عاجز بودند به شتاب عقب‌نشينى اختيار كردند ، در اين وقت سربازان رومى متوقف در زاويهء خندق و سپاهيانى كه پشت سر ايشان بودند به شدت هرچه تمامتر به دشمن حمله كردند و در ضمن حمله عدهء خود را به دو دسته تقسيم نموده دسته‌اى را به طرف راست و دستهء ديگر را به سمت چپ روانه ساختند . در اين اثناء « سونيكا » با پرچمدار « بارسمان » مصادف شد و به ضرب شمشير او را از پا درآورد . ايرانيها كه به تعاقب روميان فرارى مشغول بودند چون از حملهء دسته‌هاى جديد آگاه گرديدند دست از تعاقب كشيدند و به طرف مهاجمين برگشتند و در همين وقت نيز روميهائى كه رو به گريز نهاده بودند از عقب برگشتند و از پس و پيش دشمن را به محاصره گرفتند .\r\nايرانيان چون پرچم خود را نگونسار ديدند همراه فوج « جاويدان » به سمت روميها در آن نقطه حمله بردند ، ليكن روميها در برابر ايشان ايستادگى كردند\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nو در همان گيرودار « سونيكا » « بارسمان » را به قتل رسانيد و او را از اسب به زير انداخت . ايرانيها چون حال را بدينمنوال مشاهده نمودند ، دست از مقاومت كشيدند و با اغتشاش و بىنظمى كامل رو به گريز نهادند ، ولى روميان از هر سو آنان را احاطه كردند و بيش از پنج هزار تن از ايشان را به هلاكت رسانيدند . بدين ترتيب نيروى دو طرف يكباره به حركت آمد ، منتها ايرانيان رو به فرار و هزيمت مىرفتند و روميها در تعاقب ايشان مىتاختند . در اين معركه تمام سربازان پياده‌ايكه در قشون ايران بودند از ترس سپرهاى خود را به زمين انداختند و روميها بىهيچ مانعى آنها را قتل عام مىكردند .\r\nپس از آن روميان از تعاقب ايشان دست كشيدند ، زيرا « بليزاريوس » و « هرموژن » از ترس آنكه مبادا سپاهيان ايران در عرض راه باز گردند و روميها را در حال حمله و تعاقب شكست دهند و نگذارند افتخار پيروزى تا آخر نصيب آنها بماند ، به سپاهيان خود فرمان بازگشت دادند ، چه پس از مدتهاى مديد اين نخستين پيروزى بود كه در جنگ با ايرانيان نصيب روميها مىشد . از آن پس ديگر ايرانىها هرگز حاضر به جنگ در ميدان و مصاف تن به تن با روميها نشدند و با آنكه گاهگاه از جانب طرفين حملات و تعرضاتى نسبت به يكديگر مىشد ، ليكن پيروزى قطعى نصيب هيچكدام نمىگرديد . اين بود سرنوشت لشكريان اين دو كشور در بين النهرين .\r\n\r\n15 [ لشكركشى قباد به ارمنستان و كمك روميان به آنان و موضوع معادن طلا 
  ]\r\nقباد لشكر ديگرى به آن قسمت از خاك ارمنستان كه تابع دولت روم است گسيل داشت . لشكر مزبور از اهالى « ارمنستان ايران » و « سونيت » « 1 » كه خاكشان مجاور سرزمين « آلانى » « 2 » هاست تشكيل يافته بود و به علاوه سه هزار نفر از طايفهء « سابيرى » « 3 » كه تيره‌اى از قبائل « هونها » هستند و مردمانى بسيار جنگجو و دليرند ، با قشون مزبور همراه بودند . سپهسالارى اين سپاه با سردارى ايرانى بود موسوم به « مرمروز » « 4 » چون\r\n\r\n\r\n","description":"","footnote":"\r\n( 1 ) -  Sunite \r\n( 2 ) -  Alani \r\n( 3 ) -  Sabiri \r\n( 4 ) -  Mermeroes \r\n","page_name":" 72 ","page_number":72},
  {"content":"\r\n\r\nلشكر مذكور به سه روز مسافت تا شهر « تئودوزيوپوليس » « 1 » رسيد ، همانجا در خاك ارمنستان ايران اردو زدند و مشغول تجهيزات گرديدند . اتفاقا سردار ارمنستان در آن موقع شخصى مجرب و كارآزموده بود موسوم به « دوروتيوز » « 2 » و فرمانده كل سپاه ارمنستان نيز با « سيتاس » سردار « بيزانتيوم » بود . وقتى اين دو سردار آگاه شدند كه ايرانيها در خاك « ارمنستان ايران » مشغول تجهيز سپاه هستند ، دو نفر نگهبان مخصوص خود را به جاسوسى انتخاب كردند تا در بارهء نيروى دشمن تحقيق كنند و به آنها گزارش دهند . جاسوسان مزبور هر دو به اردوى ايرانيها آمدند و پس از تجسس دقيق دربارهء اقدامات آنها مراجعت نمودند . ليكن در ميان راه ناگهان گرفتار دسته‌اى از هياطله شدند و يكى از آنها كه به « داگاريس » « 3 » موسوم بود به دست ايشان اسير شد و ديگرى تنها موفق به فرار گرديد و نزد سرداران رومى آمد و آنچه را كه به چشم ديده بود براى آنها نقل كرد . سرداران مزبور همهء نيروى خود را جمع آوردند و ناگهانى به اردوى دشمن حمله بردند . ايرانىها كه هرگز منتظر هجوم روميان نبودند ، از اين حملهء ناگهانى متوحش گرديدند و بىآنكه مقاومتى نمايند رو به فرار نهادند . روميها تا مسافتى آنها را دنبال كردند و گروه زيادى از ايشان را به هلاكت رسانيدند و پس از گرفتن غنائم بسيار به محل اقامت خود بازگشتند .\r\nكمى پس از اين وقايع « مرمروز » سپاهيان خود را جمع آورد و به خاك روم حمله برد و در نقطه‌اى موسوم به « اوكتاوا » كه تا شهر « سالاتا » پنجاه و شش « استاد » فاصله دارد ، اردو زد . « سيتاس » چون از واقعه آگاه گرديد هزار مرد جنگى از شهر بيرون آورد و آنها را در پشت تپه‌هاى مجاور پنهان نمود و به « دوروتيوز » فرمان داد كه با باقى سپاه در داخل حصارها متوقف گردد . زيرا عدهء سپاهيان دشمن به سى هزار مرد بالغ مىشد و سپاهيان رومى فقط نصف اين عده بود و به اينجهت در زمين مسطح نمىتوانستند با آنها برابرى\r\n\r\n\r\n","description":"","footnote":"\r\n( 1 ) -  Theodosiopolis \r\n( 2 ) -  Dorothius \r\n( 3 ) -  Dagaris \r\n","page_name":" 73 ","page_number":73},
  {"content":"\r\n\r\nكنند . روز بعد ايرانيها روبروى حصارها آمدند و شروع به محاصرهء شهر كردند ، ليكن در همين هنگام سپاهيان « سيتاس » از پشت تپه‌ها به سوى آنها حمله آوردند و چون فصل تابستان بود و بر اثر حركت سواران گرد و غبار زيادى از زمين برمىخاست ، ايرانيها عدهء مهاجمين را خيلى بيش از عدهء خود پنداشتند و بالنتيجه از محاصرهء شهر صرف‌نظر نمودند و با شتاب نيروى خود را در يك نقطه گردآوردند . رومىها كه اين حركت ايرانىها را پيش‌بينى نموده بودند نيروى خود را به دو قسمت تقسيم كردند و از دور به جانب آنها حمله آوردند .\r\nبقيهء سپاهيان روم نيز چون اين حالت را مشاهده كردند جرأت يافتند و غريو كنان از حصارها بيرون شتافتند و به طرف دشمن هجوم آوردند . ايرانىها كه بدين ترتيب ميان سپاهيان رومى گرفتار شده بودند ناگزير به عقب‌نشينى و فرار گرديدند ، ليكن چون عدهء آنها خيلى بيش از عدهء رومىها بود دوباره برگشتند و به مقاومت پرداختند و جنگ خونينى آغاز گرديد ، قشون هر دو طرف عبارت از سواره‌نظام بود و به اين جهت هر دو در فواصل كم به صفوف يكديگر حمله مىبردند و به شتاب برمىگشتند . در اين اثنا شخصى از مردم « تراس » موسوم به « فلورانينوس » « 1 » كه فرمانده يك فوج سواره بود به قلب سپاه ايران حمله كرد و پرچم آنها را به زمين انداخت . هرچند خود او را ايرانىها قطعه قطعه كردند .\r\nولى همين تهور او موجب پيروزى رومىها گرديد ، زيرا همين كه ايرانيان پرچم خود را نگونسار ديدند ، به حال اختلال و بىنظمى افتادند و با دادن تلفات سنگينى به اردوى خويش مراجعت نمودند و روز بعد نيز از ادامهء جنگ صرفنظر كردند و بىآنكه كسى آنها را دنبال نمايد خود بازگشتند ، زيرا رومىها اين موضوع را خيلى مهم مىدانستند كه سپاهيان ايران با همهء بزرگى خود از عدهء كمى سپاهيان رومى شكست بخورند و بىآنكه كارى انجام دهند به سرزمين خود بازگردند . مقارن همين اوقات رومىها چند قطعه از استحكامات ايرانى را\r\n\r\n\r\n","description":"","footnote":"\r\n( 1 ) -  Florantinus \r\n","page_name":" 74 ","page_number":74},
  {"content":"\r\n\r\nدر خاك ارمنستان ايران متصرف گرديدند و از آن جمله بود دژ معتبر « بولوم » « 1 » و « فارانگيوم » « 2 » كه از دژ آخرى ايرانيها براى پادشاه خود طلا استخراج مىكردند . اندكى پيش از اين تاريخ نيز روميها طايفهء « زانيك » « 3 » را كه از قديم در خاك آنها اقامت داشتند و به حال استقلال مىزيستند به فرمان خويش درآوردند و شرح اين وقايع به تفصيلى است كه در اينجا نگاشته مىشود :\r\nوقتى شخص از خاك ارمنستان به طرف سرزمين ارمنستان ايران مىرود ، در سمت راست جبال « توروس » واقع است كه چنان كه پيش از اين گفته شد « 4 » تا خاك « ايبرى » امتداد مىيابد و از طرف چپ جادهء سراشيبى است كه كوههاى بلند آن را احاطه كرده است . قلهء جبال مزبور پيوسته در ابر و برف مستور و رودخانهء « فازيز » « 5 » نيز از آنجا سرچشمه مىگيرد و به طرف ايالت « گلخيد » مىرود . در اين نقطه طايفه‌اى از اقوام وحشى موسوم به « زانى » از قديم سكونت داشتند كه پيوسته مستقل و آزاد زيسته و هيچوقت تابع ملت ديگرى نشده بودند . قوم مزبور گاهگاه به رومىهائى كه در آن حوالى اقامت داشتند حمله مىكردند و دارائى آنانرا به تاراج مىبردند و چون سرزمين آنها بائر و غير مزروع بود و خوراك و لوازم زندگى نداشتند ، معيشت خود را به سختى از راه دزدى و غارتگرى مىگذراندند . به اينجهت امپراطور روم قراردادى با آنها بسته بود كه ساليانه مبلغى پول طلا به آنها بدهد و در عوض آنها متعهد شدند كه ديگر به سرزمين مجاور تعرض نكنند . وحشىها به ترتيبى كه ميان خودشان معمول است سوگند ياد كرده بودند كه به شرائط اين قرارداد رفتار كنند ، ليكن پس از چندى پيمان خود را شكستند و عادت كردند كه بطور ناگهانى به خاك روم حمله برند و پس از كشتار و غارت روميها و ارامنه اموال آن‌ها را بردارند و به شتاب به سرزمين خود برگردند . قوم مزبور هر وقت با\r\n\r\n\r\n","description":"","footnote":"\r\n( 1 ) -  Bolum \r\n( 2 ) -  Pharangium \r\n( 3 ) -  Tzanic \r\n( 4 ) - فصل دوم كتاب اول\r\n( 5 ) -  Phasis \r\n","page_name":" 75 ","page_number":75},
  {"content":"\r\n\r\nقشون روم مصادف مىشدند شكست مىخوردند و مىگريختند ليكن بواسطهء نيرومندى و جلدى و چالاكى كه داشتند ممكن نبود كسى آنها را اسير سازد .\r\nوقتى « سيتاس » آنها را شكست داد ، در نتيجهء مهربانى و حسن سلوكى كه با ايشان نمود همه رام وى شدند و به تشويق وى دست از زندگانى وحشيانهء سابق خود كشيدند و به تمدن نزديكتر شدند ، چنان كه مردان جنگى ايشان داخل قشون روم گرديدند و همهء افراد آن قوم كيش و آئين خود را ترك گفتند و به دين مسيح گرويدند . اين بود تاريخچهء قوم « زانيك » .\r\nدر خارج از سرزمين اين طايفه ، درهء بزرگ وسيعى است كه ديواره‌هاى آن بسيار بلند و سراشيب است و تا نزديكى جبال قفقاز امتداد مىيابد . در ميان دره قراء بزرگ پرجمعيتى قرار گرفته و در آنجا انگور و ساير ميوه‌ها به فراوانى به عمل مىآيد ، درهء مزبور تا به مسافت سه روز راه جزو متصرفات دولت روم است و از آن به بعد داخل خاك ارمنستان ايران مىشود كه در آنجا چند معدن طلا كشف شده و شخصى موسوم به « سيمون » به اجازهء قباد آنها را استخراج مىنمايد . « سيمون » چون ديد كه زدوخورد ايران و روم به طول انجاميد ، به خيال افتاد كه از دادن ماليات معادن طلا به قباد شانه خالى نمايد و به اينجهت خود را تحت الحمايهء روم قرار داد و قلعهء « فرانگيوم » را نيز به روميها واگذاشت ، ولى معدن طلا را نه به دولت ايران داد و نه به روم . دولت روم بيش از اين موضوع را دنبال نكرد و فقط به اين اندازه اكتفا نمود كه رقيبش از عوائد معادن مزبور محروم بماند و دولت ايران هم بواسطهء سختى راه و نبودن دسترسى به آنها نتوانست مردمان آن ناحيه را ناگزير به اطاعت و تمكين از خود سازد .\r\nدر همين موقع « نرسى » و « آراتيوس » كه در آغاز اين جنگها ، زد و خوردى با « سيتاس » و « بليزاريوس » كرده بودند و تفصيل آن در بالا گذشت ، با مادر خود از ايران گريختند و به دولت روم پناهنده شدند . پيشكار امپراطور\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nكه اصلا از اهل ارمنستان و برحسب تصادف نام او هم « نرسس » بود ، از اين دو برادر پذيرائى شايانى نمود و مبلغ هنگفتى نيز پول به آنها به رسم پيشكش داد .\r\nوقتى برادر كهتر آنها « اسحق » اين موضوع را دانست ، محرمانه قراردادى با روميها بست و دژ « بولوم » را كه در نزديكى سرحد « تئودوزيوپوليس » واقع است به آنها واگذار نمود و ترتيب كار را چنين داد كه گروهى از سپاهيان رومى را در همان نزديكى پنهان نمود و شبانه دروازهء كوچك دژ را به روى آنها گشود و آنها را به درون دژ آورد و آن را به تصرف ايشان داد . پس از آن وى نيز به « بيزانتيوم » رفت و به برادران خود پيوست .\r\n\r\n16 [ مشاجرهء قباد با نمايندهء ژوستينين بر سر دژهاى دارا و دربندهاى خزر 
  ]\r\nاين بود تفصيل حوادثى كه ميان ايران و روم گذشت ، اما ايرانيها با آنكه در جنگ « دارا » از « بليزاريوس » شكست خورده بودند ، معهذا از تخليهء نواحى مجاور شهر « دارا » خوددارى مىنمودند تا آنكه « روفينوس » نزد قباد آمد و به وى چنين گفت :\r\n« اى پادشاه ، مرا برادر تو نزد تو فرستاده است تا از جانب وى ترا به حق ملامت گويم ، زيرا ايرانيان بىهيچ عذر و دليل معقولى به خاك او حمله برده‌اند . اينك بر پادشاهى بزرگ مانند تو كه گذشته از اقتدار و عظمت صاحب رأى و تدبير حكيمانه نيز مىباشى فرض و واجب است كه اين جنگ و كشمكش نامعقول را هرچه زودتر به صلح و دوستى پايان بخشى و تا ممكن است مسائل مورد اختلاف را دوستانه و بطور دلخواه دو طرف حل و تسويه نمائى و بيش از اين بى جهت اسباب زحمت و خسارت مردم خود نگردى . من با خاطرى اميدوار براى انجام دادن همين مقصود آمده‌ام و اميدوارم كه از اين به بعد دو ملت ايران و روم از نعمت صلح و آرامش برخوردار گردند . »\r\nقباد چون گفتگوى « روفينوس » را شنيد پاسخ داد :\r\n« اى پسر « سيلوانوس » چرا مىخواهى با اشتباه كارى تقصير را به گردن ما بيندازى ؟ در صورتى كه تو خود بهتر از همه كس مىدانى كه گناه\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nهمهء اين ماجراها با روميان است . زيرا اگر ما دربندهاى خزر را متصرف شده‌ايم هم به حال ما و هم به حال دولت روم هر دو مفيد بوده است و بعلاوه ما دست وحشىها را به زور از آنجا كوتاه كرده‌ايم ، در صورتى كه چندى قبل پيشنهاد فروش دربندها به دولت روم شد و امپراطور « آناستاسيوس » براى آنكه مبلغ هنگفتى صرف نگاهدارى سپاه در آنجا نكند ، از قبول آن پيشنهاد امتناع ورزيد . از آنوقت تا به حال ما با تحمل مخارج گزاف ، سپاه بزرگى در آن حدود نگاهداشته‌ايم و سود اين كار بيش از خود ما به شما عايد گرديده است ، زيرا در سايهء مراقبت پادگان ما ، متصرفات شما در آن حدود از تعرض و دستبرد طوايف وحشى مصون مانده است و شما به فراغت و آسايش توانسته‌ايد در آنجاها اقامت نمائيد . از قرار معلوم شما همهء اين نيكىهاى ما را فراموش كرده‌ايد زيرا بجاى شكرگزارى و قدردانى بر خلاف شرايط پيمان صلحى كه ميان ما و « آناستاسيوس » بسته شده است ، به تجهيز شهر « دارا » پرداخته‌ايد و آنجا را بر ضد ما قلعه‌بندى كرده‌ايد . در نتيجهء اين اقدامات دولت ايران دچار اشكال بسيار گرديده است و مخارج سنگين نگهدارى دو قشون بر او تحميل شده است ، يكى براى جلوگيرى از تهاجم طوايف « ماساژت » در سرزمين‌هاى مشترك ميان ما و شما ، و ديگرى جهت دفع حملات خود شما .\r\nاخيرا كه ما راجع به اين مسائل به شما اعتراض نموديم و تقاضا كرديم كه يا ساخلوى دربندهاى خزر را مشتركا بفرستيم و يا شما تجهيزات و استحكامات شهر « دارا » را موقوف سازيد ، متأسفانه ترتيب اثرى به اين پيشنهاد نداديد ، سهل است نقشهء ديگرى هم براى آسيب رساندن به ما كشيده و به ساختمان قلعهء « ميندوس » پرداخته‌ايد .\r\nبا اين مقدمات اينك روميان مختار هستند كه يا از راه صلح درآيند و با ما به عدالت و انصاف رفتار نمايند يا به تجاوز و تخطى به حقوق ما ادامه دهند .\r\nو آمادهء جنگ باشند ، زيرا ايرانيها هرگز سلاح را بر زمين نخواهند گذارد تا\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nآنكه رومىها در نگهبانى و حراست دربندهاى خزر با ايشان شركت كنند يا تجهيزات و استحكامات شهر « دارا » را موقوف سازند . »\r\nپس از اين سخنان ، قباد سفير امپراطور را مرخص كرد و ضمنا به او تذكر داد كه اگر رومىها مبلغى پول به ايران بپردازند او حاضر به متاركهء جنگ خواهد بود . « روفينوس » به « بيزانتيوم » بازگشت و گفته‌هاى قباد را به عرض امپراطور رسانيد . « هرموژن » نيز اندكى پس از او به « بيزانتيوم » آمد و زمستان را در آنجا به سر برد . سال چهارم سلطنت « ژوستينين » با اين وقايع به پايان رسيد ( 521 ميلادى ) .\r\n\r\n17 [ موقعيت رود فرات ، داستان كوماناى طلايى و وعدهء منذر ابن إمرء القيس به پيروزى بر روميان 
  ]\r\nدر آغاز بهار دسته‌اى از قشون ايران به فرماندهى « آزارس » به خاك روم حمله برد . قشون مزبور عبارت از پانزده هزار سوار جنگى دلير بود و « منذر بن امرى القيس » نيز با گروه زيادى از جنگيان قبائل « هون » به يارى ايشان آمده بود . حملهء ايرانيها اين بار به طريق معمولى انجام نگرفت ، چه بجاى آنكه مثل سابق به بين النهرين حمله نمايند ، وارد سرزمينى شدند كه در قديم بنام « كوماژن » « 1 » مشهور بود و امروز به اسم « اوفراتسيا » « 2 » معروف است و تا آنوقت هرگز ايرانيها از راه آن ناحيه به رومىها حمله نبرده بودند . وجه تسميهء ناحيهء مذكور به بين النهرين و علت آنكه ايرانيها از حمله بدانجا خوددارى مىنمودند به قرارى است كه در زير تشريح مىگردد :\r\nدر خاك ارمنستان رشته جبال كوتاهى است كه چهل و دو « استاد » تا شهر « تئودوزيوپوليس » فاصله دارد و به سمت شمال آن امتداد مىيابد . از اين رشته جبال دو رودخانهء بزرگ سرچشمه مىگيرد كه يكى به طرف راست جارى است و به اسم فرات ناميده مىشود و ديگرى در سمت چپ جريان دارد و به دجله موسوم است . رود دجله مستقيما و بىهيچ انحرافى به طرف شهر « آمد »\r\n\r\n\r\n","description":"","footnote":"\r\n( 1 ) -  Commagene \r\n( 2 ) -  Evphratesia  گويا همين نواحيست كه در دورهء اسلامى بدان « اعمال فراتى » مىگفتند .\r\n","page_name":" 79 ","page_number":79},
  {"content":"\r\n\r\nجارى شده و همچنان از شمال اين شهر پيش مىرود تا وارد خاك « آشور » مىگردد .\r\nرودخانهء مذكور داراى هيچگونه متفرعاتى نيست غير از يك نهر كوچك كه آبش در رودخانه مىريزد . اما شط فرات پس از آنكه مسافت كمى از سرچشمه‌اش دور مىشود ، ناگهان از نظر پنهان مىگردد و چنان مىنمايد كه به زمين فرو مىرود ، ليكن حقيقت امر غير از اين است و دليل پنهان شدن آن اين است كه در نقطهء مذكور باطلاق وسيعى است به طول پنجاه و عرض بيست « استاد » كه در ميان گل‌ولاى آن نىهاى بىشمارى مىرويد . ولى زمين آنجا به قدرى سخت و محكم است كه هر كس از روى آن بگذرد نمىتواند ميان آن و زمين معمولى فرقى بگذارد و به همين جهت مسافرين پياده و سواره ، حتى با ارابه‌هاى متعدد همه روزه بىهيچ ترس و بيم از روى آن مىگذرند و هرگز تا به حال كثرت عبور و مرور نتوانسته است شكست يا شكاف كوچكى هم در سطح آن ايجاد نمايد . بوميان آن حوالى همه ساله ساقه‌هاى نى را مىسوزانند تا تراكم آنها باعث اشكال رفت‌وآمد نشود و فقط يك بار باد شديدى دامنهء آتش را توسعه داد بطوريكه تا ريشهء نىها را سوخت و در نتيجه شكاف كوچكى در سطح باطلاق پديد آمد و آب از ميان آن نمودار گرديد ولى ديرى نگذشت كه شكاف مزبور به خودى خود بسته شد و سطح زمين دوباره به شكل نخستين خويش برگشت . از اين نقطه رودخانه به طرف ناحيهء موسوم به « سلزن » « 1 » كه معبدد « آرتميس » « 2 » « توريانها » « 3 » در آنجا واقع است جارى مىگردد . اين معبد همانست كه مىگويند « ايفىژنى » « 4 » دختر « آگاممنون » « 5 » به اتفاق « اورست » « 6 » از آنجا فرار كرد و مجسمهء « آرتميس » را با خود برد . « 7 » اما معبدى كه تا اين\r\n\r\n\r\n","description":"","footnote":"\r\n( 1 ) -  Celesene \r\n( 2 ) -  Artemis \r\n( 3 ) -  Taurians \r\n( 4 ) -  Ephigenia \r\n( 5 ) -  Agammemnon \r\n( 6 ) -  Orestes \r\n( 7 ) - اين داستانرا گوته شاعر معروف آلمانى به صورت نمايشنامهء بسيار دلكشى درآورده كه بقلم مترجم همين كتاب سابقا به فارسى ترجمه شده و دوباره به چاپ رسيده است .\r\n","page_name":" 80 ","page_number":80},
  {"content":"\r\n\r\nايام هم در شهر « كومانا » باقى و برجاست ، معبد معروف « توريانها » نيست و تفصيل ايجاد آن به قراريست كه در زير نوشته مىشود :\r\nوقتى « اورست » به همراه خواهرش به شتاب از سرزمين « توريانها » خارج گرديد ناگهان گرفتار بيمارى سختى شد و چون براى درمان آن از غيبگويان پرسش نمود ، جواب دادند كه اين بيمارى بهبود نخواهد يافت مگر آنكه « اورست » نقطه‌اى شبيه به محل معبد « توريانها » را پيدا كند و در آنجا به افتخار « آرتميس » معبد جديدى بسازد و بعد موى سر خود را ببرد و شهر را به نام آن اسم‌گذارى كند . به اينجهت « اورست » در اطراف آن نواحى گردش بسيار كرد تا عاقبت در « پونتوس » « 1 » به كوه مرتفع و سراشيبى رسيد كه در انتهاى دامنهء آن رودخانهء « ايريس » « 2 » جارى بود و چون پنداشت كه اين نقطه همانجائى است كه به وى نشانى داده بودند ، لهذا شهر بزرگى در آنجا ساخت و معبدى نيز به افتخار « آرتميس » برپا كرد و بعد موى سر خود را بريد و اسم شهر را به مناسبت آن « كومانا » گذاشت كه هنوز هم به همين نام خوانده مىشود .\r\nبطوريكه در اساطير و افسانه‌ها معروف است پس از ساختمان اين شهر و معبد هم بيمارى « اورست » تخفيف نيافت و بلكه بر شدت آن افزوده شد .\r\n« اورست » دانست كه پيشگوئى غيبگويان كاملا انجام نيافته است و به اين جهت جستجو نمود تا در « كاپادوكيا » نقطه‌اى را پيدا كرد كه از هر حيث شبيه به محل معبد « توريانها » بود . من به چشم خود اين نقطه را ديده و از شباهت بىاندازه‌اى كه ميان اين دو محل است متعجب گرديده‌ام . زيرا دنبالهء رشته جبال « توريس » در اينجا عينا شبيه به كوههاى « توريانها » است و رودخانهء « ساروس » نيز شباهت تام به شط فرات دارد . « اورست » در اين نقطه شهر بزرگى ايجاد كرد و دو معبد نيز در آنجا بنا نهاد ، يكى به افتخار « آرتميس » و ديگرى به افتخار خواهر خود « ايفىژنى » كه معبد اخير را عيسويها گرفته و بىهيچ\r\n\r\n\r\n","description":"","footnote":"\r\n( 1 ) -  Pontus \r\n( 2 ) -  Iris \r\n","page_name":" 81 ","page_number":81},
  {"content":"\r\n\r\nتغييرى در بنا و ساختمان آن آنجا را عبادتگاه خود ساخته‌اند . نام اين معبد هنوز هم « كوماناى طلائى » است و وجه تسميهء آن اينست كه « اورست » موهاى خود را در آنجا بريد ، و از مرض رهائى يافت .\r\nاما برخى را عقيده بر آنست كه بيمارى « اورست » ديوانگى بود و وى پس از كشتن مادرش گرفتار جنون و اختلال مشاعر شد . اينك برگرديم به داستان اصلى خويش :\r\nشط فرات از جبال « توريس » در ارمنستان و سرزمين « سلزن » جدا شده در سمت راست دجله جارى مىگردد و پس از گذشتن از سرزمينهاى پهناور نهرهاى زيادى داخل آن مىگردد و تشكيل رودخانهء معظمى مىدهد و آنگاه به طرف سرزمين طايفه‌اى كه در قديم بنام « شاميان سفيد » معروف بوده‌اند و امروز به اسم « ارامنهء صغير » مشهورند ، پيش مىرود . در اين ناحيه شهريست موسوم به « مليتن » « 1 » كه داراى اهميت و اعتبار زياد مىباشد . پس از آن فرات از « ساموساتا » « 2 » و « هيراپوليس » « 3 » و ساير بلاد آن نواحى تا نزديكيهاى خاك آشور گذشته و در آنجا اين دو رود معتبر با هم توأم مىشوند و تشكيل شط عظيمى مىدهند كه به اسم دجله موسوم است . سرزمينى كه در خارج رود فرات واقع است و ابتداى آن از « ساموساتا » آغاز مىشود ، در قديم به نام « كوماژن » ناميده مىشد و قطعه خاكى هم كه ميان دجله و فرات واقع است به نام بين النهرين موسوم مىباشد . ولى اين اسم با مسمى به تمامى اين قطعه اطلاق نشده و برخى نقاط آن داراى نامهاى مخصوصى مىباشد . منجمله سرزمين‌هائى را كه تا شهر آمد امتداد دارد بعضىها به اسم ارمنستان مىخوانند و « ادسا » « 4 » و نواحى اطراف آن را به نام « اوسروئن » « 5 » مىنامند . وجه تسميهء اين قطعه هم به مناسبت اسم شخصى خسرو نام است كه وقتى ساكنين اين نواحى با ايران متحد بودند در آنجا سلطنت مىنمود و بعدها وقتى ايرانىها شهر « نصيبين » و برخى ديگر\r\n\r\n\r\n","description":"","footnote":"\r\n( 1 ) -  Meliten \r\n( 2 ) -  Samosata \r\n( 3 ) -  Hierapolis \r\n( 4 ) -  Fdessa \r\n( 5 ) -  Osroene \r\n","page_name":" 82 ","page_number":82},
  {"content":"\r\n\r\nاز بلاد بين النهرين را از رومىها منتزع ساختند و هر وقت خواستند بر ضد آنها لشكركشى كنند توجهى به اراضى باير و غير مسكون خارج شط فرات نمىكردند و سپاهيان خود را بىهيچ زحمت و اشكال در بين النهرين متمركز مىساختند سرزمين مزبور متعلق به خودشان بود و چون فاصلهء آن تا اراضى مسكون متعلق به دشمن خيلى كم بود به اينجهت زودتر و آسان‌تر مىتوانستند به خاك روميان حمله كنند .\r\nوقتى سپهسالار در جنگ با روميان شكست خورد و پس از دادن تلفات بسيار با باقيماندهء سپاهيان خود به ايران برگشت گرفتار كيفر و عقوبت شديد قباد گرديد . بدينمعنى كه شاهنشاه نيم‌تاج مرصعى را كه به او اجازه داده بود بسر بگذارد از او بازگرفت و بايد دانست كه حق داشتن نيم‌تاج در ميان ايرانيان شأن و افتخار بزرگى بشمار مىرود كه فقط مقام سلطنت از آن بالاتر مىباشد و اصلا كسى در ايران حق ندارد از انگشتر و كمربند طلا و هر قسم زيور ديگرى استفاده نمايد ، مگر آنكه از جانب شاهنشاه به او اجازه داده شده باشد .\r\nپس از آن قباد به فكر افتاد كه خود شخصا به جنگ رومىها برود ، زيرا پس از مغلوب شدن سپهسالار ديگر به هيچكس اعتماد نداشت . در حينى كه وى غرق انديشهء اين كار بود و مردد بود كه به چه وسيله بدين كار اقدام نمايد ، « منذر » پادشاه اعراب به حضور او آمد و گفت : « خداوندا ، انسان نبايد همه چيز خود را به دست تقدير بسپارد و در عين حال هم نبايد معتقد باشد كه تمام جنگها بايستى به فتح و فيروزى او پايان پذيرد . زيرا اين تصور با جريان امور عالم و سرنوشت انسانى مغايرت كلى دارد و كسى كه چنين توقعى از تقدير داشته باشد جز زيان و خسارت نتيجهء ديگرى عايدش نخواهد شد . دليل اين امر هم واضح است ، چه كسانى كه متوقعند كه هرچه بر ايشان پيش مىآيد همه مقرون به سود و خير آنان باشد ، هرگاه دچار شكست و ناكامى شديد و ضرر و خسارتى براى آنها پيش آيد بيش از حد لزوم دستخوش پريشانى و تشويش\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nخاطر مىشوند و شايد هم از فرط نامرادى به كلى از پا درآيند و چون آدمى هيچگاه اعتماد به طالع و اقبال خود نمىتواند بكند ، اينست كه هر قدر هم از حيث نيرو و امتيازات ديگر بر دشمن برترى داشته باشد باز نبايد خطرات مصاف و جنگ علنى را بر خود هموار نمايد و بهتر آنست كه از راه حيله و نيرنگ بر دشمن غلبه كند ، زيرا هيچ كس در جنگ علنى و مصاف تن به تن نمىتواند به پيروزى خود اطمينان داشته باشد . پس اى شاهنشاه معظم ، نه از شكستى كه نصيب سپهسالار ايران شده است اندوهگين باش و نه ديگر در انديشهء آزمايش بخت و اقبال باش . در بين النهرين و سرزمين « اوسروئن » ، روميان شهرهاى سرحدات تو را مجهز و قلعه‌بندى كرده‌اند و گروه زيادى سپاهى در آنجا به نگهبانى گماشته‌اند و بنابراين اگر ما بخواهيم بدانجا حمله بريم از خطر مصون نخواهيم بود . ليكن در اراضى خارج از شط فرات و سرزمين شام كه در نزديكى آن واقع است هيچگونه دژ نظامى يافت نمىشود و سپاه قابل توجهى نيز در آنجا اقامت ندارد و اين موضوع را من مكرر از اعرابى كه به جاسوسى بدان صفحات فرستاده‌ام شنيده‌ام . بعلاوه شهر انطاكيه كه از حيث بزرگى و جمعيت و ثروت سرآمد ساير بلاد امپراطورى روم شرقى است ، در اينجا واقع است و شهر مذكور نيز هيچ نگهبان و مدافعى ندارد ، چه اهالى آنجا جز در فكر عيش و خوشگذرانى و رقابت با هم در مسابقات نيستند و توجهى به نگهبانى حدود و ثغور كشور خود ندارند . بنابراين هرگاه ناگهان بر اين شهر حمله كنيم به احتمال قوى خواهيم توانست آنجا را به آسانى بگشائيم و بىآنكه سپاه بين النهرين از چگونگى امر آگاه شود و كسى معترض ما گردد به سلامت به خاك ايران بازگرديم . دربارهء نبودن آب و ساير نيازمندىها نيز شاهنشاه نبايد نگران باشد . زيرا من خود فرماندهى سپاه را به عهده مىگيرم و آن را از هر راهى كه بهتر و آسانتر باشد حركت مىدهم . »\r\nوقتى قباد گفته‌هاى منذر را شنيد ، نه با نقشهء پيشنهادى او مخالفتى\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nكرد نه به او بدگمان گرديد ، زيرا « منذر » مردى بىاندازه مدبر و هوشيار بود و در فنون جنگى تجربهء بسيار و نسبت به دولت ايران صداقت و وفادارى كامل داشت . همين شخص مدت پنجاه سال دولت روم را مستأصل كرده و قدرت آن را در برابر خود به زانو درآورده بود . زيرا از مرزهاى مصر گرفته تا حوالى بين النهرين همه جا متصرفات روم را عرصهء تاخت‌وتاز خود قرار داده بود و به هر شهرى كه مىرسيد آنجا را به باد چپاول و غارت مىگرفت و ابنيه و عمارات را مىسوزانيد و مردم آن را يا از دم شمشير مىگذرانيد و يا ده‌ها هزار از آنها را به اسيرى مىبرد و آنها را به مبالغ هنگفت مىفروخت ؛ در طى همهء اين تاخت‌وتازها هيچكس به دفاع و مقابلهء او نمىآمد ، زيرا چنان جلد و ناگهانى حمله مىكرد كه معمولا بعد از نهب و غارت شهرها و گرفتن غنائم بسيار در موقع بازگشت وى تازه سرداران و سپاهيان از چگونگى كار او آگاهى مىيافتند و وقتى به جلوگيرى او مىآمدند كه ديگر اثرى از او باقى نمانده بود . اگر برحسب تصادف رومىها زود از حملهء وى آگاه مىشدند و در پس او مىرفتند آنها را غافلگير مىكرد و پيش از آنكه آمادهء جنگ باشند بر سر آنها مىتاخت و بىهيچ زحمتى آنها را منهزم مىساخت چنان كه يك بار فوجى تمام از سپاهيان رومى را كه به دنبال وى آمده بودند با افسران آنان دستگير و زندانى نمود . « تيموستراتوس » « 1 » برادر « روفينوس » و « جان » پسر « سوكاس » نيز در جزو افسران مذكور بودند و منذر مبالغ هنگفتى گرفت تا آنها را رها ساخت . خلاصه آنكه اين شخص يكى از خطرناكترين دشمنان دولت روم به شمار مىرفت و علت آن نيز اين بود كه وى عنوان سلطنت و حكمرانى كليهء اعراب مقيم ايران را داشت و به اينجهت هر وقت اراده مىكرد مىتوانست با تمامى سپاهيان خود به هر نقطه از متصرفات دولت روم حمله برد ، در حالى كه نه سرداران رومى نه اعرابى كه با دولت مذكور متحد بودند ، قدرت مقاومت\r\n\r\n\r\n","description":"","footnote":"\r\n( 1 ) -  Timostratus \r\n","page_name":" 85 ","page_number":85},
  {"content":"\r\n\r\nبا او را داشتند و همه از جنگ و زد و خورد با وى عاجز بودند . به همين جهت « ژوستينين » هم « حارث » بن جبله را كه حكمران طوايف اعراب عربستان بود ، به مقام پادشاهى انتخاب كرد و هر قدر توانست قبائل عرب را به فرمان او گماشت ، در صورتى كه پيش از اين هرگز چنين چيزى در ميان رومىها مرسوم نبود باوجوداين « منذر » مانند گذشته پيوسته مزاحم دولت روم مىشد ، زيرا « حارث » يا نيروى دفع او را نداشت و واقعا در برابر وى ناتوان بود و يا به روميان خيانت مىكرد و با دشمن ساخته بود و ما اطلاع صحيحى از باطن كار او نداريم . بدين ترتيب « منذر » بىآنكه كسى بتواند جلو او را بگيرد و با او بستيزد مدتى دراز سرتاسر شرق را ميدان تاخت‌وتاز و چپاول و يغماى خود قرار داد ، زيرا ساليان دراز عمر كرد و به حد پيرى رسيد .\r\n\r\n18 [ پيروزى ازارس بدون تصرف شهر انطاكيه 
  ]\r\nبا اين مقدمات قباد از پيشنهاد « منذر » خوشوقت گرديد و پانزده هزار سوار زبده انتخاب كرد و فرماندهى آن را به عهدهء شخصى ايرانى موسوم به « آزارس » گذاشت و به « منذر » نيز فرمان داد كه رهبرى سپاه را به عهده گيرد . قشون مزبور از شط فرات در خاك آشور گذشت و پس از پيمودن مسافتى راه در سرزمين‌هاى باير و غير مسكون ناگهان در محلى موسوم به « كوماژن » دست به حمله زدند . تا آنجا كه ما اطلاع داريم اين نخستين بار بود كه ايرانىها از اين راه به خاك روم حمله كردند و به اينجهت چون خبر آن منتشر گرديد ، روميها از ترس به كلى خود را باختند و نميدانستند چه بايد بكنند . « بليزاريوس » هم وقتى از اين واقعه آگاه گرديد ، ابتدا آشفته و نگران شد ، ولى بعدا مصمم شد با شتاب تمام به جلوگيرى دشمن بشتابد .\r\nبه اينواسطه در هر يك از شهرها پادگانى گماشت تا مبادا قباد به لشكرى ديگر از راه بين النهرين حمله كند و بلاد آنجا را كه بىمدافع مانده بود تصرف نمايد آنگاه خود وى باقى سپاهيان روم را همراه برداشت و به شتاب از شط فرات گذشت و به مقابلهء دشمن شتافت . عدهء سپاهيان روم به بيست هزار سوار و پياده بالغ\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nمىگرديد و متجاوز از دو هزار تن از جنگيان قبيلهء « ايسورى » « 1 » به رياست « سونگينوس » « 2 » و « استفاناسيوس » « 3 » آمده بودند و « حارث » با گروهى از سپاهيان عرب نيز به يارى آنها شتافته بود . وقتى سپاهيان روم به شهر « كالسيس » « 4 » رسيدند ، همانجا متوقف گرديدند و اردو زدند ، زيرا شنيده بودند كه سپاهيان دشمن در نقطه‌اى موسوم به « گابولون » « 5 » كه صد و ده « استاد » تا شهر « كالسيس » مسافت دارد اردو زده است . در اين ضمن چون خبر آمدن سپاهيان روم به گوش « منذر » و « آزارس » رسيد آنان از اين خبر ناگهانى مشوش شدند و تصميم گرفتند از ادامهء پيشروى خود صرف‌نظر نمايند و فورا به جانب ايران برگردند . بدين قصد در امتداد ساحل چپ فرات شروع به عقب‌نشينى نمودند و سپاهيان روم نيز همه جا در پى آنها مىرفتند ، چنان كه هر جا ايرانىها توقف مىكردند رومىها شب بعد در همانجا اردو مىزدند .\r\n« بليزاريوس » عمدا از تند رفتن سپاهيان و رسيدن به دشمن جلوگيرى ميكرد ، زيرا نمىخواست با ايرانىها روبرو شود و جنگى آغاز كند و تنها به اين اكتفا داشت كه نگذارد « منذر » و سپاهيان ايران به خاك روم حمله كنند و آن‌ها را وادار كند به كشور خود برگردند . به همين جهت سربازان و افسران سپاه همگى در پنهانى به وى مىخنديدند و او را تمسخر مىكردند ، ليكن هيچيك از آنها به ظاهر به روى او نمىآورد و چيزى به وى نمىگفت .\r\nعاقبت ايرانىها در ساحل فرات روبه‌روى شهر « كالينوس » اردو زدند و چون پس از چند روز عازم بازگشت به كشور خود شدند و به اين منظور وارد سرزمينهاى باير و غير مسكون شدند رومىها از پشت رسيدند و به آنها حمله بردند . در آن موقع عيد فصح فرارسيده بود و فرداى آن روز مراسم عيد به عمل مىآمد . اين عيد را مسيحيان بيش از ساير اعياد خود مقدس\r\n\r\n\r\n","description":"","footnote":"\r\n( 1 ) -  Issaurian \r\n( 2 ) -  Songinus \r\n( 3 ) -  Stephanacius \r\n( 4 ) -  Chalcis \r\n( 5 ) -  Gabboulon \r\n","page_name":" 87 ","page_number":87},
  {"content":"\r\n\r\nمىشمرند و از روز پيش روزه مىگيرند و تا نيمه شب بعد نه غذا مىخورند و نه آب مىنوشند . « بليزاريوس » چون ديد كه سپاهيان او همه با بىصبرى منتظر فرمان حمله به دشمن هستند خواست آنها را به نوعى از اين خيال بازدارد ، زيرا « هرموژن » هم كه اخيرا به اردو آمده بود پيامى از جانب امپراطور آورده بود كه نقشهء او را تأييد مىكرد . اين بود كه سپاهيان را دور خود گرد آورد و خطاب به آنان چنين گفت : اى روميان به كجا ميخواهيد حمله كنيد ؟ همهء مردم معتقدند كه درخشان‌ترين پيروزى آنست كه بدون دادن تلفات و خسارات به دست آمده باشد . اكنون بخت ما بلند است كه چنين پيروزى بىدردسرى نصيبمان شده است و دشمن از بيم نيروى ما رو به گريز نهاده است . در اين صورت بجاى آنكه مزاحم آنان شويم بهتر است از اين نعمت غير منتظر و پيروزى شايان استفادهء كامل بريم ، چه ايرانيان با اميد و آرزوى بسيار به خاك ما حمله آوردند و اينك با يأس و نوميدى كامل به كشور خود باز مىگردند . تعاقب دشمن و وادار ساختن وى به جنگ در هر صورت براى ما بيفايده و غير لازم است ، زيرا اگر بر آنها پيروز شويم تازه جز راندن آن‌ها از كشور خود كارى صورت نداده‌ايم و همه كس مىداند كه تعقيب دشمن فرارى كارى بيهوده است ، اما اگر بر حسب اتفاق بخت از ما برگردد و در جنگ با آنها شكست بخوريم ، آنگاه هم از افتخارات اين پيروزى درخشان بىنصيب خواهيم ماند و هم خاك امپراطور را بىهيچ نگهبان و مدافع عرصهء تاخت‌وتاز و چپاول دشمن قرار خواهيم داد . گذشته از اين بايد متوجه اين نكته باشيد كه خداوند انسان را در مواقع ناگهانى حفظ و حراست مىفرمايد نه در مخاطراتى كه مردم بىجهت به دست خود براى خويش فراهم مىكنند . از اين گذشته اين نكته مكرر به ثبوت پيوسته است كه چون دشمن ناگزير گردد و هيچگونه راه چاره در برابر خود نبيند ناگهان در مقابل خطر ايستادگى مىكند و دليرى و زور غير مترقبى از خود نشان مىدهد . اما موانع و مشكلات ما در زدوخورد با دشمن\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nزياد است ، يكى اين كه عدهء زيادى از شما پياده طى طريق كرده‌ايد و روزه‌دار هستيد و ديگر آنكه هنوز گروهى از ياران شما بدينجا نرسيده‌اند و مسافتى دور از اردو هستند .\r\nهمين كه سخنان « بليزاريوس » بپايان رسيد ، از هر سو صداى تحقير و نكوهش از سپاه روم برخاست و سربازان به فرياد بلند در حضور او به دشنام - دادن و ناسزا گفتن پرداختند و او را ضعيف و ترسو و كشندهء روح شهامت خود ناميدند حتى برخى از افسران نيز با سربازان هم‌آهنگ شدند و با جسارت تمام به او ناسزا مىگفتند . « بليزاريوس » از بيشرمى و شوخ چشمى آنان در شگفت شد و ناگزير لحن گفتار خود را تغيير داد و آنها را به جنگ با دشمن تشويق كرد و از جمله مىگفت من پيش از اين شدت اشتياق شما را به جنگ نمىدانستم ، ولى حالا كه به درجهء شوق و علاقهء شما آگاه گرديدم با خيالى راحت‌تر و دلى اميدوارتر به جنگ با دشمن مىشتابم . آنگاه به آرايش صفوف لشكر پرداخت و فوج پياده را در جناح چپ نزديك رودخانه گماشت و « حارث » و لشكريان عرب را در سرزمينى ناهموار در جناح راست جا داد و خود با افواج سواره در قلب سپاه جاى گرفت . « ازارس » چون ديد رومىها آمادهء جنگ شده‌اند سربازان خود را مخاطب ساخت و به آنها چنين گفت : « شما ايرانى هستيد و هيچكس منكر نيست كه اگر شما را آزاد بگذارند بيگمان دليرى و نيكنامى را حتى بر زندگانى خود نيز ترجيح مىدهيد . ولى من اينك به شما مىگويم كه اگر فرضا هم به اين امر رضايت داشته باشيد باز نخواهيد توانست افتخار و نيكنامى خود را ببهاى زندگى بفروشيد ، زيرا كسانى كه بخواهند خود را از خطر برهانند و به بىآبروئى زندگانى كنند ممكن است جان خود را بر شرف و آبرو ترجيح دهند و آن را از مهلكه بدر برند ، ليكن شما در هر صورت محكوم به مرگ هستيد ، يعنى يا بايد به شرافتمندى در دست دشمن بميريد يا در صورت فرار به كيفر و عقوبت شديد شاهنشاه تن در دهيد . پس آيا هزار\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nبار بهتر نيست كه راه نخست را اختيار نمائيد و خود را شرمنده و رسوا نسازيد ؟\r\nبنابراين چون حال شما بدين منوال است ، من به شما سفارش مىكنم كه نه تنها ترس از دشمن بلكه خشم شاهنشاه خود را نيز به خاطر آوريد و با دليرى و بىباكى دست به اين جنگ زنيد » ، پس از اين سخنان « ازارس » صفوف لشكر را آراست و ايرانىها را در جناح راست و اعراب را در جناح چپ قرار داد و در آنوقت جنگ از دو طرف آغاز گرديد و زدوخورد خونين شروع شد .\r\nباران تير از هر سو مىباريد و در هر دو لشكر از كشته پشته مىساخت و مخصوصا ايرانيان بيش از رومىها هدف تير مىشدند و تلفات مىدادند ، زيرا با آنكه همهء ايرانىها در تيراندازى بسيار ماهر و چالاكند و عدهء تيرهاى آنان نيز به مراتب زيادتر از دشمن بود ، مع هذا چون غالبا كمان آنها بىقوت و زه آن سست بود تيرى كه از شست ايشان رها مىشد چون به جوشن و سپر روميان اصابت مىكرد بالفور خرد مىشد و بىآنكه آسيبى به آنها برساند ، به زمين مىافتاد .\r\nكمانداران رومى در تيراندازى كند هستند ، اما چون نيروى عضلات ايشان زياد است و زه كمانشان بىاندازه سخت و محكم است از اينرو هيچ سپر و جوشنى تاب مقاومت تير آنها را نمىآورد و پيكان آنها به هر كس اصابت نمايد ، او را از پا درمىآورد . كم‌كم دو سوم روز پايان يافت و جنگ همچنان ادامه داشت و پيروزى هيچيك از دو طرف معلوم نبود . عاقبت گروهى از سواران زبدهء ايران به جناح راست سپاه روم كه « حارث » و سپاهيان عرب در آنجا قرار داشتند حمله بردند و صف آنها را درهم شكستند . به همين جهت معروف است كه اعراب به روميها خيانت كردند ، زيرا پيش از اينكه دشمن به آنها حمله كند ، آنها خود صف خويش را شكستند و به شتاب رو به گريز نهادند ، بدين ترتيب ايرانىها صفوف دشمن را شكافتند و خود را به چالاكى به فوج سوارهء رومىها رسانيدند . روميان كه از رنج راه و مشقات جنگ فرسوده شده بودند و به علاوه همهء آنها تا آنوقت روز روزه داشتند ، چون\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nاز هر سو خود را در محاصرهء دشمن ديدند ايستادگى را بيفايده ديدند و با بىنظمى و هرج‌ومرج كامل رو به فرار نهادند . گروهى از آنان به جزايرى كه در وسط رودخانه بود پناهنده شدند ولى معدودى ديگر همانجا ماندند و در برابر ايرانىها ايستادگى كردند و شجاعت و دليرى حيرت‌انگيزى از خود نشان دادند . از آن جمله « اسكان » بود كه پس از كشتن گروه بسيارى از افسران ايرانى سرانجام خود به دست دشمن ريزريز گرديد و يادگار نيكى از شجاعت و دليرى خويش در ميان رومىها باقى گذارد . پس از كشته شدن « اسكان » هشتصد تن ديگر نيز كه مقاومت كرده بودند به خاك هلاك افتادند و جنگيان « ايسورى » نيز با سردار خود جملگى به هلاكت رسيدند ، در صورتى كه جرأت نكرده بودند حتى سلاح خود را به روى دشمن بلند كنند . دليل اين نكتهء مهم آن بود كه گروه مذكور تازه از شغل كشاورزى دست كشيده و داخل سپاه شده بودند و به هيچوجه تجربه و مهارتى در فنون جنگى نداشتند . اما عجب آنكه همين اشخاص در ابتداى امر بيش از ديگران اشتياق به جنگ داشتند و از خود رومىها نيز بيشتر جبن و كم‌دلى « بليزاريوس » را نكوهش مىكردند . اما همهء آنها از قبايل « ايسورى » نبودند و بيشتر آنان از مردم « سيكانون » « 1 » بودند .\r\n« بليزاريوس » با گروهى از سربازان در جاى خويش ماند و تا زمانى كه « اسكان » و همراهانش در برابر ايرانىها ايستادگى مىكردند ، او نيز در دفع دشمن مىكوشيد و برايشان حمله مىبرد . ليكن همين كه « اسكان » كشته شد و سربازانش بعضى به قتل رسيدند و برخى فرار اختيار كردند ، « بليزاريوس » نيز با سپاهيان خود گريخت و به صف پياده ملحق گرديد . اين صف هنوز به فرماندهى « پطرس » مقاومت مىكرد و با آنكه عدهء آن بسيار كم شده بود ، باز افراد آن رشيدانه مىجنگيدند . در آنجا « بليزاريوس » از اسب فرود آمد\r\n\r\n\r\n","description":"","footnote":"\r\n( 1 ) -  Sycanon \r\n","page_name":" 91 ","page_number":91},
  {"content":"\r\n\r\nو به همراهان خود نيز فرمان داد كه پياده شوند و با هم در برابر حملهء دشمن ايستادگى نمايند و ايرانىهائى كه به تعاقب فراريان رفته بودند پس از آنكه آنها را تا اندك مسافتى دنبال نمودند مراجعت كردند و به « بليزاريوس » و صف پيادگان او حمله نمودند .\r\nروميان براى آنكه خود را از خطر محاصره برهانند پشت به رودخانه ايستادند و با همهء نيرو و توان خويش حملات دشمن را دفع مىنمودند . در اين وقت دوباره آتش جنگ به شدتى هرچه تمامتر شعله‌ور شد ولى نيروى طرفين به هيچوجه موازنه نداشت ، زيرا فقط عدهء كمى از فوج پيادهء سپاهيان رومى در برابر تمامى سواره‌نظام دشمن مىجنگيد .\r\nباوجوداين ايرانيها نمىتوانستند همين عدهء كم را شكست دهند و آنها را منهزم سازند . زيرا سربازان شانه به شانهء هم ايستاده بودند و با سپرهاى بلند خود ديوار روئين محكمى ساخته بودند كه از پشت آن به آسانى ايرانىها را هدف مىساختند ، ولى زوبين دشمن آسيبى به آنها نمىرسانيد . چندين بار ايرانىها با همهء نيروى خود به اين صف كوچك حمله بردند و كوشيدند كه آن را درهم بشكنند ، ليكن هر بار حملهء آنها بىنتيجه ماند و ناگزير به عقب‌نشينى و بازگشت گرديدند ، زيرا اسبهاى آنها از صداى بهم خوردن سپرهاى روميان رم مىكردند و سواران خود را به وحشت مىانداختند . بدين ترتيب جنگ ميان دو طرف به شدت ادامه داشت تا روز سپرى گشت و چون شب فرارسيد ايرانىها به اردوى خود بازگشتند و « بليزاريوس » با گروهى از همراهان خود قايقى يافتند و به وسيلهء آن خود را به جزيرهء وسط آب رسانيدند . فرداى آن شب چندين قايق از شهر « كالىنيكوم » آمد و رومىها را به شهر برد و ايرانىها هم پس از لخت كردن كشتگان به سوى كشور خويش رهسپار گرديدند ، ليكن كشته‌هاى ايشان كمتر از تلفات دشمن نبود .\r\nوقتى « ازارس » با بقيهء سپاه خود به ايران آمد با آنكه در جنگ پيروز\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nشده بود ، مع هذا مورد خشم شديد قباد واقع شد و علت آن به قرارى بود كه در زير نوشته مىشود :\r\nدر ميان ايرانىها مرسوم است كه وقتى بر ضد دشمن خود لشكر مىكشند پادشاه بر اورنگ شاهى مىنشيند و چند سبد در پيش او مىگذارند و سپهسالارى هم كه سپاهيان را به جنگ مىبرد در كنار اورنگ مىايستد . سپاهيان از برابر شاه مىگذرند و هر يك زوبينى به ميان سبدها مىافكند و سپس سر سبدها را بسته به مهر شاه ممهور مىسازند و آنها را در جائى محفوظ نگاه مىدارند .\r\nسپاهيان پس از بازگشت دوباره زوبين‌ها را از سبد برمىدارند و سپس افسرانى كه مأمور اين كارند باقى زوبين‌ها را كه در سبدها مانده است مىشمرند و تعداد آنها را به عرض شاه مىرسانند و بدين ترتيب عدهء تلفات جنگ معين مىشود .\r\nاين قاعده از قديم در ايران مرسوم بوده است و هنوز هم آن را مراعات مىكنند .\r\nوقتى « ازارس » به حضور قباد آمد ، قباد از او پرسيد كه آيا دژى از روميان گرفته است يا نه ، زيرا مقصود عمده از اين لشكركشى كه « منذر » هم در آن شركت نموده بود آن بود كه شهر « انطاكيه » تسخير شود . « ازارس » پاسخ داد كه قلعه‌اى از رومىها نگرفته‌ام ولى آنها را در جنگ مغلوب ساخته‌ام .\r\nآنگاه قباد فرمان داد كه مطابق مرسوم سپاهيان در برابر او سان دهند و هر يك زوبينى از سبدها بردارند و چون پس از شمارش لشكر معلوم شد كه گروه زيادى در اين جنگ كشته شده‌اند ، « قباد » « ازارس » را نكوهش بسيار كرد و درجات او را گرفت . پيروزى مزبور بدين ترتيب به زيان « ازارس » پايان يافت .\r\n\r\n19 [ وضعيت سواحل عربستان و قبايل حمير ، بلميز و نبط 
  ]\r\nدر اين هنگام « ژوستينين » به فكر افتاد كه با حبشىها و « حميرىها » متحد شود و آسيبى به ايرانىها برساند . نخست لازم است توضيح دهيم كه اين طوائف در كدام گوشهء زمين سكونت دارند و سپس تشريح كنيم كه امپراطور به چه وسيله مىخواست از آنها يارى طلبد . فلسطين از سمت مشرق محدود است به دريائى كه به اسم بحر احمر معروف است و\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nدرياى مزبور از اقيانوس هند شروع مىشود و به همين نقطه كه جزو متصرفات روم است پايان مىيابد . در ساحل اين دريا شهرى است موسوم به « ايلاس » « 1 » كه در حوالى آن بحر احمر مبدل به خليج باريكى مىشود . وقتى شخص از شهر « ايلاس » به كشتى مىنشيند و پيش مىرود رشته جبال مصر در سمت راست او به سوى جنوب و صحراى وسيع غير مسكونى در سمت ديگر وى به طرف شمال امتداد مىيابد و تا نزديكى جزيرهء « ايوتاب » « 2 » كه به مساحت هزار « استاد » تا شهر « ايلاس » فاصله دارد اراضى ساحل از دو طرف به چشم مىخورد .\r\nيهودىها از زمانهاى قديم در اين جزيره به آزادى مىزيستند ، ليكن در زمان سلطنت « ژوستينين » تابع و خراجگزار روم شده بودند ، از اين محل به بعد دريا وسيع مىشود و كشتىهائى كه بر آن مىگذرند از خشكى ساحل راست خيلى دور مىشوند و شبها ناگزير در ساحل چپ لنگر مىاندازند ، زيرا بر اثر گردابهاى زيادى كه در اين قسمت دريا وجود دارد ممكن نيست به آسانى كشتىرانى نمود . اما از طرف ديگر بنادر و لنگرگاه‌هاى طبيعى خوب در آنجا فراوان است و به اينجهت براى ملوانان اشكالى ندارد كه هر جا بخواهند لنگر بيفكنند .\r\nساحل مجاور مرزهاى فلسطين در تصرف اعرابى است كه از قديم در « بيشه‌هاى نخل » اقامت داشته‌اند « 3 » . بيشه‌هاى مزبور در داخل كشور واقع شده و سرزمين‌هاى پهناورى را فراگرفته است و گذشته از نخل هيچ گياه ديگرى در آنجا نمىرويد . امير قبائل عرب موسوم به « ابوكورابوس » « 4 » اين بيشه‌ها را به « ژوستينين » بخشيده و « ژوستينين » نيز در عوض او را به امارت قبائل عرب در فلسطين منصوب ساخته است و فعلا مأموريت نگهبانى و دفاع اين سرزمين‌ها به عهدهء او است زيرا « ابوكورابوس » بىاندازه دلير و بىباك است و هم قبائل تابع او و هم دشمنان خارجى بىنهايت از او بيمناكند . اين\r\n\r\n\r\n","description":"","footnote":"\r\n( 1 ) -  AelaS \r\n( 2 ) -  Eotabe \r\n( 3 ) - مقصود سواحل عربستان است .\r\n( 4 ) -  Abucurabus \r\n","page_name":" 94 ","page_number":94},
  {"content":"\r\n\r\nاست كه امپراطور به ظاهر مالك بيشه‌هاى نخل است ، اما در واقع هيچيك از اين سرزمين‌ها را نتوانسته است به درستى متصرف گردد ، زيرا بيابانى وسيع و غير مسكون كه به مسافت ده روز راه امتداد دارد در اين حدود وجود دارد و از آن گذشته خود بيشه‌ها هم فايده‌اى نمىدهند و ارزش ندارند و وقتى « ابوكورابوس » آنها را به امپراطور بخشيد ، « ژوستينين » از بىفايدگى آنها كاملا آگاه بود و فقط بنا به مصلحت به قبول آن تن درداد . اين بود توصيف مختصرى از بيشه‌هاى نخل « عربستان » ، اما در مجاورت خاك اين طوايف قبايل ديگرى از اعراب سكونت دارند كه به نام « مدنى » موسومند و تابع اقوام « حميرى » مىباشند . « حميريها » كمى دور تر از اين اعراب در ساحل دريا اقامت دارند و پشت سر آنها بسيارى از طوائف ديگر هستند كه خاك آنها تا سرزمين اعراب آدمخوار امتداد مىيابد .\r\nدر قارهء روبروى « حميريها » طوايف حبشى سكونت دارند كه به مناسبت اسم شهر آنها « اوپوميس » « 1 » به نام « اوپوميت » ها نيز معروف مىباشند .\r\nدريائى را كه ميان اين دو ناحيه قرار گرفته در صورت وزيدن باد مساعد مىتوان در پنج شبانه روز پيمود ، زيرا گردابهاى سختى در اين نقطه وجود ندارد و مردم آنجا عادت به كشتىرانى در شب دارند . اين قسمت از دريا را بعضىها به اسم بحر احمر نيز خوانده‌اند ، زيرا دريايى كه تا شهر « ايلاس » امتداد دارد به نام خليج عربستان معروف است و وجه تسميهء آن نيز آنست كه كشورى كه ميان آن نقطه و شهر « غزه » « 2 » قرار دارد از زمان قديم به اسم عربستان معروف بوده است و پادشاه عربستان و امراء او نخست در شهر « پترا » اقامت داشته‌اند .\r\nبندرى كه « حميريها » به قصد مسافرت حبشه از آن وارد دريا مىشوند به اسم « بوليكاس » « 3 » معروف است و بندرى كه در آن به مقصد رسيده و پياده - مىشوند به « آدوليت » « 4 » موسوم است . اما شهر « آدوليس » به مسافت دويست\r\n\r\n\r\n","description":"","footnote":"\r\n( 1 ) -  Aupomis \r\n( 2 ) -  Gaza \r\n( 3 ) -  Bulicas \r\n( 4 ) -  Adulitae \r\n","page_name":" 95 ","page_number":95},
  {"content":"\r\n\r\n« استاد » تا بندر فاصله دارد در صورتى كه از شهر « اوپوميس » تا آنجا بيست روز فاصله است .\r\nكشتىهائى كه در هندوستان و در اين دريا ديده مىشوند با جهازات ساير جاها فرق دارند ، يعنى كف و بدنهء آنها با قير يا مواد ديگر اندود نشده و به جاى آنكه تخته‌ها را با ميخ به هم بكوبند آنها را با يك قسم طناب محكم به هم بسته‌اند . علت اين كار آنطور كه غالب مردم تصور مىكنند آن نيست كه صخره‌هاى آهن‌ربا در اين نقاط وجود دارد و آهن كشتىها را به خود مىكشد ( زيرا كشتىهاى رومى كه همه ميخهاى آهنى دارند پيوسته در اين دريا رفت و آمد مىكنند و هرگز تاكنون چنين اتفاقى براى آنها رخ نداده است ) بلكه علت اصلى آن اينست كه هنديها و حبشيها آهن يا مواد ديگرى كه بدين كار آيد ندارند و رومىها هم مطابق قانون خود از فروش آن ممنوع هستند و اگر كسى اين‌گونه اشياء را به بيگانگان بفروشد به هلاكت مىرسد . اين بود توصيف درياى موسوم به بحر احمر و سرزمينهاى اطراف آن .\r\nاز شهر « اوپوميس » تا مرزهاى مصر كه جزو متصرفات روم است و شهر « الفانتين » « 1 » در آنجا واقع است سى روز راه است و در طول اين مسافت اقوام زيادى سكونت دارند كه از همهء آنها مهمتر قبائل بزرگ « بلميز » « 2 » و « نبطىها » « 3 » هستند . « بلميز » ها در مركز كشور اقامت دارند و طوائف « نبطى » در نواحى اطراف رود نيل سكونت گزيده‌اند . سابقا سرحد روم در اين سمت به قدر هفت روز راه بيشتر از امروز بوده است . ليكن « ديوكلسين » امپراطور روم چون ديد كه درآمد نواحى مذكور بىاندازه كم و ناچيز است و به - علاوه قبايل « نبطى » كه نخست در حوالى شهر « اوسيس » اقامت داشتند اغلب آن نواحى را دستخوش تاخت‌وتاز و چپاول قرار مىدهند به اينجهت به وحشىهاى مزبور وعده داد كه اگر اقامتگاه سابق خود را ترك گويند و در\r\n\r\n\r\n","description":"","footnote":"\r\n( 1 ) -  Elephantine \r\n( 2 ) -  Blemyes \r\n( 3 ) -  Nobatae \r\n","page_name":" 96 ","page_number":96},
  {"content":"\r\n\r\nسواحل نيل مقيم شوند ، در عوض شهرهاى بزرگ و سرزمينهاى وسيع و حاصلخيزى به آنها عطا كند . منظور او از اين تدبير آن بود كه اولا نواحى اطراف « اوسيس » را از شر تاخت‌وتاز اين قبائل آسوده سازد و ثانيا آنها را به وسيلهء دفع طوايف « بلميز » قرار دهد . « نبطى » ها اين پيشنهاد را پذيرفتند و به دستور « ديوكلسين » فورا جابجا شدند و شهرها و اراضى متعلق به دولت روم را كه در دو طرف رود نيل واقع است متصرف گرديدند و پس از آن امپراطور قرار گذاشت ساليانه مبلغى پول به طوايف مزبور و « بلميز » ها بپردازد تا از چپاول و غارت متصرفات روم خوددارى كنند . اين پول هنوز تا به امروز به آنها پرداخته مىشود ، ليكن تاخت‌وتاز و غارتگرى آنها در نواحى مجاور مانند پيش باقى است و به اينجهت ثابت گرديده است كه هيچ چيز نمىتواند وحشيان را ملزم به رعايت پيمان و وفادارى نسبت به روميان نمايد ، مگر زور سرنيزه و ترس از سپاه « ديوكلسين » يكى از جزاير رود نيل را كه در مجاورت شهر « الفانتين » واقع است انتخاب نمود و در آنجا قلعهء محكمى با چند معبد و مذبح براى عبادت مشترك روميان و اقوام وحشى برپا ساخت و چندين كشيش و كاهن از هر دو ملت بدانجا آورد تا بدينوسيله ميان روميان و اقوام مذكور يگانگى و دوستى برقرار شود .\r\nجزيرهء مزبور بواسطهء همين معابد و جنبهء مذهبى آن بنام « فيلا » « 1 » ناميده شده است . اقوام « بلميز » و « نبطى » به كليهء خدايان يونانى عقيده دارند و بعلاوه « ايزيس » « 2 » و « اوزيريس » « 3 » و « پرياپوس » « 4 » را نيز پرستش مىكنند .\r\nطوايف « بلميز » در پيشگاه خورشيد آدم قربانى مىكنند . معابد « فيلا » تا اين زمان همچنان برپا بود ، ليكن « ژوستينين » تصميم گرفت كه آنها را از ميان بردارد و به اينجهت به امر او « نرسس » كه از سپاه ايران فرار كرده و به دولت روم پناهنده شده بود « 5 » و در اين موقع مقام سپهسالارى قشون مصر را داشت ، همهء\r\n\r\n\r\n","description":"","footnote":"\r\n( 1 ) -  Philae \r\n( 2 ) -  Isis \r\n( 3 ) -  Osiris \r\n( 4 ) -  Priapus \r\n( 5 ) - كتاب اول - فصل پانزدهم\r\n","page_name":" 97 ","page_number":97},
  {"content":"\r\n\r\nآنها را ويران نمود و كاهنان آنجا را زندانى ساخت و مجسمه‌ها را به « بيزانتيوم » فرستاد . اينك برگرديم به شرح باقى داستان خويش :\r\n\r\n20 [ روابط روميان با مردم حبشه و طوايف حميرى و پادشاهى ابرهه 
  ]\r\n« هلستيوس » پادشاه حبشيان كه مسيحى متدين و متعصبى بود شنيد كه گروهى از « حميريها » و مخصوصا يهوديان آن ناحيه عيسويان را آزار مىدهند و به بت‌پرستى گرويده‌اند . به اينجهت لشكر بزرگى گردآورد و با كشتىهاى زياد به جنگ آنها رفت و پس از كشتن پادشاه ايشان و قتل‌عام گروه بسيارى از مردم آن سامان شخص ديگرى را كه كيش عيسوى داشت و به اسم « ازيميفيوس » « 1 » ناميده مىشد به پادشاهى « حميريها » برگزيده و از او پيمان گرفت كه همه ساله مبلغى خراج به حبشه بپردازد . در ميان سپاه حبشى گروه زيادى از غلامان و بزهكاران بودند كه چون سرزمين حاصلخيز « حميريان » را ديدند ديگر حاضر به بازگشت با پادشاه خود نشدند و در همانجا رحل اقامت افكندند .\r\nاين گروه اندكى بعد به همراهى جمعى از بوميان آنجا بر ضد « ازيميفيوس » برخاسته او را دستگير كردند و در دژى زندانى نمودند و شخص ديگرى موسوم به « ابرهه » را بجاى وى به پادشاهى برگزيدند . « ابرهه » غلام يكى از مردم روم بود كه به بازرگانى و حمل كالاهاى تجارتى در شهر « آدوليس » واقع در حبشه اشتغال داشت . چون « هلستيوس » از داستان طغيان « حميريها » آگاه گرديد ، به قصد تنبيه « ابرهه » و سركوبى شورشيان ، سه هزار سپاهى به سردارى يكى از بستگان خود بدانجا گسيل داشت . سپاهيان مزبور نيز چون سرزمين‌هاى حاصلخيز « حميرى » ها را ديدند از فكر بازگشت منصرف شدند و بىاطلاع سپهسالار خود با « ابرهه » پيمانى بستند و همين كه جنگ ميان دو طرف آغاز گرديد سپهسالار خود را كشتند و به دشمن پيوستند . « هلستيوس »\r\n\r\n\r\n","description":"","footnote":"\r\n( 1 ) - به نظر مىآيد كه ازيميفيوس همان ذونواس پادشاه يمن باشد كه به علت جور بر مسيحيان مورد حملهء حبشيان مسيحى قرار گرفت و پروكوپيوس اشتباها او را بجاى ارياط سردار فاتح حبشى گرفته .\r\n","page_name":" 98 ","page_number":98},
  {"content":"\r\n\r\nپس از آگاهى از اين واقعه بيش از پيش در خشم شد و لشكرى ديگر به سركوبى « حميريها » فرستاد : ليكن اين لشكر هم از سپاهيان « ابرهه » شكست خورد و با دادن تلفات سنگينى به كشور خود مراجعت نمود . از آن پس پادشاه حبشه ترسيد و ديگر به فكر لشكركشى بر ضد « ابرهه » نيفتاد تا كمى پس از اين وقايع خود او درگذشت و « ابرهه » براى استقرار پادشاهى خويش متعهد شد كه همه ساله خراجى به جانشين وى بپردازد ولى اين واقعه مدتى بعد اتفاق افتاد .\r\nدر زمانى كه « هلستيوس » پادشاه حبشه بود و « ازيميفيوس » بر حسيريان سلطنت مىكرد ، ژوستينين فرستاده‌اى « ژوليانوس » « 1 » نام را نزد آنها فرستاد و به آنان پيغام داد كه چون مردم آنها هر دو داراى يك كيش و آيين هستند ، صلاح در آنست كه با رومىها متحد شوند و بر ضد ايرانىها بجنگند . ضمنا به حبشىها خاطرنشان نمود كه اگر ابريشم از هندوستان بخرند و به روميان بفروشند هم خود آنها سود هنگفت خواهند برد و هم از رفتن پول رومىها به جيب دشمنان ايشان يعنى ايرانىها جلوگيرى خواهند كرد . از « حميريها » نيز درخواست نمود كه « كيسوس » « 2 » فرارى را به رياست اعراب « مدنى » برگزيند و با لشكرى جرار به خاك ايرانىها بتازند . « كيسوس » سردارى دلير و جنگجو بود ، ليكن چون يكى از بستگان « ازيميفيوس » را به هلاكت رسانيده بود ناگزير از كشور خود گريخته و در سرزمينى باير و غير مسكون اقامت گزيده بود . شاهان مزبور هر دو وعده دادند كه درخواستهاى « ژوستينين » را انجام دهند و فرستادهء او را مرخص نمودند . ليكن هيچيك به قول خويش وفا نكرد يعنى در حقيقت هيچكدام هم نتوانستند كارى از پيش ببرند ، زيرا در موضوع تجارت ابريشم ايرانىها چون نزديكتر به هندوستان هستند هميشه بار كشتىهائى را كه از آنجا مىآيد زودتر در بنادر مىخرند و مجالى براى حبشىها باقى نمىگذارند و در قضيهء لشكركشى به خاك ايران نيز اين كار از\r\n\r\n\r\n","description":"","footnote":"\r\n( 1 ) -  Julianus \r\n( 2 ) -  Caisus  ظاهرا همان است كه در تواريخ عربى كيسوم آمده .\r\n","page_name":" 99 ","page_number":99},
  {"content":"\r\n\r\nعهدهء « حميريان » به كلى بيرون بود ، چه اولا ميان سرزمين ايشان و كشور ايران صحراى وسيع بايرى وجود دارد كه مسافرت در آن بسيار دشوار است ، ثانيا ايرانىها به مراتب از هومريتها دليرتر و جنگجوترند و طوايف مزبور هرگز نيروى برابرى و ستيزه با ايشان را ندارند . بعدها وقتى « ابرهه » اساس پادشاهى خود را مستقر ساخت و قدرت و اعتبارى حاصل كرد به « ژوستينين » وعده داد كه به خاك ايران حمله نمايد ، ليكن به محض اينكه سپاهى گرد آورد و رو به راه نهاد متوجه خطرات مسافرت و پايان ناگوار اين لشكركشى شد و فورا به كشور خويش مراجعت نمود . اين بود شرح روابط ميان روميان و مردم حبشه و طوايف « حميرى » .\r\n\r\n21 [ محاصرهء مارتيروپوليس ، خيانت جاسوس ايرانى ، مرگ قباد ، جانشينى خسرو وناخشنودى كاوس 
  ]\r\nپس از جنگ فرات ، « هرموژن » براى عقد پيمان صلح نزد قباد آمد .\r\nليكن چون شاهنشاه هنوز نسبت به روميان خشمگين بود وى نتوانست كارى از پيش ببرد و بىآنكه نتيجه‌اى بگيرد بازگشت .\r\n« بليزاريوس » از جانب امپراطور به « بيزانتيوم » احضار شد و به سردارى سپاهى كه بجنگ واندالها « 1 » مىرفت منصوب گرديد و بجاى وى « سيتاس » به سردارى مشرق انتخاب شد . ايرانىها دوباره با لشكرى جرار به سپهسالارى « چانارانك » و « سپهبد » و « هرموز » به بين النهرين حمله بردند و چون كسى را ياراى مقابله با آنان نبود از اينرو به محاصرهء شهر « مارتيروپوليس » كه در آنوقت « بوزس » و « بساس » « 2 » در آنجا به نگهبانى مشغول بودند پرداختند .\r\nاين شهر در محلى موسوم به « سوفانن » « 3 » واقع شده و از سمت شمال « آمد » دويست و چهل « استاد » فاصله دارد و رودخانهء « نيمفيوس » كه خاك ايران و روم را از هم جدا مىسازد در كنار آن جاريست . وقتى ايرانيان شروع به محاصرهء شهر و حمله به برج و باروهاى آن كردند مردم شهر نخست با كمال دليرى و مردانگى پايدارى نمودند ، ولى تصور نمىرفت كه بتوانند تا آخر\r\n\r\n\r\n","description":"","footnote":"\r\n( 1 ) -  Vandals \r\n( 2 ) -  Bessas \r\n( 3 ) -  Sophanen \r\n","page_name":" 100 ","page_number":100},
  {"content":"\r\n\r\nاستقامت نمايند ، زيرا حصار شهر در غالب قسمت‌هاى آن كوتاه و نااستوار بود و ايرانىها به آسانى مىتوانستند آن را منهدم سازند . بعلاوه مردم نه آذوقهء كافى داشتند و نه وسايل جنگ كه با آن از شهر خويش دفاع كنند . در اين اثنا « سيتاس » با سپاه خود به نقطهء موسوم به « آتاكاس » « 1 » كه صد « استاد » تا شهر « مارتيروپوليس » فاصله داشت رسيد و چون جرأت پيشروى نكرد همانجا اردو زد و مقيم شد . « هرموژن » نيز دوباره به سفارت از « بيزانتيوم » آمده و همراه سپاه مزبور بود . در اين وقت واقعه‌اى اتفاق افتاد كه وضع جنگ را يكباره تغيير داد و تفصيل آن از اين قرار است :\r\nدر ميان ايرانىها و رومىها از قديم رسم بود كه جاسوس‌هائى به خرج دولت نگاه مىداشتند و كار آنها اين بود كه خود را بطور ناشناس در ميان دشمن مىانداختند و پس از آگاهى از چگونگى اوضاع ايشان به كشور خويش بازمىگشتند و نتيجهء مشاهدات خود را به عرض پادشاه مىرسانيدند . غالب اين اشخاص البته نسبت به شاه و هموطنان خود صديق و وفادار بودند ، ليكن در ميان آنها گاهى اشخاص خائنى نيز يافت مىشدند كه اسرار وطن خويش را به دشمن فاش مىساختند . در هنگام محاصرهء شهر « مارتيروپوليس » جاسوسى كه از طرف ايرانيان به خاك روم فرستاده شده بود نزد « ژوستينين » امپراطور رفت و بسيارى از اسرار ايرانيان را بر او عرضه داشت و مخصوصا به وى اطلاع داد كه طوايف « ماساژت » به قصد آزار رومىها به زودى وارد خاك ايران مىشوند و از آنجا به سرزمينهاى روم حمله مىبرند و سپس به سپاه ايران ملحق مىگردند . وقتى امپراطور اين خبر را شنيد چون به راستى گفتار مرد جاسوس اعتماد داشت مبلغى تنخواه نقد به وى داد و به او سفارش كرد كه نزد قشون ايران برود و بگويد « ماساژت » ها با پول تطميع شده‌اند و با امپراطور روم همداستان گرديده‌اند و اينك مصممند كه به زودى بر آنها بتازند . جاسوس\r\n\r\n\r\n","description":"","footnote":"\r\n( 1 ) -  Attachas \r\n","page_name":" 101 ","page_number":101},
  {"content":"\r\n\r\nمزبور به دستور امپراطور نزد سردار سپاه ايران آمد و گفت به زودى سپاه بزرگى از هياطله به يارى رومىها خواهند آمد و ايرانيان چون گفتهء او را باور داشتند از اين خبر مضطرب گرديدند و متحير ماندند كه با اين پيش‌آمد چه بكنند .\r\nمقارن همين ايام قباد سخت بيمار گرديد و يكى از ندماى خود موسوم به « موبد » را كه اعتمادى كامل به وى داشت نزد خويش طلبيد و دربارهء خسرو و اوضاع آيندهء كشور با او مشورت نمود و گفت مىترسم ايرانىها پس از من به وصاياى من عمل نكنند و حاضر به پذيرفتن پادشاهى خسرو نشوند و موبد به وى گفت كه وصاياى خود را بنويس و مطمئن باش كه ايرانيان هرگز جرأت نخواهند كرد كه آن را ناديده انگارند . به اينجهت قباد وصيت كرد كه پس از او خسرو جانشين وى مىشود و بر ايرانيان سلطنت خواهد كرد .\r\nوصيت‌نامه را « موبد » به خط خود نوشت و به امضاى شاه رسانيد و طولى نكشيد كه قباد از دنيا رفت ( 13 سپتامبر 531 ) . پس از آنكه مراسم به خاك سپردن پادشاه مطابق رسوم و قواعد معمولى ايران انجام يافت كاوس به پشت - گرمى قانون كشورى كه حق پادشاهى را به پسر بزرگتر شاه مىدهد در انديشهء تصرف تاج و تخت برآمد ، ليكن « موبد » مانع انجام مقصود وى گرديد و گفت هيچكس نمىتواند به پادشاهى ايران برسد مگر آنكه بزرگان كشور همگى به انتخاب او رأى دهند . به اين جهت « كاوس » انجمنى از بزرگان و سران ايران ساخت و مىپنداشت كه همهء آنها بىمخالفت به پادشاهى او رأى خواهند داد ، ليكن در حينى كه انجمن برپا بود « موبد » وصيت‌نامهء قباد را خواند و حاضرين را از رأى شاه متوفى دربارهء پادشاهى خسرو آگاه ساخت . بزرگان ايران چون از مضمون وصيت‌نامهء قباد آگاه شدند ، به پاس خدمات و نيكىهاى گذشتهء او وصيتش را محترم شمردند و خسرو را به پادشاهى برگزيدند .\r\nبدين ترتيب خسرو به تخت سلطنت ايران جلوس نمود و اقتدارات\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nشاهى را در دست گرفت . در اين وقت « سيتاس » و « هرموژن » به خاطر شهر « مارتيروپوليس » بسيار نگران بودند و چون از عهدهء ايرانيان در جنگ برنمىآمدند ناگزير رسولى نزد سردار ايشان فرستادند و به وى چنين پيام دادند :\r\n« شما خود متوجه نيستيد كه چه مزاحمتى براى شاهنشاه ايران فراهم كرده و چگونه مانع ايجاد صلح ميان ايران و روم شده‌ايد . هم اكنون سفراى امپراطورى در اينجا حاضرند كه مىخواهند نزد پادشاه شما بروند و اختلافات موجود را در آنجا رفع نمايند و پيمان صلحى با او ببندند . پس بهتر است شما هرچه زودتر خاك روم را تخليه كنيد و بگذاريد سفراى ما مأموريت خود را انجام دهند و راهى را كه به سود هر دو طرف مىباشد انتخاب نمايند . ضمنا براى آنكه شما مطمئن شويد كه اين كار به زودى انجام خواهد گرفت ، ما چند تن از سران و بزرگان كشورى خود را به گروگان نزد شما خواهيم گذاشت . »\r\nقضا را در همين هنگام پيكى از دربار ايران آمد و خبر آورد كه قباد درگذشت و بجاى وى پسرش خسرو به تخت سلطنت نشست و اكنون اوضاع كشور قرين آرامش نيست . ايرانيان چون اين خبر را شنيدند پيشنهاد متاركهء جنگ را كه از طرف روميها شده بود به خشنودى پذيرفتند ، خاصه كه از حملهء هياطله نيز انديشه داشتند .\r\nپس از آن روميان شخصى موسوم به « مارتينوس » « 1 » و يكى از قراولان خاصهء « سيتاس » را به عنوان گروى نزد ايرانيها فرستادند و ايرانيها نيز به زودى دست از محاصرهء شهر كشيدند و به كشور خود رفتند . اندكى پس از اين ، هياطله به خاك روم حمله آوردند ولى چون سپاه ايران را در آنجا نديدند ، چندى به قتل و غارت پرداختند و سپس به سرزمين خويش بازگشتند .\r\n\r\n\r\n","description":"","footnote":"\r\n( 1 ) -  Martinus \r\n","page_name":" 103 ","page_number":103},
  {"content":"\r\n\r\n\r\n22 [ پيمان صلح بين خسرو انوشيروان و ژوستينين و تبادل شهرهاى فرانگيم و بولوم با لازيكا 
  ]\r\nعاقبت « روفينوس » و « آلكساندر » و « توماس » « 1 » به همراه « هرموژن » به سفارت نزد شاهنشاه ايران آمدند و او را در كنار رود دجله ملاقات نمودند و خسرو چون آنها را ديد گروگانهاى رومى را آزاد ساخت . سفراى رومى از در تملق و چاپلوسى درآمدند و آنقدر در حضور خسرو خضوع و تواضع كردند كه به هيچوجه شايستهء شأن و مقام فرستادگان دولتى مثل روم نبود . خسرو در نتيجهء اين چاپلوسىها رام شد و پذيرفت كه صدوده « سنتنارى » « 2 » طلا از روميان بگيرد و پيمان صلح دائمى با ايشان ببندد به شرط آنكه فرمانده سپاه آنان در بين النهرين بجاى آنكه در شهر « دارا » مقيم باشد مانند سابق در « قسطنطنيه » بماند و ضمنا روميان دو دژ جنگى يعنى « فارانيوم » و « بولوم » را به ايران پس بدهند و ايران دژ و استحكامات « لازيكا » را همچنان در تصرف خويش نگاه دارد .\r\nاين پول براى آن پرداخته مىشد كه ديگر دولت روم ناگزير نباشد استحكامات شهر « دارا » را موقوف سازد و در فرستادن سپاه براى نگهبانى در بندهاى خزر با ايرانيها شركت نمايد . سفرا با همهء شرائط صلح موافقت كردند ولى در بارهء واگذارى دژها گفتند كه بايد از امپراطور كسب اجازه نمائيم و بدين قصد « روفينوس » به « بيزانتيوم » رفت و ديگران در ايران ماندند و منتظر شدند كه پس از هفتاد روز با فرمان امپراطور برگردند .\r\nوقتى « روفينوس » به « بيزانتيوم » رسيد پيشنهادهاى خسرو را در بارهء پيمان صلح به عرض امپراطور رسانيد و امپراطور اجازه داد كه شرايط مذكور پذيرفته شود و پيمان به امضا برسد .\r\nدر اين اثنا خبرى دروغين در ايران منتشر گرديد كه « ژوستينين » نسبت به روفينوس خشمگين گرديده و او را هلاك كرده است . خسرو به شنيدن اين خبر در غضب شد و با تمامى سپاه خود به خاك روم حمله برد ، ليكن در\r\n\r\n\r\n","description":"","footnote":"\r\n( 1 ) -  Thomas \r\n( 2 ) -  Sentenary  وزنى بوده است معادل تقريبا بيست من\r\n","page_name":" 104 ","page_number":104},
  {"content":"\r\n\r\nميان راه با خود « روفينوس » برخورد كرد كه تازه از شهر « نصيبين » بيرون آمده بود و به سوى ايران مىآمد . بنابراين همگى به شهر مذكور رفتند و چون اجازهء امضاى عهدنامه صادر شده بود ، سفراى روم پولى را كه قرار بود به ايران بدهند با خود بدانجا بردند . ولى امپراطور به زودى از تصميم واگذارى دژهاى « لازيكا » به ايران پشيمان شد و به وسيلهء نامه به سفراى خود نوشت كه از تسليم دژهاى مذكور خوددارى نمايند .\r\nبدين جهت خسرو ديگر حاضر به پذيرفتن پيمان صلح نشد و « روفينوس » ترسيد كه مبادا پولهائى كه بىرعايت حزم و احتياط به ايران آورده - است از ميان برود . بنابراين فورا نزد خسرو شتافت و خود را در حضور وى به خاك انداخت و التماس كرد كه اجازه بدهد پولها را پس ببرد و خود او نيز موقتا از حمله به مرزهاى روم صرف‌نظر نمايد تا بعدها تكليف هر دو طرف معلوم شود . خسرو به وى فرمان داد كه از زمين برخيزد و او را خوشدل ساخت كه همهء خواهشهاى او را مىپذيرد . پس از آن سفرا با پولهائى كه همراه آورده بودند به « دارا » برگشتند و شاه ايران نيز مراجعت كرد .\r\nهمراهان « روفينوس » نسبت به او بدگمان شدند و حتى پيش امپراطور او را متهم ساختند كه چون هرچه وى تقاضا كرده خسرو پذيرفته است ، پس ناچار روابط پنهانى ميان آنها موجود است ، ولى امپراطور توجهى به اين تهمت‌ها نكرد و از عنايات خويش نسبت به وى چيزى نكاست .\r\nاندكى پس از اين وقايع « روفينوس » و « هرموژن » دوباره مأمور دربار خسرو شدند و اين بار در خصوص عقد پيمان صلح به زودى ميان هر دو طرف موافقت حاصل شد ، بدينمعنى كه قرار شد هر يك از دو طرف آنچه از متصرفات يكديگر گرفته‌اند به هم پس بدهند و در شهر « دارا » نيز ديگر پادگان نظامى متوقف نباشد . راجع به اهالى « ايبرى » نيز قرار شد كه به خود آنها مراجعه كنند ، در صورتى كه مايل باشند در « بيزانتيوم » باقى بمانند و الا به\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nسرزمين خويش برگردند . بدين ترتيب عهدنامهء موسوم به « صلح جاويدان » ميان دولت ايران و روم برقرار گرديد و در اين وقت شش سال از پادشاهى ژوستينين مىگذشت . پس از آن روميها « فرانگيوم » و « بولوم » و پولى را كه در قرارداد ذكر شده بود به ايرانيها دادند و ايرانيها نيز دژ و استحكامات « لازيكا » را به دولت روم واگذاشتند و ضمنا « داگاريس » را نزد روميها فرستادند و بجاى وى شخص ديگرى را كه همان اندازه اهميت و اعتبار داشت به گروگان گرفتند . « داگاريس » مردى دلير و جنگجو بود و بعدها وقتى هياطله به خاك روم حمله آوردند ، او آنها را شكست داد و متوارى ساخت .\r\nبنابراين عهدنامهء صلح به ترتيبى كه شرح داده شد ميان دو كشور برقرار گرديد .\r\n\r\n23 [ دسيسهء درباريان عليه خسرو و انتقام او از جاماسب و پنهان شدن قباد فرزند جاماسب 
  ]\r\nدر خلال همين اوقات شاهنشاه ايران مورد سوء قصد اتباع خود واقع گرديد و گروهى بر ضد او توطئه چيدند . تفصيل اين واقعه به قرارى است كه در زير نگاشته مىشود :\r\nخسرو پسر قباد طرز فكرى عجيب داشت و بىانداز مايل به چيزهاى تازه و بدعتهاى نو ظهور بود . به همين جهت هم خود او نسبت به ديگران سوءظن داشت و پيوسته در تشويش و نگرانى بود و هم ديگران به او بدگمان بودند . اين بود كه ايرانيان صاحب نفوذ كه از حكومت او دلگير بودند در صدد برآمدند ديگرى از خاندان قباد را به پادشاهى برگزينند و قضا را همگى شوقى وافر به پادشاهى « جاماسب » داشتند ، منتهى چنان كه سابقا اشاره شد بواسطهء كورى او قانون اجازهء پادشاهى به او نمىداد و از اينرو پس از انديشه و مشورت بسيار تصميم گرفتند پسر كوچك وى قباد را بپادشاهى برگزينند و « جاماسب » را به نيابت او بگمارند و بدين ترتيب او را پادشاه واقعى خود سازند . اشخاص مزبور « جاماسب » را از توطئهء خويش آگاه ساختند و به اصرار او را واداشتند كه نقشهء آنانرا بموقع اجرا بگذارد ، يعنى در موقع مناسبى به همراه آنان بر خسرو بتازد و كار او را بسازد . از قضا قصد ايشان آشكار شد و خسرو از\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nنقشهء كار آنها با خبر گرديد و فرمان داد « جاماسب » و همهء برادران او و پسران آنها را با همهء بزرگان و امرائى كه در اين توطئه شركت داشتند به هلاكت برسانند و حتى « اسپهبد » عم خود خسرو نيز در اين واقعه به سرنوشت ديگران گرفتار شد .\r\nاما خسرو به كشتن قباد پسر « جاماسب » موفق نگرديد ، زيرا او هنوز كودك خردسالى بود و پدرش او را نزد سپهسالار « آذرگودونباد » « 1 » فرستاده بود تا به سرپرستى و مراقبت وى پرورش يابد . خسرو چون نمىخواست نسبت به سپهسالار ابراز عدم اعتماد كرده باشد و ضمنا هم نمىتوانست كودك را به زور از او بستاند ، اين بود كه به وى پيغام فرستاد فورا قباد را به هلاكت برساند . سپهسالار چون از فرمان خسرو آگاهى يافت اندوهگين گشت و همسر خود را كه از كودك پرستارى مىكرد از قضيه‌آگاه گردانيد . زن‌گريه‌كنان خود را به پاى شوهر انداخت و به التماس از او درخواست نمود كه به هر - وسيله هست از كشتن قباد درگذرد . پس زن و شوهر بعد از انديشهء بسيار بر آن شدند كه كودك را در گوشه‌اى پنهان سازند و به خسرو خبر دهند كه او را هلاك كرده‌اند . آنگاه سپهسالار قباد را چنان پنهان نمود كه هيچكس از سرگذشت او آگاه نشد ، جز پسر خود او بهرام و يكى از بندگان وفادار او كه از هر حيث مورد اعتماد وى بود . ولى چون قباد رفته رفته بزرگ مىشد تا به سن بلوغ رسيد سپهسالار بيمناك گرديد كه مبادا اين راز نهفته فاش گردد و خسرو از زنده بودن وى آگاه شود ، به اينجهت پولى به وى سپرد و اسباب سفر او را فراهم ساخت و به وى فرمان داد كه به هر سوئى كه بتواند بگريزد .\r\nبدينسان خسرو و همهء مردم ديگر از سرنوشت حقيقى قباد بى خبر ماندند و هيچكس نميدانست كه سپهسالار با او چه معامله كرده است .\r\nبعدها خسرو با لشكرى بزرگ به سرزمين « گلخيد » حمله برد و تفصيل\r\n\r\n\r\n","description":"","footnote":"\r\n( 1 ) -  Ader goudounbades \r\n","page_name":" 107 ","page_number":107},
  {"content":"\r\n\r\nاين واقعه را بر حسب تصادف در فصلهاى آينده خواهيم نگاشت . در اين لشكر كشى بهرام پسر سپهسالار نيز شركت كرده بود و از جمله بندگان او همان بنده‌اى بود كه از داستان زنده بودن قباد آگاه بود . بهرام سرگذشت قباد را بىكم و كاست به پادشاه خبر داد . بندهء وى نيز گفته‌هاى او را تأييد نمود .\r\nخسرو بشنيدن اين داستان بىاندازه خشمگين گرديد و از اينكه يكى از بندگان او جرأت چنين گستاخى كرده بود آتش خشمش زبانه كشيد و چون راه ديگرى براى دستگيرى سپهسالار نداشت تدبير زير را به كار برد :\r\nهنگاميكه مىخواست از « گلخيد » برگردد نامه‌اى به سپهسالار نوشت و به وى خبر داد كه « ميخواهم با سپاهى گران به خاك روم حمله نمايم و چون قصد دارم كه اين بار سپاهيان خود را دو نيمه نموده از دو طرف شط فرات به دشمن حمله آورم ، از اينرو فرماندهى نيمى از سپاه را خود به عهده مىگيرم و سپهسالارى نيمى ديگر را با اعتماديكه به حسن تدبير و دليرى تو دارم به تو واگذار مىكنم . بنابراين لازم است هنگام بازگشت ما خود را به ما برسانى و دستورهاى لازم را از ما بستانى و براى آنكه زودتر برسى بهتر است منتظر بندگان و ملازمان خود نشوى و به آنان فرمان دهى كه از پشت سر بيايند . »\r\nوقتى سپهسالار پيام شاهنشاه را دريافت داشت ، از اين توجه و عنايت مخصوص شاهانه بىاندازه شادمان گرديد و بىآنكه كمترين بدگمانى نسبت به وى احساس نمايد ، به شتاب روبه‌راه نهاد . ولى در راه چون كسى همراه او نبود كه از او مواظبت كند ، ضعف پيرى و خستگى بر او غالب آمد و از اسب به زير افتاد و استخوان پايش شكست . پس ناگزير شد در همان محل بماند و به درمان بپردازد . شاه نيز همانجا به ملاقات او آمد و چون حال او را چنان ديد ، گفت تو بدين وضع نمىتوانى به جنگ به روى و بهتر است عجالتا به يكى از دژهاى نزديك به روى و در آنجا به درمان خويش مشغول شوى . چون سپهسالار عازم دژ مذكور گرديد ، خسرو تنى چند را در پى او فرستاد و كارش\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nرا ساختند ، در صورتى كه اين شخص يكى از دليرترين و وفادارترين سرداران ايران بود و مدتها با دوازده طايفه از اقوام وحشى جنگيده و همهء آنها را مطيع و تابع قباد ساخته بود . پس از هلاكت « آذرگودونباد » پسرش بهرام جانشين وى شد و منصب سپهسالارى يافت . كمى پس از اين وقايع قباد پسر « جاماسب » يا شخص ديگرى كه شباهت تام به قباد پادشاه داشت ، به اسم وى بدربار « بيزانتيوم » آمد و « ژوستينين » با آنكه دربارهء او مشكوك بود ، مع هذا به نام نوادهء قباد پذيرائى گرم و شايانى از وى نمود . اين بود مجملى از داستان شورش ايرانيها بر ضد خسرو و عاقبت كار شورشيان ، ديرى نگذشت كه خسرو « موبد » را نيز به هلاكت رسانيد و علت آن بدينقرار بود كه هنگاميكه شاهنشاه به انجام دادن برخى كارهاى بزرگ اشتغال داشت ، به « زابرگان » « 1 » فرمود تا موبد را به حضور وى بخواند . قضا را « زابرگان » سابقهء دشمنى با موبد داشت و وقتى به نزد وى رفت ديد كه سرگرم مشق دادن سپاهيان خود مىباشد و چون او را از جانب شاهنشاه احضار نمود گفت به زودى به حضور خواهم شتافت . « زابرگان » موقع مناسبى براى ابراز دشمنى و كشيدن انتقام به دست آورد و به شاه عرض كرد كه موبد به عذر آنكه كار مهمى در پيش دارد از آمدن به درگاه خوددارى كرده است . شاه از اين رفتار خشمگين شد و به وسيله يكى از بندگان درگاه به او فرمان داد كه خود به پاى سه‌پايه برود . تفصيل اين سه‌پايه آنست كه هميشه روبروى كاخ پادشاهى يك سه‌پايهء بزرگ آهنى برپاست تا هر ايرانى كه بداند پادشاه نسبت به وى خشمگين است ، بىآنكه هرگز در انديشهء فرار افتد و يا در معبد يا جاى ديگرى بست نشيند خود به پاى اين سه‌پايه مىآيد و منتظر فرمان پادشاه مىايستد و هيچكس را هم دل آن نيست كه به حمايت از او برخيزد . موبد بيچاره نيز چند روز به\r\n\r\n\r\n","description":"","footnote":"\r\n( 1 ) -  Zaberganes  به نظر مىرسد كه مقصود زرادشت خركان باشد كه بسبب تمايل بمزدكيان كشته شد .\r\n( تاريخ يعقوبى )\r\n","page_name":" 109 ","page_number":109},
  {"content":"\r\n\r\nحالى زار در پاى آن نشست تا عاقبت جلادان به فرمان شاه او را به هلاكت رسانيدند . اين بود پاداش همهء خوبىهائى كه موبد در حق خسرو كرده بود .\r\n\r\n24 [ حملهء روميان به ليبيا وباج‌خواهى ايرانيان از آنان و داستان تصرف شهر دارا به دست جان سرباز 
  ]\r\nدر آنزمان امپراطور دوباره « بليزاريوس » را به سردارى شرق انتخاب نمود و او را به « ليبيا » « 1 » فرستاد تا آنجا را بگشايد . تفصيل اين واقعه بعد در اين كتاب مىآيد . ايرانيها چون اين خبر را شنيدند بىاندازه خشمگين گرديدند و پشيمان شدند كه چرا با دولت روم به پنهانى صلح بسته‌اند ، زيرا ميديدند كه قوت و شوكت آن دولت پيوسته رو به فزونى مىرود . خسرو سفرائى به « بيزانتيوم » گسيل داشت و به ژوستينين پيام فرستاد كه ما از پيروزى و پيشرفت شما شادمانيم ولى بايد حصهء ما را نيز از غنائم « ليبيا » بدهيد . زيرا اگر ما با شما پيمان صلح نبسته بوديم هرگز نمىتوانستيد در جنگ با « واندالها » پيروز شويد . ژوستينين نيز پولى به رسم پيشكش فرستاد و سفراى او را با مهربانى و احترام تمام مرخص نمود .\r\nدر شهر « دارا » واقعهء زير اتفاق افتاد : در جزو لشكر پيادهء مقيم « دارا » شخصى بود به نام « جان » كه با جمعى از سربازان خود توطئه چيد و شهر را متصرف گرديد و سپس در يكى از كاخهاى آنجا اقامت نمود و دست به ستمگرى و آزار مردم زد . اگر در آن موقع ايرانيان با روميها در حال صلح نبودند ، زيان‌هاى عمده‌اى از اين واقعه متوجه روميان مىشد . ليكن چون دو دولت در حال آشتى بودند ايرانيها به فكر استفاده از اين پيش‌آمد نيفتادند و مزاحمتى براى روم فراهم نكردند . روز چهارم اين حادثه گروهى از سربازان همداستان شدند و به دستور « ممس » « 2 » كاهن شهر « آناستاسيوس » هنگام نيمروز به كاخ يكى از بزرگان ريختند و نخست نگهبانان را با دشنه‌هائى كه زير جامهء خود پنهان كرده بودند به هلاكت رساندند و سپس داخل سراى « جان » شدند و او را گرفتند . اما از قراريكه برخى مىگويند سربازان نخستين\r\n\r\n\r\n","description":"","footnote":"\r\n( 1 ) -  Lybia \r\n( 2 ) -  Mamas \r\n","page_name":" 110 ","page_number":110},
  {"content":"\r\n\r\nكسانى نبودند كه بدينكار دست زدند ، بلكه در همان موقعى كه آنان در فضاى كاخ ايستاده و از خطرى كه متوجه آنها بود بيمناك بودند ، مردى قصاب به همراه آنان به كاخ آمده بود به « جان » حمله برد و با ساطور خود ضربتى به وى زد ولى ضربت مزبور كشنده نبود و « جان » فريادكنان گريخت و نزد سربازان آمد و آنها او را دستگير نموده زندانى ساختند و سپس كاخ را آتش زدند تا ديگر اميدى براى شورشيان باقى نماند . يكى از مهاجمين از بيم آنكه مبادا سربازان از زنده بودن « جان » آگاه شوند و باز توليد زحمتى براى شهر كنند او را كشت و با اين كار به آن همه شورش و طغيان پايان داد . اين بود داستان ظهور استبداد در شهر « دارا » .\r\n\r\n","description":"","footnote":"","page_name":" 111 ","page_number":111},
  {"content":"\r\n . \r\n","description":"","footnote":"","page_name":" 112 ","page_number":112},
  {"content":"\r\n\r\n\r\nكتاب دوم\r\n\r\n","description":"","footnote":"","page_name":" 113 ","page_number":113},
  {"content":"\r\n . \r\n","description":"","footnote":"","page_name":" 114 ","page_number":114},
  {"content":"\r\n\r\n\r\n1 [ بيمناكى خسرو از پيروزيهاى روميان در ايتاليا و دسيسهء او به همراه منذر عليه روم 
  ]\r\nخسرو چون شنيد كه « بليزاريوس » در ايتاليا هم براى « ژوستينين » به پيروزيهائى نائل آمده است ، از پيشرفت‌هاى دولت روم بيش از پيش بيمناك شد و بدين انديشه افتاد كه بهانه پيدا كند و پيمان صلح با آن دولت را بشكند . بدين قصد با « منذر » گفتگو نمود و او را مأمور ساخت كه زمينه‌اى براى آغاز جنگ فراهم آورد .\r\n« منذر » از « حارث » آغاز شكايت كرد و به عذر اينكه وى به حدود سرحدات او تجاوز كرده است ، شروع به حمله به خاك روم كرد و ضمنا اعلام نمود كه اين حمله به هيچوجه موجب نقض پيمان صلح ايران و روم نمىشود ، چون هيچيك از دو دولت او را مشمول مقررات پيمان مذكور نساخته‌اند . اتفاقا هم ادعاى او درست بود ، زيرا چون قبائل عرب يا تابع ايران بودند يا دست‌نشاندهء دولت روم ، و به اينجهت در پيمانهائى كه ميان دو دولت بسته مىشد هيچ وقت ذكرى از آنان نمىرفت .\r\nاما ناحيه‌اى كه در آنموقع مورد اختلاف اعراب ايران و روم بود ، قطعه زمين خشك و بايريست موسوم به « استراتا » « 1 » كه تا جنوب شهر « تدمر » « 2 » امتداد مىيابد و بواسطهء آفتاب سوزان و خشكى فوق العادهء آن هيچ‌گونه درخت و رستنى در آن نمىرويد و فقط از قديم چراگاه معدودى از گله‌داران\r\n\r\n\r\n","description":"","footnote":"\r\n( 1 ) -  Strata \r\n( 2 ) -  Palmyra \r\n","page_name":" 115 ","page_number":115},
  {"content":"\r\n\r\nعرب بوده است .\r\nحارث به استناد اسم آن ناحيه كه كلمهء رومى و بمعنى جادهء مسطح است ، همچنين به شهادت گروهى از پيران و ريش سفيدان محل آنجا را متعلق به روم مىدانست در صورتى كه منذر اهميتى به اسم نمىداد و مىگفت چون شبانان و صاحبان چارپايانيكه بدين سرزمين مىآيند باج مرتع به من مىدهند پس طبيعتا مالك آنجا من هستم .\r\nژوستينين تصفيهء اين كار را به خزانه‌دار مخصوص خود موسوم به « استراتگيوس » « 1 » و « سوماس » « 2 » سردار سپاه فلسطين واگذار نمود . سوماس برادر همان « ژولين » بود كه از جانب امپراطور به سفارت نزد « حميريها » و اهالى حبشه رفته بود و اصرار داشت كه دولت روم ناحيهء مزبور را از دست ندهد و از حق خود در آنجا چشم نپوشد . ولى بر خلاف وى « استراتگيوس » به امپراطور توصيه كرد كه از اين قطعه زمين باير و بىمصرف چشم بپوشد و بخاطر آن بهانهء جنگ به دست ايرانيها ندهد . بدين جهت ژوستينين موضوع را مورد دقت و مطالعهء خود قرار داد و مدتى دراز براى حل آن صرف وقت نمود .\r\nدر اين اثنا خسرو مدعى گرديد كه پيمان صلح از طرف « ژوستينين » نقض گرديده است ، زيرا امپراطور در حين صلح قصد نموده است منذر را با خود همراه كند و او را بر ضد ايران بينگيزد و دليل آن اينكه « سوماس » هنگام مأموريت خود در ميان قبايل عرب منذر را به پول فريفته بود تا با دولت روم همدست شود و خود امپراطور هم در اين زمينه نامه‌اى به وى نوشته بود .\r\nگذشته از اين خسرو مدعى بود كه ژوستينين نامه‌اى به قبايل « هون » فرستاده و آن‌ها را تحريك كرده است كه به خاك ايران حمله برند و طوايف مزبور عين نامه را نزد وى فرستاده‌اند . به اينجهت خسرو در صدد برآمد پيمان را\r\n\r\n\r\n","description":"","footnote":"\r\n( 1 ) -  Strategius \r\n( 2 ) -  Summas \r\n","page_name":" 116 ","page_number":116},
  {"content":"\r\n\r\nنقض كند و به خاك روم لشكر بكشد ولى بطلان يا درستى دعاوى او بر من معلوم نيست و نمىدانم كه در اين خصوص حق به جانب او بوده است يا نه .\r\n\r\n2 [ تشويق خسرو توسط ويتيگيس رئيس قبايل گوتها به شكستن پيمان و جنگ با ژوستينين 
  ]\r\nدر همين موقع « ويتيگيس » رئيس قبايل « گوتها » كه در جنگ شكست خورده بود ، دو سفير نزد خسرو فرستاد و او را به جنگ با دولت روم تحريك نمود ، ولى براى آنكه كسى از اين موضوع آگاه نشود و نقشهء او باطل نماند بجاى آنكه سفرا را از افراد گوت انتخاب كند دو نفر از كاهنان « ليگورين » را با پول زياد فريفت و آنها را به دربار خسرو فرستاد .\r\nيكى از اين دو تن كه زيرك‌تر و با هوشتر از ديگرى بود خود را به لباس كشيش درآورد و ديگرى بنام گماشتهء وى با او روبه‌راه نهاد . چون به سرزمين « تراكيا » رسيدند مرد سومى را نيز به مترجمى زبان شامى و يونانى با خود همراه برداشتند و بىآنكه در ميان راه كسى آنها را بشناسد يكسره به كشور ايران آمدند . رسولان مزبور چون به حضور خسرو بار يافتند ، به وى چنين گفتند :\r\n« اى شاهنشاه ! اگر پادشاهان و امراء ديگر به قصد سود طلبى سفرائى به اطراف گسيل مىدارند ، « ويتيگيس » پادشاه گوتها و ايتاليا ما را بدان منظور فرستاده است كه در باب مصالح كشور تو با تو گفتگو كنيم و اينك آنچه را كه ما مىگوئيم چنان پندار كه بىهيچ كم‌وبيش از زبان خود او مىشنوى .\r\nاى پادشاه ، اگر كسى بىپرده به تو بگويد كه تو كشور خود و مردم آن را به دست خويش به ژوستينين داده‌اى ، بايد بيگمان گفتهء او را راست پندارى و آن را باور كنى ، چه ژوستينين را طبعى حسود و آزمند است و به آنچه خود دارد قناعت نمىكند و سوداى جهانگيرى در سر مىپرورد و پيوسته در انديشهء گرفتن كشور ديگران است و چون مىداند كه به تنهائى نمىتواند از عهدهء ايرانىها برآيد و تا ايرانيها با او دشمنند او هرگز نخواهد توانست با ديگران بجنگد اينست كه به بهانهء پيمان صلح ترا فريفته است و به مغلوب\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nساختن مردم كشورهاى ديگر پرداخته است و همين كه از اين راه لشكرى بزرگ گردآورد ، به سراغ كشور تو خواهد آمد . اينك طوايف « واندال » و ساير اقوام افريقائى مقهور وى گرديده‌اند و با آنكه « گوتها » بواسطهء پيمان صلح و دوستى كه با او دارند بيطرفى اختيار كرده بودند ، مع ذلك امروز وى با پول فراوان و سپاه بيشمار بر آن‌ها تاخته است . اكنون اگر گوتها در برابر وى تاب برابرى نياورند و مغلوب شوند بيگمان از ما و ساير اقوامى كه مغلوب او شده‌اند لشكرى تجهيز خواهد كرد و بدون رعايت دوستى و ملاحظهء پيمان صلح به جنگ ايرانيها خواهد آمد . پس اى پادشاه ، تا مجال اقدام باقى است انديشه‌اى كن و مگذار بيش ازاين دربارهء ما و تو هر دو ستم شود .\r\nزيرا تو ميدانى كه روميها نظر خوبى به كشور تو نداشته‌اند و همين كه ياراى ستيز با ترا در خود ببينند ، بىهيچ درنگ دشمنى ديرينه را آغاز خواهند كرد .\r\nاينك بايد موقع را مغتنم بشمارى و از فرصت مساعدى كه به دست افتاده است استفاده نمائى ، مبادا كار از كار بگذرد و پس از گذشتن فرصت دچار پشيمانى گردى ، زيرا مرد خردمند هميشه عواقب امور را پيش‌بينى مىنمايد و هرگز در تدارك وسائل امنيت و حفاظت خويش تأخير جايز نمىداند تا مبادا پس از سپرى شدن موقع مقتضى به قهر و چشم‌زخم دشمن گرفتار آيد . »\r\nخسرو پس از شنيدن اين سخنان بر صدق گفتار « ويتيگيس » يقين حاصل كرد و بيش از پيش آمادهء نقض پيمان صلح گرديد . زيرا بواسطهء بغض و كينهء فراوانى كه نسبت به ژوستينين داشت يكباره فراموش نموده بود كه اين سخنان از طرف دشمنان امپراطور گفته شده است و نبايد اعتمادى بدان بنمايد ؛ ولى چون خود او شخصا مايل به ستيزه با روم بود ، اين گفته‌ها نيز در تحريك او كمك مىنمود ، چنان كه بعدها از جانب ارامنه و اهالى « لازيكا » نيز اظهاراتى در همين زمينه شد و خسرو همه را باور نمود . تهمتهائى كه به ژوستينين بسته مىشد بر اين اساس بود كه وى در صدد توسعهء كشور و\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nافزايش نيروى جنگى خود مىباشد . در صورتى كه سوداى جهانگيرى و كشور - گشائى از مفاخر پادشاهان بشمار مىرود و كورش كبير و اسكندر مقدونى نيز بواسطهء پيروزىهاى خود مشهور و بزرگ شده‌اند و اگر اين كار پسنديده نبود مىبايستى مردم جهان آنها را نيز مورد نكوهش و سرزنش قرار دهند .\r\nولى متأسفانه هرگز انصاف و عدالت با حس بدگمانى و حسد در وجود يك نفر جمع نمىشود و كسى كه نسبت به ديگرى حسد ورزيد ، نخواهد توانست عادلانه دربارهء او قضاوت نمايد . خلاصه آنكه خسرو بدين دلائل قصد داشت پيمان صلح ميان خود و دولت روم را نقض نمايد .\r\n\r\n3 [ سركوب شورش ارمنستان به دست ژوستينين و كمك‌خواهى ارمنيان و طوايفى از اشكانيان از خسرو و ترغيب او به جنگ با روم 
  ]\r\nمقارن اين اوقات واقعهء ديگرى رخ داد كه تفصيل آن در اينجا آورده مىشود . « سيمون » كه دژ « فرانگيوم » را به رومىها واگذار كرده بود ، هنگام جنگ ايران و روم ژوستينين را وادار ساخت كه برخى از شهرهاى ارمنستان را به وى واگذار نمايد و چون شهرهاى مزبور به تصرف او درآمد صاحبان نخستين آنها بر ضد وى توطئه چيدند و او را به هلاكت رسانيدند . قاتلين او كه دو برادر بودند و پدرشان فيروز نام داشت پس از كشتن سيمون از ارمنستان گريختند و به خاك ايران پناهنده شدند . امپراطور چون از واقعه آگاه گرديد ، شهرهاى مذكور را به برادرزادهء سيمون موسوم به « آمازاسپس » « 1 » بخشيد و او را حكمران ارمنستان ساخت ، ليكن ديرى نگذشت كه يكى از دوستان « آمازاسپس » موسوم به « آكاسيوس » « 2 » وى را نزد ژوستينين متهم ساخت و گفت اين شخص گذشته از اينكه نسبت به ارامنه ستم بسيار مىكند قصد دارد « تئودوزيوپوليس » و برخى شهرهاى ديگر را هم به تصرف ايرانىها دهد . امپراطور اتهامات « آكاسيوس » را باور داشت و او را مأمور كشتن « آمازاسپس » ساخت و بعد هم خود او را به حكمرانى ارامنه منصوب ساخت . آكاسيوس چون طبعى سفله و فطرتى\r\n\r\n\r\n","description":"","footnote":"\r\n( 1 ) -  Amazaspes \r\n( 2 ) -  Acacius \r\n","page_name":" 119 ","page_number":119},
  {"content":"\r\n\r\nپست داشت ، موقع مناسبى براى ظاهر ساختن سيرت بد خود به دست آورد و شروع به چپاول دارائى رعاياى خود نمود و مالياتهاى كمرشكن و سنگين بر آنها وضع كرد و چنان دست ظلم و اجحاف به جان و مال مردم دراز نمود كه ارامنه بيش از آن تاب تحمل مظالم او را نياوردند و عاقبت بر ضد او برخاستند و پس از كشتن وى به فرانگيوم گريخته در آنجا متحصن شدند .\r\nامپراطور چون اين خبر را شنيد سخت خشمگين شد و « سيتاس » را به تنبيه و سركوبى متمردين فرستاد ، زيرا « سيتاس » از هنگام پيمان صلح با ايران به « بيزانتيوم » برگشته و در آنجا مانده بود . سيتاس چون به ارمنستان آمد نخست از شروع به جنگ خوددارى نمود و كوشيد كه مردم را با وعده و نويد به سرزمين خودشان برگرداند و به آنان قول داد كه امپراطور را وادار به برداشتن مالياتهاى تازه نمايد . ليكن امپراطور به تحريك پسر « آكاسيوس » او را بواسطهء تأملى كه در شروع جنگ كرده بود ملامت نمود و به وى فرمان داد كه با متمردين به جنگ پردازد . سيتاس ناگزير تدارك جنگ ديد و آمادهء كارزار گرديد ، ولى ابتدا كوشيد كه به وعده و نويد گروهى از ارامنه را با خود همراه سازد تا سركوبى ديگران آسان شود . يكى از قبايل بزرگ و نيرومند آنجا موسوم به « اسپتيانى » حاضر شد با روميان پيمان دوستى ببندد و از سيتاس تقاضا كردند كه قول‌نامه به ايشان بسپارد و سوگند ياد كند كه اگر آنها به هنگام جنگ هموطنان خود را ترك گويند و به روميان بپيوندند ، جان‌ومال آنان به خود آنها واگذار گردد . سيتاس از اين پيش‌آمد شادمان گرديد و قول‌نامه را بر لوحى نوشته مهر نمود و توسط رسولان امين به قبيلهء مذكور فرستاد . سپس به اطمينان آنكه به كمك متحدين خود در جنگ پيروز خواهد شد ، لشكريان خويش را برداشته به محلى آمد كه به نام « اونوكالاكون » « 1 » معروف بود و ارامنه در آنجا اردو زده بودند . از قضا فرستادگانى كه حامل\r\n\r\n\r\n","description":"","footnote":"\r\n( 1 ) -  Oenochalakon \r\n","page_name":" 120 ","page_number":120},
  {"content":"\r\n\r\nلوح مزبور بودند ، راه غلط رفتند و نتوانستند « اسپتيانىها » را بيابند از طرف ديگر قسمتى از لشكريان روم در عرض راه به گروهى از جنگيان قبيلهء مذكور برخوردند و چون از قضيهء پيمان دوستى آگاه نبودند با آنها از در دشمنى درآمدند و زدوخورد ميان ايشان درگرفت . بعلاوه خود سيتاس نيز گروهى از زنان و كودكان اين قبيله را در غارى دستگير كرد و چون آنها را نمىشناخت همگى را هلاك ساخت .\r\n« استيانىها » از اين واقعه بىاندازه خشمگين گرديدند و به همراهى قبايل ديگر خود را آمادهء جنگ ساختند . ليكن چون زمين‌هائى كه سپاهيان دو طرف در آن اقامت داشتند كوهستانى بود و رفت‌وآمد در آن بىاندازه مشكل بود ، لهذا هر دو طرف لشكريان خود را به دسته‌هاى كوچك تقسيم كردند و آنها را در ميان غارها و صخره‌ها پراكنده ساختند . در نقطه‌ايكه سيتاس با گروهى اندك از سواران خود توقف نموده بود يكدسته نيز از سواران دشمن در آنجا قرار گرفتند و فقط گودالى ميان آن‌ها فاصله بود .\r\nسيتاس با گروهى از همراهان خويش از گودال گذشته به سوى دشمن حمله برد ، اما چون ارامنه در برابر او ايستادگى نكردند و اندكى عقب نشستند ، سيتاس ديگر در پى آنها نرفت و همانجا ماند .\r\nدر اين اثنا يكى از سربازان رومى كه در پى دشمن رفته بود بازگشت و با كمال شتاب نزد سيتاس و سواران وى آمد . اتفاقا سيتاس نيزهء خود را به زمين فروكرده بود و سوار مزبور همچنانكه با شتاب پيش مىآمد با تنهء اسب به نيزه زد و آن را خرد كرد و به زمين انداخت . سردار رومى از اين حركت خشمگين گرديد ، اما يكى از ارامنه او را از دور شناخت و به ياران خود خبر داد كه وى با گروه كمى از همراهان خويش به سوى ايشان آمده است . سيتاس وقتى گفته‌هاى مرد ارمنى را شنيد ، چون نيزه‌اش شكسته بود شمشير از نيام كشيد و عازم بازگشت به سوى ديگر گودال گرديد ، ليكن\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nدشمن مجال فرار به او نداد و يكى از سربازان با شمشير خود ضربتى به فرق او نواخت ، چنان كه موهاى سر او همه ريخت ولى به استخوان سر آسيبى نرسيد . سيتاس همچنان به جلو پيش رفت تا عاقبت « اردوان » پسر « جان » « اشكانى » از پشت به وى حمله كرد و با نيزه كار او را ساخت . بدين ترتيب سيتاس كه داراى روئى زيبا و اندامى موزون بود و از حيث دليرى سرآمد عصر خود به شمار مىآمد به وضعى حقارت بار كه ابدا شايستهء رشادت و جوانمردى او نبود به هلاكت رسيد . برخى مىگويند اردوان او را نكشت و ارمنى گمنامى موسوم به سليمان وى را هلاك نمود .\r\nپس از كشته شدن سيتاس امپراطور « بوزس » را به سركوبى ارامنه فرستاد . وى چون به ارمنستان آمد به قبايل آنجا وعده داد كه ميان آن‌ها و امپراطور آشتى برقرار سازد و ضمنا از آنان درخواست كرد كه گروهى از سران و رؤساى خود را براى آغاز مذاكرات نزد وى بفرستند . ليكن ارامنه عموما نسبت به « بوزس » بدگمان بودند و نمىخواستند پيشنهاد ويرا بپذيرند .\r\nفقط يك تن از خاندان اشك موسوم به پدر اردوان كه سابقا دوستى با « بوزس » داشت دعوت او را پذيرفت و به همراه داماد « باساسس » « 1 » و گروهى ديگر نزد وى شتافت . اشخاص مزبور چون به نقطه‌اى رسيدند كه بنا بود « بوزس » را در آنجا ببينند ، مشاهده كردند كه لشكريان رومى از هر سو ايشان را احاطه كرده‌اند . به اين جهت « باساسس » به پدرزن خويش اصرار نمود كه هرچه زودتر از آنجا فرار نمايند ، ليكن وى به پذيرفتن اين پيشنهاد تن در نمىداد و « باساسس » ناگزير همراه ساير كسان خود رومىها را اغفال نمود و از همان راهى كه آمده بود برگشت .\r\n« بوزس » چون « جان » را تنها ديد فورا او را هلاك ساخت و ارامنه چون از صلح با روميان نااميد شدند و بعلاوه دانستند كه در جنگ از عهدهء\r\n\r\n\r\n","description":"","footnote":"\r\n( 1 ) -  Bassaces \r\n","page_name":" 122 ","page_number":122},
  {"content":"\r\n\r\nآنان برنمىآيند ناچار به پادشاه ايران متوسل گرديدند و هيئتى را به رياست « باسس » كه مردى كاردان و امين بود از ميان خود برگزيدند و به حضور شاهنشاه فرستادند . رسولان مزبور چون به خدمت خسرو رسيدند ، رئيس آنها آغاز كلام كرد و چنين گفت :\r\n« اى خداوند ، غالب ما از اولاد اشك پادشاه بزرگ و مشهور اشكانى هستيم كه زمانى بر كشور ايران پادشاهى داشت و در زمان خود از هيچ پادشاه ديگرى كمتر نبود ، امروز ما همه بندگانى ذليل و ناتوان شده و از ظلم و ستم روميان به جان آمده‌ايم و چون تو آنها را آزاد گذاشته‌اى كه هر جور و ستمى بخواهند در حق ما روا دارند ، ما هم ناگزير به تو پناه آورده‌ايم و از تو داورى مىخواهيم ، زيرا كسى كه به ديگرى اجازهء ظلم و بيدادگرى مىدهد خود مسئول رفتار ظالمانه و ستمگرىهاى وى مىباشد . اينك اى پادشاه براى آنكه تو از چگونگى احوال ما به خوبى آگاه گردى داستان خود را از اندك زمانى پيش از اين به حضورت عرضه مىداريم :\r\nاشك آخرين پادشاه سلسلهء اجداد ما ، به ميل و ارادهء خويش از پادشاهى دست كشيد و تاج و تخت خود را به « تئودوسيوس » امپراطور روم واگذار نمود ، به شرط اينكه بازماندگان و بستگان او و خانواده‌اش هميشه و در همه جا آزاد و بىدردسر زيست نمايند و خصوصا از پرداخت هرگونه باج و خراجى معاف باشند . اين پيمان همچنان از هر دو طرف مراعات مىشد تا شما ايرانيها آن پيمان شوم را كه در حقيقت موجب بدبختى و مايهء تباهى اقوام ديگر است با دولت روم بستيد ، زيرا از آن هنگام به بعد همين كسى كه خود را به ظاهر دوست شما معرفى مىكند و در باطن دشمن خونخوار شما است رشتهء انتظام عالم را بهم زده و هرج‌ومرجى شديد در دنيا فراهم كرده است . به زودى همين كه كار مغرب را بپردازد و طوايف آنجا را به بندگى خويش درآورد ، آنگاه تو خود از چگونگى كار او آگاه خواهى شد و\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nخواهى ديد كه با چه مرد خطرناكى سروكار دارى . چنان كه خود به چشم مىبينى اين مرد تاكنون بدين كارهاى ممنوع دست زده و بسى نظامات و مقررات ثابت را متزلزل ساخته و از ميان برده است . مگر نه خراج كمرشكنى كه تاكنون مانند آن در هيچ كشورى ديده نشده بر ما تحميل كرده است ؟\r\nمگر نه « تزالى » هاى آزاد را به بندگى خويش درآورده است و بر سر « لازى » هاى بينوا فرماندارى رومى گماشته است ؟ آيا اين رفتار ستمگرانهء او بر خلاف قاعدهء عدل و انصاف و حتى مخالف قوانين طبيعى نيست ؟\r\nسرداران او بىمقدمه به بوسفور رفتند و شهرى را كه متعلق به هياطله بود و ابدا ربطى به روم نداشت ، متصرف گرديدند . فرستادگان وى با اهالى حبشه پيمان تهاجمى بستند و آنها را با خود متحد ساختند ، در صورتى كه روميان پيش از اين تاريخ اسم حبشه را هم نشنيده بودند و مردم آنجا را اصلا نمىشناختند . علاوه بر اينها طوايف « هومريت » را مغلوب و دست نشاندهء خود ساخته و درياى احمر و « بيشه‌هاى نخل » را نيز به تصرف خويش درآورده است . از سرنوشت اهالى « ليبيا » و مردم ايطاليا ديگر سخنى نمىگوئيم ، زيرا لابد تو خود داستان شكست ايشان را به دست وى شنيده‌اى و محتاج يادآورى آن نيستى . خلاصه آنكه عرصهء زمين براى جولان اين مرد تنگ است و تصرف سرزمين‌هاى آباد عالم آتش حرص و طمع او را فرو ننشانده است و اينك در آسمان‌ها و در آنسوى درياها در جستجوى سرزمين هاى ديگرى است تا به تسخير و تصرف آن بپردازد . پس اى پادشاه چرا تو هنوز به مسامحه وقت مىگذرانى و چرا اين پيمان شوم را معتبر مىشمرى و منتظر نشسته‌اى كه ترا آخرين طعمهء حرص و آز خود سازد ؟ اگر مىخواهى بدانى ژوستينين با ملل مغلوب چگونه رفتار مىكند ، بهترين مثل و نمونهء آن خود ما و « لازى » هاى بيچاره هستيم ؛ يا اگر مىخواهى بدانى كه وى با اقوام و ملل بيگانه كه بىطرفى اختيار كرده و هرگز آزارى به او نرسانده‌اند\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nچگونه رفتار مينمايد ، به سرگذشت رقت‌انگيز « واندالها » و « گوت‌ها » و طوايف افريقا نظر عبرتى بيفكن .\r\nاما چرا راه دور برويم ، مگر نه همين ژوستينين در ايام صلح و دوستى مىكوشيد كه « منذر » غلام ترا فريب دهد و او را بر ضد تو بينگيزد ، يا مگر نه با هياطله كه هيچگونه دوستى و آشنائى با آنها ندارد پيمان دوستى بسته و كوشيده است كه به وسيلهء آنان ترا آزار دهد ؟ آيا از كارهاى اين مرد تاكنون كارى شگفت‌انگيزتر ديده يا شنيده‌اى ؟ اكنون كه مىبيند تسخير دنياى غرب به زودى پايان خواهد پذيرفت ، در صدد برآمده است كه از سمت مشرق به تو حمله نمايد ، زيرا قدرت دولت ايران تنها رقيب نيرومندى است كه بايد با آن دست و پنجه نرم كند . بنابراين پيمان صلح از جانب وى نقض گرديده و او خود صلح دائمى را با تو به هم زده است ؛ زيرا شكنندهء معاهدات كسى نيست كه نخست دست به اسلحه مىبرد ، بلكه كسى است كه در عين صلح و دوستى براى همسايهء بىآزار خود توطئه‌چينى مىكند . چه آنكس كه قصد جنايتى مىنمايد ، فرضا هم كه موفق به اجراى نيت خود نشود باز گناهكار شمرده مىشود . نتيجهء جنگى هم كه تو با روم آغاز نمائى آشكار و روشن است و همه كس سرانجام آن را از پيش مىداند . يعنى پيروزى مسلما نصيب كسى خواهد شد كه در راه دفاع از حقوق خود مىجنگد نه آنكه بىسبب آتش جنگ و جدال را مىافزود . از اين گذشته از حيث نيروى جنگى نيز تو در اين پيكار بر روميان برترى خواهى داشت ، زيرا بيشتر سپاهيان آنها در آنسوى دنيا مشغول است و دو سردار بزرگ و كاردان آنان نيز يكى « سيتاس » به دست ما كشته شده است و ديگرى « بليزاريوس » پس از اين هرگز روى ژوستينين را نخواهد ديد ، زيرا در مغرب از فرمان امپراطور سرپيچيده و خود زمام حكمرانى ايتاليا را به دست گرفته است . بنابراين وقتى به جنگ دشمن به روى هيچكس نخواهد بود در برابر تو ايستادگى نمايد و ما\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nهم با آگاهى كاملى كه از اوضاع سرزمين‌هاى همسايه داريم صميمانه براهنمائى سپاهيان تو مىپردازيم و از اينرو خواهى توانست بىهيچ اشكال به تسخير متصرفات روم بپردازى . »\r\nخسرو چون اين سخنان را شنيد شادمان گشت و به زودى انجمنى مركب از نجبا و بزرگان ايران تشكيل داد و پيام « ويتىگيس » و سخنان ارامنه را به ايشان بازگفت و رأى آنها را در اين باره پرسش نمود . در اين انجمن برخى طرفدار ادامهء صلح و برخى ديگر معتقد به جنگ بودند ، ولى سرانجام تصميم همگى بر آن شد كه در آغاز بهار به دولت روم اعلان جنگ داده شود . زيرا آن موقع هنوز اواخر پائيز بود . اين وقايع در سال سيزدهم سلطنت ژوستينين اتفاق افتاد . ( سال 539 ميلادى ) . از آنطرف رومىها به هيچوجه خبرى از اين وقايع نداشتند و با آنكه شنيده بودند خسرو از پيشرفتهاى امپراطور در مغرب نگران است و پاره‌اى اعتراضات به وى دارد ، معذلك تصور نمىكردند كه از جانب ايرانيها مبادرت به نقض « صلح دائمى » شود .\r\n\r\n4 [ پديدارى ستارهء دنباله‌دار ، حملهء هونها به روم و شماتت ژوستينين خسرو را در اصرار او به شكستن پيمان 
  ]\r\nدر آن تاريخ ستارهء دنباله‌دارى ظاهر گرديد كه در آغاز به طول قد انسان بود ، ولى به تدريج بزرگتر شد تا به حدى كه يكسر آن به مغرب و سر ديگرش به مشرق مىرسيد و همه جا در پى آفتاب حركت مىكرد . زيرا در آنموقع آفتاب در برج قوس بود و ستارهء مذكور در برج جدى . بعضى او را « شمشير ماهى » مىخواندند ، زيرا قدى دراز و نوكى تيز داشت و برخى ديگر آن را « ستارهء ريش‌دار » مىناميدند و روى هم رفته مدت چهل روز در نظر آشكار بود . كسانى كه در علم نجوم دست داشتند عقايد مختلف و متضادى در بارهء آن اظهار مىنمودند و هر يك تأثير و خاصيتى براى آن مىشمردند ، ليكن من بىآنكه از خود اظهار عقيده كنم فقط به ذكر وقايع آن ايام مىپردازم تا هر كسى به هر ترتيبى كه بخواهد\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nدر بارهء آن داورى نمايد .\r\nمقارن همان اوقات لشكر نيرومندى از طايفهء « هونها » از رود دانوب گذشته و همچون بلاى آسمانى به اروپا حمله برد . راست است كه اقوام مزبور سابقا هم مكرر در خاك اروپا تاخت‌وتاز نموده بودند ، ليكن در هيچ دوره اينقدر زيان به آن سرزمين وارد نساخته بودند و اين همه بلا و مصيبت بر سر مردم آن نياورده بودند ، زيرا از خليج « ايونى » گرفته تا حوالى « بيزانتيوم » همه جا را بباد چپاول گرفتند و از هر جا مىگذشتند جز شهرهاى ويرانه و سرزمينهاى باير اثرى از خويش نمىگذاشتند . تنها در « ايليريكوم » « 1 » سى و دو دژ گرفتند و شهر « كاساندريا » « 2 » را با محاصره متصرف شدند و پس از غارت اين نقاط با صد و بيست هزار تن اسير به كشور خويش بازگشتند ، در صورتى كه هيچكس جرأت ايستادگى يا جلوگيرى از آنها را نكرد . در اين اواخر نيز غالبا متصرفات روم را عرصهء تاخت‌وتاز خود ساخته و زيانهاى جبران‌ناپذير به دولت مزبور وارد آورده‌اند . چندى پيش به شهر « خرسونسوس » « 3 » حمله بردند و كسانى را كه در بالاى حصارها مشغول دفاع بودند مغلوب ساختند و سپس با شنا در امواج « خليج سياه » خود را به داخل حصار رسانيدند و ناگهان به روميان نگهبان آنجا تاختند و بسيارى از آنان را كشتند و ديگرانرا نيز دستگير نمودند . گروهى از اين مهاجمين از تنگهء ميان « سستوس » « 4 » و « آبيدوس » « 5 » گذشتند و پس از غارت كشورهاى آسيائى كه در نزديكى آنجا واقع‌اند به « خرسونسوس » بازگشتند و همراه باقى سپاه به وطن خود رفتند . اقوام مذكور در حملهء ديگرى « ايليريكوم » و « تسالى » « 6 » را غارت نمودند و « ترموپلى » « 7 » را محاصره كردند ، ولى چون نگهبانان آنجا دليرانه از حصارها مدافعه مىنمودند خط سير خود را تغيير دادند و از راه\r\n\r\n\r\n","description":"","footnote":"\r\n( 1 ) -  Illyricum \r\n( 2 ) -  Cassandria \r\n( 3 ) -  Chorsonesus \r\n( 4 ) -  Sestus \r\n( 5 ) -  Abydus \r\n( 6 ) -  Thessaly \r\n( 7 ) -  Thermopylae \r\n","page_name":" 127 ","page_number":127},
  {"content":"\r\n\r\nديگرى كه در ميان كوه‌هاى مجاور پيدا كردند ناگهان به خاك يونان ريختند و غير از مردم « پلوپونيز » « 1 » تقريبا همهء يونانيهاى ديگر را به هلاكت رسانيدند و برگشتند « 2 » . اندكى پس از اين وقايع ايرانىها هم پيمان صلح را شكستند و زيانهاى بزرگ به روم شرقى وارد ساختند كه شرح آن به زودى خواهد آمد .\r\nبليزاريوس پس از مغلوب ساختن « ويتىگيس » پادشاه گوتها او را دستگير ساخت و زنده به دربار بيزانتيوم فرستاد . اما داستان لشكركشى ايرانيها به خاك روم به ترتيبى بود كه در زير نوشته مىشود :\r\nوقتى ژوستينين آگاه گرديد كه خسرو تدارك جنگ مىبيند خواست اندرزى به وى بدهد و او را از قصد خود بازدارد . از قضا در همان هنگام مردى به نام « آناستاسيوس » كه به زيركى مشهور بود از شهر دارا به بيزانتيوم آمد و او همان كسى بود كه فتنهء شهر دارا را خواباند و شرح آن پيشتر گذشت . ژوستينين نامه‌اى به خسرو نوشت و توسط اين مرد فرستاد كه مضمون آن از اينقرار بود :\r\n« بر مردم خردمند و بر كسانى كه به احكام و فرايض الهى با نظر احترام مىنگرند فرض و واجب است كه وقتى موجبات جنگ و پيكار فراهم مىشود با همهء نيرو در رفع آن بكوشند ، خاصه كه طرف مخاصمه دوستان صادق و يكدلهء او مىباشند . فقط مردمان سفيه و ديوانه و كسانى كه از خشم خداوند پروا ندارند ، بىهيچ عذر و دليل معقول به فكر برپا كردن دشمنى مىافتند . برهم زدن اساس صلح و قدم نهادن در ميدان جنگ البته كارى آسان است ، زيرا بنا به قاعدهء كلى انجام پست‌ترين كارها براى مردم دون و سفله بسى آسان است ، ليكن بايد دانست كه پس از شروع جنگ بازگرداندن\r\n\r\n\r\n","description":"","footnote":"\r\n( 1 ) -  Peloponnese \r\n( 2 ) - اين جاده كه « هونها » پيدا كردند همان راه پنهانى كوهستانى بود كه لشكر خشايار شاه از آن گذشت و « لئونيداس » و سيصد نفر از جنگيان اسپارتى او را به هلاكت رسانيدند . ( به كتاب هفتم هرودوت رجوع شود . )\r\n","page_name":" 128 ","page_number":128},
  {"content":"\r\n\r\nصلح كارى بسيار دشوار خواهد بود . اينك تو مرا متهم به نوشتن نامه‌هائى مىكنى كه هرگز نيت بدى در نوشتن آنها نداشته‌ام و چون قصد دارى كه براى اجراى نقشه‌هاى خويش بهانه‌اى به دست آورى ، از اينرو تنها به قاضى مىروى و هر مطلبى را به سود خود تفسير مىنمائى و نميخواهى مقصود اصلى مرا از نوشتن آن نامه‌ها دريابى . اما در برابر اين اتهامات بىمايهء تو ما مىتوانيم ادعا كنيم كه « منذر » تابع و دست‌نشاندهء تو ، اخيرا به خاك ما حمله آورده و در هنگام صلح و آشتى دست به دشمنى زده است و از تصرف شهرها و غارت اموال و اسير ساختن گروه بيشمارى از كسان ما خوددارى نكرده است . بنابراين اينك تو به جاى آن‌كه بى جهت از ما خرده بگيرى بايد انصافا به برائت خويش بپردازى ، زيرا گناه آدمى از روى اعمال و افعال وى معلوم همسايگان مىشود ، نه از افكار و انديشه‌هاى وى . با اينهمه ما پيوسته كوشيده‌ايم كه پيمان صلح و دوستى را محترم شماريم و اساس آن را استوار نگاهداريم . ليكن متأسفانه مىشنويم كه تو بواسطهء ميل وافرى كه به جنگ با روميان دارى هر روز اتهامات بىاساس تازه‌اى براى ما مىتراشى و اين نكته نيز امرى عادى و طبيعى است ، زيرا كسانى كه مىخواهند مناسبات خود را با اطرافيان خود محفوظ نگاهدارند اگر فرضا هم تهمتى دربارهء دوستان خود بشنوند آن را ناشنيده مىانگارند و از آن در مىگذرند ولى برعكس كسانى كه از دوستى و وضع كنونى خود ناراضى هستند پيوسته در صدد بهانه‌جوئى و عذر تراشى برمىآيند . اما اين كار برازندهء مردمان معمولى نيست تا چه رسد بپادشاهان و شهرياران بزرگوارى مانند تو .\r\nگذشته از همهء اين مسائل به مردمى كه در اين جنگ از دو طرف كشته خواهند شد و مسئوليتى سنگين كه از اين حيث به دوش برافروزندگان واقعى جنگ خواهد افتاد ، بينديش و سوگندى را هم كه پس از گرفتن پول ياد نموده‌اى به خاطر بياور و بدانكه نقض پيمان لكهء ننگى به دامان شرافت\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nتو خواهد گذاشت . بدانكه خداوند عالم داناتر از آنست كه كسى از ميان مردم بتواند او را فريب دهد . »\r\nچون خسرو از مضمون اين نامه آگاه گرديد نه پاسخى به آن داد و نه آناستاسيوس را مرخص نمود ، بلكه او را نزد خود نگاهداشت :\r\n\r\n5 [ لشگركشى خسرو به روم ، كشتار مردم سورا براى زهر چشم گرفتن از ژوستينين 
  ]\r\nهمين كه زمستان سپرى شد و سال سيزدهم سلطنت ژوستينين نيز به پايان رسيد ، خسرو پسر قباد در آغاز بهار با لشكرى بزرگ به خاك روم حمله برد و رسما پيمان صلح دائمى را نقض نمود ، ولى بجاى آنكه وارد خاك بين النهرين شود از سواحل چپ فرات به پيش راند .\r\nدر طرف ديگر اين رودخانه آخرين دژ رومى موسوم به « سيركسيوم » « 1 » كه دژى بسيار محكم است در محل تلاقى رودخانهء « ابوراس » « 2 » و شط فرات واقع شده و داراى دو حصار پهن و بىاندازه محكم مىباشد . خسرو چون نمىخواست از فرات بگذرد و به گرفتن چنين قلعهء محكمى بپردازد و بعلاوه چون تصميم داشت مستقيما به مقابلهء سپاهيان و اهالى « سيليسيا » « 3 » برود ، لذا بىهيچ تأخير و توقف به حركت خويش ادامه داد و پس از طى سه روز مسافت به شهر « زنوبيا » « 4 » رسيد . اين شهر را شهبانو « زنوبيا » در قديم ساخته و آن را به نام خود موسوم گردانيده بود . « زنوبيا » همسر « اذينه » « 5 » حكمران قبايل عرب ساكن آن نواحى بود و وى از قديم با روميان روابط دوستانه داشت ، چنان كه سابقا امپراطورى روم شرقى را از تسلط و استيلاى مديها رهانيده و به روميان مسترد داشته بود . خسرو چون به حوالى « زنوبيا » رسيد ، دانست كه شهر مزبور داراى اهميت نيست و زمين آنجا باير و غير مزروع است . پس براى آنكه بيهوده وقت خود را تلف نكند و از كارهاى مهمترى باز نماند مصمم گرديد آنجا را به زور متصرف شود ، ولى چون انجام اين مقصود به آسانى\r\n\r\n\r\n","description":"","footnote":"\r\n( 1 ) -  Circesium \r\n( 2 ) -  Aborras \r\n( 3 ) -  Cilicie \r\n( 4 ) -  Zenobia \r\n( 5 ) -  Odonatus \r\n","page_name":" 130 ","page_number":130},
  {"content":"\r\n\r\nميسر نيست ، دست از محاصره كشيد و به شتاب رو به راه آورد .\r\nپس از پيمودن سه روز ديگر مسافت خسرو به شهر « سورا » « 1 » واقع در ساحل فرات رسيد و در آنجا اسب وى شيهه كشيد و سم خود را به زمين كوبيد . موبدانى كه همراه او بودند حركت اسب را بر آن تعبير نمودند كه شهر به آسانى به تصرف ايشان درخواهد آمد و به اينجهت خسرو همانجا اردو زد و به سپاهيان خويش فرمان داد كه به حصارهاى شهر حمله نمايند . فرمانده پادگان شهر مردى بود ارمنى به نام اشك كه مردان خود را بر فراز برج‌ها گماشته و از آنجا با كمال دليرى از شهر دفاع نمود و گروه زيادى از لشكريان دشمن را به هلاكت رسانيد ، اما ديرى نگذشت كه تيرى به او اصابت كرد و او را هلاك نمود . در اين هنگام چون روز به پايان رسيده و هوا تاريك شده بود ، ايرانىها به اردوى خود برگشتند تا فردا حملات خويش را از نو آغاز نمايند . ولى روميان كه سردار خود را كشته ديدند از پيروزى خويش نااميد گرديدند و بر اين رأى شدند كه به خسرو تسليم شوند . اين بود كه فرداى آن روز اسقف شهر را نزد وى فرستادند تا تقاضاى بخشايش نمايد و شهر را آزاد كند . اسقف مذكور گروهى از كسان خود را همراه برداشته با مقدارى مرغ و شراب و نان نزد خسرو آمد و خود را در حضور وى به خاك انداخت و گريه‌كنان از وى درخواست نمود كه به حال مردم بينواى آنجا رحمت آورد و شهرى را كه نه در نظر روميان داراى اهميت است ، نه ايرانىها اعتنائى بدان دارند دستخوش حمله قرار ندهد . ضمنا به وى قول داد كه اهالى فديهء لايقى براى رهائى شهر خويش به او تقديم نمايند . اما خسرو نسبت به مردم اين شهر بىاندازه خشمگين بود چه آنان نخستين گروه رومى بودند كه وى در اين لشكركشى با آنها برخورد نموده بود و بجاى آنكه به گشاده‌روئى او را بپذيرند و درهاى شهر را به روى او بگشايند برعكس در\r\n\r\n\r\n","description":"","footnote":"\r\n( 1 ) -  Sura \r\n","page_name":" 131 ","page_number":131},
  {"content":"\r\n\r\nصدد ايستادگى برآمدند و جسارت را به اندازه‌اى رساندند كه گروه بسيارى از سران و بزرگان ايرانى را به هلاكت رسانيدند . باوجوداين خسرو خشم خويش را در زير صورتى ملايم و آرام پنهان ساخت و مصمم گرديد مردم آن شهر را كيفرى شديد دهد تا روميان از او بترسند و در انديشهء مخالفت با او برنيايند و ساير بلادى هم كه در سر راه او واقعند از گوشمالى اين شهر عبرت بگيرند و بىچون و چرا تسليم شوند . از اينرو با كمال مهربانى و گشاده‌روئى به اسقف فرمان داد كه از زمين برخيزد و سپس هداياى او را پذيرفت و چنان وانمود كرد كه مىخواهد فورا با سران سپاه ايران در باب ميزان غرامت جنگى مشورت نمايد و ترتيب پذيرفتن تقاضاى آنان را بدهد . پس از آن اسقف و كسان او را بىآنكه كمترين بدگمانى از حقيقت امر برده باشند ، مرخص نمود و چند نفر از افسران را نيز به بدرقه همراه آنان كرد . ضمنا به افسران مزبور در پنهانى فرمان داد كه تا نزديكى حصار شهر با آنها بروند و در عرض راه ايشان را دلگرم و اميدوار سازند و مردم شهر نيز وضع رفتار آنها را ببينند و شادمان گردند و بيم و هراسى به دل راه ندهند . ضمنا به آنها فرمان داد كه چون اسقف و همراهانش وارد شهر شدند و نگهبانان بخواهند دروازه را ببندند ، ايشان قطعه سنگ يا چوبى در آستانهء در افكنند و از بسته شدن آن جلوگيرى نمايند و همانجا بمانند تا لشكريان ايران برسند .\r\nپس از روانه ساختن آنها ، خسرو فرمان حاضرباش داد و لشكر را آماده نمود تا هر وقت فرمان حركت دهد بيدرنگ به شهر حمله برند . از آنطرف وقتى اسقف و همراهانش به حصار شهر رسيدند ، ايرانيها با او وداع كردند و بيرون حصار ماندند و مردم شهر نيز چون اسقف را شادمان و خندان ديدند و مشاهده كردند كه دشمن با چه احترامى او را بدرقه مىكرد شادمان گرديدند و در اين خوشحالى احتمال هرگونه خطرى را فراموش كرده دروازه را گشودند و اسقف و همراهانش را با هلهله و كف زدن به درون حصار بردند ، اما همين كه\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nنگهبانان خواستند دروازه را ببندند ايرانيها قطعه سنگى را كه پيشاپيش تهيه كرده بودند به آستانهء آن انداختند و نگهبانان هرچه كوشيدند كه دروازه را ببندند نتوانستند . هنوز مردم شهر تصور خدعه‌اى نمىكردند و گمان خطرى براى خود نمىبردند كه سپاه ايران مانند سيل هجوم آورد و دروازه را به زور گشود و وارد شهر شد . خسرو از غايت خشمى كه داشت فرمان به غارت و تاراج خانه‌ها داد و گروه بسيارى از مردم را به هلاكت رسانيد و ديگرانرا اسير نمود و سپس شهر را آتش زد و در اندك مدتى آن را با خاك يكسان ساخت . در اين وقت « آناستاسيوس » را از حضور خويش مرخص كرد و گفت برو به ژوستينين بگو پسر قباد اكنون در كجاى دنياست و مشغول چه كارى است .\r\nعاقبت بواسطهء آنكه حس شفقت و انسانيت خسرو تحريك شد يا به خاطر زن زيبائى بنام « اوفميا » « 1 » كه خسرو از ميان اسراى شهر به همسرى خود برگزيده بود ، شاهنشاه ايران بر آن شد كه بر مردم « سورا » ببخشايد و بدين منظور به اسقف شهر « سرگيوپوليس » « 2 » كه متعلق به روميان است و تا شهر « سورا » صد و بيست و شش « استاد » فاصله دارد ، پيام فرستاد كه دوازده هزار تن اسيران شهر را به دو « سنتنارى » طلا خريدارى كند . ليكن اسقف مزبور چون پول نداشت از پذيرفتن اين پيشنهاد خوددارى كرد و خسرو ناگزير سندى از وى گرفت كه اسيران را به مبلغى خيلى ناچيز خريدارى نمايد و پول آن را در آينده بپردازد . اسقف مزبور سندى سپرد كه اين پول را در ظرف يكسال بپردازد و ضمنا نيز تعهد نمود كه اگر در سر موعد اين مبلغ را تأديه نكند ، دو برابر آن را به عنوان جريمه بپردازد و بعلاوه از مقام اسقفى نيز معزول گردد . پس از سپردن اين سند ، اسقف مردم شهر « سورا » را از ايرانيان پس گرفت ولى بيشتر آنان طاقت تحمل مشقاتى را كه بر آنها وارد آمده بود نياوردند و به زودى تلف گرديدند و فقط معدودى از آنها زنده ماندند . خسرو پس از انجام اين\r\n\r\n\r\n","description":"","footnote":"\r\n( 1 ) -  Euphemia \r\n( 2 ) -  Sergiopolis \r\n","page_name":" 133 ","page_number":133},
  {"content":"\r\n\r\nامور به شتاب با سپاه خود به راه افتاد و به پيشروى خويش ادامه داد .\r\n\r\n6 [ چاره جويى شهر هيراپوليس و انطاكيه براى مقابله با خسرو تا باج دادن به وى 
  ]\r\nاندكى پيش از اين وقايع امپراطور لشكريان مشرق را به دو قسمت تقسيم كرد و سپهسالارى يكقسمت را كه تا ساحل فرات امتداد مىيافت به بليزاريوس و فرماندهى قسمت ديگر را كه تا حوالى مرزهاى ايران مىرسيد به « بوزس » واگذار نمود . ضمنا به « بوزس » فرمان داد كه تا بازگشت بليزاريوس از ايتاليا سپهسالارى كل سپاه را خود به عهده بگيرد . « بوزس » نخست با تمامى لشكريان خويش در شهر « هيراپوليس » « 1 » اقامت داشت ، ليكن از واقعه آگاه گرديد و بزرگان شهر را نزد خود طلبيده به ايشان چنين گفت :\r\n« وقتى مردم سروكارشان با دشمنى مىافتد كه به نيرو با آنها برابر است ناچار به جنگ علنى با او نخواهند پرداخت . ليكن وقتى زور حريف به مراتب بيشتر باشد آنوقت لازم مىآيد كه دشمن را با فريب و حيله مغلوب سازند و خود را از خطر برهانند . اكنون لابد همهء شما از نيرومندى و فراوانى سپاه خسرو آگاهيد و بىشك مىدانيد كه اگر وى به محاصرهء شهر دست زند و ما بخواهيم از بالاى حصارها بجنگيم خوراكى و لوازم جنگيمان به زودى تمام مىگردد و به سختى و تنگدستى دچار مىشويم ، در صورتى كه ايرانيها خوراك و ديگر لوازم خويش را به آسانى از سرزمين ما تدارك مىنمايند و هيچكس هم نيست كه از آنان جلوگيرى كند . گذشته از اين ديوار در چند نقطه سست گرديده و نزديك به ويرانى است و اگر محاصره مدتى به طول انجامد تصور نميكنم تاب حملات را بياورد و ايرانيها بالاخره به شهر ريخته خسارات و صدمات غير قابل جبرانى به ما وارد خواهند آورد . اما اگر قسمتى از سپاه در بالاى برج‌ها به نگهبانى حصار بپردازند و بقيه به خارج شهر رفته از آنجا گاهى به اردوى دشمن حمله نمايند و گاهى سر راه كسانى را كه به طلب آذوقه مى -\r\n\r\n\r\n","description":"","footnote":"\r\n( 1 ) -  Hierapolis \r\n","page_name":" 134 ","page_number":134},
  {"content":"\r\n\r\nروند ببندند ، آنوقت خواهيم توانست خسرو را به ترك محاصرهء شهر و عقب - نشينى فورى ناگزير سازيم ، زيرا نه مىتواند پشت به حصار كرده با ما روبرو شود و نه مىتواند براى لشكرى به اين بزرگى خوراك تهيه نمايد . »\r\nنقشهء « بوزس » ظاهرا درست و عملى مىنمود . ولى خود او يك گام براى به كار بردن آن برنداشت ، زيرا گروه بسيارى از سربازان زبدهء رومى را با خود به خارج شهر برد و ديگر نه مردم « هيراپوليس » و نه سپاه دشمن اثرى از وى نديدند و معلوم نشد به كدام نقطه رفته است . اين بود شرح گزارش وقايع آنجا .\r\n« ژوستينين » چون از حملهء ايرانيان آگاه گرديد ، فورا برادرزادهء خود « جرمانوس » « 1 » را همراه سيصد تن سپاهى با وضعى آشفته و نامنظم روانه ساخت و به او وعده داد كه به زودى لشكرى بزرگ پشت سر وى بفرستد .\r\nوقتى « جرمانوس » به انطاكيه رسيد دور شهر را از بيرون گردش نمود و همه جا حصارها را محكم و مطمئن يافت ، زيرا آن قسمت از ديوار شهر كه در زمين مسطح واقع است رودخانهء « ارونت » « 2 » از پاى آن مىگذرد و راه حمله را مسدود مىسازد و قسمت ديگر هم كه در سرزمين بلند واقع است تپه‌هاى سراشيب تند جلو آن را گرفته و از تعرض دشمن مصون نگاه مىدارد . فقط در نقطه‌اى كه اهالى آن را « اوروكاسياس » « 3 » مينامند و ارتفاع خيلى زياد دارد مشاهده نمود كه مهاجمين ممكن است به آسانى از ديوار بالا روند به شهر حمله نمايند ، زيرا قطعه سنگ بسيار بزرگى در آنجا افتاده بود كه بلندى آن تا كنگرهء حصار مىرسيد و همه كس مىتوانست به آسانى از آن بالا رود . بدين جهت « جرمانوس » فرمان داد كه سنگ مزبور را به وسيلهء كندن گودال عميقى در پاى آن از ديوار جدا سازند تا كسى نتواند از فراز آن به بالاى حصار برود يا برج بزرگى روى آن بنا نمايند و سپس آن را به ديوار اصلى شهر متصل سازند ؛\r\n\r\n\r\n","description":"","footnote":"\r\n( 1 ) -  Germanus \r\n( 2 ) -  Orontes \r\n( 3 ) -  Orocasias \r\n","page_name":" 135 ","page_number":135},
  {"content":"\r\n\r\nليكن معماران پس از معاينهء نقطهء مذكور هيچيك از اين دو كار را عملى ندانستند ، زيرا مىگفتند براى هر يك از اين كارها مدتى دراز وقت لازم است و چون سپاه دشمن به نزديكى شهر رسيده و هر ساعت بيم حملهء آن مىرود ، پس اقدامات ما هيچ نتيجهء ديگرى نخواهد داشت جز آنكه راه را به دشمن نشان دهيم و او را به صرافت بيندازيم كه از همان نقطه به شهر حمله نمايد . « جرمانوس » با آنكه از انجام اين نقشه نااميد گرديد باز در آغاز كار اندكى اميدوار بود كه لشكرى از « بيزانتيوم » بيايد و او را يارى كند . ليكن چون مدتى گذشت و اثرى از آمدن لشكر رومى ظاهر نگشت ، كم‌كم بيم و هراس به روى مستولى گرديد كه مبادا خسرو از اقامت برادرزادهء امپراطور در انطاكيه آگاه گردد و تسخير آنجا را بر هر كار ديگر مقدم بدارد و با تمامى قشون خويش بدانجا حمله كند . مردم شهر نيز همين تشويش را داشتند و براى پيدا كردن راه چاره انجمنى ساختند و پس از شور و مشورت بسيار عاقبت چنين مصلحت ديدند كه مبلغى پول به خسرو تقديم نمايند و خويشتن را از اين ورطه برهانند .\r\nبنابراين « مگاس » « 1 » اسقف شهر « بروئى » « 2 » را كه مردى زيرك و كاردان بود و در آنموقع در انطاكيه اقامت داشت به حضور خسرو فرستادند تا نزد وى از مردم شهر شفاعت نمايد و بخشايش آنانرا از او درخواست كند .\r\n« مگاس » چون به اردوى ايران رسيد و به حضور شاهنشاه باريافت ، زانوى ادب بر زمين زد و با فروتنى بسيار از او درخواست كرد كه از سر خون مردم بيگناهى كه نسبت به وى هيچگونه خطائى نكرده و طاقت ايستادگى هم در برابر سپاهان او ندارند درگذرد و ضمنا او را متذكر ساخت كه هلاك ساختن و پايمال كردن مردمى كه در برابر انسان تسليم شده و سپر انداخته‌اند و اصلا در صدد ستيزه و ايستادگى برنيامده‌اند برازندهء شأن پادشاهان نيست . علاوه بر اين به خسرو گفت كه هيچيك از اعمال تو كه اخيرا مرتكب شده‌اى برازندهء\r\n\r\n\r\n","description":"","footnote":"\r\n( 1 ) -  Megas \r\n( 2 ) -  Beroea \r\n","page_name":" 136 ","page_number":136},
  {"content":"\r\n\r\nمنزلت پادشاهى نبوده است ، زيرا بىآنكه به امپراطور روم مجالى دهى تا تقاضاهاى ترا بپذيرد و اساس صلح را به سود دو طرف استوار سازد تا لااقل بنا به پيمانهاى پيش به وى اعلان جنگ دهى تا او هم تدارك سپاه كند بىمقدمه به خاك او حمله برده و دست به ويرانى و فساد گذاشته‌اى ، در صورتى كه امپراطور هنوز از واقعه آگاه نيست و نميداند كه اين خطه در چه حال مىباشد . »\r\nخسرو چون اين سخنان را شنيد بجاى آن‌كه از دلائل معقول آن متنبه شود بيشتر خشمگين گرديد و تهديد نمود كه شام و « سيليسيا » را جمله به خاك و خون خواهد كشيد . پس از آن به « مگاس » فرمان داد تا همراه وى برود و به سپاهيان ايران نيز فرمان داد كه به طرف « هيراپوليس » حركت كنند .\r\nوقتى به شهر مذكور رسيدند خسرو چون ديد كه حصارهاى آنجا محكم است و به قدر كافى سرباز رومى در آن به نگهبانى مشغول است ، « پالوس » « 1 » را به سفارت و مترجمى نزد مردم شهر فرستاد و از آنها پول خواست . « پالوس » در خاك روم تربيت شده و يكى از مدارس مقدماتى انطاكيه را تمام كرده بود و نژاد او هم اصلا به رومىها مىرسيد . از طرف ديگر چون مردم « هيراپوليس » اعتمادى به استحكام حصارهاى شهر نداشتند و بعلاوه مىخواستند اراضى مزروع خود را از غارت و لگدكوبى دشمن محفوظ بدارند پيشنهاد خسرو را پذيرفتند و حاضر به پرداخت دو هزار « پوند » نقره شدند . پس از آن « مگاس » با التماس بسيار از خسرو طلب بخشايش همهء مردم بلاد شرق را نمود و شاهنشاه نيز تقاضاى وى را پذيرفت و قبول كرد كه ده « سنتنارى » طلا بگيرد و از خاك روم بيرون رود .\r\n\r\n7 [ ناتوانى مردم بروئى در پرداخت باج و خشم خسرو بر آنان 
  ]\r\n« مگاس » همان روز عازم انطاكيه گرديد و خسرو پس از دريافت غرامت به طرف « بروئى » عزيمت نمود . اين شهر ميان انطاكيه و\r\n\r\n\r\n","description":"","footnote":"\r\n( 1 ) -  Paulus \r\n","page_name":" 137 ","page_number":137},
  {"content":"\r\n\r\nهيراپوليس واقع است و با هر يك از بلاد مذكور به قدر دو روز راه مسافت دارد . مگاس با گروه كمى كه همراه داشت به تندى راه مىپيمود ، ولى سپاهيان ايران هر روز نصف مسافت او را مىپيمودند و بدينجهت در روز چهارم « مگاس » به انطاكيه رسيده بود ، در صورتى كه ايرانىها تازه به حوالى « بروئى » آمده بودند . خسرو چون ديوارهاى شهر را سست و در چند نقطه نزديك به ويرانى ديد « پالوس » را نزد اهالى فرستاد و دو برابر غرامتى را كه از شهر هيراپوليس گرفته بود از ايشان مطالبه نمود . مردم « بروئى » بواسطهء عدم اطمينانى كه به استحكام برج و باروهاى خود داشتند به خوشى پيشنهاد خسرو را پذيرفتند و حاضر به پرداخت پول گرديدند . ليكن همين كه دو هزار پوند نقره به وى دادند ديگر قادر به پرداخت بقيه نشدند و چون خسرو به ايشان فشار مىآورد ناگزير همگى شبانه همراه سربازان پادگان شهر به دژى كه در آن حوالى بود پناهنده شدند . روز بعد خسرو چند نفر از افسران خود را به شهر فرستاد كه بقيهء پول را از مردم آنجا مطالبه كنند . ليكن افسران مذكور چون به حوالى شهر رسيدند دروازه‌ها را بسته و همه جا را خالى از مردم يافتند و به اينجهت به اردو بازگشتند و مراتب را به عرض خسرو رسانيدند . خسرو بلافاصله به لشكريان خود فرمان داد كه به وسيلهء نردبان از حصار پائين رفته دروازه‌ها را بگشايند و بقيهء سپاهيان را به داخل شهر راهنمائى نمايند . طولى نكشيد كه فرمان او اجرا شد و لشكريان ايران همگى به شهر ريختند . خشم خسرو در اين هنگام حد و اندازه نداشت و پس از آنكه تقريبا همهء شهر را آتش زد و با خاك يكسان ساخت به دژى كه مردم در آن پناه گرفته بودند حمله برد و مصمم گرديد آنجا را بگشايد .\r\nسربازان رومى با دليرى بسيار از خود دفاع مىنمودند و گروهى از سپاهيان ايران را به هلاكت رسانيدند ، ليكن بخت خسرو در اينواقعه بلند بود و اقبال با وى مساعدت كرد ، زيرا مردم به هنگام پناهنده شدن به دژ اسبها و ساير چارپايان خود را نيز همراه برده بودند و چون غير از يك چشمهء كوچك منبع آب ديگرى\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nدر قلعه نبود و انسان و حيوان همه ناگزير بودند از آن بياشامند ، اين بود كه چشمه به زودى خشكيد و مردم گرفتار بىآبى و تشنگى شدند .\r\nوقتى « مگاس » به انطاكيه رسيد و شرايط پيشنهادى خسرو را به اهالى اعلام داشت هيچكس حاضر به پذيرفتن آن نگرديد ، زيرا در آن موقع « جان » پسر « روفينوس » و « ژوليان » منشى مخصوص امپراطور از طرف ژوستينين به سفارت نزد خسرو آمده در انطاكيه اقامت داشتند و « ژوليان » فرمان مؤكد داده بود كه هيچكس پولى به دشمن ندهد و در صدد خريدارى شهرهائى كه متعلق به امپراطور است نباشد . بعلاوه « افريميوس » « 1 » را نيز نزد « جرمانوس » متهم ساخته بود كه خواسته است شهر را به خسرو تسليم نمايد . بدينجهات « مگاس » بىآنكه نتيجه‌اى از اقدامات خود بگيرد بازگشت و « افريميوس » اسقف انطاكيه نيز از ترس حملهء ايرانيها به « سيليسيا » رفت و طولى نكشيد كه خود « جرمانوس » هم با گروه كمى به آنشهر آمد و باقى سپاه را در انطاكيه گذاشت .\r\nپس از آن مگاس به شتاب به « بروئى » آمد و چون اوضاع آشفتهء آنجا را ديد سخت آزرده خاطر گرديد و خسرو را نكوهش كرد كه چرا با مردم اينطور به بيرحمى رفتار كرده و در حينيكه او را براى بستن پيمان صلح به انطاكيه فرستاده است ، بر خلاف شرايط عدل و انصاف مردم را بىهيچ گناهى غارت نموده و آنها را در دژ محصور ساخته است و شهر را آتش زده و با خاك يكسان كرده است . خسرو گفت :\r\n« رفيق ، مسئوليت همهء اين وقايع به عهدهء تست ، زيرا از تاريخى كه تعيين كرده بودى بيشتر تأخير كردى و ما را بى جهت در اينجا معطل گذاشتى .\r\nاما دربارهء رفتار مسكنت‌آميز همشهريهاى تو هيچ حاجت به شرح و بسط كلام نيست ، زيرا پس از آنكه پيمانى با ما بستند و آزادى خود را به پول خريدند ، در انجام تعهد خود سستى كردند و به اطمينان استحكام دژ خويش به ما اعتنائى\r\n\r\n\r\n","description":"","footnote":"\r\n( 1 ) -  Ephraemius \r\n","page_name":" 139 ","page_number":139},
  {"content":"\r\n\r\nننمودند و چنان كه مىبينى ما را ناگزير به محاصرهء اين دژ ساختند . اينك اميدوارم به يارى خدا به زودى انتقام خويش را از ايشان بكشم و كسانى را كه بىسبب باعث هلاك ايرانىها در اينجا شده‌اند ، به كيفر جسارت خود برسانم .\r\n« مگاس » پس از شنيدن سخنان خسرو در جواب گفت : « چون تو پادشاهى نيرومندى و كسانى كه مورد عتاب تو واقع مىشوند مردمانى مسكينند ، ناچار همه كس بيچون و چرا گفته‌هاى ترا تصديق مىكند ، زيرا لازمهء قدرت بىپايان آنست كه شخص در سخن گفتن و دليل آوردن نيز بر ديگران برترى داشته باشد . ليكن اگر اجازت داده شود كه هرگونه ملاحظه‌اى را كنار بگذاريم و فقط به گفتن حقيقت بپردازيم ، در آنصورت اى پادشاه تو هيچ عذر موجهى نخواهى داشت كه به سبب آن ما را نكوهش كنى ، زيرا من از روزى كه براى رساندن پيام تو به مردم انطاكيه رفته‌ام تا امروز كه بازگشته‌ام هفت روز بيشتر طول نكشيده است و تو خود بيگمان تصديق مىكنى كه رفتن و برگشتن از شهر مذكور در كمتر از اين مدت محال است . اينك كه از مأموريت خود بازگشته و به حضور تو آمده‌ام ، مىبينم كه چه بلاها و مصائبى به سر وطن مألوف من آورده‌اى . اما دربارهء مردم شهر ، چون هرچه داشته‌اند همه را از دست داده‌اند ، امروز فقط يك چيز براى آنان باقى مانده است كه به حكم طبيعت ناگزير به مدافعه از آنند و آن جان ايشان است و اگر نتوانسته‌اند باقى پول ترا بپردازند براى آن بوده است كه توانائى پرداخت آن را نداشته‌اند ، زيرا كسى كه چيزى ندارد به هيچ وسيله نمىتوان او را ناگزير به تسليم آن چيز ساخت . بنابراين اى پادشاه ، اكنون كه دست تقدير جز بدبختى و تلخكامى چيز ديگرى نصيب ما نكرده است ، اجازه فرما لااقل اين يك دلخوشى براى ما باقى بماند كه ما خود را مسئول بدبختىهاى خود ندانيم . اما دربارهء پول نيز آنچه را كه تاكنون گرفته‌اى توانائى مردم شهر را بسنج و به همان اندازه اكتفا كن و بيش از اين ما را در فشار مگذار ، مبادا در كارى كه آغاز كرده‌اى\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nدرمانى و موفق به انجام آن نگردى ، زيرا سخت‌گيرى بىاندازه هميشه با مشكلات و موانعى برخورد مىكند كه رفع آن به آسانى صورت‌پذير نخواهد بود . عجالتا اين است خلاصهء دفاع من از مردم شهر ، ولى اگر بتوانم شخصا با آنها گفتگو كنم خواهم توانست دلائل ديگرى نيز براى اثبات حقانيت آنها به دست آورم . »\r\nخسرو چون سخنان « مگاس » را شنيد به او اجازه داد كه بدرون دژ رود و وقتى وى بدانجا وارد شد و از صدمهء بىآبى و سختىهاى ديگر مردم آگاه گرديد به گريه افتاد و به همان حال اندوه به حضور خسرو آمد و خود را به پاى او به خاك انداخت و به زارى از او درخواست نمود كه مردم « بروئى » را ببخشايد و از گرفتن باقى غرامت صرف‌نظر كند . خسرو از تضرع او متأثر شد و بر سر رحم آمد و تقاضاى او را پذيرفت و به همهء مردمى كه در دژ پناهنده شده بودند امان داد و آنها را آزاد ساخت . بدين جهت اهالى پس از خطر هولناكى كه آنانرا به مرگ و نيستى تهديد مىكرد بىهيچ آسيب و خطر از دژ بيرون آمدند و هر يك شادمان در پى كار خويش رفتند .\r\nاز سربازان نگهبان آنجا نيز گروه كمى به اهالى پيوستند و بقيه فرارا به حضور خسرو آمدند و به عذر آنكه دولت متبوع ايشان مدت درازى جيرهء آن‌ها را نپرداخته است خود را داخل سپاه وى نمودند و بعدها با او به خاك ايران رفتند .\r\n\r\n8 [ فتح انطاكيه و كشتار مردم 
  ]\r\nچون « مگاس » نتوانسته بود مردم انطاكيه را وادار به پرداخت پول نمايد ، از اينرو خسرو با تمامى سپاه خود به طرف شهر مذكور حركت نمود . ( ماه ژوئن سال 450 ميلادى ) ، گروهى از مردم شهر چون اين خبر را شنيدند دارائى و نقدينهء خود را برداشتند و هر يك به سوئى گريختند و بقيه نيز در همين انديشه بودند كه اتفاقا « تئوگتيسوس » و « مولاترز » سرداران سپاه لبنان با ششهزار سرباز به يارى شهر آمدند و مردم\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nرا از گريختن بازداشتند . ديرى نگذشت كه سپاه ايران نيز به حوالى شهر رسيد و در ساحل رود « اورونت » اردو زد و خسرو « پالوس » را از جانب خويش نزد مردم شهر فرستاد و پيام داد كه اگر ده سنتنارى طلا بدهند وى از محاصرهء شهر صرف‌نظر خواهد نمود ، ولى معلوم بود كه به مبلغى از اين كمتر هم راضى مىشود و آنجا را تخليه مىكند . همانروز فرستادگان مردم شهر به حضور خسرو آمدند و پس از گفتگوهاى زياد دربارهء نقض پيمان صلح و گفتگوهاى ديگر بىهيچ نتيجه بازگشتند . فرداى آن روز مردم شهر از بالاى حصارها شروع به دشنام دادن و ناسزا گفتن به خسرو نمودند و با خنده‌هاى تمسخرآميز به استهزاى وى پرداختند . زيرا مردم آنجا پيوسته به هزل و مسخرگى اشتغال دارند و هرگز نمىتوانند در حين انجام كارها متانت و جديت نشان دهند . بعلاوه وقتى « پالوس » به پاى حصار آمد و به آنان اندرز داد كه آزادى و ايمنى خودشان و شهر را با پول كمى بخرند ، بقدرى تير و سنگ به سوى او انداختند كه اگر او پيشاپيش قصد آنان را نفهميده و خود را به كنارى نكشيده بود ، بيگمان بر اثر ضربات متوالى آنها هلاك مىگرديد . از اينرو خسرو از شدت خشم به هيجان آمد و مصمم گرديد برج و باروهاى شهر را از بن بركند .\r\nبدين قصد روز بعد سپاهيان خود را به پاى حصارها آورد و گروهى را مأمور ساخت كه از چند نقطهء مختلف در طول رودخانه به ديوار شهر حمله نمايند و خود با گروهى از سربازان برگزيده در قسمت بالاى شهر كه ارتفاعش از ساير جاها بيشتر بود به حصار حمله برد ، زيرا چنان كه پيش از اين گفتيم از اين نقطه بهتر ممكن بود به برج و باروها دست يافت . رومىها چون ديدند محلى كه بايستى بر روى آن ايستاده بجنگند ، خيلى تنگ و باريك است تدبيرى به كار بردند و چند قطعه الوار بزرگ را با طناب محكم بهم بستند و آنها را در وسط برجها آويختند و بدين ترتيب جاى كافى براى ايستادن\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nعدهء زيادى كه بتوانند حملات مهاجمين را دفع نمايند فراهم نمودند . ديرى نگذشت كه ايرانىها به شدت هرچه تمامتر از هر سو شروع به حمله كردند و پيكانهاى ايشان مانند تگرگ به هر جا مىباريد . مخصوصا از بالاى تپه كه در آنجا از فرط انبوهى تيرها هوا تاريك شده بود . از طرف ديگر رومىها نيز با كمال دليرى در حصارها دفاع مىكردند و نه تنها سربازان بلكه جوانان شهر هم در عقب راندن دشمن مىكوشيدند . ولى وضع و موقع مهاجمين نيز با آنهائى كه از بالاى برج و باروها مىجنگيدند يكسان بود و هيچيك از حيث محل امتياز و برترى بر ديگرى نداشتند ، زيرا تخته سنگى پهن و بلند در آنجا بود كه تا كنگرهء حصار مىرسيد و ايرانىها بر فراز آن رفته بودند و از آنجا ميجنگيدند و اين ترتيب وضع هر دو طرف را يكسان ساخته و مثل آن بود كه در زمين هموار مشغول مبارزه باشند . اگر يكى از افسران رومى جرأت كرده با سيصد سرباز از حصار خارج شده بود و پيش از رسيدن دشمن اين تخته سنگ را تصرف كرده بود و از فراز آن مهاجمين را مورد حمله قرار مىداد و عقب مىنشاند ، من يقين دارم كه شهر هرگز دچار خطر نمىگرديد . زيرا در آن صورت ايرانيها مكان ديگرى براى حمله به دست نمىآوردند و هم از بالاى تخته سنگ و هم از فراز برج و باروها هدف تير و زوبين واقع مىشدند و ناگزير از فرار بودند . ليكن چون تقدير چنين بود كه انطاكيه به دست سپاه ايران ويران شود ، لهذا هيچكس به اين فكر نيفتاد . پس در حينيكه ايرانيها از ترس خسرو كه خود را ميان آنان افكنده بود و به فرياد بلند مردان را به جنگ تحريك مىكرد ، به دليرى و نيروى خارق العاده مىجنگيدند و حتى يك لحظه به دشمن مجال نمىدادند كه خود را از آسيب تيرهاى بيحسابى كه به سرشان مىباريد محفوظ نگاهدارند و در حالى كه روميان نيز با هم فرياد برآورده بودند و با كوشش بسيار از خود دفاع مىكردند ، ناگهان طنابى كه الوارها را به آن بسته بودند طاقت تحمل آن همه فشار را نياورد و پاره شد و\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nالوارها با كسانى كه بر روى آنها بودند با صدائى رعدآسا به زمين افتاد .\r\nروميانى كه در برجهاى مجاور سرگرم جنگ بودند چون اين صداى وحشت‌انگيز را شنيدند پنداشتند ديوار آن نقطه خراب شده است و به اينجهت با شتاب رو به گريز نهادند . گروهى از جوانان شهر نيز كه در بالاى حصارها سرگرم مدافعه بودند ، بر اثر اين واقعه از روى برجها پائين جستند ؛ ولى بجاى آنكه فرار اختيار نمايند همانجا توقف نمودند و ضمنا سربازان « تئوگتيسوس » و « مولاترز » بر اسبانى كه تصادفا در آنجا آماده بودند سوار شدند و به تاخت تا نزديكى دروازه‌ها رفتند و به رفقاى خود گفتند كه « بوزس » با سپاه بزرگى به امداد شهر آمده و آنها را خواسته است كه با هم به دفع دشمن بپردازند . به شنيدن اين خبر ساختگى گروه بسيارى از مردان و زنان با بچه‌هاى خود به سوى دروازه‌ها هجوم آوردند و چون راه تنگ بود و اسبان رم مىكردند ، مردم به روى هم به زمين مىافتادند و سربازان نيز بىمحابا و به تندى از روى افتادگان اسب مىتاختند . بدين ترتيب گروه بسيارى از مردم شهر در برابر دروازه‌ها به هلاكت رسيدند .\r\nاما ايرانىها بىآنكه ديگر كسى متعرض آنان گردد به وسيلهء نردبان از ديوار بالا رفتند و برج و باروها را به آسانى تصاحب نمودند . ولى بجاى آنكه از آنطرف حصار فرود آيند ، مدتى در بالاى آن توقف كرده و دودل بودند كه چه بكنند ، زيرا زمين وسيعى كه در پاى ديوار قرار داشت به كلى باير و غير مسكون و پر از تخته سنگهاى بزرگ بود و ايرانىها بيمناك بودند كه مبادا دشمنان در پشت سنگها و ميان گودالها پنهان شده و منتظر حمله به آنان باشند . برخىها مىگويند سپاهيان ايران به فرمان خسرو از پائين رفتن از حصار خوددارى كردند ، زيرا وقتى خسرو زمين ناهموار آنجا را مشاهده كرد و سربازان رومى را در حال گريز ديد ترسيد كه مبادا روميان ناچار شده به عقب برگردند و موجب دردسر ايرانىها شوند ، چه بسا كه بازگشت آنان\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nمانع فتح شهر گردد كه از حيث اهميت و شهرت و هم‌چنين از حيث وسعت و تمول و جمعيت و زيبائى بر همهء شهرهاى شرقى روم برترى دارد و سرآمد همهء آنها محسوب مىگردد . به همين جهت خسرو همهء موضوعات ديگر را در درجهء دوم اهميت قرار داد و نخست بر آن شد كه سربازان رومى را از شهر بيرون كند و براى انجام اين منظور به سپاهيان خويش فرمان داد كه به اشارات دست و تهديد اسلحه روميان را بگريزانند و هرچه زودتر آنانرا فرارى سازند . پس طولى نكشيد كه سربازان رومى همراه سرداران خود به شتاب از دروازه‌اى كه به طرف يكى از روستاها موسوم به « داغن » بازمىشد بيرون رفتند و گروهى از مردم شهر نيز با آنان همراه شدند زيرا ايرانىها دروازه‌هاى ديگر را به تصرف درآورده و تنها اين يكى را براى فرار مردم باز گذاشته بودند . پس از آن ايرانىها چون مطمئن گرديدند كه از سربازان رومى كسى باقى نمانده است ، به فراغت خاطر از حصار پائين جسته به ميان شهر آمدند و در آنجا به گروهى از جوانان برخوردند و شروع به زدوخورد كردند و نخست تا اندازه‌اى پيروزى با آن جوانان بود . از جوانان مزبور عده‌اى داراى اسلحهء سنگين بودند ، ليكن بقيه هيچ‌گونه سلاحى نداشتند و فقط سنگ را بجاى زوبين به كار مىبردند و با آن مىجنگيدند .\r\nآنان چون توانستند دشمن را اندكى عقب بنشانند پنداشتند به كلى پيروز شده‌اند و به اين جهت پرچمى برافراشتند و با فريادهاى بلند پيروزى امپراطور را اعلام داشتند .\r\nدر اين هنگام خسرو در يكى از برجها نشسته و نمايندگان شهر را احضار نموده بود كه با آنان سخنى بگويد . يكى از افسران ايرانى موسوم به « زابرگان » به تصور آنكه شاهنشاه مىخواهد پيمان صلحى با مردم شهر ببندد به شتاب نزد وى آمد و گفت « خداوندا ، از قرار معلوم تو بيش از روميان به حفظ جان اين مردم علاقه‌مندى ، زيرا پيش از آنكه جنگ آغاز\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nبشود آنها ترا و كشور ترا مورد تمسخر و اهانت قرار دادند و وقتى هم در جنگ شكست خوردند در صدد آزار همراهان تو برآمدند و صدمات غير قابل جبرانى به ايرانيها وارد آوردند . با اين حال تو باز مىخواهى دربارهء آنان رحمت آورى و آنانرا ببخشائى ، در صورتى كه ايشان خود بدين كار راضى نيستند و از تو درخواستى دربارهء اهالى و بخشايش خويش ننموده‌اند .\r\nگذشته از اين با آنكه مدتى است سربازان فرار كرده و از شهر رفته‌اند اهالى دست از جسارت نكشيده و در كمين نشسته‌اند تا ما را به دام اندازند . خسرو چون گفته‌هاى او را شنيد فورا گروه زيادى از سربازان نخبهء خود را به يارى ايرانيان و سركوبى مردم شهر فرستاد . ليكن سربازان مزبور به زودى بازگشتند و به او اطلاع دادند كه در شهر خبرى نيست زيرا ايرانىها پيش از آنكه كمكى به ايشان برسد مردم را مغلوب و متوارى ساخته و به قتل عام پرداخته بودند و از پير و جوان و زن و مرد هر كه را مىيافتند از دم شمشير مىگذرانيدند . معروف است كه در اين گيرودار دو زن از يكى از خانواده‌هاى سرشناس انطاكيه از حصار خارج شدند و از بيم آنكه مبادا به دست دشمن بيفتند و توهينى به ايشان وارد آيد به كنار رود اورونت رفته صورت خود را با دست پوشاندند و هر دو خود را به امواج رودخانه افكندند و به زودى از نظرها ناپديد گرديدند . بدين ترتيب بلا و تيره روزى از هر سو به مردم شهر انطاكيه رو آورد .\r\n\r\n9 [ سخنى در نيرنگ خسرو ، حرص او به طلا ، پيمان‌شكنى و عوام فريبى او و نيز به آتش‌كشيدن شهر انطاكيه 
  ]\r\nخسرو نمايندگان شهر را مخاطب ساخت و به ايشان چنين گفت :\r\n« از قديم گفته‌اند خداوند هرگز نيكبختى خالص و بيغش به بندگان خويش ارزانى نمىكند و هميشه غم و شادى را به هم مىآميزد و حصهء آنان را از آن مىدهد . از اينروست كه هرگز خندهء ما بىگريه و دولت و اقبالمان بىنكبت و مذلت ، و سرور و شاديمان بىرنج و اندوه نمىماند ، و هيچكس نمىتواند از دولت و سعادتى كه نصيبش مىشود\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nكاميابى بىدغدغه حاصل نمايد . اين شهر كه از حيث بزرگى و اهميت معظم‌ترين بلاد كشور روم محسوب مىشود ، بىهيچ رنج و زحمتى گشوده شد و چنان كه ملاحظه مىكنيد خداوند توفيق فتح و تسخير آن را به من ارزانى فرمود .\r\nليكن وقتى به ياد قتل عام اين همه مردم بيگناه مىافتم و پيروزى خود را آغشته به خون مىبينم لذت فيروزى را فراموش مىكنم و مسرتى را كه لازمهء چنين پيشرفت و كاميابى بزرگى است از ياد مىبرم . اما مسئول همهء اين تيره روزيها خود مردم بدبخت شهر هستند . زيرا هنگاميكه ايرانىها به حصار شهر حمله نمودند آنها نتوانستند از ايشان جلوگيرى كنند و وقتى هم شهر به تصرف دشمن درآمد بى جهت پافشارى كردند و خود را به كشتن دادند ، باوجوداين هرچند بزرگان ايران به من اصرار نمودند كه شهر را از بن ويران سازم و مردم آن را همگى از دم شمشير بگذرانم ، مع هذا من خود اسرا و فراريان را وادار مىساختم كه به شتاب راه فرار پيش گيرند و هرچه زودتر جان خود را به دربرند . زيرا من ريختن خون اسرا را بر خلاف آئين مروت و مردى مىدانم . »\r\nبا آنكه گفته‌هاى خسرو در ظاهر بسيار فريبنده و حاكى از مردى و بزرگوارى بود ، مع هذا نمايندگان شهر به خوبى ملتفت بودند كه چرا وى در فرار دادن روميان اصرار ورزيده است ، زيرا خسرو در پوشيدن حقيقت و نسبت دادن گناهان خويش به كسانى كه دچار آزار و ستم او شده بودند از همهء مردم چيره‌دست‌تر بود ، بعلاوه براى انجام هر كارى به آسانى سوگند ياد مىكرد و بعد به همان آسانى عهد و پيمان خود را مىشكست و كارى را كه تعهد كرده بود به زودى فراموش مىنمود . حرص پول در او به - قدرى زياد بود كه براى تحصيل آن از مبادرت به هر كار زشت و ناشايستى دريغ نمىكرد . بهترين نمونهء اخلاق و روحيهء عجيب او از واقعه‌اى كه در شهر « سورا » اتفاق افتاد مىتوان ملاحظه كرد . پس از آنكه شهر مذكور\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nرا به نيرنگ متصرف گرديد و مردم آنجا را چنان كه پيش از اين يادآور شدم به هلاكت رسانيد . هنگام كشتار مردم و غارت شهر يكى از سربازان ايرانى را ديد كه دست زنى به ظاهر متشخص را گرفته به شدت مىكشد و زن نيز كودك خردسالى را به دست ديگر گرفته است و چون كودك نمىتواند به پاى آنها برسد زن ناچار او را به روى زمين مىكشاند و به طرز رقت‌آورى در پى سرباز مىدود . مىگويند خسرو چون اين حال را ديد نالهء ساختگى از ته دل برآورد و در حضور « آناستاسيوس » سفير روم و كسانى ديگر كه در آنجا حضور داشتند شروع به گريستن نمود و از خداوند مسئلت كرد كه مسبب اين بدبختىها را به كيفر اعمال خود برساند . البته مقصود او « ژوستينين » امپراطور روم بود ، در صورتى كه همه كس مسئوليت تمام اين بلايا و مصائب را متوجه خود او مىدانست .\r\nخسرو با چنين اخلاق و صفات عجيب هم به پادشاهى ايران رسيد و هم كسانى را كه بر ضد او برخاسته بودند به آسانى مطيع خود ساخت و بعلاوه هر گزندى هم كه اراده مىكرد به روميان وارد مىآورد ، زيرا اقبالش بلند و بخت با او يار و همراه بود .\r\nپس از آن خسرو به لشكريان خويش فرمان داد كه باقى اهالى انطاكيه را اسير سازند و به غارت و چپاول شهر بپردازند و خود نيز به همراه سفرا از بالاى برج به عبادتگاه مردم شهر كه آن را كليسا مىنامند آمد و در آنجا ذخاير بسيار از طلا و نقره به دست آورد . مقدار اين ذخاير بقدرى زياد بود كه هرچند خود او از غنائم و اشياء غارتى حصه‌اى نگرفت مع هذا در موقع بازگشت از انطاكيه ثروتى هنگفت همراه داشت ، بعلاوه مجسمه‌ها و سنگهاى مرمر گرانبها را از كليسا خارج ساخت و پيش از خود آنها را به ايران فرستاد .\r\nپس از انجام اين كارها به سپاهيان فرمان داد كه شهر را آتش بزنند . ليكن سفرا از او درخواست نمودند كه چون غرامت كافى از كليسا گرفته لااقل\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nاز خراب كردن آن صرف‌نظر نمايد . خسرو اين تقاضا را پذيرفت و گروهى را مأمور سوختن شهر كرد و خود با بقيهء لشكريان ايران به اردوگاه سابق خويش برگشت .\r\n\r\n10 [ احتجاج نمايندگان روم با خسرو بر شكستن پيمان‌نامه و حمله به روم ، باج‌خواهى همه ساله خسرو از روميان 
  ]\r\nاندكى پيش از وقوع اين بدبختى بزرگ ، خداوند علامتى فرستاد و اهالى شهر را از واقعه‌اى كه در پيش بود آگاهى داد . تفصيل اين قضيه آنكه پرچم سربازان نگهبان شهر كه مدت‌ها رو به مغرب قرار گرفته بود ، خودبخود و بىآنكه كسى آنها را حركت دهد ، به سمت مشرق چرخيد و سپس دوباره بجاى اصلى خويش بازگشت . سربازان پرچم‌ها را در حالى كه هنوز مىلرزيدند به گروهى از اهالى نشان دادند . در ميان كسانى كه اين واقعه را به چشم ديدند مردى بود موسوم به « تاتيانوس » « 1 » كه سمت خزانه‌دارى پادگان شهر را داشت و به تيزهوشى و فراست نزد همه كس معروف بود باوجوداين هيچيك از كسانى كه اين واقعه را به چشم ديدند ، نتوانستند حدس بزنند كه شهر از تصرف امپراطور غرب خارج مىگردد و به دست پادشاه مشرق مىافتد .\r\nدر حينيكه من شرح اين مصيبت بزرگ را ثبت مىكنم و داستان آن را براى مطالعهء قرون آينده يادداشت مىكنم حالم منقلب مىشود و نمىدانم خداوند تعالى چرا يكزمان انسانى يا شهرى را به دورهء نيكبختى و اقبال مىرساند و زمان ديگر بىهيچ دليل و علت ظاهرى آنها را به دركات تيره‌روزى و بدبختى فرو مىاندازد .\r\nهرچند خواست خداوند بر اين قرار گرفت كه شهرى به زيبائى و عظمت انطاكيه در دست مردى ستمكار و ناپاك ويران گردد ، مع هذا هر كارى را كه خداوند مقدر فرمايد بايد حكمت و مصلحت محض دانست .\r\nعاقبت شهر ويران گرديد و تنها كليساى آن در نتيجهء دقت و مراقبت\r\n\r\n\r\n","description":"","footnote":"\r\n( 1 ) -  Tatianus \r\n","page_name":" 149 ","page_number":149},
  {"content":"\r\n\r\nمأمورين ايرانى سالم باقى ماند . بعلاوه چند خانه كه در انتهاى شهر واقع شده و آتش به آنها سرايت نكرده بود از خرابى محفوظ ماند و كليساى « سن ژوليانوس » و خانه‌هاى اطراف آن نيز كه در خارج حصار شهر واقعند از خطر سوختن رهائى يافتند زيرا سفرا در آنجا مسكن داشتند و كسى متعرض آنها نبود . اما راجع به حصار شهر ، ايرانىها آن را به حال خود گذاشتند و كمترين آسيبى هم بدان نرسانيدند .\r\nاندكى بعد سفرا مجددا نزد خسرو آمده به وى گفتند : « اى پادشاه اگر ما خود به حضور تو نيامده و شخصا با تو گفتگو نكرده بوديم هرگز باور نمىكرديم كه خسرو پسر قباد سوگند اخير خويش را فراموش كرده و پيمان صلح را شكسته و به خاك روميان حمله آورده است . زيرا بهترين ضامن صداقت و وفادارى مردم نسبت به هم همانا قول و پيمان ايشانست و بزرگترين اميد و اطمينان مردم بىپناهى كه در معرض آفات و مفاسد جنگ واقعند ، همين پيمان‌هاى صلح مىباشد . بدين جهت اگر بنا باشد اصلا پيمانى بسته نشود ناگزير جنگ هميشگى برپا خواهد بود و وقتى هم جنگ پايانى نداشته باشد معلوم است كه به روزگار مردم چه خواهد آمد . تو خود چندى پيش در نامه‌اى كه به امپراطور ، برادر خويش ، نوشته‌اى او را مسئول شكستن پيمان صلح قلمداد كرده‌اى و بنابراين تو خود تصديق نموده‌اى كه شكستن پيمانها از گناهان بزرگ به شمار مىرود . پس اگر امپراطور آزارى به تو نرسانده است ، حمله و تجاوز تو به سرزمين ما كاملا بر خلاف عدل و انصاف است ، اما اگر واقعا از جانب وى نسبت به تو اجحافى رفته است ، باز هم بگذار كينه و انتقام تو به همين جا متوقف بماند و براى آنكه برترى خود را بر او ثابت نمائى ، بيش از اين در كينه‌جوئى اصرار مكن و بزرگوارى خويش را بر همه كس آشكار ساز . باوجوداين ما يقين داريم كه ژوستينين هرگز بر خلاف شرايط پيمان صلح رفتار نكرده است و به اين جهت از تو درخواست\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nداريم كه چون آزار روميان فايده‌اى براى ايرانىها ندارد ، از اين كار دست بكشى و كسانى را كه تازه با تو پيمان صلح و دوستى بسته‌اند بيش از اين نيازارى و زيانهاى جبران‌ناپذير بر ايشان وارد نسازى . »\r\nخسرو پس از شنيدن اين سخنان تأكيد نمود كه ژوستينين پيمان صلح را نقض نموده است و ضمنا موجباتى را كه امپراطور براى برپا كردن جنگ فراهم ساخته بود يك يك شرح داد . پاره‌اى از دلائل او راست بود اما باقى همه تهمت و افترا بود و خود او آنها را براى اثبات حقانيت خويش ساخته بود . خسرو مخصوصا به موضوع نامه نوشتن ژوستينين به « منذر » و هونها خيلى اهميت مىداد و آن را موجب اصلى جنگ قلمداد مىكرد . ولى از اينها گذشته هيچ سند و مدركى نداشت كه نشان دهد روميان به خاك ايران تجاوز كرده يا حتى تمايلى به جنگ از خود نشان داده باشند . سفرا گناه برخى از اين مسائل را به گردن نزديكان و مأمورين ژوستينين انداخته و خود او را تبرئه كردند و بعضى ديگر از اعتراضات خسرو را نيز به عذر آنكه اشتباه و سوء تفاهم بوده و هرگز صورت وقوع نيافته است رفع نمودند . عاقبت خسرو از روميان درخواست كرد كه پول هنگفتى به وى بپردازند و در عين حال به ايشان اخطار نمود كه پرداخت اين پول به هيچوجه باعث استقرار صلح هميشگى ميان دو كشور نخواهد گرديد ؛ زيرا مىگفت دوستى و مودتى كه مردم آن را با پول مىخرند معمولا به همان سرعتى كه پول خرج مىشود از ميان مىرود و ديرى نمىپايد و به اين جهت بايد روميان همه ساله مبلغ معينى به ايرانىها بپردازند تا ايشان اساس صلح را مستحكم نگاه دارند و خود نگهبانى در بندهاى خزر را به عهده بگيرند و ديگر از بابت استحكامات شهر دارا شكايتى نداشته باشند . سفرا چون اين پيشنهاد را شنيدند گفتند پس ايرانىها مىخواهند روميان را تابع و خراجگزار خود سازند . خسرو در پاسخ گفت پرداخت اين پول صورت خراج ندارد ، بلكه روميها ايرانيان\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nرا در آينده به سربازى خود مىپذيرند و اين پول به منزلهء جيره و مواجبى است كه در برابر خدمات ايشان به آنها مىپردازند ، چنان كه اكنون شما همه ساله مبلغى پول به هياطله و اعراب مىپردازيد و پرداخت آن صورت خراج و جزيه ندارد و تنها براى آنست كه آنها سرزمين شما را از حملهء بيگانگان حفظ نمايند . پس از اين گفتگوها عاقبت قرار بر اين شد كه خسرو پنجاه « سنتنارى » طلا نقد و سالى هم پنج سنتنارى طلا بطور هميشگى از روميان بگيرد و در عوض از آزار دولت روم صرف‌نظر كند و پس از گرفتن گروگان معتبر از سفرا ، با تمامى لشكر خود به ايران بازگردد تا بعد سفراى تازهء ژوستينين نزد وى بيايند و شالودهء صلح دائم و هميشگى را ميان دو مملكت بريزند .\r\n\r\n11 [ باج‌گرفتن خسرو از مردم سلوكيه ، آتش زدن معبد ميكائيل ، ورود به شهر آپامى و غارت طلا و جواهرات آنجا و شركت در مسابقهء ارابه‌رانى 
  ]\r\nپس از آن خسرو به « سلوكيه » كه شهرى است در كنار دريا و صد و سى « استاد » تا انطاكيه فاصله دارد رفت و در آنجا بىآنكه آسيبى به روميان وارد آورد ، خود به تنهائى در آب دريا آب‌تنى كرد و پس از تقديم قربانىهاى متعدد به پيشگاه آفتاب و خدايان ديگر مراجعت كرد و چون به اردوى خود آمد ، اظهار اشتياق به ديدن شهر « آپامى » « 1 » كه در همان نزديكى واقع است نمود . سفرا ناگزير اين تقاضا را پذيرفتند ولى با او شرط كردند كه پس از تماشاى شهر و گرفتن هزار پوند نقره بىآنكه زيانهاى ديگرى به شهر وارد نمايد از آنجا برگردد . اما در عين حال مىدانستند كه خسرو از آمدن به شهر مذكور هيچ مقصود ديگرى ندارد جز آنكه بهانهء كوچكى به دست آورد و آنجا را به باد چپاول و غارت بدهد . بنابراين خسرو نخست به « دافن » « 2 » كه يكى از روستاهاى نزديك انطاكيه است رفت و چشمه‌هاى آب و بيشه‌هاى مصفا و خرم آنجا را كه واقعا ديدنى است تماشا كرد و پس از گذراندن قربانى به افتخار خدايان از آنجا برگشت و آسيب\r\n\r\n\r\n","description":"","footnote":"\r\n( 1 ) -  Apamea \r\n( 2 ) -  Daphene \r\n","page_name":" 152 ","page_number":152},
  {"content":"\r\n\r\nديگرى به آنجا وارد نياورد ، جز سوزاندن معبد ميكائيل و چند بناى ديگر كه علت مبادرت او به اين كار نيز داستانى بود كه در اينجا نگاشته مىشود :\r\nيكى از بزرگان ايران كه خسرو او را كاملا مىشناخت در حينى كه همراه چند تن ديگر سواره تا معبد ميكائيل آمده بود ، جوانى از مردم انطاكيه را ديد كه خود را در آنجا پنهان ساخته است . به اينجهت وى از همراهان خود جدا شد و تنها به تعاقب جوان پرداخت . جوان شخصى قصاب بود و چون ديد كه به زودى گرفتار دشمن خواهد گشت به ناچار برگشت و سنگ بزرگى به طرف سوار انداخت قضا را سنگ به پيشانى او خورد و استخوان پيشانيش را شكست و افسر ايرانى از روى اسب به زير افتاد . در اين هنگام جوان بالاى سر او آمد و با شمشير خود او كارش را ساخت و سپس اسلحه و طلا و ساير اشيائى را كه همراه وى بود برداشته سوار اسب او شد و از همراهى بخت يا بواسطهء آنكه راههاى آن حوالى را به خوبى ميدانست توانست از چنگ ايرانىها بگريزد و جان به سلامت برد . خسرو چون اين خبر را شنيد بىنهايت اندوهگين گرديد و به گروهى از لشكريان خود فرمان داد كه معبد ميكائيل را آتش بزنند و آنها نيز فرمان او را انجام دادند و معبد را با خانه‌هاى مجاور آن طعمهء حريق ساختند .\r\nآنگاه خسرو با تمامى قشون خويش روانهء « آپامى » گشت . در اين شهر قطعه چوبى وجود دارد كه از صليبى كه عيسى را در اورشليم بدان هلاك كرده بودند بريده شده و سابقا مردى از اهالى شام آن را پنهانى به « آپامى » آورده بود . مردمان پيشين چون اين چوب را حافظ و نگاهبان شهر مىدانستند آن را در صندوقى قرار داده و اطراف آن را با طلا و جواهر گرانبهاى بسيار پوشيده بودند و سه تن كشيش را مأمور ساخته بودند كه آن را نگاهدارى نمايند . ضمنا هم عادت چنين شده بود كه يك بار صندوق را در ميدان عمومى مىگذاشتند و\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nمردم شهر در آن روز آن را پرستش مىكردند . در آن هنگام مردم « آپامى » چون از آمدن سپاهيان ايران آگاه گرديدند وحشتى سخت بر ايشان مستولى گرديد و همگى نزد « توماس » فرماندار شهر آمده از وى درخواست نمودند كه چوب صليب را به آنها نشان دهد تا براى آخرين بار آن را پرستش نمايند و همگى آمادهء مردن باشند . اسقف خواهش آنانرا پذيرفت ، ولى در همان حين اتفاقى شگفت رخ داد كه باور كردن آن بسيار دشوار است ؛ يعنى در حينى كه اسقف چوب را به دست گرفته بود و به مردم نشان مىداد ، ناگهان زبانهء آتشى در بالاى سر او پديد آمد و تا سقف معبد را با نور خيره كننده‌اى روشن ساخت و همچنانكه اسقف در اطراف معبد حركت مىكرد ، نور مزبور نيز همه جا در بالاى سر او پيش مىرفت . مردم شهر چون اين معجزه را ديدند بىاندازه شادمان گرديدند و گمان بردند كه خداوند آنانرا از خطر رهانيده است .\r\nعاقبت « توماس » چوب صليب را دوباره در صندوق گذاشت و شرارهء آتش نيز ناگهان خاموش شد . سپس چون شنيد كه سپاه دشمن به حوالى شهر رسيده است ، با شتاب به حضور خسرو شتافت و خسرو از او پرسيد آيا مردم شهر مصمم به پايدارى و دفاعند و سپاهيان ايران را پشت حصار شهر معطل خواهند كرد ؟ « توماس » او را مطمئن ساخت كه مردم هرگز چنين خيالى به خاطر خود راه نداده‌اند . خسرو گفت « همهء دروازه‌هاى شهر را بگشائيد و آمادهء پذيرائى من و گروهى از همراهانم باشيد . » اسقف گفت « من نيز به همين قصد آمده بودم كه ترا به شهر دعوت نمايم » پس از آن سپاهيان ايران سراپرده‌هاى خود را افراشتند و در برابر حصار شهر اردو زدند .\r\nخسرو دويست تن از سران لشكر را برگزيد و به همراه آنان وارد شهر گرديد ، اما چون به داخل دروازه‌ها رسيد پيمانى را كه با رسولان بسته بود فراموش كرد و نه تنها هزار پوند نقره از اسقف گرفت ، بلكه ده برابر آنمقدار پول نقد و همهء خزائن طلا و نقره را كه در آنجا يافت مىشد و بهاى آنها به\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nمبالغ هنگفتى مىرسيد متصرف شد و من يقين دارم كه اگر تقديرى آسمانى مانع كار او نشده بود همهء مردم شهر را به اسيرى مىبرد و شهر را به دست تاراج مىسپرد ، زيرا آز و طمع او نهايت نداشت و عشق شهرت و معروفيت حواس او را مختل ساخته بود . به همين جهت مىپنداشت كه ويران كردن شهرها و اسير ساختن اهالى نشانهء بزرگى و جلال اوست و مراعات و حفظ پيمانهاى صلح در هيچ مورد ضرورى نيست . بهترين معرف اين اخلاق خسرو رفتارى بود كه هنگام بازگشت با شهر دارا كرد و همهء تعهدات خود را با كمال بىاعتنائى در آنجا نقض نمود و همچنين رفتارى كه اندكى بعد در حين صلح و آشتى با مردم شهر « كالينيكوس » نمود و داستان آن به زودى در همين كتاب خواهد آمد .\r\nاما چنان كه گفته شد خداوند شهر « آپامى » را از آسيب وى مصون ساخت . پس از آنكه خسرو همهء خزائن شهر را تصاحب نمود و « توماس » ديد كه وى از نقدينه و جواهر سير گرديده است ، صندوق صليب را به حضور وى آورد و در آن را گشود و گفت : « اى پادشاه توانا از همهء خزائن و دفائن بيشمار كه در اين شهر وجود داشت تنها اين دو چيز براى ما باقى مانده است :\r\nصندوق را چون با زر و گوهر مزين است به تو هديه مىكنيم تا با ساير ذخائر خويش همراه ببرى ، اما اين چوب چون پايهء رستگارى ماست و در نظر ما بسى گرانبها و گرامى است ، از تو تقاضا مىكنيم كه آن را به ما ببخشى . » خسرو چون التماس و الحاح او را ديد تقاضاى او را پذيرفت و چوب صليب را به او بخشيد .\r\nبعدها خسرو به هوس افتاد كه در ميان مردم تظاهرى كند و ميزان تجليل و استقبال آنانرا نسبت به خود بيازمايد . به اينجهت به همهء مردم شهر اخطار كرد كه در ميدان عمومى گرد آيند و مسابقهء ارابه‌رانى را به ترتيب معمول برپا دارند . خود او نيز در ميدان حضور بهمرسانيد و جزو تماشاچيان قرار\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nگرفت . چون شنيده بود كه امپراطور ژوستينين فوق العاده مايل به رنگ آبى « 1 » است ، براى اينكه در اين مورد هم مخالفتى با او كرده باشد اظهار تمايل نمود كه سبزپوشان در مسابقه پيروز شوند . وقتى ارابه‌ها از جاى خود حركت كردند و مسابقه آغاز گرديد ، از قضا يكى از آبىپوشان از ديگران جلو افتاد و يكى از سبزپوشان به فاصلهء اندك پشت سر وى مىراند . خسرو به گمان آنكه اين كار از روى عمد شده است خشمگين گشت و به تهديد بانگ برآورد كه قيصر به غلط بر ديگران پيشى جسته است و فرمان داد كه اسبها در همانجائى كه رسيده بودند بايستند و از آن به بعد مسابقه از پشت آغاز گردد . پس از آنكه اين فرمان اجرا گرديد مسابقه مطابق ميل او برگزار شد و فرقهء سبزپوشان پيروز گرديدند . در اين هنگام يكى از مردم شهر نزد وى آمد و شكايت كرد كه سربازى ايرانى به خانهء وى رفته و قصد دست‌درازى به دختر او نموده است .\r\nخسرو چون اين قضيه را شنيد خشمگين گرديد و فرمان داد فورا سرباز را به حضور وى آوردند و دستور داد كه او را در اردو به دار بياويزند .\r\nمردم شهر چون اين خبر را شنيدند ، بر در سراى خسرو گرد آمدند و با هم فرياد كشيدند و رهائى سرباز را از او تقاضا كردند . خسرو وعده داد كه محكوم را به آنها ببخشد ، ليكن بلافاصله واداشت او را پنهانى به هلاكت رسانيدند .\r\nپس از اين وقايع شاهنشاه ايران با سپاهيان خويش از آنجا رهسپار گرديد .\r\n\r\n12 [ باج‌گرفتن از مردم شهر كاليس ، گذر از فرات ، انديشهء تسخير شهر رها و داستان طلسم شهر رها 
  ]\r\nچون خسرو به شهر « كالسيس » كه هشتاد و چهار « استاد » تا شهر « بروئى » فاصله دارد رسيد ، باز پيمانهاى خود را از ياد برد و در نزديكى حصار شهر اردو زد . « پالوس » را نزد مردم فرستاد و آنها را تهديد نمود كه اگر غرامت گزافى نپردازند و سربازان و افسران رومى مقيم آنجا را به ايرانيان تسليم ننمايند شهر را به زور متصرف شوند و با مردم آنجا\r\n\r\n\r\n","description":"","footnote":"\r\n( 1 ) - در آنزمان در « بيزانتيوم » و ساير نواحى دولت روم دو فرقهء سياسى وجود داشت كه به نام « آبىپوشان » و « سبزپوشان » معروف بودند .\r\n","page_name":" 156 ","page_number":156},
  {"content":"\r\n\r\nمثل اهالى ساير بلاد تسخير شده رفتار كند . مردم شهر از يكسو از بيم خسرو و از سوى ديگر از امپراطور سخت به وحشت افتادند و ناچار فرمانده رومى و سربازان او را در خانه‌هاى دوردستى كه از نظر دشمن مخفى بود پنهان نمودند و در برابر خسرو سوگند ياد كردند كه هيچ سرباز رومى در شهر نيست . اما در بارهء غرامت ، چون شهر آنها چندان دولتمند نبود به زحمت دو « سنتنارى » طلا گردآوردند و در بهاى جان خود به خسرو پرداختند و خودشان و شهر را از بلا رهائى دادند . پس از آن خسرو چون نمىخواست از راهى كه آمده بود بازگردد ، تصميم گرفت از شط فرات عبور كند و در بين النهرين نيز هر قدر ممكن باشد با غارت و يغماى شهرها پول به چنگ آورد . به اين قصد در نقطه‌اى موسوم به « اوبان » پلى ساخت و نخست خود از روى آن گذشت و سپس فرمان داد كه لشكريان نيز به شتاب از آن بگذرند و ضمنا سه روز به آنها مهلت داد و گفت در روز سوم به ساعت معين پل خراب خواهد شد . وقتى ساعت موعد فرارسيد گروهى از سپاهيان هنوز در آنطرف مانده و موفق به گذشتن از پل نشده بودند . ولى خسرو بىآنكه ملاحظهء حال آنانرا نمايد امر به خرابى پل داد و كسانى كه عقب مانده بودند ناگزير شدند هر يك به وسيله‌اى خود را به ايران برسانند .\r\nپس از آن خسرو در انديشه شد كه شهر « رها » را تسخير كند . آنچه او را به انجام اين خيال تحريك نمود ، عقيدهء مسيحيان بود كه مىگفتند شهر مذكور را كسى نمىتواند بگشايد و علت آن نيز به قرارى است كه در اينجا نگاشته مىشود :\r\nيكى از امراى قديم شهر « رها » موسوم به « اوكاروس » « 1 » مردى بىاندازه زيرك و هوشيار بود و به اينجهت « اوگوست » امپراطور روم توجه خاصى نسبت به وى داشت و او را از دوستان نزديك خويش مىشناخت . تفصيل\r\n\r\n\r\n","description":"","footnote":"\r\n( 1 ) -  Aucarus \r\n","page_name":" 157 ","page_number":157},
  {"content":"\r\n\r\nآشنائى او با امپراطور از اينقرار بود كه زمانى براى بستن پيمان صلح با روميان به روم رفته بود و در هنگام مذاكرات با امپراطور چنان وى را شيفتهء هوش و دانش خود ساخته بود كه اوگوست حاضر نمىشد او را از خود جدا سازد و چون طرز گفتگوى او را پسنديده بود ، اجازه نمىداد به وطن خود باز - گردد . چون مدت مسافرت او به طول انجاميد و اشتياق وى در بازگشت به وطن مألوف شدت يافت و از طرفى هم به هيچ وسيله نمىتوانست اوگوست را راضى به مرخص ساختن خود نمايد ، ناچار تدبيرى به كار برد . روزى به عزم شكار از شهر بيرون آمد و پس از تكاپوى بسيار در نواحى اطراف رم چندين حيوان زنده گرفت و از هر ناحيه‌اى نيز مقدارى خاك برداشت و به روم بازگشت .\r\nوقتى « اوگوست » بنا به عادت خود به ميدان بازى رفت و در جايگاه مخصوص خويش قرار گرفت ، « اوكاروس » به حضور وى آمد و حيوانات و خاك‌هائى را كه همراه آورده بود به او نشان داد و گفت كه هر يك از كدام ناحيه آمده است . پس از آن به ملازمان خود دستور داد كه خاك‌ها را در نقاط مختلف ميدان بريزند و حيوانات را نخست در يك محل جمع آورند و سپس آنها را به وسط ميدان رها سازند . چون غلامان فرمان او را اجرا كردند ، حيوانات بشتاب از هم جدا شدند و هر يك به طرف خاكى كه از ناحيهء بومى آن آورده شده بود شتافت . اوگوست مدتى با دقت مراقب اين عمليات بود و تعجب مىكرد كه حيوانات چگونه به سائقهء حس طبيعى زمين بومى خويش را بدون اشتباه پيدا مىكنند . در اين وقت « اوكاروس » به حضور وى آمد و دو زانوى او را با دو دست خود گرفت و گفت : « پس اى امپراطور ، ببين من كه زن و فرزند و وطن دارم كه هرچند حقير و كوچك است ولى در سرزمين مألوف پدرم واقع است در اين ديار بيگانه چه حالى دارم . » امپراطور از گفتهء او متأثر شد و نه تنها به وى اجازه داد كه به كشور خويش بازگردد ، بلكه او را مختار ساخت كه هرچه بخواهد از وى تقاضا كند . « اوكاروس » چون از آزادى خويش اطمينان\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nيافت از امپراطور خواهش كرد كه در « رها » ميدانى براى بازى بسازد و امپراطور نيز خواهش او را پذيرفت و او را با اعزاز تمام روانهء « رها » ساخت .\r\nوقتى « اوكاروس » به شهر خود رسيد ، مردم از وى پرسيدند چه چيز از براى ما از امپراطور گرفتى و همراه آوردى ؟ اوكاروس در پاسخ گفت درد بىزيان و شادى بيسود آورده‌ام و مقصود وى از اين اشاره ميدان بازى و بخت و طالع بازىكنان آن بود .\r\nچندين سال بعد كه « اوكاروس » به سن پيرى رسيد ، گرفتار درد مفاصل شد و همهء پزشكان حاذق كشور را گرد آورد و درمان خود را از آنها خواستار گرديد . ليكن مداواى هيچيك از آنها مفيد واقع نشد و « اوكاروس » ناگزير آنها را مرخص ساخت و به درد خويش همچنان گرفتار ماند . در اين اثنا عيسى پسر خدا در فلسطين ظهور كرد و به وسيلهء معجزات و كرامات خويش ثابت نمود كه پسر واقعى خداست و تاكنون مرتكب گناه و معصيتى نشده است .\r\nزيرا مردگان را زنده مىكرد و كوران مادرزاد را شفا مىداد و برص‌داران را تطهير مينمود و بيمارانى را كه اطبا جواب گفته بودند به آسانى معالجه مىكرد . وقتى اين خبر به « اوكاروس » رسيد اميدوار گشت و نامه‌اى به عيسى نوشت و از او تقاضا كرد كه سرزمين يهوديه و مردم عارى از فهم آنجا را ترك گويد و بقيهء عمر خود را در شهر « رها » بگذراند . عيسى در جواب از رفتن به نزد وى امتناع نمود ، ليكن به او مژده داد كه بيمارى او رفع خواهد شد و از آن پس سالم و راحت خواهد بود . بعلاوه مىگويند در پايان نامهء خود اين جمله را اضافه نموده بود كه : « در آينده هيچوقت شهر « رها » به تصرف بيگانگان درنخواهد آمد . » كسانى كه تاريخ حوادث آن ايام را نوشته‌اند به كلى از قسمت اخير اين نامه بىاطلاع بوده‌اند ، زيرا در هيچ جا اشاره بدان ننموده‌اند ، ولى مردم اين شهر مدعيند كه نامهء مذكور را پيدا كرده و حتى مضمون آن را براى حفظ و نگهبانى شهر در بالاى دروازه‌ها به\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nشكل كتيبه‌اى نوشته‌اند . از قضا بعدها شهر رها اندك مدتى به تصرف ايرانيان درآمد ولى تسلط ايشان به زور و قوه نبود و تفصيل آن به قرارى است كه در اينجا نوشته مىشود : « اوكاروس » بلافاصله پس از دريافت نامهء عيسى درمان يافت و بعد از عمرى دراز وفات نمود . يكى از پسران وى كه جانشين او گرديد مردى گناهكار و ستمگر بود و گذشته از مظالمى كه نسبت به رعاياى خود وارد آورد ، از ترس انتقام و كيفر روميان به ايرانيها پناهنده شد و شهر را به تصرف ايشان داد . ليكن ديرى نگذشت كه اهالى سربازان ايرانى مقيم شهر را به هلاكت رساندند و دوباره رها را به روميان برگرداندند . . « 1 »\r\nيك بار اين انديشه از خاطر من گذشت كه اگر هم عيسى واقعا چنين نامه‌اى ننوشته باشد ، چون مردم بدان عقيدهء راسخ داشته‌اند ، خواسته است شهر را از حملهء بيگانگان مصون نگاهدارد و مردم شهر دچار خبط و اشتباه نشوند . در هر صورت ارادهء خداوند مطلق است و هرچه او بخواهد انجام مىگيرد . حال مردم هرچه مىخواهند بگويند .\r\nبنابراين مقدمات ، خسرو در آن هنگام مصمم گرديد كه « رها » را محاصره نمايد و به اينجهت نخست به « باتن » كه دژ كوچكى است در يك منزلى « رها » آمد و شب را در آنجا گذرانيد و روز بعد بامدادان با همهء لشكريان خود به جانب شهر حركت نمود . ليكن آن روز راه را گم كرد و پس از سرگردانى بسيار عاقبت هنگام شب به همان نقطهء اول رسيد و مىگويند دوبار اين واقعه تكرار گرديد . بالاخره ايرانيها با رنج بسيار خود را به حوالى « رها » رسانيدند ولى ناگهان صورت خسرو آماس كرد و فكين او متورم گرديد و به اينجهت از محاصرهء شهر صرف‌نظر نمود و « پالوس » را نزد مردم آنجا فرستاد كه تنخواهى از ايشان بگيرد ، مردم شهر در پاسخ او گفتند ما در بارهء شهر تشويش و دغدغه نداريم ، ليكن براى آنكه نواحى اطراف از چپاول\r\n\r\n\r\n","description":"","footnote":"\r\n( 1 ) - در اينجا به قدر نه سطر از نسخهء خطى كتاب افتاده است .\r\n","page_name":" 160 ","page_number":160},
  {"content":"\r\n\r\nمصون بماند دو « سنتنارى » خواهيم داد . خسرو پول را گرفت و قرارداد را پذيرفت .\r\n\r\n13 [ پذيرش پيمان صلح توسط ژوستينين ، بازگشت خسرو ، پيشكشى مردم ادسا به خسرو براى آزادى اسراى انطاكيه ، ادعاى مالكيت شهر كنستانتينا و ناكامى تصرف شهر دارا 
  ]\r\nدر آن هنگام ژوستينين نامه‌اى به خسرو نوشت و پيمان صلحى را كه سفراى او با وى بسته بودند ، پذيرفت و وعده به اجراى آن داد . خسرو چون اين پيام را دريافت داشت گروگانهائى را كه گرفته بود رها نمود و تدارك بازگشت خود را ديد و تصميم گرفت اسراى انطاكيه را به فروش رساند . وقتى مردم « ادسا » از اين تصميم آگاهى يافتند شهامتى بىاندازه از خود بروز دادند ، زيرا هر يك بنا به توانائى خويش پولى براى خريد اسرا فراهم آوردند و همه را در معبد شهر گردآوردند و حتى بسيارى از مردم خيلى بيش از توانائى خود فداكارى به خرج دادند ، چنان كه روسپيان همهء زر و زيور خويش را به معبد فرستادند و دهقانان هم كه نقدينه و كالاى ديگرى نداشتند هر يك گاو يا گوسفندى بدين مقصود آوردند .\r\nبالاخره مقدار هنگفتى طلا و نقره و اشياء ديگر گرد آمد . اما يكدينار از اين پول‌ها براى غرامت اسرا پرداخت نشد . زيرا « بوزس » كه برحسب اتفاق در آنجا حضور داشت به قصد آنكه خود از اين ميانه سود كلانى ببرد مانع پرداخت غرامت گرديد و به همين جهت خسرو همهء اسرا را با خود حركت داد و از آنجا رفت . در ميان راه مردم « حران » « 1 » مبلغى پول فراهم آوردند و بوى تسليم كردند ، ولى خسرو از قبول آن خوددارى كرد و گفت چون اغلب آنان مسيحى نيستند و هنوز به آيين قديم ايمان دارند اين پول به من مربوط نيست .\r\nپس از آن مردم « كنستانتينا » « 2 » مبلغى براى او پيشكش آوردند و خسرو با آنكه شهر را متعلق به نياكان خود مىدانست ، هديهء ايشان را پذيرفت .\r\nموضوع ادعاى او نسبت به اين شهر آن بود كه وقتى قباد شهر « آمد » را متصرف گرديد به خيال افتاد « رها » و « كنستانتينا » را نيز بگشايد\r\n\r\n\r\n","description":"","footnote":"\r\n( 1 ) -  Carrhae \r\n( 2 ) -  Constantina \r\n","page_name":" 161 ","page_number":161},
  {"content":"\r\n\r\nو همين كه به رها نزديك شد با دست راست اشاره به شهر نمود و از موبدان پرسيد كه آيا فتح آنجا براى او مسير است يا نه . موبدان گفته بودند اين شهر هيچگاه به تصرف تو نخواهد آمد ، زيرا چون با دست راست به سوى آن اشاره كرده‌اى معلوم مىشود كه آسيب و خطرى متوجه آن نخواهد گرديد و مردم آن به سلامت رهائى خواهند يافت . قباد گفتهء موبدان را باور داشت و سپاهيان خود را به سوى « كنستانتينا » حركت داد و چون به شهر مزبور رسيد در بيرون حصار اردو زد و فرمان محاصرهء آنجا را صادر كرد .\r\nدر آنوقت كاهن بزرگ كنستانتينا مردى پرهيزكار بود بنام « بارادوتوس » « 1 » كه در پيشگاه خداوند بسيار معزز بود و دعاهاى او پيوسته اجابت مىگرديد و هر كس به روى او نگاه مىكرد فورا به زهد و تقوى و محبوبيت وى در نزد خداوند پى مىبرد . كاهن مزبور مقدارى شراب و انجير خشك و عسل و نان برداشته به حضور قباد آمد و با تضرع و الحاح از او درخواست نمود كه از حمله به شهر كوچك بىاهميتى كه روميان آن را به كلى فراموش كرده‌اند و جز ساكنين فقير و مسكين خود نگهبان ديگرى ندارد صرف‌نظر فرمايد . قباد تقاضاى او را پذيرفت و همهء آذوقه و مايحتاجى را كه براى سپاهيان خود در موقع محاصرهء شهر فراهم نموده بود و مقدار آن بىاندازه هنگفت بود به او بخشيد و به زودى از سرزمين روميان بيرون رفت . بدين جهت خسرو مدعى بود كه شهر مزبور متعلق به پدرش بوده و او آن را به ارث برده است .\r\nوقتى خسرو به شهر « دارا » رسيد فرمان محاصره داد ، ليكن پادگان رومى آنجا و سركردهء ايشان بنام « مارتينوس » « 2 » تدارك جنگ ديدند و آماده دفاع گرديدند .\r\nشهر « دارا » داراى دو حصار استوار است كه حصار داخلى بىاندازه بزرگ و شگفت‌آور است ، زيرا بلندى برجهاى آن هر يك به صد پا و ارتفاع\r\n\r\n\r\n","description":"","footnote":"\r\n( 1 ) -  Baradotus \r\n( 2 ) -  Martinus \r\n","page_name":" 162 ","page_number":162},
  {"content":"\r\n\r\nخود ديوار به شصت پا مىرسد ، ليكن حصار خارجى از حيث بلندى خيلى كوچكتر و از حيث استحكام با ديوار اولى برابر است . فاصلهء ميان حصارهاى مزبور به پنجاه قدم مىرسد و مردم گله‌هاى خود را معمولا در آن محل جا مىدهند . خسرو نخست از جانب مغرب به حصار شهر حمله برد و مدافعين آن را به وسيلهء زوبين‌هاى بيشمار مغلوب ساخت و دروازه‌هاى ديوار خارجى را آتش زد ، ولى هيچيك از لشكريان او جرأت داخل شدن نكردند . پس از آن خسرو مصمم گرديد كه در سمت شرقى شهر پنهانى نقب بزند ، زيرا نقاط ديگر شهر بر روى سنگها و صخره‌هاى محكم بنا شده بود و فقط در اين نقطه خاك زمين سست و قابل كاوش بود . پس ايرانيان از داخل خندقهاى خود شروع به كندن نقب نمودند و چون خندقهاى مزبور عمق زياد داشت ، دشمن از بالاى حصار نمىتوانست عمليات آنها را ببيند و از قصد آنان آگاهى يابد . به اين جهت نقب به زودى تا زير پى ديوار خارجى رسيد و ايرانيها نزديك بود از فاصلهء بين دو ديوار و از زير حصار داخلى نيز گذشته در وسط شهر سردرآورند و به آسانى آنجا را مسخر سازند ، ليكن چون مقدر نبود كه شهر « دارا » به دست ايرانيان بيفتد ، هنگام نيمروز مردى از اردوى خسرو بيرون آمد و به بهانهء جمع‌آورى زوبين‌هائيكه روميان به جانب ايرانيها افكنده بودند ، به پاى حصار آمد و در آنجا داستان نقب را به نگهبانانى كه بالاى برج پاس مىدادند خبر داد و به آنها سفارش نمود كه مواظب كار خود و مهياى دفع خطر باشند ، روميان چون از اين قضيه آگاه گرديدند با هياهو و جنجال بسيار فرمان به كندن زمين ميان حصار دادند و از سوى ديگر ايرانيها بىخبر از پيش آمد آن روز به كندن نقب ادامه مىدادند و به سرعت پيش مىرفتند . به اين جهت هنگامى كه ايرانيها از زير زمين به سوى حصار شهر حمله مىبردند روميها به فرمان « تئودوروس » « 1 » مهندس خندق گودى\r\n\r\n\r\n","description":"","footnote":"\r\n( 1 ) -  Theodorus \r\n","page_name":" 163 ","page_number":163},
  {"content":"\r\n\r\nبه شكل صليب كندند و چون ايرانيها به زمين ميان دو ديوار رسيدند ناگهان در خندق مذكور افتادند و آنان كه پيشاپيش ديگران بودند به هلاكت رسيدند و بقيه پا به فرار گذاردند و به شتاب خود را به اردو رسانيدند و جان به سلامت بردند ، زيرا روميان در تاريكى نقب نخواستند به تعاقب بپردازند . خسرو چون نقشهء خود را بىاثر ديد و از تصرف شهر به راه ديگر نيز نااميد بود ناگزير با مردم شهر داخل مذاكره شد و پس از دريافت هزار پوند نقره به خاك ايران برگشت . وقتى ژوستينين از اين واقعه آگاه گرديد ، از اجراى مواد پيمان‌نامهء اخير كه با ايرانيان بسته بود منصرف گشت . زيرا خسرو در حين صلح قصد تسخير شهر « دارا » را كرده و پيمان را شكسته بود . اين بود وضع و حال روميان هنگام نخستين حملهء خسرو به سرزمين آنها و به زودى پس از اين وقايع تابستان سپرى گرديد .\r\n\r\n14 [ ساخت انطاكيهء خسرو در خاك آشور و بدفرجامى انطاكيهء روم 
  ]\r\nخسرو در خاك آشور در محلى كه به قدر يك روز مسافت تا تيسفون فاصله داشت شهرى به نام « انطاكيهء خسرو » ساخت و اسراى انطاكيه را در آنجا سكنى داد . براى ايشان حمام و ميدانهاى بزرگ ساخت تا بتوانند مانند شهر خود به تفنن و بازيهاى عمومى بپردازند و ضمنا ارابه‌رانان و موسيقىدانهائى را هم كه از انطاكيه و ساير بلاد روم همراه آورده بود همه را به شهر تازه فرستاد . گذشته از اين به خرج دولت وسائل آسايش و رفاه مردم آنجا را فراهم ساخت و فرمود كه آنها را رعاياى شاهنشاه بنامند تا در تحت حكومت هيچيك از فرمانداران و امرا نباشند . و فقط از شخص پادشاه اطاعت كنند . بعلاوه هرگاه يكى از اسراى رومى مىگريخت و به شهر « انطاكيهء خسرو » پناه مىآورد و يكى از مردم آن شهر او را به خويشاوندى خود مىپذيرفت ديگر صاحب او نمىتوانست او را ناگزير به بازگشت نمايد ، ولو آنكه صاحب وى يكى از بزرگان مشهور ايران باشد .\r\nتطيرى كه در زمان سلطنت « آناستاسيوس » دربارهء شهر انطاكيه زده\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nشده بود عاقبت انجام يافت . تفصيل آنكه در زمان وى ناگهان باد تندى در حوالى « دافن » وزيدن گرفت و تعدادى از درختان سرو آنجا را كه به بلندى زياد رسيده بودند و قانون بريدن آنها را منع مىكرد از ريشه كنده به زمين انداخت . در آن هنگام مردم اين پيش‌آمد را به فال بد گرفتند و اندكى بعد در زمان ژوستينوس زلزلهء شديد و هولناكى در آنجا واقع شد و شهر را به كلى زيرورو كرد و ابنيهء زيباى آن را همگى ويران ساخت و چنان كه معروف است متجاوز از سيصد هزار تن از اهالى انطاكيه در آن واقعه به هلاكت رسيدند . پس از حادثهء زلزله نيز بطوريكه تفصيل آن گذشت شهر به دست ايرانىها افتاد و دوباره آن را ويران ساختند . اين بود سرنوشت شوم و فرجام كار شهر انطاكيه .\r\n« بليزاريوس » به فرمان امپراطور از ايتاليا به « بيزانتيوم » آمد و پس از گذراندن زمستان در آنجا ، امپراطور او را در اوايل بهار مأمور جنگ با ايرانيها نمود و افسرانى را هم كه با او از ايتاليا آمده بودند همراه وى روانه ساخت و يكى از ايشان موسوم به « والريانوس » را به سردارى سپاه ارمنستان برگزيد ، زيرا « مارتينوس » را قبلا به مشرق فرستاده بود و به همين جهت خسرو با او در شهر دارا برخورد كرد . از ميان رؤساى « گوتها » فقط « ويتىگيس » در بيزانتيوم ماند و باقى به همراهى بليزاريوس به جنگ خسرو رفتند . در آن هنگام يكى از سفراى « ويتىگيس » كه خود را به لباس اسقفى درآورده بود ، در ايران وفات يافت و ديگرى نيز همانجا اقامت جست . ليكن مردى كه به مترجمى همراه آنان آمده بود به خاك رم برگشت و « جان » فرمانده سپاهيان بين النهرين او را در سرحدات « كنستانتينا » دستگير كرد و به زندان انداخت و در ضمن پرسش‌هاى طولانى او را ناگزير به نقل تمامى سرگذشت سفراى « ويتىگيس » ساخت . اما بليزاريوس و همراهان وى به شتاب عازم مأموريت خود گرديدند ، زيرا بليزاريوس مىخواست پيش از\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nآنكه خسرو دوباره به خاك روم حمله نمايد بر وى پيشدستى كند .\r\n\r\n15 [ پناه‌بردن مردم لازى از دست روميان به خسرو وآمادگى خسرو براى تصرف لازى 
  ]\r\nدر اين تاريخ خسرو بر ضد مردم قشون مىكشيد ، زيرا مردمان « لازى » در سرزمين « گلخيد » زندگى مىكردند و تابع روميان بودند ، اما نه خراجى به ايشان مىپرداختند نه فرمان آنها را اطاعت مىكردند و تنها هنگاميكه پادشاه آنها وفات مىيافت ، امپراطور تخت و تاج پادشاهى را به جانشين وى تفويض مىنمود . ضمنا مردمان مزبور مرزهاى خاك خود را نگهبانى مىكردند تا هياطله از كوههاى قفقاز به نواحى مجاور حمله نياورند و از راه « لازيكا » متعرض خاك رم نشوند و اين كار را بىكمك سربازان رومى و بدون آنكه از دولت روم پولى دريافت دارند انجام مىدادند . حرفهء آنان عموما بازرگانى و دادوستد با روميانى بود كه در سواحل درياى سياه سكونت داشتند ، زيرا خود آنها نمك و غله و محصولات مفيد ديگر را نداشتند و پوست و چرم و غلام مىدادند و در عوض ما يحتاج زندگى خود را مىگرفتند . پس از واقعهء « گرگين » پادشاه « ايبرى » كه تفصيل آن پيش از اين گذشت ، گروهى از سربازان رومى مأمور اقامت در سرزمين « لازى » ها گرديدند . مردم آنجا از رفتار سربازان خاصه از خشونت و خودخواهى سردار آن « پطرس » به ستوه آمده بودند . پطرس اصلا در « آرزائن » كه از قديم جزو متصرفات ايران بود به دنيا آمده بود ، اما هنگام لشكركشى « ژوستينوس » به خاك ايران به دست سپاهيان رومى اسير گرديد و از حسن اتفاق امپراطور نظر محبتى به او پيدا كرد و او را براى تحصيل به مدرسه فرستاد . پطرس نخست به دبيرى « ژوستينوس » داخل خدمات ديوانى گرديد ، ولى پس از مرگ « آناستاسيوس » كه « ژوستينوس » به امپراطورى رسيد او را به سردارى قشون برگزيد و در اين هنگام طبيعت پست او پديدار گرديد . با همه كس به شوخ‌چشمى و ناهنجارى رفتار مىكرد .\r\nبعدها ژوستينين چند افسر ديگر به لازيكا فرستاد . در ميان آنان\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nمردى بود به نام يوحنا كه از دودمانى پست بود . سبب ترقى و رسيدن او به مقام فرماندهى سپاه آن بود كه اولا طبعى بىنهايت سفله و رذل داشت ، ثانيا راه بدست آوردن پول را يافته بود و به انواع وسائل نادرست از مردم اخاذى مىكرد . اين مرد رابطهء ميان روميان و مردم « لازى » را به كلى تيره كرد و ژوستينين را وادار به احداث شهرى در ساحل دريا موسوم به « پترا » ساخت و خود در آنجا اقامت گزيد و به تاراج و غارت مردم « لازى » پرداخت .\r\nيكى از ستمكاريهاى او اين بود كه نمك و ساير اشياء مورد احتياج مبرم « لازيها » را در شهر « پترا » به انحصار خود درآورد و تجارت آزاد را منع كرد و خود اين گونه كالاها را از بازرگانان مىخريد و به بهاى گزاف به مردم مىفروخت . گذشته از اين مردم چون پيوسته آزاد بودند و كسى مزاحم حال آنها نمىشد از بودن سربازان رومى در شهر خود و رفتار ناهنجار آنان به ستوه آمدند و مصمم گرديدند به ايرانيها متوسل شوند . بدين قصد پنهانى و بىاطلاع روميان سفرائى نزد خسرو گسيل داشتند و به آنان دستور دادند كه خسرو را به تصرف لازيكا و راندن روميان از آنجا تحريك نمايند و او را با لشكرى گزاف به سرزمين خود آورند .\r\nسفراى مزبور پنهانى به ايران آمدند و به حضور خسرو رفتند و به وى چنين گفتند : « اى پادشاه ، اگر قومى از فرط نادانى از دوستان خود رخ تافته و به مردمى بيگانه پيوسته‌اند و پس از مدتى بر خبط خويش آگاه گشته و با كمال شوق و مسرت به سوى دوستان ديرينهء خود بازگشته‌اند ، بدانكه آن قوم مردم « لازى » هستند ، زيرا اهالى « گلخيد » پيش از اين با ايرانيان دوست و يگانه بودند و خدمات شايان به ايشان نموده‌اند ، چنان كه تفصيل آن در كتب تاريخ درج است و برخى از اين كتب نيز فعلا نزد ما و برخى ديگر در خزانهء كاخ پادشاهى ايران محفوظ مىباشد . اما از سوء اتفاق نياكان ما از روى نادانى يا به علل ديگرى كه اصل آن بر ما مجهول است از ايرانيان بريدند\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nو به روميان پيوستند . اينك ما و پادشاه « لازيكا » آماده شده‌ايم كه خود و كشورمانرا به دست تو بسپاريم تا هرگونه كه خواسته باشى با ما رفتار كنى .\r\nدر عين حال خواهش ما از تو آنست كه در كار ما رسيدگى فرمائى و اگر ديدى كه ما از دست روميان جور و ستمى نكشيده و از روى نادانى و بوالهوسى به تو پناه آورده‌ايم ، فورا تقاضاى ما را رد كن و ما را از نزد خويش بران ؛ زيرا در آنصورت معلوم خواهد شد كه اهالى « گلخيد » مردمى بىثبات و نااهلند و بر دوستى آنان با تو نيز اعتمادى نشايد . ليكن اگر بر تو معلوم شد كه ما در ظاهر با روميان دوست و در باطن غلام ايشان بوده‌ايم و تا امروز جور و ستمى ما فوق قوه و تحمل خويش از آنان كشيده‌ايم آنوقت استمداد ما را بپذير و كسانى را كه پيش از اين دوست يگانهء تو بوده‌اند به بندگى خويش قبول كن . و چون دادگسترى آيين ديرينهء ايرانيان بوده است ريشهء اين ظلم و فساد را از سرزمين ما بركن ، زيرا عدالت عبارت از آن نيست كه آدمى خود بشخصه از تعدى و ستمكارى خوددارى نمايد ، بلكه بر او واجب است كه هرگاه قدرتى دارد به يارى كسانى كه گرفتار ظلم و ستمند بشتابد و آنان را از ستم ديگران رهائى بخشد . در اينجا بىمناسبت نمىدانيم اندكى از مظالم روميان را نسبت به خود بر تو فروخوانيم . نخست آنكه اقتدارات سلطنت را از پادشاه ما منتزع ساخته و خود به دست گرفته‌اند ، چنان كه پادشاه ما بر اورنگ سلطنت خويش بنده و غلامى بيش نيست و از سردار رومى كه در كشور ما به فرماندهى مشغول است بيم و انديشه دارد . دوم آنكه گروهى سپاهى به سرزمين ما فرستاده‌اند كه به ظاهر مأمور نگهبانى ما از حملهء بيگانگان مىباشد ، ليكن در معنى جز نگاهداشتن ما در قيد بندگى و چپاول دارائيهاى ما وظيفهء ديگر ندارند ، زيرا غير از خود روميان هيچيك از اقوام همسايهء ما تاكنون در صدد تعرض به خاك ما برنيامده و صدمه و آسيبى به ما نرسانيده‌اند . اى پادشاه ببين روميان براى غارت دارائى و بر باد دادن هستى\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nما چه طرح ظالمانه‌اى ريخته‌اند : كالاهائى را كه زيادتر از نياز خود دارند به زور و اجبار به ما مىفروشند و اجناسى را كه ما داريم و طرف احتياج آنهاست اسما از ما مىخرند ، ولى در هر دو مورد تعيين بها با خودشان است و بدين ترتيب هم پول ما را مىگيرند و هم ما يحتاج زندگيمان را مىبرند و نام اين چپاول و يغماگرى را بازرگانى و سوداگرى مىگذارند . از اينها همه بدتر آنكه پليدى ستمكار را به حكمرانى ما برگزيده‌اند و او نيروى خود را در راه نابودى و خانه‌خرابى ما به كار انداخته و بينوائى ما را وسيلهء سودجوئى خويش ساخته است . اين بود شمه‌اى از دلايل قيام و طغيان ما بر ضد روميان .\r\nاما سودى كه از همراهى با مردم « لازيكا » براى تو متصور است بدينقرار است : نخست كشورى قديمى و تاريخى بر متصرفات تو افزوده مىشود و بالنتيجه نيرو و اقتدارات تو بسط مىيابد بعلاوه از راه كشور ما به درياى روميان دست خواهى يافت و پس از تدارك تجربهء كافى در اين دريا خواهى توانست بىهيچ مانع و اشكالى قدم به درون كاخهاى سلطنتى « بيزانتيوم » بگذارى دوم آنكه غارت سرزمين روميان به دست اقوام وحشى پس از اين همه ساله به اختيار تو خواهد بود . زيرا چنان كه مىدانى يگانه سد همان جبال قفقاز و خاك روم تاكنون ايالت « لازيكا » بوده است و از اين پس هيچ مانعى براى ايلهاى وحشىها در ميان نخواهد بود . با اينحال هم حس دادگسترى و هم سود شخصى تو اين كار را تصويب مىكند و اگر پيشنهاد ما را به حسن قبول تلقى نكنى بر خلاف رأى صواب رفتار كرده‌اى . »\r\nخسرو چون اين سخنان را شنيد شاداب گشت و قول صريح داد كه از مردم « لازيكا » حمايت نمايد . ضمنا از سفرا پرسيد كه آيا ايرانيان مىتوانند لشكرى بزرگ وارد سرزمين « گلخيد » كنند يا نه . زيرا مىگفت پيش از اين از اشخاص متعدد شنيده‌ايم كه زمين آنجا كوهستانى و اغلب با جنگلهاى انبوه پوشيده است و به اينجهت گذشتن از سرزمين‌هاى ناهموار آنجا بينهايت دشوار\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nمىباشد . سفرا گفتند اگر سپاه ايران درختهاى سر راه خود را ببرند و تنه و شاخ و برگ آنها را در اراضى ناهموار بريزند به آسانى خواهند توانست از سراسر كشور گذر نمايند و ضمنا هم وعده دادند كه خود راهنمائى سپاه را به عهده بگيرند و وسائل حركت ايشان را فراهم سازند .\r\nخسرو به شنيدن اين پيشنهاد تشويق گرديد و سپاهى گران گردآورد و براى حمله به لازيكا آماده شد . ولى جز به كسانى كه محرم راز او بودند ، قصد خويش را به هيچكس ابراز ننمود و به سفرا نيز سفارش كرد كه كسى را از ماجرا آگاه نگردانند . سپس در انظار چنين وانمود كرد كه چون گروهى از هياطله به خاك « ايبرى » حمله آوردند لشكر خود را براى سركوبى آنان آماده مىسازد و عازم حركت بدان ناحيه است .\r\n\r\n16 [ آماده‌شدن بليزاريوس سردار رومى براى حمله به ايران از ناحيه بين النهرين به همراه حارث و لشكر لبنان و شام 
  ]\r\nمقارن همين زمان « بليزاريوس » وارد بين النهرين شد و به تجهيز سپاه پرداخت و ضمنا جاسوسانى نيز به خاك ايران فرستاد كه از اوضاع دشمن او را آگاه سازند و براى اينكه اگر ايرانيها دوباره به خاك روم حمله نمايند ، او در همانجا آمادهء دفاع باشد به تجهيز سپاهيان رومى مقيم بين النهرين مشغول گرديد . سپاهيان مزبور اغلب بىلباس و اسلحه بودند و از اسم ايرانيها بىاندازه بيم داشتند . اما جاسوسهائيكه « بليزاريوس » به ايران فرستاده بود به زودى برگشتند و خبر آوردند كه خسرو سرگرم جنگ با هياطله است و فعلا در انديشهء حمله به خاك روم نمىباشد . بليزاريوس چون اين خبر را شنيد مصمم گرديد كه بىدرنگ با سپاهيان خود به خاك ايران بتازد . « حارث » امير قبايل عرب مطيع روم نيز با لشكرى جرار به كمك او آمد . به علاوه در همين هنگام فرمانى از جانب امپراطور رسيد كه بىدرنگ به خاك ايران حمله كند .\r\nپس « بليزاريوس » همهء سران سپاه را در شهر « دارا » گردآورد و خطاب به ايشان چنين گفت : « ياران و همكاران ، من نيك مىدانم كه همهء شما جنگ آزموده و تجربه ديده‌ايد و امروز نيز شما را در اينجا گرد نياورده‌ام كه با پند و اندرز\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nشما را به جنگ با دشمن تحريك نمايم . زيرا مىدانم كه در ابراز دليرى ذاتى خود محتاج به هيچگونه مشوق و محرك نيستيد ، بلكه شما را براى آن خواسته‌ام كه با هم مشورت كنيم و به صوابديد يكديگر راهى بيابيم كه چگونه بهتر بتوانيم به امپراطور خدمت نمائيم كاميابى در جنگ بيش از هر چيز ديگر منوط به طرح نقشهء عاقلانه و ملاحظهء جوانب كار مىباشد . اما كسانى كه به مشورت در امرى پيش مىآيند بايد فكرشان از ترس و حيا فارغ باشد . زيرا ترس نيروى دفاع را ناتوان مىسازد و شخص را از اختيار بهترين راه بازمىدارد و حيا نيز آدمى را زير نفوذ ديگران قرار مىدهد و مانع از اظهار عقيدهء صريح او مىگردد . حال اگر مىپنداريد كه امپراطور بزرگوار ما يا خود من پيش از اين تصميمى در بارهء اوضاع حاضر گرفته‌ايم انديشهء ناروا كرده‌ايد ، چه امپراطور از چگونگى امور اين سامان بىاطلاع است و بواسطهء بىاطلاعى نمىتواند تدبيرى به اقتضاى زمان بينديشد بنابراين اگر هنگام حاجت ما بر خلاف فرمان او رفتارى كنيم موافق مصلحت خود او خواهد بود . اما دربارهء خود من ، چون من هم انسان هستم و مدت‌ها در مغرب بوده‌ام و از اوضاع شرق بىخبرم ممكن است رأى من در پاره‌اى از مسائل درست نباشد . به اين جهت بر شما واجب است كه بىهيچ بيم و ملاحظه آنچه را موافق مصالح خود و امپراطور مىدانيد در اينجا اظهار نمائيد . نخست ما براى آن بدينجا آمده‌ايم كه از حملهء دشمن به خاك خود جلوگيرى كنيم . ليكن از حسن اتفاق دشمن در جائى ديگر سرگرم و گرفتار گرديده است و اينك ما مىتوانيم كشور او را عرصهء تاخت‌وتاز قرار دهيم .\r\nاكنون از همهء شما درخواست دارم رأى خود را صريحا در اين باره اظهار داريد . »\r\nدر پايان گفته‌هاى « بليزاريوس » ، « بوزس » و « پطرس » تأكيد نمودند كه بىدرنگ به خاك ايران حمله نمايد و افراد انجمن نيز همگى با اين نظر موافقت كردند ، فقط « رسيتانكوس » و « تئوكتيستوس » سرداران سپاه لبنان\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nاظهار داشتند كه هرچند ما نيز با رأى شورا موافقيم ، ليكن اگر بخواهيم ايالات « فينيقيه » و شام را به حال خود گذاريم ، مىترسيم « منذر » به حمله و غارت آنجا بپردازد و امپراطور از مسامحهء ما در نگهدارى ايالات مذكور به خشم آيد .\r\nبه اينجهت ما از همراهى با سپاه روم در موقع حمله به خاك ايران معذور خواهيم بود . بليزاريوس اين دليل آنها را رد كرد و گفت اعراب در اين موقع سال دو ماه به عبادت خداى خود مشغول مىشوند و در طول مدت مزبور ممكن نيست به جنگ و خونريزى بپردازند و به سرزمين ديگران حمله نمايند . با اين استدلال سرداران مذكور را به همراهى با سپاه خود راضى ساخت و به آنها وعده داد كه پس از سپرى شدن دو ماه به ايشان اجازهء بازگشت به ايالات خود بدهد .\r\nبدين ترتيب بليزاريوس با كمال جديت سپاهيان خويش را براى حمله به ايران آماده ساخت .\r\n\r\n17 [ حمله خسرو به شهر پترا و تصرف آن 
  ]\r\nاما خسرو و سپاه ايران پس از گذشتن از ايالت « ايبرى » به راهنمائى سفرا وارد خاك « لازيكا » شدند و در آنجا درختان كهن و تنومندى را كه در اراضى كوهستانى روئيده و مانع عبور لشكر بود همه را بريدند و جاده‌هاى ناهموار را با آنها انباشتند و به آسانى از روى آنها گذر كردند . وقتى به مركز ايالت « گلخيد » رسيدند « گوباز » « 1 » پادشاه لازيكا به حضور خسرو آمد و اظهار بندگى نمود و كاخ خود را با تمامى كشور لازيكا به تصرف او داد .\r\nدر ساحل درياى سياه شهرى است به نام « پترا » كه پيش از اين داراى اهميتى نبود ، ولى از وقتى كه ژوستينين حصار محكمى بر گرد آن كشيد و چند عمارت مهم نيز در آن بنا نمود ، رفته رفته كسب رونق و اهميتى كرد . خسرو چون شنيد كه سپاهيان رومى و سرداران « يوحنا » در آنشهرند ، دسته‌اى از لشكريان خود را با افسرى بنام « آنىباد » « 2 » مأمور ساخت كه آنجا را به تصرف\r\n\r\n\r\n","description":"","footnote":"\r\n( 1 ) -  Goubazes \r\n( 2 ) -  Anibades \r\n","page_name":" 172 ","page_number":172},
  {"content":"\r\n\r\nدرآورند « يوحنا » چون از رسيدن سپاهيان ايران آگاه گرديد فرمان داد كه كسى از حصار شهر بيرون نرود و خود را از بالاى برج و باروها به دشمن نشان ندهد و ضمنا سپاهيان خود را مسلح ساخت و همه را در پشت دروازه‌ها نگاهداشت و به آنان فرمان داد كه خاموش بنشينند و نگذارند كمترين صدائى از ميانشان برخيزد . ايرانيها به زودى بپاى حصار رسيدند و چون اثرى از دشمن نديدند پنداشتند روميان از شهر فرار كرده و آنجا را خالى گذاشته‌اند . به همين جهت همهء آنها نزديك ديوار گردآمدند و بىهيچ مانعى نردبان گذاشته از آن بالا رفتند و باز چون نه كسى را ديدند و نه صدائى شنيدند ، به خسرو پيغام فرستادند و او را از واقعه آگاه گردانيدند . خسرو بيشتر سپاهيان خود را مأمور نمود كه ديوار را از هر سو محاصره كردند و به وسيلهء منجنيق و ساير ادوات جنگى آن را خراب نمايند و خود بر بالاى تپه‌اى در نزديكى شهر نشسته به عمليات سپاهيان نظاره مىكرد . در اين اثنا روميان ناگاه دروازه‌ها را گشوده به دشمن حمله كردند و گروه بيشمارى از آنانرا به هلاكت رسانيدند و باقى را با سردار آنها متوارى ساختند . خسرو از اين پيش‌آمد بىاندازه خشمگين گرديد و « آنىباد » را به گناه آنكه از يوحنا كه مردى تاجرپيشه بود و از فنون جنگى اطلاعى نداشت شكست خورده بود ، سياست فرمود . اما برخى مىگويند افسر مأمور منجنيق‌ها گرفتار عقوبت گرديد ، نه « آنىباد » پس از آن خسرو با سپاهيان خويش شخصا به پاى حصار « پترا » آمد و شهر را محاصره نمود و روز بعد فرمان حمله داد و سربازان او برج و باروها را به باد تير گرفتند . از سوى ديگر روميان نيز به مدافعه پرداخته با ماشين‌هاى جنگى و تير و كمان به ايرانيها حمله كردند . نخست روميان چون از بلندى مىجنگيدند تلفات سنگينى به ايرانيها وارد ساختند . ايرانيها با وجود مهارتى كه در تيراندازى داشتند نمىتوانستند آسيب زيادى به ايشان برسانند . ليكن از آنجا كه مقدر شده بود كه شهر « پترا » به تصرف خسرو درآيد ، به زودى يوحنا بر اثر تيرى كه به گردن\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nوى رسيد هلاك شد و در نتيجه روميان دچار تشويش و اختلال گرديدند . در اين اثنا تاريكى شب فرارسيد و ايرانيها به اردوى خود بازگشتند . ليكن روز بعد مصمم شدند كه به وسيلهء نقبى از حصار بگذرند و شهر را متصرف شوند .\r\nشهر پترا از يك سو به وسيلهء دريا و از سوى ديگر به وسيلهء صخره‌هاى عظيم و مرتفع محصور است و در زمين مسطح فقط يك راه دارد كه آن هم داراى وسعت زيادى نيست و از هر طرف صخره‌هاى خيلى بلند آن را احاطه نموده است .\r\nكسانى كه شهر مذكور را در قديم ساخته‌اند براى جلوگيرى از حملهء بيگانگان ديوار طولانى و محكمى در سراسر اين راه بنا كرده و در دو طرف آن نيز دو برج بزرگ ساخته‌اند . برجهاى مزبور از حيث ساختمان با برجهاى معمولى فرق دارد ، زيرا بجاى آنكه ميان آنها را خالى گذاشته باشند از پى تا قلهء آن را با سنگهاى بسيار درشت پر كرده و سنگها را طورى سخت به هم چسبانيده‌اند كه هيچ منجنيق و ماشين ديگرى قادر به ويران كردن آنها نمىباشد . ليكن ايرانىها پنهانى تا زير يكى از برجها نقبى زدند و به تدريج مقدار زيادى از سنگهاى آن را بيرون آوردند و به جاى آنها چوب و تخته كار گذاشتند و سپس چوب‌ها را آتش زدند و شعلهء آتش كم‌كم توسعه يافت و سنگ‌ها را سست نمود و سرانجام برج با صدائى رعدآسا متلاشى گشت و به زمين افتاد . اما رومىها كه از پيش متوجه اين موضوع بودند اندكى پيش از سقوط برج از ميان آن بيرون رفته و به شهر گريخته بودند و به اينجهت به هيچيك از آنان آسيبى وارد نيامد .\r\nبدين ترتيب ايرانىها توانستند از زمين مسطح به حصار حمله كنند و شهر را به آسانى متصرف شوند و روميان ناگزير با خسرو داخل مذاكره شدند و پس از گرفتن تأمين براى حفظ جان و مال خود شهر را تسليم وى نمودند ( سال 541 ميلادى ) . خسرو پس از تسخير « پترا » همهء ذخائر و دفائن بيحساب را متصرف گرديد و غير از آن نه خودش ، و نه لشكريانش به هيچ چيز ديگر دست‌اندازى ننمودند و روميان دارائى خود را با كمال آسودگى حفظ كردند و با سپاهيان\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nايران مراوده و آميزش نمودند .\r\n\r\n18 [ جنگ بليزاريوس با ايرانيان در نصيبين 
  ]\r\nدر خلال اين اوقات « بليزاريوس » و قشون روم بى خبر از وقايع لازيكا با كمال نظم و ترتيب از شهر « دارا » بيرون آمده به سوى « نصيبين » پيش مىرفتند . در ميان راه بليزاريوس سپاه را به سمت راست حركت داد و در زمين مسطحى كه چشمه‌هاى بسيار در آن جارى بود و تا شهر نصيبين چهل و دو « استاد » فاصله داشت اردو زد . همراهان او بىاندازه در شگفت شدند كه چرا در پاى حصار شهر اردو نزده است و حتى برخى هم از همراهى وى سرپيچى نمودند . به اينجهت « بليزاريوس » افسران سپاه را مخاطب ساخته به ايشان گفت : « من نمىخواهم نقشهء خود را بر همگان آشكار سازم ، زيرا سخنى كه در اردو گفته مىشود ، پنهان نمىماند و رفته رفته در بيرون نيز منتشر مىگردد و حتى به دشمن هم مىرسد . اما چون مىبينم كه بيشتر شما نزديك است كارتان به اختلال و طغيان بكشد و بعلاوه هر يك از شما مىخواهد شخصا در موقع جنگ فرمانرواى كل باشد ، اينست كه به آشكار ساختن مطالبى كه نهفتن آنها اوليتر است مبادرت مىورزم . ولى پيشاپيش اين نكته را به شما مىگويم كه اگر در اثناى جنگ همهء افراد بخواهند صاحب رأى و اراده باشند ، هيچگاه كارى از پيش نخواهد رفت . به عقيدهء من خسرو هنگام لشكركشى بر ضد وحشىها كشور خود را بىدفاع نگذاشته و مخصوصا در اين شهر كه داراى اهميت زياد است و به منزلهء دروازهء كشور او مىباشد عدهء كافى لشكر به نگهبانى گذاشته است . بهترين دليل اثبات اين عقيده آنكه خسرو « نابد » « 1 » سپهبد را به فرماندهى لشكريان گماشته است كه از حيث نام و قدرت و اختيارات در ميان ايرانىها ثانى خود خسرو به شمار مىآيد . وى در اينزمان بيگمان آمادهء مقابله با ماست و تا در جنگ مغلوب نشود محال است كه بگذارد ما از اين مكان گامى جلوتر بگذاريم . اينست كه اگر بخواهيم در پاى حصار\r\n\r\n\r\n","description":"","footnote":"\r\n( 1 ) -  Nabede \r\n","page_name":" 175 ","page_number":175},
  {"content":"\r\n\r\nشهر به جنگ بپردازيم وضع ما با ايرانيها برابر نخواهد بود ، زيرا آنان براى مبارزه با ما از حصار بيرون خواهند آمد و در صورت پيروزى به تعاقب ما خواهند پرداخت و در صورت شكست نيز به آسانى به داخل حصارها مىگريزند و از حملات ما در امان خواهند ماند . آنگاه اگر ما خواسته باشيم از اين نقطه پيش رويم مجال دنبال كردن دشمن را نخواهيم يافت ، زيرا چنان كه مىبينيد حصار شهر به قدرى متين و استوار است كه ويران كردن آن به آسانى صورت پذير نخواهد بود ، خاصه كه سپاهيان از بالاى آن به دفاع مشغولند . اما اگر ما در همين جا با دشمن روبرو شويم و بر او پيروزى يابيم مىتوانيم اميدوار به گشودن شهر باشيم : زيرا چون فاصله تا پاى حصارها زياد است ، يا ما با سپاهيان آنها در آميخته و با آنان به درون دروازها داخل مىشويم يا بر آنها پيشدستى مىكنيم و راه ورود به شهر را بر ايشان مىبنديم و پس از متوارى ساختن آنها خود به آسانى « نصيبين » را متصرف مىگرديم . »\r\nچون بليزاريوس چنين گفت همهء افسران گفتهء او را تصديق كردند و همانجا اردو زدند . فقط پطرس يوحنا سپهسالار لشكر بين النهرين را با خود همراه ساخته و به همراه دو لكشر كه قسمت عمدهء سپاه رومى را تشكيل مىداد به حوالى حصارها آمدند و در نقطه‌اى كه دو « استاد » تا شهر فاصله داشت اردو زدند . بليزاريوس سپاهيان خود را آمادهء جنگ ساخت و به پطرس نيز پيام فرستاد كه صفهاى خود را مرتب سازد و منتظر فرمان او باشد ، زيرا بليزاريوس مىدانست كه ايرانيها چون خود پاسى از نيمروز گذشت به صرف غذا مىپردازند و ميدانند كه روميان هنگام نيمروز غذا مىخورند و اينستكه فرصت نگاه مىدارند و در وسط روز به ايشان حمله خواهند آورد . بليزاريوس چنان كه پيش‌بينى كرده بود آمادهء كار نشست ولى پطرس و همراهان وى اعتنائى به فرمان او نكردند و هنگام نيمروز از شدت گرماى آفتاب سلاح و لباس خود را از تن درآوردند و بىهيچ ترس و انديشه از حملهء دشمن با كمال آسودگى\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nخيال و با بىنظمى سرگرم چيدن ميوه‌هاى صحرائى شدند . ايرانيها چون اين حال را ديدند به شتاب به آنان تاختند و روميان تا حملهء ناگهانى آنها را ديدند هراسان شدند و يكى نزد بليزاريوس فرستادند كه به يارى ايشان بشتابد و خود نيز به شتاب سلاح برداشته با بىنظمى كامل با دشمن روبرو شدند .\r\nاما بليزاريوس پيش از رسيدن پيك پطرس ، گرد و غبارى را كه بر اثر تاخت‌وتاز ايرانيها بلند شده بود از دور ديد و متوجه قضيه شد و خود به شتاب به يارى آنان شتافت . وقتى ايرانيها حمله آوردند رومىها نتوانستند در برابر آنان استقامت ورزند و به زودى پراكنده شدند . ايرانيها به تعاقب آنها پرداختند و پنجاه نفر از ايشان را هلاك ساختند و پرچم پطرس را نيز به چنگ آوردند و اگر بليزاريوس و سپاهيان او نرسيده بودند همهء روميان كشته شده بودند . اما در همين هنگام بليزاريوس به محل واقعه رسيد و « گوتها » ئيكه همراه او بودند با نيزه‌هاى بلند خويش به ايرانيان حمله بردند و آنها را به عقب راندند و يكصد و پنجاه تن از آنان را به هلاكت رسانيدند .\r\nمنتهى چون ميدان براى تاخت‌وتاز وسيع نبود ، بقيهء ايرانىها به درون حصار گريختند و جان به سلامت به در بردند و پس از آن همهء روميان به اردوگاه « بليزاريوس » رفتند و ايرانيها روز بعد پرچم پطرس را به عنوان غنيمت جنگ بالاى برجى برافراشتند و چند رودهء گاو و گوسفند از آن آويختند و خنده‌كنان روميان را به ريشخند گرفتند . ليكن باوجوداين از آن پس ديگر جرأت مقابله با دشمن را نداشتند و فقط از داخل حصارها به نگهبانى شهر مىپرداختند .\r\n\r\n19 [ تصرف دژ سيسورانون بدست بليزاريوس و فرستادن حارث براى غارت سرزمين آشور ، بدپيمانى او ، بيمارى سربازان و بازگشت روميان 
  ]\r\nبليزاريوس چون ديد شهر « نصيبين » بىاندازه استوار است و هيچ گونه اميدى براى گشودن آن نيست بدين انديشه افتاد كه از آنجا بگذرد و ناگهانى به خاك دشمن بتازد و زيانهاى بسيار به ايرانيان وارد سازد . بدين قصد با همهء سپاهيان خود به راه افتاد و پس از\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nپيمودن يك روز راه به دژى رسيد كه ايرانيان آن را سيسورانون « 1 » مىنامند و گذشته از مردم زيادى كه در آن دژ منزل دارند از سواران زبدهء ايرانى نيز به فرماندهى يكى از بزرگان بنام « بلسكام » « 2 » در آنجا پاس مىدادند . رومىها در پاى حصار اردو زدند و به محاصرهء دژ پرداختند ، ولى همين كه خواستند به برج و باروها حمله كنند از دشمن شكست خوردند و با تلفات زياد عقب نشستند ، زيرا ديوار قلعه بىاندازه استوار بود و ايرانيها نيز با دليرى حيرت‌انگيز از آن مدافعه مىكردند . به اينجهت بليزاريوس همهء افسران را گرد آورد و به آنان گفت در نتيجهء تجربياتى كه ما از جنگ‌هاى گوناگون به دست آورده‌ايم ، امروز مىتوانيم عاقبت كارها را پيش‌بينى كنيم و هرگاه در برابر خطر قرار گيريم راه رهائى خود را پيدا كنيم : شما خود مىدانيد كه هيچ اشتباهى بالاتر از آن نيست كه سپاهى در سرزمين دشمن به تاخت‌وتاز بپردازد ، در صورتى كه دژهاى استوار و مردان جنگى بسيار در پس و پيش آن آمادهء كارزار باشند . امروز وضع ما به همين منوال است ، زيرا اگر بخواهيم باز در خاك دشمن پيشروى كنيم قطعا سپاهيان دشمن كه در اين دژ و نصيبين اقامت دارند پنهانى ما را دنبال مىكنند و به احتمال بسيار در نقاطى كه گذشتن از آن براى ما دشوار و براى خودشان آسان است بر ما حمله خواهند آورد و اگر هم بر حسب اتفاق سپاه ديگرى از روبرو به ما حمله نمايد آنگاه ناگزير خواهيم بود با هر دو بجنگيم و همگان دچار خسارت و تلفات فوق العاده خواهيم شد . ضمنا لازم است اين نكته را هم بگويم كه اگر ما اتفاقا شكست بخوريم و مغلوب دشمن شويم ديگر هيچگونه راه فرار به خاك روم نخواهيم داشت و ناگزير همگى در اينجا هلاك خواهيم گشت . به اينجهت نبايد در كارها شتاب نمود و بىسبب موجبات هلاك و بدبختى خود را فراهم ساخت . زيرا دليرى ابلهانه خود موجبات هلاك آدمى مىگردد ولى احتياط\r\n\r\n\r\n","description":"","footnote":"\r\n( 1 ) -  Sisoranon \r\n( 2 ) -  Blesscham \r\n","page_name":" 178 ","page_number":178},
  {"content":"\r\n\r\nو تأمل هميشه او را رستگار مىگرداند . بنابراين به گمان من صلاح ما در آنست كه همين جا اردو بزنيم و تا اين دژ را متصرف نشده‌ايم گامى فراتر ننهيم . در عين حال نيز « حارث » را با لشكريانش به سرزمين آشور بفرستيم ، زيرا اعراب در محاصرهء شهرها دستى ندارند و چالاكى ايشان در غارت و چپاول آباديهاست و ضمنا گروهى از سپاهيان برگزيدهء خود را همراه او كنيم تا اگر دشمن روى آورد او را آمادهء كارزار سازند و در صورت ضرورت نيز اعراب را نزد ما بازگردانند سپس وقتى به خواست خداوند دژ را گشوديم با لشكريان خود از دجله مىگذريم ، در حالى كه بيمى از حملهء دشمن نداريم و از اوضاع آشوريها نيز كاملا آگاهيم .\r\nحاضرين همگى سخنان بليزاريوس را پذيرفتند و بليزاريوس بيدرنگ به اجراى نقشهء خود پرداخت ، يعنى « حارث » را مأمور ساخت كه با دژبان خود به خاك آشور حمله نمايد و هزار و دويست تن از سربازان زبدهء رومى را نيز به فرماندهى دو افسر بنام « تراژان » « 1 » و ژان مشهور به پرخور ، همراه وى نمود و به آنها سپرد كه در همه كار مطيع فرمان « حارث » باشند . ضمنا به خود حارث فرمان داد كه به هر جا مىرسد به كشتار و غارت بپردازد و اطلاعات كافى از نيروى جنگى آشوريها به دست آورد و به اردو بازگردد .\r\n« حارث » و همراهانش از دجله گذشتند و وارد خاك آشور گرديدند و به زودى سرزمينهاى حاصلخيز و ثروتمند آنجا را كه مدتها از دستبرد و غارت مصون مانده بود به باد چپاول گرفتند و در اندك مدتى غنائم بسيار از آنجا گردآوردند .\r\nمقارن اين حال « بليزاريوس » تنى چند از ايرانيان را اسير ساخت و به وسيلهء ايشان آگاه گرديد كه خوراكى دژ تمام شده است و مردم آنجا به تنگى افتاده‌اند . زيرا مردم اين دژ بر خلاف اهالى « دارا » و « نصيبين »\r\n\r\n\r\n","description":"","footnote":"\r\n( 1 ) -  Trajan \r\n","page_name":" 179 ","page_number":179},
  {"content":"\r\n\r\nعادت ندارند كه خوراكى سالانهء خود را در انبارهاى عمومى گردآورند و در اين هنگام كه دشمن ناگهانى بر آنها تاخته بود همگى به درون حصار پناهنده شده بودند و چون ذخيرهء خوراكى نداشتند به تنگى سخت گرفتار گرديده بودند .\r\nبليزاريوس چون از اين قضيه آگاه گرديد ، « ژرژ » « 1 » نامى را كه مردى زيرك و هوشيار و محرم اسرار وى بود فرستاد تا شايد مردم آنجا را وادار به تسليم نمايد و دژ را بگشايد . اتفاقا هم « ژرژ » در انجام اين مقصود كامياب گرديد و پس از گفتگوهاى زياد مردم را به وعده و نويد آماده نمود كه به خاطر حفظ جان خويش دژ را تسليم روميان نمايند . بدين ترتيب بليزاريوس « سيسورانون » را متصرف گرديد و مردم آنجا را كه عموما مسيحى و از نژاد رومى بودند آزاد ساخت ، ولى سپاهيان ايرانى آنجا را همراه « بلسكام » فرمانده آنان به « بيزانتيوم » فرستاد و سپس حصار محكم دژ را ويران ساخت .\r\nبعدها امپراطور ايرانيان مزبور را به ايتاليا فرستاد تا در آنجا با « گوت » ها بجنگند . اين بود شرح وقايع مربوط به قلعهء « سيسورانون » .\r\nاما « حارث » از ترس آنكه مبادا روميان غنائم جنگى او را از او بستانند ، نخواست به اردوى آنان بازگردد و از اينرو گروهى از همراهان خود را به بازرسى نواحى اطراف فرستاد و پنهانى به آنان فرمان داد كه هرچه زودتر برگردند و خبر آورند كه آيا سپاه دشمن از رودخانه گذشته است يا نه : ضمنا به « تراژان » و ژان سفارش كرد كه از راه ديگر به خاك روم برگردند و آنان نيز بجاى آنكه نزد بليزاريوس برگردند در طول ساحل فرات حركت كردند و عاقبت به شهر « تئودوسيوپوليس » رسيدند . از طرف ديگر بليزاريوس و باقى سپاه روم چون خبرى از « حارث » و همراهان وى نرسيد مشوش و هراسان گرديدند و سخت بدگمان شدند . بعلاوه چون محاصرهء دژ مدتى دراز به طول انجاميده بود ، بيشتر سپاهيان مبتلا به تب و بيمارى\r\n\r\n\r\n","description":"","footnote":"\r\n( 1 ) -  George \r\n","page_name":" 180 ","page_number":180},
  {"content":"\r\n\r\nسخت گرديدند ، زيرا آن قسمت از خاك بين النهرين كه در تصرف ايرانيان است هوائى بىاندازه گرم و خشك دارد و روميان كه به چنين آب و هوائى عادت ندارند بر اثر گرمى تابستان بيمار شدند و يك سوم افراد آنها نزديك به هلاكت رسيدند . بنابراين سپاهيان همه آرزو و داشتند كه هرچه زودتر به ميهن خود برگردند و مخصوصا « رسىتاسنوس » و « تئوكتيسيوس » سرداران سپاهيان مقيم لبنان بيش از ديگران در اين خصوص اصرار داشتند ، زيرا چون ماه‌هاى حرام اعراب سپرى شده بود مىترسيدند حملات ايشان به متصرفات روم دوباره آغاز گردد به اينجهت هر دو مكرر از بليزاريوس درخواست نمودند كه اجازهء بازگشت به آنان بدهد و مىگفتند ما بيهوده در آنجا مانده بوديم در صورتى كه « منذر » لبنان و شامات را ميدان تاخت‌وتاز خود قرار داده و به چپاول و ويرانى آنجا پرداخته است .\r\nبليزاريوس ناگزير افسران را گرد آورد و از آنان انجمن ساخت و در حينى كه هر يك از آنان رأيى مىداد ژان پسر « نيستاس » برپا خاست و چنين گفت : « اى سردار دلير رأى من آنست كه تا به امروز سردارى به خردمندى و فرزانگى و دلاورى تو نيامده است و بهترين دليل آن اينكه آوازهء شهرت تو نه تنها در ميان روميان بلكه در ميان اقوام ملل ديگر عالم نيز منتشر شده است اينك اگر به هنگام سختى و تنگى كه اميدهاى ما كم‌كم مبدل به يأس شده است ، بتوانى ما را زنده و سالم به خاك روم برگردانى نام خود را تا ابد پايدار نگاه خواهى داشت . زيرا سپاهيان امروز به پريشانى افتاده‌اند و وضع و موقع آنان در نهايت سختى مىباشد ، چنان كه به اندك تأملى حقيقت امر بر تو آشكار مىگردد . اعراب و گروه بسيارى از مردان برگزيدهء قشون ما از دجله گذشته‌اند و تا امروز خبرى از آنان نرسيده است و كسى نمىداند كه چه بر سر آنها آمده است . هم اكنون در قلب سرزمين فينيقيه به تاخت‌وتاز و چپاول مشغول‌اند و سرداران در صدد بازگشت به محل مأموريت خويش\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nمىباشند . از كسانى هم كه در اينجا مانده‌اند قسمت بزرگ آنها بيمارند و آنهائى كه بايد از بيماران پرستارى كنند و آنانرا به خاك روم برسانند عده‌شان به مراتب كمتر از خود بيماران است . با اين حال اگر هنگام توقف يا در موقع بازگشت از آنجا لشكر دشمن برسد و بر ما بتازد بيگمان يك تن از ما جان بدر نخواهد برد تا خبر واقعه را به مردم دارا برساند . اما پيش رفتن از اينجا نيز به قدرى بى مورد و غير عملى است كه حتى گفتگو دربارهء آن نيز بيفايده است . پس تا هنوز اميد باقى است صلاح در آنست كه تدبير عاقلانه‌اى بينديشيم .\r\nزيرا وقتى آدمى گرفتار چنين مخاطرات سختى مىشود ، اگر انديشهء سلامتى و رهائى خود را از ياد ببرد و در صدد ايستادگى در برابر دشمن باشد كار او را جز به ديوانگى و بيخردى حمل نتوان كرد . »\r\nدر پايان گفته‌هاى ژان حاضرين به اتفاق سخنان او را تصديق نمودند و همگى يكصدا از بليزاريوس درخواست كردند كه هرچه زودتر برگردد .\r\n« بليزاريوس » ناگزير بيماران را در ارابه‌ها جا داد و آنها را پيشاپيش فرستاد و خود با بقيهء لشكر از پى آنان روانه گرديد . وى چون وارد خاك روم شد ، از كار « حارث » و نيرنگ او آگاه گشت ، ولى چون پس از آن ديگر هيچگاه او را نديد ، نتوانست كيفر او را در كنارش نهد . بدين ترتيب لشكركشى روميان به خاك ايران پايان يافت .\r\nاما خسرو پس از آنكه شهر « پترا » را گرفت از حملهء « بليزاريوس » به ايران و واقعهء « نصيبين » و تسخير دژ « سيسورانون » و همچنين از رفتار لشكريان حارث در آنطرف دجله آگاه گشت و به اينجهت پادگانى در « پترا » گماشت و خود با بقيهء سپاه و اسراى رومى به كشور بازگشت . اين بود داستان لشكركشى خسرو به خاك روم . پس از آن بليزاريوس از جانب امپراطور احضار شد و به « بيزانتيوم » رفت و زمستان را در آنجا به سر برد .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n\r\n20 [ حملهء خسرو به سرگيوپوليس و گرفتن غرامت و ناكامى در تصرف آنجا ، رفتن به سوى اورشليم و آماده شدن بليزانيوس براى مقابله 
  ]\r\nدر اوايل بهار خسرو با لشكرى گران حركت كرد و از ساحل راست فرات گذشت و براى با رسوم به خاك روم حمله نمود ( سال 542 ميلادى ) . وقتى « كانديدوس » اسقف شهر « سرگيوپوليس » از آمدن سپاهيان ايران آگاه گرديد ، از بابت جان خود و امنيت شهر نگران گرديد ، زيرا نتوانسته بود قراردادى را كه پيش از اين با خسرو بسته بود بموقع انجام دهد « 1 » . بنابراين به اردوى دشمن شتافت و در حضور خسرو به خاك افتاد و با تضرع درخواست بخشايش كرد و گفت من هرگز در عمر خود داراى دينارى نقدينه نبوده‌ام ، ولى براى آنكه مردم « سورا » را از اسارت برهانم با تو آن قرارداد را بستم و پس از آن هرچه از ژوستينين درخواست نمودم كه در اين باره كمكى نمايد مفيد نيفتاد . خسرو اعتنائى به گفته‌هاى وى نكرد و او را به زندان انداخت و با شكنجهء بسيار دو برابر پولى را كه در قرارداد معلوم شده بود از او مطالبه كرد . عاقبت « كانديدوس » از وى درخواست كرد كه مأمورينى به شهر بفرستد و خزائن كليساى آنجا را بياورد . خسرو تقاضاى او او را پذيرفت و چند تن از سپاهيان خود را با همراهان « كانديدوس » به شهر فرستاد و مردم آنها را به شهر آوردند و بسيارى از خزائن خود را به آنها تسليم كردند . ليكن خسرو به آن مقدار گنجينه اكتفا نكرد و مبالغ هنگفت ديگرى به غرامت خواست . به اينجهت چند تن را مأمور ساخت كه براى گرفتن پول از مردم به شهر بروند ولى در باطن آنها را مأمور نموده بود كه شهر را تصرف كنند ، اما از آنجا كه مقدر شده بود « سرگيوپوليس » به دست ايرانىها نيفتد ، يكى از اعراب مسيحى موسوم به « آمبروس » « 2 » كه از بندگان « منذر » بود ، شبانه به پاى حصار شهر آمد و مردم را از نقشهء ايرانيان آگاه ساخت و به آنان سفارش كرد كه به هيچوجه فرستادگان خسرو را به داخل حصار راه ندهند . بدين ترتيب مأمورين خسرو بىآنكه موفق به انجام كارى گردند نزد\r\n\r\n\r\n","description":"","footnote":"\r\n( 1 ) - رجوع شود به فصل پنجم كتاب دوم .\r\n( 2 ) -  Ambrus \r\n","page_name":" 183 ","page_number":183},
  {"content":"\r\n\r\nخسرو بازگشتند و شرح ماجرا را به عرض رسانيدند . خسرو به شنيدن اين خبر خشمگين گرديد و تصميم گرفت شهر را تصرف كند . به اين جهت ششهزار تن از لشكريان خود را مأمور ساخت كه آنجا را محاصره كنند و به حصارها حمله ببرند . سپاهيان مزبور به پاى ديوار آمده دست به محاصره زدند . مردم نخست با دلاورى بسيار از خود دفاع مىنمودند ، ولى چون بيش از دويست تن سپاهى نداشتند عاقبت از ايستادگى عاجز ماندند و مصمم گرديدند شهر را تسليم دشمن كنند . در اين هنگام دوباره « آمبروس » شبانه به پاى حصار آمد و به مردم شهر خبر داد كه ايرانىها بواسطهء بىآبى در سختى هستند و تا دو روز ديگر دست از محاصرهء شهر خواهند كشيد . پس مردم شهر به ايستادگى و پا فشارى خود ادامه دادند و حاضر به تسليم نگرديدند و ايرانيها نيز از فرط تشنگى ناچار به عقب‌نشينى شدند و نزد خسرو برگشتند . پس از اين واقعه خسرو باز « كانديدوس » را رها نكرد . زيرا مطابق پيمانى كه سپرده بود چون از عهدهء انجام دادن تعهدات خويش نتوانسته بود برآيد ، ديگر نمىتوانست به مقام اسقفى شهر باقى بماند . اين بود شرح وقايعى كه در « سرگيوپوليس » اتفاق افتاد .\r\nوقتى خسرو به سرزمين « كوماژن » يا « اعمال فراتى » رسيد ، ديگر به چپاول شهرها و تسخير دژها نپرداخت . زيرا چنان كه در پيش گذشت سابقا در اين سرزمين به تاخت‌وتاز پرداخته و تا شامات را به غارت برده بود .\r\nاين بار قصد او اين بود كه يكسره به فلسطين بتازد و خزائن بيشمار اورشليم را به يغما ببرد ، زيرا شنيده بود فلسطين سرزمينى حاصلخيز است و مردمانى دولتمند دارد و گذشته از اين لشكر رومى مقيم آنجا به هيچوجه به فكر ايستادگى در برابر دشمن و جلوگيرى از آن نيستند و همه در دژها پناهنده شده‌اند و جز انديشهء سلامت و رهائى خود از خطر در فكر ديگرى نيستند .\r\nاما « ژوستينين » چون از لشكركشى ايرانىها آگاه گرديد ، دوباره\r\n\r\n","description":"","footnote":"","page_name":" 184 ","page_number":184},
  {"content":"\r\n\r\n« بليزاريوس » را مأمور جلوگيرى از آنها نمود . بليزاريوس بىآنكه قشونى همراه بياورد سوار اسبهاى چاپارى دولتى شد و به شتاب خود را به نواحى « فرات » رسانيد و در آنجا « ژوستوس » « 1 » برادرزادهء امپراطور و « بوزس » كه هر دو به شهر هيراپوليس پناه برده بودند چون خبر آمدن او را شنيدند نامه‌اى به اين مضمون به وى نگاشتند :\r\n« لابد شنيده‌اى كه خسرو دوباره با لشكرى گران به خاك روم حمله نموده است ليكن هنوز مقصد او معلوم نيست و آنچه ما شنيده‌ايم آنست كه به هيچيك از بلاد سر راه خود آسيبى نرسانيده و فقط با شتاب پيش مىرود .\r\nحال اگر تو مىتوانى هرچه زودتر خود را به ما برسان كه هم از خطر دشمن در امان باشى و هم در دفاع « هيراپوليس » با ما يارى كنى . »\r\n« بليزاريوس » اين پيشنهاد را نپذيرفت و يكسره به شهر « اوروپوم » واقع در ساحل فرات شتافت و در آنجا اردو زد و به گردآورى سپاه پرداخت و ضمنا به نامهء افسران « هيراپوليس » چنين پاسخ داد : « اگر خسرو به قصد حمله به اقوام ديگر حركت كرده و كارى به روميان نداشته باشد ، پيشنهاد شما درست خواهد بود و ما را به حال خود خواهد گذاشت . زيرا كسى كه مىتواند بىدغدغه و تشويش به آسودگى زيست كند ، اگر بى جهت خود را به خطر بيندازد بر خلاف آئين فرزانگى رفتار نموده و خود را به ديوانگى منسوب ساخته است . ليكن اگر قصد خسرو آنست كه از اينجا بگذرد و به يكى ديگر از متصرفات روم كه نگهبان كافى ندارد حمله برد آنگاه بايد بدانيد كه مردن به دليرى و نيكنامى بهتر از گريختن از جنگ است ، زيرا چنين كارى را جز به خيانت نمىتوان تعبير كرد پس شما به شتاب خود را به « اوروپوم » برسانيد تا در اينجا سپاهيان خويش را گردآورده به يارى خداوند به جلوگيرى دشمن برويم . » وقتى افسران « هيراپوليس » اين پيام\r\n\r\n\r\n","description":"","footnote":"\r\n( 1 ) -  Justus \r\n","page_name":" 185 ","page_number":185},
  {"content":"\r\n\r\nرا شنيدند جرأت و نيروئى تازه يافتند و « ژوستوس » را با گروهى از سپاهيان به نگهبانى شهر گماشتند و خود با باقى سپاه به « اوروپوم » رفتند .\r\n\r\n21 [ كارسازشدن نيرنگ بليزاريوس به خسرو در بازگشت او به ايران 
  ]\r\nوقتى خسرو شنيد كه « بليزاريوس » با تمام سپاهيان روم در « اوروپوم » اردو زده است از ادامهء پيشروى خود منصرف گرديد و يكى از دبيران سلطنتى را موسوم به « آباندان » كه به هوشمندى و دانش معروف بود نزد « بليزاريوس » فرستاد تا به وى اعتراض نمايد كه چرا ژوستينين رسولان خود را براى بستن پيمان صلح نفرستاده است . ولى ضمنا به وى سفارشى كرد كه در احوال « بليزاريوس » دقت نمايد و درجهء شايستگى و كاردانى خود او وعدهء سپاه او را بسنجد . بليزاريوس چون از آمدن فرستادهء خسرو خبر يافت تدبيرى انديشيد و خود شخصا با ششصد نفر از سپاهيان زبده و قوى هيكل رومى در محلى دور از اردو مشغول شكار گرديد و به « ديوژن » « 1 » فرمانده قراولان و « ادوليوس » « 2 » پسر « آكاسيوس » « 3 » نيز فرمان داد كه با هزار تن سوار از رود فرات گذشته در آنطرف ساحل اردو بزنند و چنين وانمود كنند كه مخصوصا براى نگهبانى ساحل در آنجا توقف نموده‌اند تا هر وقت سپاه دشمن بخواهد از فرات بگذرد بر او بتازند .\r\n« ادوليوس » اصلا ارمنى بود و در كاخ پادشاهى منصب مستشارى خاصه داشت و در آن موقع به فرماندهى گروهى از سپاهيان ارمنى به بين النهرين آمده بود .\r\n« بليزاريوس » چون شنيد « آباندان » « 4 » به حوالى اردو رسيده است خرگاهى برافراشت و بىآنكه اسباب و اثاثيه در آن قرار دهد خود به تنهائى در آن نشست و لشكريان خود را بدين ترتيب تقسيم نمود : در دو سوى چادر جنگيان « تراكى » و « ايليرى » و « گوت » و پشت سر آنها « واندال‌ها » و « افريقائيها » قرار گرفته و صف آنها تا مسافت زيادى امتداد مىيافت ، زيرا بجاى آنكه در يك نقطه متوقف گردند همگى پيوسته در حركت بودند و اصلا توجهى به آمدن رسول خسرو\r\n\r\n\r\n","description":"","footnote":"\r\n( 1 ) -  Diogene \r\n( 2 ) -  Adolius \r\n( 3 ) -  Acacius \r\n( 4 ) -  Abandane \r\n","page_name":" 186 ","page_number":186},
  {"content":"\r\n\r\nنداشتند . هيچيك از جنگيان مزبور غير از جامهء زيرين كه كمربندى بر روى آن بسته بودند جامهء ديگرى نپوشيده بودند و هر يك تازيانه‌اى در يكدست و شمشير يا تبرزينى در دست ديگر گرفته بودند و چنان مىنمود كه همگى آمادهء شكارند و به چيزى ديگر اعتناء ندارند .\r\nبالاخره « آباندان » به حضور « بليزاريوس » آمده گفت چون روميان پيمان سابق را اجرا ننموده و سفير خود را به دربار ايران نفرستاده‌اند ، خسرو ناگزير از جنگ شده و با سپاه خود به خاك روم حمله آورده است . بليزاريوس بىآنكه از آمدن لشكر جرار خسرو اضطرابى از خود نشان دهد خنديد و گفت روشى كه خسرو در پيش گرفته است بر خلاف رفتار همهء مردم ديگر مىباشد ، زيرا ديگران چون با همسايگان خود كشمكشى پيدا مىكنند نخست با آنان داخل گفتگو مىشوند و اگر از راه صلح و آشتى نتوانستند كارى از پيش ببرند و به مقصود خويش برسند ، آنگاه آغاز جنگ مىكنند . ليكن خسرو نخست تا قلب كشور روم مىتازد و سپس پيشنهاد صلح مىدهد . پس از آن « بليزاريوس » سفير ايران را مرخص كرد .\r\n« آباندان » چون به نزد خسرو برگشت به او تأكيد كرد كه با شتاب تمام به ايران برگردد زيرا بليزاريوس مردى دانشمند و دلير است و از اين حيث سرآمد همهء سرداران رومى است و سپاهيان او نيز در نظم و ترتيب بىنظيرند . از اينها گذشته در اين زدوخورد وضع طرفين يكسان نيست و فرق آنها با هم اينست كه اگر خسرو پيروز شود ، تنها بر يكى از بندگان قيصر غلبه نموده است و اگر هم بر حسب تصادف مغلوب گردد ، باعث رسوائى خود خواهد شد ؛ بعلاوه هرگاه روميان شكست بخورند به آسانى در دژهاى سرزمين خود پناهنده شده خويشتن را رهائى مىدهند در صورتى كه ايرانيها اگر مغلوب شوند همه به هلاكت مىرسند و يكى از آنان نيز جان بدر نخواهد برد . خسرو اين دلايل را پذيرفت و خواست به كشور خويش برگردد ، ليكن\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nبراى انجام اين مقصود خود را با اشكال بزرگى مواجه مىديد بدين معنى كه مىپنداشت لشكريان دشمن راه عبور فرات را بسته‌اند و بواسطهء تمام شدن خوراكى بازگشت از راه نخست هم غير ممكن مىباشد ، سرزمين‌هاى ميان راه باير و خالى از سكنه بود و به هيچوجه خوراكى و ساير لوازم در آن يافت نمىشد . خسرو پس از دقت و مطالعهء بسيار عاقبت مصلحت در آن ديد كه خطر جنگ را تحمل كند و از معبر فرات بگذرد و خط سير خود را در سرزمينهاى حاصلخيز آنطرف فرات قرار دهد .\r\n« بليزاريوس » به خوبى مىدانست كه صد هزار نفر از عهدهء جلوگيرى خسرو برنخواهند آمد زيرا اولا در چندين نقطه گذشتن از شط به وسيلهء قايق آسانست و بعلاوه شمارهء سپاهيان ايران به قدرى زياد است كه روميان جرأت جلوگيرى آنان را در موقع گذشتن از فرات ندارند . به همين جهت بود كه بليزاريوس نخست به « ديوژن » و « ادوليوس » فرمان داد تا با سرداران خود و هزار تن سوار ديگر به قصد ترساندن خسرو در ساحل فرات حركت نمايد .\r\nاما به زودى متوجه اشتباه خود گرديد و ترسيد كه مبادا مانعى در راه بازگشت خسرو از خاك روم پيدا شود و دو طرف ناگزير از جنگ و مبارزه شوند و چون « بليزاريوس » بيرون كردن خسرو و سپاه بيشمار او را از سرزمين روم بىجنگ و خونريزى پيروزى بزرگى براى خود مىدانست به اينجهت به « ديوژن » و « ادوليوس » فرمان داد كه هيچ اقدامى در جلوگيرى از ايرانيان نكنند و آرام و بىحركت در جاى خود قرار گيرند .\r\nبنابراين خسرو به شتاب پلى بر روى فرات ساخت و بىهيچ فوت وقت همهء لشكريان خود را از آن گذرانيد ، زيرا ايرانيها همگى هنگام حركت قلابهاى آهنى مخصوصى همراه خويش برمىدارند تا در هنگام ضرورت قطعات تير و تخته را با آنها به هم پيوسته و يك قسم پل موقتى با آن بسازند و به همين جهت هم هست كه مىتوانند بىهيچ رنج و اشكالى از روى همهء رودخانه‌ها\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nبگذرند .\r\nخسرو چون به ساحل مقابل رسيد پيكى به نزد « بليزاريوس » فرستاد و پيغام داد كه من از راه مهربانى به شما لشكريان خود را از خاك روم بيرون بردم و اكنون انتظار دارم كه رسولان شما هرچه زودتر به حضور من بيايند .\r\n« بليزاريوس » نيز با همهء سپاهيان رومى از فرات گذشت و نمايندگانى از جانب خود به نزد خسرو گسيل داشت ، فرستادگان مزبور چون به حضور شاهنشاه ايران رسيدند از بازگشت او سپاسگزارى كردند و او را به جوانمردى و بزرگوارى ستودند و قول دادند كه به زودى سفراى امپراطور براى بستن پيمان صلح و اجراى مقررات عهدنامهء سابق به حضور وى بيايند و ضمنا از وى درخواست نمودند كه هنگام گذشتن از خاك روم با روميان به آئين دوستى رفتار نمايد و آسيب و زيانى به ايشان وارد نسازد خسرو وعده داد كه تقاضاى ايشان را بپذيرد ، به شرط آنكه روميان يكى از بزرگان خود را به گروگان نزد وى بفرستند تا خود را در انجام پيمانهائى كه بسته‌اند ناگزير بدانند رسولان به زودى بازگشتند و نتيجهء گفتگوهاى خود را با خسرو به اطلاع بليزاريوس رسانيدند و او نيز بلافاصله به شهر « ادسا » رفت و « يوحنا » پسر « باسيلوس » را كه از حيث دولتمندى و بزرگ‌زادگى از مشهورترين مردم آن شهر بود بر خلاف ميل خود به نزد خسرو فرستاد . در اين هنگام روميان همگى بليزاريوس را تجليل و ستايش نمودند ، زيرا اين كار وى در نظر آنان از اسير ساختن « كليمر » و « ويتىكيس » رؤساى قبايل « گوت » و آوردن آنها به « بيزانتيوم » مهمتر و باشكوه‌تر بود و الحق بليزاريوس در اين هنگام شايستهء هرگونه تكريم دوستانش بود ، زيرا در حينى كه خسرو با سپاهى گران به قلب كشور روم حمله آورده و همهء مردم از بيم و وحشت به پناهگاههاى خود گريخته بودند ، اين سردار دلاور به تنهائى از « بيزانتيوم » آمد و گروه ناچيزى را در اطراف خود گردآورد و در برابر شاهنشاه ايران اردو زد و در\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nنتيجه خسرو يا از بيم مشكوك بودن سرنوشت جنگ يا از ترس دليرى آن سردار و يا بر اثر فريب و اشتباه از پيشروى خود منصرف گرديد و در حقيقت فرار اختيار نمود .\r\nاما خسرو بىآنكه اعتنائى به قول و وعدهء خويش نمايد شهر « كالينيكوس » « 1 » را كه در آن هنگام بىلشكر و بىنگهبان بود تسخير نمود .\r\nتفصيل واقعه آنكه چون قسمتى از حصار شهر سست و در شرف ويرانى بود روميان آن را خراب كردند و مشغول تجديد بناى آن بودند و در حينيكه قسمتهاى خراب شده هنوز ساخته نشده بود شنيدند كه سپاهيان دشمن بدان حوالى رسيده‌اند . مردم شهر ناچار به شتاب تمام خزائن شهر را در نقاط دوردستى پنهان نمودند و دولتمندان در دژهاى استوار خود پناهنده شدند و فقط گروهى از دهقانان و مردم معمولى در جاى خود باقى ماندند . خسرو چون به شهر رسيد مردم بىپناه را اسير نمود و بناها را ويران ساخت و همين كه « يوحنا » به عنوان گروگان نزد وى آمد شهر را تخليه نمود و به كشور خود رهسپار شد . ارامنه كه تسليم خسرو شده بودند از روميان تأمين گرفته به اتفاق « باساكس » به « بيزانتيوم » رفتند .\r\nاين بود داستان لشكركشى سوم خسرو به سرزمين روميان . اما بليزاريوس از جانب امپراطور به « بيزانتيوم » احضار شد كه چون اوضاع ايتاليا در آن هنگام مغشوش گرديده بود براى تصفيهء امور آنجا به مغرب برود .\r\n\r\n22 [ رفتن خسرو به آذربايجان به قصد حمله به روم ، شيوع بيمارى طاعون ، بازگشت خسرو به آشور ، حملهء سرداران روم به ايران 
  ]\r\nخسرو از خاك آشور بازگشت و به آذربايجان در سمت شمال رفت و قصد داشت كه از راه ارمنستان به خاك روم حمله نمايد .\r\nآتشكدهء بزرگ ايرانيان در آذربايجان واقع است و مجوسان آتش آن را مرتبا روشن نگاه مىدارند و مراسم مذهبى بسيارى در گرد آن بجا مىآورند كه از آن جمله است پرسش از غيبگوى آنجا دربارهء امور آينده\r\n\r\n\r\n","description":"","footnote":"\r\n( 1 ) -  Callinicus \r\n","page_name":" 190 ","page_number":190},
  {"content":"\r\n\r\nو مسائل مهم . اين همان آتشى است كه روميان قديم آن را بنام « وستيا » « 1 » پرستش مىنمودند .\r\nدر آذربايجان مردى از اهالى « بيزانتيوم » به نزد خسرو آمد و به وى خبر داد كه به زودى « كونستانتيانوس » « 2 » و « سرگيوس » « 3 » به سفارت نزد وى خواهند آمد تا ترتيب بستن پيمان صلح را با او بدهند . اشخاص مذكور هر دو مردانى شايسته و هوشمند بودند و آئين سخن‌گوئى را نيكو مىدانستند .\r\nخسرو به انتظار آمدن ايشان مدتى آرام نشست . ليكن « كونستانتيانوس » در طى مسافرت بيمار گرديد و حركت سفرا به تعويق افتاد و ضمنا بيمارى طاعون نيز در ميان ايرانيها شيوع يافت . از اينرو « نابد » كه در آنوقت فرمانده قشون ارمنستان ايران بود به فرمان شاهنشاه اسقف مسيحيان شهر « دوبيوس » « 4 » را نزد « والريانوس » سردار ارمنستان فرستاد تا او را به سبب تأخير آمدن سفرا نكوهش كند و ضمنا روميان را با شتاب وادار به بستن پيمان صلح نمايد . اسقف مزبور همراه برادر خود به ارمنستان رفت و به « والريانوس » گفت كه من مسيحى هستم و با روميان همراهى كامل دارم و در عين حال خسرو نيز هميشه رأى مرا مىپذيرد و در هر كارى به صوابديد من رفتار مىنمايد ، پس اگر سفراى روم همراه من به ايران بيايند به آسانى خواهند توانست پيمان صلح را با رضايت هر دو طرف ببندند . كشيش با « والريانوس » بدينسان گفتگو نمود ، ليكن برادر او در پنهانى به وى گفت كه خسرو اكنون در تنگناى بزرگى گرفتار آمده است ، زيرا پسرش بر ضد او رايت طغيان برافراشته و انديشهء پادشاهى دارد و خود او نيز با همهء سپاهيان ايران گرفتار طاعون گرديده است و به اين جهت است كه مىخواهد هرچه زودتر با روميان پيمان صلح ببندد . « والريانوس » چون از اين خبر آگاه شد فورا اسقف را مرخص نمود و وعده داد كه هرچه زودتر سفراى روم را به حضور خسرو بفرستد . ليكن در همان هنگام مطالبى\r\n\r\n\r\n","description":"","footnote":"\r\n( 1 ) -  Vessia \r\n( 2 ) -  Constantianus \r\n( 3 ) -  Sergius \r\n( 4 ) -  Dubius \r\n","page_name":" 191 ","page_number":191},
  {"content":"\r\n\r\nرا كه از برادر اسقف شنيده بود به امپراطور پيغام داد . امپراطور نيز به خيال استفاده از موقع افتاد و به « والريانوس » و « مارتينوس » و ساير سرداران فرمان داد كه هرچه زودتر به خاك دشمن بتازند ، زيرا مىدانست كه از لشكريان ايران كسى در حوالى سرحدات باقى نمانده است تا از حملهء آنان جلوگيرى كند وقتى فرمان امپراطور به سرداران رسيد همگى با سپاهيان خود قصد ارمنستان كردند و در آنجا انجمن ساختند .\r\nاندكى پيش از اين وقايع خسرو از ترس طاعون با همهء لشكريان خود از آذربايجان بيرون آمده و به سرزمين آشور رفته بود ، زيرا بيمارى هنوز بدانجا سرايت نكرده بود . بنابراين « والريانوس » با سپاهيان خويش ، در مجاورت شهر « تئودوزيوپوليس » اردو زده و « نرسس » سردار مشرق همراه « ايلديگر » « 1 » و « تئوكتستيوس » به دژ « سيتاريزون » « 2 » آمدند و در آنجا اردو زدند . اين دژ به قدر چهار روز راه تا شهر « تئودوزيوپوليس » فاصله دارد .\r\nبه زودى « پطرس » و « ادوليوس » و گروهى ديگر از سران سپاه نيز در آنجا به « مارتينوس » و همراهان وى پيوستند . سپهسالارى لشكريان اين ناحيه با « ژاكب » برادر « نرسس » بود و « فيلموث » « 3 » و « بروس » « 4 » نيز با سپاهيان خود آمدند و در آنجا اردو زدند . « ژوستوس » برادرزادهء امپراطور و « پرانيوس » « 5 » و « يوحنا » پسر « نيستاس » و همچنين « دومنتيولوس » « 6 » « يوحنا » معروف به « پرخور » در ناحيهء موسوم به « فيزون » « 7 » كه در حوالى مارتيروپوليس واقع است اردو زده بودند . بدين ترتيب همهء سران و سرداران رومى با لشكريان خود گردآمدند و شمارهء مجموع لشكريان ايشان به سى هزار تن مىرسيد ، ليكن سپاه مزبور همگى در يك محل جمع نشده و سرداران آن براى كشيدن نقشهء جنگ و تعيين خط مشى خود انجمن ساخته بودند و به وسيلهء پيك از\r\n\r\n\r\n","description":"","footnote":"\r\n( 1 ) -  Ildiger \r\n( 2 ) -  Citarizon \r\n( 3 ) -  Philemouth \r\n( 4 ) -  Beros \r\n( 5 ) -  Peranius \r\n( 6 ) -  Domentiolus \r\n( 7 ) -  Phison \r\n","page_name":" 192 ","page_number":192},
  {"content":"\r\n\r\nرأى و نظر يكديگر پرسش مىنمودند و در باب چگونگى حمله و دفاع از راه دور با هم مشورت مىكردند . در اين اثنا « پطرس » بىآنكه كسى را از قصد خود آگاه سازد با لشكريان خويش ناگهان به خاك دشمن حمله برد و روز بعد چون خبر حركت وى به « فيلموث » و « بروس » رسيد همه در پى او روان شدند و به زودى « مارتينوس » و « والريانوس » نيز از واقعه آگاه گرديدند و با سپاهيان خود به آنان پيوستند . طولى نكشيد كه همهء سرداران رومى در خاك دشمن به هم رسيدند غير از « ژوستوس » كه در محلى دور از ديگران اردو زد و ديرتر از همه از داستان حملهء آنان آگاه گرديد . ولى بالاخره او نيز از همان مكانى كه اقامت داشت وارد سرزمين ايرانيان گشت ، منتهى نتوانست به ديگران بپيوندد . بدين ترتيب سرداران رومى متفقا به سوى « دوبيوس » حركت نمودند و در ميان راه نه آسيبى به خاك ايرانيان وارد آوردند و نه جائى را غارت كردند .\r\n\r\n23 [ شكست سخت روميان از نابد در انگلون از سرزمين دوبيوس 
  ]\r\n« دوبيوس » سرزمينى بسيار با صفا و حاصلخيز است و مخصوصا آبى فراوان و هوائى سالم دارد و فاصلهء آن تا شهر « تئودوزيوپوليس » به قدر هشت روز راه است . در اين خطه دشت‌هاى پهناور براى سوارى و دهات و روستاهاى بزرگ و پرجمعيت در نزديكى هم واقعند و بازرگانان زيادى در اينجا بسوداگرى مشغولند ، زيرا انواع كالاها از هندوستان و نواحى مجاور « ايبرى » و استانهاى ايران و حتى از متصرفات روم بدانجا مىآيد و دادوستدهاى بازرگانى بزرگ در آنجا صورت مىگيرد . اسقف مسيحيان در آن ايالت به زبان يونانى « كاتوليكوس » ناميده مىشود ، زيرا وى به تنهائى رياست امور روحانى همهء آن نواحى را عهده‌دار است . در صد و بيست « استاد » فاصله تا شهر « دوبيوس » كوه بلند و دشوارى با دامنه‌هاى سراشيب قرار گرفته و در اراضى كوهستانى آنجا نيز روستاى كوچكى واقع\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nاست موسوم به « انگلون » « 1 » . « نابد » چون خبر حملهء روميان را شنيد با سپاهيان خود به روستاى مزبور پناهنده شد و به پشت‌گرمى استحكامات آنجا در آنجا متوقف گرديد روستاى « آنگلون » در پايان كوه واقع است و دژ استوارى نيز دارد كه به همان نام موسوم و در سراشيبى دامنهء كوه قرار گرفته است . « نابد » براى آنكه راه عبور به روستا را ببندد ، مدخل آنجا را با تخته‌سنگهاى بزرگ و ارابه سد نمود و بعد خندق گودى نيز در پاى آن كند و لشكريان خود را كه روى هم رفته چهار هزار تن بودند در پاى آن به كمين گماشت .\r\nدر همين هنگام روميان به محلى كه تا روستاى « انگلون » به قدر يكروز راه فاصله داشت ، رسيدند و در آنجا يكى از ايرانيها را كه به جاسوسى مىرفت دستگير نمودند و محل اقامت « نابد » را از وى پرسيد . مرد ايرانى در جواب گفت كه « نابد » با لشكريان خويش از « انگلون » حركت كرده و به نقطهء نامعلوم ديگرى رفته است . نرسس چون اين خبر را شنيد سخت خشمگين گرديد و به سرزنش ياران خود پرداخت كه چرا در حركت تأخير كرده‌اند و ديگران نيز هر يك گناه را به گردن ديگرى مىانداختند و به هم پرخاش و بدگوئى مىكردند . در نتيجه همگى انديشهء حمله و جنگ را از سر بدر كردند و بىآنكه خطر موجود را دريابند به فكر چپاول مردم آنسامان افتادند . طولى نكشيد كه سپاهيان صف خود را شكسته با بىنظمى و اغتشاش كامل به هر سو پراكنده شدند و در اين هنگام ديگر هيچكس به فكر فرمانبردن از افسران خود نبود و سپاهيان با بارخانه‌ها درآميخته بودند ، چنان كه گفتى براى تصرف اموال غارتى آماده‌اى مىروند . اما همين كه با اين وضع تا نزديكى روستاى « انگلون » رسيدند ، جاسوسان آنها خبر آوردند كه دشمن در روستاست و دست به كار تجهيز سپاه خود مىباشد . سرداران به شنيدن اين\r\n\r\n\r\n","description":"","footnote":"\r\n( 1 ) -  Angelon \r\n","page_name":" 194 ","page_number":194},
  {"content":"\r\n\r\nخبر مبهوت گرديدند و چون بر خلاف نيكنامى خود ميدانستند كه با سپاهى بدان بزرگى از راهى كه آمده‌اند برگردند ناگزير لشكريان خود را تا حديكه ممكن بود آراستند و آنها را به سه دسته تقسيم نمودند و به سوى دشمن تاختند . « پطرس » در جناح راست و « والريانوس » در جناح چپ و « مارتينوس » در عقب لشكر قرار گرفته بودند . چون همگى تا نزديكى پايگاه دشمن آمدند ، در آنجا متوقف گرديدند . زيرا سرزمين آنجا كوهستانى بود و عبور از آنجا دشوار مىنمود . بعلاوه روميان صفوف خود را به شتاب آراسته و به اينجهت هنوز دچار آشفتگى بودند . در اين وقت ايرانيها به محل تنگى گرد آمدند و بىآنكه جنبش نمايند به سنجيدن نيروى دشمن پرداختند ، زيرا « نابد » به ايشان فرمان داده بود كه به هيچوجه آغاز جنگ نكنند و فقط وقتى دشمن شروع به حمله كرد به مدافعه بپردازند . « نرسس » نخست با جنگيان « اورلى » و رومى خويش به جنگ دشمن شتافت و پس از زدوخورد سختى بالاخره ايرانيها را پراكنده ساخت . ايرانيان از برابر دشمن گريخته به سوى دژ هجوم آوردند و هنگام گذشتن از جادهء تنگ و باريك روستا گروه زيادى از ياران خود را مجروح و مقتول ساختند . « نرسس » چون حال را چنين ديد با لشكريان خود در پى آنان شتافت و بقيهء سپاه رومى نيز به يارى او آمدند در اين هنگام ناگهانى مردانى كه در خندق كنار راه پنهان بودند ، از كمين‌گاه خويش بيرون جستند و گروه بسيارى از جنگيان « اورلى » را به هلاكت رسانيدند و ضربت سخنى به پيشانى خود « نرسس » زدند . برادر وى « اسحق » او را با زخم كشنده‌اى كه برداشته بود از ميدان جنگ بيرون برد و طولى نكشيد كه بر اثر همان زخم بدرود زندگى گفت . روميان از اين پيش‌آمد دچار آشفتگى و بىنظمى گرديدند و « نابد » نيز موقع را به دست آورده با لشكريان خود بر ايشان تاخت و در تنگناى راه روستا گروه زيادى از آنان را با پيكانهاى خود به هلاكت رسانيد و در اين واقعه جنگيان « اورلى » كه پيشاپيش قشون حركت مىكردند و مدافعى\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nنداشتند بيش از ديگران كشته دادند ، زيرا مردان « اورلى » نه كلاه خود دارند و نه زره و جوشن و سلاح دفاعى آنان فقط عبارت از يك سپر و بالاپوش كلفتى است كه پيش از آمدن به ميدان جنگ آن را مىپوشند و كمربندى بر روى آن مىبندند . غلامان « اورلى » حتى اجازهء حمل سپر نيز ندارند ، مگر آنكه در جنگ دلاورى فوق العاده از خود بروز دهند و اربابانشان به آنان اجازه دهند كه تن خود را با سپر بپوشند .\r\nروميان در برابر دشمن ايستادگى نكرده پا به گريز نهادند و اصلا به اين انديشه نيفتادند كه براى حفظ آبرو و حيثيت خود مقاومتى به خرج دهند . اما ايرانيها از ترس آنكه مبادا فرار روميان به اين بىآبروئى از روى فريب و خدعه باشد و قصد آن كرده باشند كه در گوشهء ديگرى كمين كنند ، آنان را فقط تا حدود سرزمينهاى كوهستانى دنبال كردند و چون عدهء آنها نسبت به دشمن خيلى كمتر بود ، جرأت نكردند پيش‌تر بروند و در زمين صاف با وى بجنگند . از طرف ديگر روميها و مخصوصا سرداران ايشان به تصور آنكه دشمن هنوز در پى آنهاست بىآنكه دقيقه‌اى بايستند رو به گريز نهادند و براى آنكه زودتر از معركه جان بدر برند با فرياد و تازيانه ، اسبهاى خويش را به زمين مىافكندند ، زيرا جرأت صف‌آرائى و ايستادگى در برابر ايرانيها را نداشتند و تمام اميدشان به نيروى پاى اسبانشان بود . به اينجهت آنقدر به اين حيوانات فشار آوردند كه يكى از آنها هم جان به سلامت بدر نبرد و وقتى فرمان توقف داده شد همهء آنها به زمين افتادند و در دم هلاك گرديدند . اين واقعه از كليهء مصائب ديگرى كه پيش از اين به روميان رو كرده بود سخت‌تر و هولناك‌تر بود ، زيرا گروه بسيارى از آنان به هلاكت رسيدند و گروه زياد ديگرى نيز به دست دشمن اسير شدند . اسلحه و اسبان بارى روميان كه به چنگ ايرانيها افتاد به قدرى بود كه مىگويند دولت ايران با گرفتن آنها بسى دولتمندتر از پيش شد .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n« ادوليوس » هنگام فرار از پاى دژى واقع در ارمنستان ايران به وسيلهء سنگى كه مردم بر سر او زدند هلاك شد . اما لشكريان « ژوستوس » و « پيرانيوس » به سرزمينهاى « تارانون » « 1 » تاختند و پس از چپاول و غارت آنجا بىدرنگ برگشتند .\r\n\r\n24 [ حملهء چهارم خسرو به روم ( 544 . م براى جنگ با خداى مسيحيان ، محاصرهء شهر ادسا ، غرامت‌خواهى ساختن پشته در برابر دژ ، گفتگوى استفانوس پزشك با خسرو 
  ]\r\nسال بعد خسرو پسر قباد بار چهارم به خاك روم حمله برد و لشكريان خود را به سوى بين النهرين برد ( 544 ميلادى ) اين بار لشكركشى خسرو نه بر ضد « ژوستينين » بود و نه بر ضد شخصى ديگر ، بلكه بر ضد خداى مسيحيان بود . زيرا در لشكركشى نخستين چون نتوانسته بود شهر « ادسا » را بگيرد هم خود او هم مجوسانى كه همراه وى بودند شكست را از جانب خداى مسيحيان دانسته و بسيار خشمگين گرديده بودند . خسرو براى جبران اين پيش‌آمد سوگند ياد كرد كه مردم « ادسا » را تماما به اسيرى به ايران بياورد و شهر ايشان را به چراگاه گوسفند مبدل سازد . به اينجهت وقتى با لشكريان خود به حوالى شهر « ادسا » رسيد گروهى از سواران هياطله را كه همراه لشكر وى بودند به پاى حصار شهر فرستاد تا گله‌هائى را كه با شبانان خود در پاى ديوار مشغول چرا بودند به اردو بياورند . سواران مذكور تا نزديك چراگاه گله‌ها آمدند و براى بردن گوسفندان با شبانان به زد و خورد پرداختند و به زودى گروهى از سپاهيان ايرانى نيز به يارى ايشان شتافتند و نزديك بود عده‌اى از گوسفندان را ببرند ، ليكن در همين هنگام سپاهيان رومى و گروهى از مردم شهر بر ايشان حمله آوردند و جنگ تن به تن سختى بين آنها درگرفت ، در اين اثنا گوسفندان كه از چنگ دشمن رهائى يافته بودند به عادت معمول نزد شبانان خود برگشتند و به آغل رفتند . يكى از سواران هياطله كه پيشاپيش ديگران سرگرم جنگ بود ، بيش از همه باعث زيان روميان مىشد و تلفات بسيارى بر آنها وارد مىساخت . اتفاقا يكى از\r\n\r\n\r\n","description":"","footnote":"\r\n( 1 ) -  Taranon \r\n","page_name":" 197 ","page_number":197},
  {"content":"\r\n\r\nروستائيان نزديك شهر با فلاخن خود سنگى به زانوى راست او زد و سوار دلير را از اسب به زمين افكند . اين پيش‌آمد بر دليرى و جسارت روميان افزود و آنان را بيشتر به پايدارى ترغيب كرد . بالاخره جنگى كه بامدادان آغاز شده بود در نيمروز پايان يافت و هر يك از دو طرف هنگام دست كشيدن از جنگ مىپنداشت كه خود پيروز گرديده و جنگ را برده است .\r\nبدين ترتيب روميان به داخل حصارهاى شهر رفتند و ايرانيان در محلى كه هفت « استاد » تا شهر فاصله داشت اردو زدند .\r\nپس از آن خسرو يا بواسطهء خوابى كه ديده بود يا از بيم آنكه مبادا بار دوم نيز از عهدهء تسخير « ادسا » برنيايد و رسوائى ببار آورد مصمم گرديد تنخواهى كلان از مردم آن بگيرد و دست از محاصرهء شهر بردارد . به اينجهت روز بعد « پالاس » مترجم را به پاى حصار فرستاد و به روميان پيغام داد كه چند تن از بزرگان خود را نزد وى فرستند . روميان بىدرنگ پيشنهاد او را پذيرفتند و چهار تن از بزرگان شهر را برگزيده به نزد وى روانه ساختند .\r\nفرستادگان چون به اردوى ايرانيان رسيدند ، « زابرگان » به فرمان خسرو نخست آنانرا با تهديدات فراوان ترسانيد و سپس از آنان پرسيد كه آيا شما خواستار صلح و آشتى هستيد يا جنگ را ترجيح مىدهيد ؟ چون رسولان گفتند كه البته ما صلح و آرامش را بر خطرات جنگ ترجيح مىدهيم .\r\n« زابرگان » موقع به دست آورد و گفت « پس بر شما لازم است كه صلح و آرامش را با پول خريدارى نمائيد » . رسولان به پاسخ وى گفتند ، همان مقدار تنخواه كه در حملهء پيشين خسرو به شهر خود پرداختيم ، همانقدر هم اين بار خواهيم پرداخت . « زابرگان » خنده‌اى از روى تمسخر كرد و آنانرا مرخص نمود و گفت برويد اندكى دربارهء حفظ جان خود و امنيت شهرتان انديشه نمائيد و پس از آنكه تصميمى درست گرفتند دوباره پيش ما بيائيد اندكى پس از آن خسرو رسولان را نزد خود طلبيد و نخست براى آنها شرح\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nداد كه چه شهرهائى را از روم به تصرف خود درآورده و با آنها چه معامله نموده است و آنگاه ايشان را تهديد كرد كه اگر همهء دفائن و گنجينه‌هاى شهر را به وى ندهند ، مردم « ادسا » را به سخت‌ترين كيفرها گوشمالى دهد .\r\nرسولان در پاسخ وى گفتند كه اگر شرايط پيشنهادى سنگين و غير قابل قبول نباشد ، ما پيمان صلح با شما را به بهاى مناسبى مىخريم ، ليكن كسى از عواقب حتمى جنگ آگاه نيست و آنكس هم كه جنگى را آغاز مىنمايد به درستى نمىداند كه جنگ به سود او يا به زيان او پايان خواهد يافت . خسرو به شنيدن اين سخنان خشمگين گرديد و رسولان را از حضور خود بيرون راند .\r\nدر روز هشتم محاصرهء شهر خسرو تصميم گرفت كه پشته‌اى در برابر حصار برپا نمايد و به اين قصد تعداد زيادى درخت از نواحى مجاور بريده همه را با شاخه و برگ در ميدان وسيعى كه تا ديوار شهر به مسافت يك تيرانداز فاصله داشت و زوبين مدافعين حصار بدانجا نمىرسيد به روى هم انباشت و سپس مقدار زيادى خاك و سنگ بر روى آن ريخت . آنگاه به منظور آنكه هرچه بر بلندى پشته افزوده شود و از پايدارى و استحكام آن چيزى كم نگردد ، ميان طبقات خاك و سنگ الوارهاى بزرگ انداخت . اتفاقا پطرس فرمانده لشكريان رومى از قصد ايرانيان آگاهى يافت و براى جلوگيرى از عمليات آنان گروهى از جنگيان « هون » را كه تابع روم بودند مأمور ساخت تا به اردوى ايرانيها حمله برند و موجبات دردسر كارگران ايشان را فراهم سازند . هونها ناگهان بر سر ايرانيها تاختند و گروه زيادى از آنانرا به هلاكت رسانيدند و مخصوصا يكى از آنها موسوم به « آرژك » بيش از ديگران دليرى از خود نشان داد و به تنهائى بيست و هفت نفر را به خاك هلاك انداخت . از اين هنگام به بعد ايرانيها مراقب كار خود شدند و ديگر كسى را مجال آن نماند كه به جنگ آنان بشتابد ، ولى همين كه كارگران آنها ساختمان پشته را به\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nجائى رسانيدند كه در معرض اصابت تير روميان واقع گرديد روميان از بالاى حصار به مدافعه پرداختند و با كمان و فلاخن به آنها حمله نمودند . در اين هنگام ايرانيها تدبيرى انديشيدند و براى حفظ كارگران خود پارچه‌هائى از موى بز فراهم آورده بر سر چوبهاى بلند كردند و در برابر كارگرانى كه روى پشته مشغول كار بودند برپا داشتند . پارچه‌هاى مذكور آنقدر درشت و سخت بود كه پيكان و زوبين و ديگر اسلحه بدان اصابت نمىنمود و كارگران به آسودگى در پشت آن به كار مشغول مىشدند . روميان چون اينحال را ديدند سخت بيمناك گرديدند و رسولانى از جانب خود نزد خسرو گسيل داشتند .\r\nاز جمله رسولان مذكور پزشكى دانشمند بود موسوم به « استفانوس » كه پيش از اين قباد پسر پرويز را از بيمارى سختى رهانده و پيشكشهاى بسيار از وى گرفته بود . پزشك مذكور همراه رسولان ديگر به حضور خسرو آمد و چنين گفت :\r\n« همهء مردم از قديم بر اين نكته متفق بوده‌اند كه بزرگوارى و جوانمردى از خصال خاصهء پادشاهان بزرگ است . اى پادشاه بزرگ ، اينك كه تو به جنگ و خونريزى و غارت شهرها پرداخته‌اى بدانكه مىتوانى هر عنوان و لقب ديگرى را بر خود ببندى غير از شهرت نيكى و دادگسترى را . از جمله شهرهائى كه به دست تو تسخير شده است « ادسا » كمتر از همه بايستى دچار رنج و سختى شود زيرا من در اينجا زاده‌ام و من كسى هستم كه از كودكى از تو پرستارى كرده‌ام و بىآنكه وقايع امروزى را پيش‌بينى كنم پدرت را وادار ساختم كه ترا وليعهد و جانشين خود سازد . پس من سبب عمدهء پادشاهى تو در ايران و موجب تيره‌روزى ميهن خود گرديده‌ام ، زيرا قاعدهء كلى اين جهان آنست كه آدمى مصائب و تيره‌روزىها را به دست خود بر سر خود مىآورد . اكنون اگر اندكى از خاطرات گذشتهء من در دل تو باقى است درخواست مرا بپذيرد و بيش از اين رنج و آزار بر ما روا مدار تا دامن\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nنيكنامى تو از لكهء ظلم و بيدادگرى پاكيزه بماند . » گفته‌هاى « استفانوس » بدينسان بود ليكن خسرو در پاسخ او گفت من از اينجا نخواهم رفت تا روميان « پطرس » و « پرانيوس » « 1 » را تسليم من نمايند ، زيرا آنان بندگان خانه‌زاد من بوده‌اند و اكنون با كمال گستاخى در برابر من ايستادگى مىورزند . اگر هم روميان نخواهند آنانرا تسليم من نمايند ، بايد يكى از اين دو شق را اختيار كنند : يا پانصد « سنتنارى » زر به ما بپردازند و يا گروهى از همراهان ما را به داخل حصار شهر بپذيرند و به آنها آزادى دهند كه هر قدر نقدينهء زر و سيم بيابند با خود بياورند و به دارائى ديگر مردم كارى نداشته باشند » .\r\nرسولان چون پيشنهادهاى خسرو را شنيدند و هيچيك از آنها را قابل قبول نديدند با نوميدى به شهر بازگشتند و خبر گفتگوى خود را ميان مردم منتشر ساختند . آن روز مردم شهر عزا گرفتند و همگى به گريه و سوگوارى پرداختند در جريان اين احوال پيوسته بر بلندى پشته افزوده مىشد و ساختمان آن به تندى پيشرفت مىكرد . روميان مدتى انديشيدند و چون چارهء ديگرى نديدند دوباره رسولانى نزد خسرو گسيل داشتند و اين اشخاص وقتى به اردوى دشمن رسيدند و قصد خود را كه تقاضاى متاركهء جنگ بود اظهار داشتند ، ايرانيان اصلا حاضر به شنيدن گفته‌هاى آنان نشدند و آنها را با دشنام و ناسزا به شهر برگرداندند .\r\nروميها نخست از ناچارى درصدد برآمدند كه ديوار مقابل پشته را اندكى بالاتر ببرند و آن را بلندتر بسازند ، ليكن چون پشتهء ايرانيها به بلندى زيادى رسيده بود ، اين كار را بيفايده دانسته دست از آن كشيدند و ناچار به « مارتينوس » متوسل گرديدند كه به هر راهى كه مقتضى بداند قرارى با ايرانىها بدهد . پس « مارتينوس » به اردوى ايران آمد و با گروهى از سران سپاه ايشان وارد گفتگو گرديد ، ليكن افسران مذكور او را فريب داده گفتند\r\n\r\n\r\n","description":"","footnote":"\r\n( 1 ) -  Peranius \r\n","page_name":" 201 ","page_number":201},
  {"content":"\r\n\r\nشاهنشاه آمادهء پذيرفتن پيمان صلح است ، ولى به هيچ وسيله نمىتواند امپراطور روم را وادار به متاركهء جنگ و بستن پيمان صلح نمايد . ضمنا در اثبات گفتهء خود چنين توضيح دادند كه اخيرا هنگاميكه پادشاه ايران تا قلب كشور روم پيش رفته بود ، « بليزاريوس » سردار كل سپاه روم با همهء اختياراتى كه داشت از او درخواست نمود كه به ايران بازگردد تا به زودى سفرائى از « بيزانتيوم » بيايند و پيمان صلح هميشگى ببندند ، ليكن همين كه پادشاه ايران درخواست او را پذيرفت و به ايران بازگشت ، بليزاريوس نتوانست در رأى « ژوستينين » تغييرى بدهد و به اينجهت وعده‌هاى او انجام نيافت و سفيرى به دربار ايران نيامد .\r\n\r\n25 [ ناكامى خسرو در تصرف شهر ادسا ، گرفتن غرامت و بازگشت به ايران 
  ]\r\nدر اين هنگام روميان دست به كارى زدند كه شرح آن در اينجا نگاشته مىشود :\r\nاز درون شهر شروع به كندن نقبى نمودند كه تا زير پشتهء مصنوعى ايرانيها مىرسيد و قصدشان اين بود كه چون به پاى پشته رسيدند آن را آتش بزنند . ليكن نقب مذكور تازه به نيمه راه رسيده بود كه صداى بيل و كلنگ كارگران در خارج شنيده شد و ايرانيان پى به موضوع بردند و از اطراف پشته شروع به كندن نقب نمودند و خود را به زير تپه رسانيدند و آنقدر چوب و تخته از زير آن كشيدند تا محوطهء بزرگى به شكل اطاق در آنجا فراهم گرديد .\r\nسپس مقدار زيادى هيمهء خشك آلوده به روغن و گوگرد و نفت در آنجا گرد آوردند و خود منتظر فرصت نشستند .\r\nدر همين حال سران سپاه ايران پيوسته با « مارتينوس » ملاقات مىكردند و گفتگوى خود را مانند پيش ادامه مىدادند . ليكن همين كه ساختمان پشتهء ايشان به پايان رسيد و ارتفاع آن از بلندى حصار شهر درگذشت آنگاه « مارتينوس » را از نزد خود رانده صريحا به وى گفتند كه از بستن پيمان صلح خوددارى خواهند كرد و آمادهء كارزار گشتند .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nبه اينجهت روميان بىدرنگ پشتهء هيمه‌اى را كه زير تپه گردآورده بودند آتش زدند . اما هنوز جز قسمت كوچكى از تپه نسوخته بود كه هيزم آنها به كلى تمام شد . روميان مجبور گرديدند كه به شتاب پيوسته از بيرون هيمه بياورند و به روى آن بريزند . وقتى آتش در همهء اطراف تپه سرايت كرد ، دود آن در دل شب از برخى نقاط بلند شد و روميها كه نمىخواستند ايرانيها به اين زودى پى به موضوع ببرند تدبيرى انديشيدند و مقدار زيادى ظروف گلى را با زغال و آتش انباشتند و از بالاى حصار به طرف تپه پرتاب نمودند ، ايرانيانى كه در اطراف تپه به نگهبانى مشغول بودند به تصور آنكه دود از اين آتشها برمىخيزد به شتاب مشغول خاموش كردن آن شدند ، ولى چون هر لحظه بر غلظت دودهاى متصاعد افزوده مىشد ، ايرانيان دسته دسته براى خاموش نمودن آن مىتاختند و روميان مرتبا آنانرا به هلاكت مىرسانيدند . خسرو نيز بامدادان با قسمت اعظم سپاه خود بدانجا شتافت و چون بر فراز تپه رفت متوجه گرديد كه دود از زير تپه برمىخيزد و مربوط به آتشى كه دشمن از بالاى حصارها پرتاب مىكند نيست و به اينجهت فرمان داد لشكريان او تماما براى رفع غائله در آنجا گردآيند . روميان چون چنين ديدند جرأت و جسارتى تازه يافتند و آغاز بدگوئى و دشنام دادن نمودند و ايرانيان به اميد خاموش كردن آتش از هر كجا كه دود برمىخواست خاك و آب در آنجا مىريختند . ليكن مساعى آنان به كلى بىثمر بود و كارى از پيش نمىبردند ، زيرا هر جا كه خاك مىريختند دود در آنجا مىايستاد ، ولى لحظهء بعد از جاى ديگر نمايان مىگرديد ، در هر نقطه هم كه آب مىپاشيدند شعلهء نفت و گوگرد قوت مىگرفت و دامنهء حريق در سرتاسر تپه وسعت مىيافت و عاقبت هنگام غروب دود آتش آنقدر زياد شد كه مردم دهكده « كاره » « 1 » و ساكنين نقاط دور تر نيز آن را به چشم مىديدند .\r\n\r\n\r\n","description":"","footnote":"\r\n( 1 ) -  Carrhae \r\n","page_name":" 203 ","page_number":203},
  {"content":"\r\n\r\nچون گروه كثيرى از ايرانيان و روميان بالاى تپه رفته بودند ، جنگ سختى ميان آنان درگرفت و هر يك از آنها مىكوشيدند كه ديگرى را از بالا به زير اندازند و عاقبت هم روميان پيروز گرديدند . ديرى نگذشت كه شعله‌هاى آتش در بالاى تپه نمايان گشت و ايرانيان ناگزير شدند دست از تصرف آن بكشند .\r\nشش روز پس از اين واقعه ايرانيها به هنگام بامداد پنهانى به قسمتى از حصار شهر حمله بردند و چون تصادفا در آنموقع پاسبانان رومى در خواب بودند ، نردبانهائى كه همراه داشتند بر كنار ديوار نهادند و خواستند از آن بالا روند . قضا را يكى از سپاهيان بيدار بود و چون وضع را چنين ديد فرياد كشيد و رفقاى خود را بيدار كرد . در اينوقت زدوخورد سختى بين دو طرف آغاز گرديد و ايرانيها شكست خورده نردبانها را بجا گذاشتند و خود به اردو باز گشتند . پس از رفتن آنها روميان به فراغت خاطر نردبانها را از ديوار بالا كشيدند و بردند . همانروز هنگام ظهر خسرو قسمت اعظم قشون خود را به سمت « دروازهء بزرگ » فرستاد تا از آنجا به حصار شهر حمله نمايند . سپاهيان رومى و عدهء زيادى از دهقانان و مردم شهر به مقابلهء آنان به خارج شتافتند و ايرانيها را در جنگ شكست دادند و آنها را منهزم ساختند . در حينيكه روميان هنوز دشمن فرارى را تعاقب مىكردند « پالوس » مترجم از جانب خسرو نزد ايشان آمد و گفت « رسىناريوس » « 1 » براى بستن پيمان صلح از « بيزانتيوم » آمده است . به شنيدن اين خبر روميان دست از تعاقب كشيدند و دو لشكر از يكديگر جدا شدند . حقيقت امر اين بود كه « رسىناريوس » چندين روز پيش از آن به اردوى ايرانيها آمده بود ، ولى ايرانيها دربارهء آمدن وى خبرى به روميان نداده بودند و قصد ايشان آن بود كه منتظر نتيجهء اجراى نقشهء خود و محاصرهء شهر بشوند تا اگر فتح و غلبه با آنها شد و شهر را گرفتند نقض معاهده\r\n\r\n\r\n","description":"","footnote":"\r\n( 1 ) -  Rhecinarius \r\n","page_name":" 204 ","page_number":204},
  {"content":"\r\n\r\nنكرده باشند و اگر هم شكست خوردند آنگاه موضوع مصالحه را پيش بكشند .\r\nوقتى « رسىناريوس » به داخل حصار شهر رفت ايرانيها تقاضا كردند نمايندگان مردم شهر را بىفوت وقت براى بستن پيمان نزد خسرو بفرستند ، ليكن روميها به عذر بيمارى « مارتينوس » قرار گذاشتند نمايندگان خود را سه روز بعد گسيل دارند .\r\nخسرو از اين خبر بدگمان شد و آمادهء جنگ گرديد . نخست مقدار زيادى سنگ و آجر بر روى پشتهء مصنوعى ريخت و دو روز بعد با همگى سپاهيان خود به پاى حصار شهر آمد تا آن را محاصره نمايد . بدين منظور در پاى هر دروازه گروهى از سران سپاه را با لشكريان آنها گمارد و مقدار زيادى نردبان و ماشين جنگى نيز همراه آنها فرستاد ، چنان كه لشكريان او اطراف شهر را دايره‌وار احاطه نمودند . در پشت سر سپاهيان عرب را با گروهى از سپاهيان ايرانى گماشته بود كه چون شهر گشوده شد و اهالى قصد فرار كردند ، سپاهيان مزبور مانع گريختن آنها شوند و آنانرا اسير سازند . اين بود نقشهء جنگى خسرو و طرز آرايش لشكريان او . روز بعد هنگام طلوع صبح جنگ آغاز گرديد . نخست ايرانيها پيشرفت مىكردند ، زيرا روميان از واقعه بىخبر بودند و فقط عدهء كمى از آنان به قصد دفع دشمن شتافته بودند . اما همين كه نائرهء قتال اشتعال يافت شهر پر از غلغله و جنجال گرديد و همهء مردم آن از زن و مرد و حتى اطفال كوچك به طرف حصارها دويدند . از ميان اهالى كسانى كه به سن خدمت سپاهيگرى رسيده بودند شانهء به شانهء سربازان با دشمن مىجنگيدند و بسيارى از روستائيان نيز در اين كشمكش داد شجاعت و دليرى دادند . زنها و كودكان و پيرمردان سنگ و آجر براى مدافعين شهر مىآوردند و در هر مورد با آنان يارى مىكردند . برخى نيز طشت‌هاى پر از روغن زيتون را روى آتش مىجوشاندند و در حال جوش بر سر دشمن مىريختند . ديرى نگذشت كه ايرانيها ناگزير به عقب‌نشينى شدند و سلاح خود\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nرا به زمين انداخته نزد خسرو شتافتند و گفتند ما را بيش از اين ياراى ايستادگى نمانده است . ولى خسرو با خشم فراوان آنانرا از پيش خود راند و به تهديد آنانرا دوباره به پاى حصار فرستاد . سپاهيان به ناچار با همهمه و فرياد برجهاى متحرك و اسباب جنگ را به پاى حصار آوردند و مصمم گرديدند بيك حمله شهر را متصرف شوند . اما روميان تير و زوبين فراوان بر ايشان مىباريدند و با همهء توانائى در دفع آنان مىكوشيدند . در نتيجه ايرانيها تاب مقاومت نياورده رو به فرار نهادند و همين كه خسرو با سپاه خود عقب‌نشينى كرد ، روميان شروع به تمسخر و استهزاى وى نمودند و او را تحريك كردند كه برگردد و به حصار شهر حمله برد تنها « ازارث » در برابر يكى از دروازه‌ها پايدارى مىكرد و هنوز ميجنگيد و چون روميانى كه مأمور دفاع آن نقطه بودند از عهدهء جلوگيرى او برنيامدند ايرانيها پيشرفتى حاصل كردند و ديوار خارجى را ويران ساختند و خود را به حصار بزرگ نزديك مىساختند . اما در همين هنگام « پرانيوس » با گروه زيادى از سپاهيان رومى و مردم شهر به مقابلهء آنها شتافتند و در زد و خورد خونينى كه ميان آنها رخ داد ايرانيها را منهزم ساخت . بدين ترتيب حمله و هجومى كه بامدادان آغاز گرديده بود هنگام غروب پايان يافت و هر دو لشكر براى استراحت به اردوهاى خود رفتند . ايرانيها در انديشهء حراست خود به هنگام شب بودند و روميها به جمع‌آورى سنگ و ساير لوازم اشتغال داشتند تا اگر فرداى آن روز دوباره از جانب ايرانيان حمله آغاز شود آمادهء كارزار باشند . روز بعد كسى از اردوى ايرانيان به پاى حصار شهر نيامد ، ليكن فرداى آن روز گروهى از سپاهيان ايرانى به فرماندهى خود خسرو به يكى از دروازه‌ها حمله نمودند و روميان نيز به مقابلهء آنها شتافتند و پس از شكست سختى كه بر آنها وارد ساختند . آنانرا ناگزير به مراجعت به اردوگاه خود نمودند . پس از آن « پالوس » مترجم به پاى حصار آمد و « مارتينوس » را خواست كه با او دربارهء قرارداد صلح گفتگو نمايد . « مارتينوس » نيز بنا به دعوت وى با سران\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nسپاه ايرانى ملاقاتى كرد و پيمانى بستند كه به موجب آن مردم « ادسا » پنج « سنتنارى » طلا به خسرو مىدادند و در عوض شاهنشاه ايران تعهد سپرد كه ديگر آسيب و گزندى به روميان وارد نياورد . پس از آن خسرو استحكاماتى را كه براى محافظت خود ساخته بود آتش زد و با همهء سپاه خويش به جانب ايران بازگشت .\r\n\r\n26 [ آمدن فرستادگان ژوستينين نزد خسرو در ناحيهء تيسفون ، انعقاد صلح با گرفتن غرامت ( 545 . م ) ، جنگ حارث با منذر ، نقشهء خسرو براى اسكان ايرانيان در لازيكا ، نافرجامى نقشهء او در تصرف دارا و اكرام سفير او در روم 
  ]\r\nدر همين هنگام دو تن از سران رومى يكى به نام « ژوستينوس » برادرزادهء امپراطور و ديگرى به نام « پرانيوس » وفات يافتند .\r\nاولى بر اثر بيمارى سخت درگذشت و دومى از اسب به زير افتاد ، و شريانش پاره شد و هلاك گرديد . امپراطور بجاى آنان دو تن ديگر را كه يكى برادرزادهء خود او موسوم به « مارسلوس » و ديگرى شخصى به نام « كونستانتينوس » بود برگزيد . اين كونستانتينوس همان كسى بود كه پيش از اين همراه « سرگيوس » به رسالت از جانب امپراطور نزد خسرو رفته بود .\r\nژوستينين اين بار نيز « كونستانتينوس » را همراه « سرگيوس » به نزد خسرو فرستاد تا پيمان صلحى با وى منعقد سازد . رسولان مذكور در سرزمين آشور ، در محلى كه شهرهاى « سلوسى » و « تيسفون » در آنجا واقع است ، به حضور خسرو بار يافتند . اين دو شهر از بناهاى امراى مقدونى است كه پس از اسكندر پسر فيليپ در ايران و ساير كشورهاى آن نواحى حكومت مىكرده‌اند و ميان شهرهاى مذكور غير از رودخانهء دجله كه از وسط آن مىگذرد هيچ سرحد ديگرى موجود نيست . وقتى رسولان رومى در اين نقطه به حضور خسرو رسيدند از او تقاضا كردند كه ايالت « لازيكا » را به روم مسترد دارد و پيمان صلح هميشگى با آن دولت ببندند . خسرو به پاسخ آنان گفت كه با وضع كنونى بستن هيچگونه پيمانى امكان‌پذير نيست و تنها راه حل آنست كه صلحى موقت برقرار گردد تا نمايندگان دو طرف بىترس و واهمه بتوانند آزادانه بهر طرف رفت و آمد نمايند و پس از رفع كليهء اختلافات پيمان صلح دائمى ببندند . ضمنا\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nاظهار داشت كه براى برقرار كردن صلح موقت امپراطور روم بايد مبلغى پول به ايران بپردازد و پزشك دربارى خود موسوم به « تريبونوس » « 1 » را نيز نزد وى بفرستد ، زيرا پزشك مزبور سابقا خسرو را از بيماريى كه داشت درمان كرده بود و باينجهت شاهنشاه ايران علاقهء خاصى نسبت به وى داشت . وقتى « ژوستينين » اين پيشنهاد را شنيد ، فورا آنها را پذيرفت و پانصد « سنتنارى » تنخواه نقد به اتفاق « تريبونوس » پزشك خود به دربار خسرو فرستاد . بدين ترتيب در سال نوزدهم سلطنت ژوستينين پيمان صلحى به مدت پنج سال ميان ايران و روم منعقد گرديد ( سال 545 ميلادى ) .\r\nاندكى پس از اين وقايع « حارث » و « منذر » امراى قبايل عرب با هم به جنگ پرداختند و نه از طرف روم و نه از جانب ايران نسبت به هيچيك از آنها همراهى نمىشد . « منذر » در طى يكى از حملات ناگهانى خود ، يكى از پسران « حارث » را اسير ساخت و بىدرنگ او را در پيشگاه رب النوع « آفروديت » قربانى كرد و بدينجهت بر همه كس معلوم شد كه « حارث » به روميان خيانت نكرده و در نهانى به ايرانيان نپيوسته است بالاخره امراى مذكور با همهء سپاهيان خود با يكديگر در ميدان جنگ روبرو شدند و لشكر « حارث » پيروز گرديد و دشمن را متوارى ساخت و گروه بسيارى از آنانرا به هلاكت رسانيد . در اين زدوخورد نزديك بود « حارث » دو تن از پسران « منذر » را زنده اسير سازد .\r\nولى موفق نشد . اين بود وقايعى كه ميان قبايل عرب اتفاق افتاد .\r\nديرى نگذشت كه معلوم شد شاهنشاه ايران پيمان صلح را به قصد اغفال روميان بسته و درصدد است در اولين فرصت آنانرا فريب دهد و خسارت شديدى بر آنها وارد سازد ، چنان كه سه سال پس از بستن پيمان صلح اين تدبير را انديشيد :\r\nدر ايران دو برادر بودند به نام « فابريزوس » « 2 » و « ايزدگوشنسب » « 3 »\r\n\r\n\r\n","description":"","footnote":"\r\n( 1 ) -  Tribunus \r\n( 2 ) -  Phabrizus \r\n( 3 ) -  Isdigousnas \r\n","page_name":" 208 ","page_number":208},
  {"content":"\r\n\r\nكه هر دو عهده‌دار مشاغل مهم ديوانى بودند و هر دو نيز به فرومايگى و خبث طينت در ميان ايرانيها شهرت داشتند . خسرو چون مصمم بود شهر « دارا » را به يك حملهء ناگهانى متصرف شود و مردم « كلخيد » را از ايالت « لازيكا » بيرون كند و بجاى آنان مهاجرين ايرانى بفرستد ، اين دو برادر را براى اجراى مقاصد خويش برگزيد ، چه خسرو به دلايل عديده لازم مىدانست سرزمين كلخيد را به تصرف خويش درآورد و آن را ضميمهء كشور ايران سازد . نخست آنكه پس از تصرف لازيكا مردم « ايبرى » تنها و بىپشتيبان مىشدند و كشور ديگرى باقى نمىماند كه به هنگام شورش و طغيان با آنان همراهى نمايد و به اينجهت پيوسته در حال بندگى و تبعيت ايران باقى مىماندند ، زيرا چنان كه در فصول پيش گفتيم « 1 » مردم « ايبرى » و پادشاه آنان « گورگين » درصدد طغيان و سركشى برآمده بودند و از اينرو ديگر ايرانيها به آنها اجازه نمىدادند كه به ميل خود پادشاهى برگزينند . ايرانيان به خوبى مىدانستند كه مردم « ايبرى » از روى اجبار و بر خلاف ميل خود به اطاعت ايشان درآمده‌اند و هر زمان فرصت مناسبى به چنگ آورند رايت طغيان برمىافرازند ، دوم آنكه با تسخير « لازيكا » ايرانيها تا ابد از شر تهاجم و ايلغار طوايف هون كه در مجاورت « لازيكا » سكونت داشتند مصون مىماندند چه ايالت مزبور در برابر اقوام وحشى نواحى قفقاز سد محكمى به شمار مىرفت . از اينها گذشته ايرانيها منظور مهم ديگرى از تصرف لازيكا داشتند و آن اين بود كه مىپنداشتند هر وقت بخواهند مىتوانند در اين ايالت تجهيز سپاه كنند و از راه دريا و خشكى به كشورهاى مجاور درياى سياه بتازند و نخست « كاپادوكيا » و « گالاتيا » و « بيتانى » را متصرف شوند و سپس بىهيچ اشكال و مانعى به محاصرهء « بيزانتيوم » بپردازند . بنا به اين ملاحظات ، خسرو بىنهايت شايق بود كه « لازيكا » را متصرف شود ، ليكن نمىتوانست به مردم آنجا اعتماد كند ، چه از هنگاميكه روميها « لازيكا » را\r\n\r\n\r\n","description":"","footnote":"\r\n( 1 ) - كتاب اول ، فصل دوازدهم\r\n","page_name":" 209 ","page_number":209},
  {"content":"\r\n\r\nتخليه كرده و آنجا را به ايرانيها واگذاشته بودند مردم آن به چند دليل ناراضى شده بودند و فشار حكومت ايران را بر گردهء خود سنگين مىديدند .\r\nنخست به دليل اينكه ايرانيها از حيث رسوم و عادات خود مردمان عجيبى هستند و در مراعات قواعد زندگانى روزانه بىاندازه دقيق و سخت گيرند . قوانين و نظامات ايشان به قدرى دشوار است كه انجام دادن آن از قوهء تحمل عامهء مردم بيرون است و هيچكس نميتواند كاملا بر طبق آئين و رسوم ايشان رفتار كند . طرز فكر و شيوهء زندگانى آنها بخصوص با مردم « لازيكا » مغايرت كلى دارد . چه « لازيها » پيرو آئين مسيح هستند و در كيش خود تعصب كامل دارند ، ولى عقايد مذهبى ايرانيان درست نقطهء مقابل آنان است .\r\nدوم آنكه نمك و غله و شراب و ديگر لوازم زندگانى در « لازيكا » يافت نمىشود و روميها اين مواد را با كشتى بدانجا مىآوردند و با پوست و غلام و كالاهاى ديگرى كه در « لازيكا » فراوان است معاوضه مىكردند و پول نقد از آنها نمىگرفتند . پس وقتى « لازيكا » از تصرف روم بيرون آمد و تجارت ميان دو كشور قطع گرديد ، مردم در فشار و مضيقه واقع شدند و بالطبيعه نسبت به حكومت ايران بدبين گرديدند . خسرو چون بشخصه متوجه اين مسائل بود درصدد برآمد كه براى جلوگيرى قطعى از شورش و طغيان « لازيها » تدبيرى بينديشد و پس از مطالعهء بسيار بالاخره لازم دانست كه اولا « گوباز » پادشاه آنها را هرچه زودتر از ميان بردارد و ثانيا « لازيها » را تا اندازه‌اى كه ممكن است از سرزمين خودشان بيرون نمايد و بجاى آنان مهاجرين تازه از ايران و از ساير ملل بفرستد .\r\nخسرو پس از طرح اين نقشه « ايزدگشنسب » را بعنوان سفارت به « بيزانتيوم » فرستاده و ضمنا پانصد نفر از جنگيان دلير و نخبهء خود را همراه او كرد و به ايشان دستور داد كه وارد شهر « دارا » شوند و در خانه‌هاى مختلف اقامت نمايند و شبانه خانه‌ها را آتش بزنند تا در حينيكه روميان سرگرم اطفاء\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nحريق هستند آنها دروازه‌ها را بگشايند و باقى سپاهيان ايران را به داخل شهر راهنمائى نمايند ، زيرا قبلا به فرمانده « نصيبين » دستور داده بود كه گروهى از سپاهيان خود را در آن حوالى پنهان سازد و ناگهان آمادهء كار باشند .\r\nاز قضا يكى از روميان كه اندكى پيش از اين تاريخ گريخته و به ايران آمده بود از اين نقشه آگاهى يافت و تفصيل آن را به « ژرژ » كه در آن هنگام در ايران اقامت داشت بازگو كرد . اين « ژرژ » همان كسى است كه هنگام محاصرهء دژ « سيسوران » ايرانيان را وادار كرده بود به روميان تسليم شوند و تفصيل آن در فصول پيش گذشت « 1 » . چون « ژرژ » از نقشهء ايرانيان آگاهى يافت ، در سرحد ميان ايران و روم با فرستادهء خسرو ملاقات كرد و به وى گفت اين طريقه كه تو پيش گرفته‌اى رسم سفارت نيست و تاكنون مرسوم نبوده است كه گروهى بدين انبوهى از ايرانيان هنگام شب در يكى از بلاد روم توقف نمايند . لازم است همراهان خود را در شهر « آموديوس » بازگذارى و خود با عدهء كمترى وارد « دارا » شوى .\r\n« ايزد گشنسب » به شنيدن اين سخنان خشمگين گرديد و به وى سخت پرخاش كرد كه نسبت به سفيرى كه به دربار امپراطور روم مىرود اهانت وارد آمده است . ليكن « ژرژ » اعتنائى به خشم وى نكرد و اجازه نداد وى با بيش از بيست نفر به شهر داخل شود و بدين ترتيب شهر « دارا » را از خطر سقوط حتمى محفوظ ساخت . « ايزدگشنسب » چون نقشهء خود را عقيم ديد ، با زن و دو دختر خود ( كه به بهانهء محافظت ايشان آن گروه انبوه را همراه برده بود ) به « بيزانتيوم » رفت و چون به حضور امپراطور رسيد هيچ مطلب مهمى نداشت كه با وى در ميان نهد و فقط هدايا و تحف خسرو را با نامهء دوستانه‌اى كه شاهنشاه به امپراطور نوشته و از احوال او استفسار كرده بود تقديم داشت و مدت ده ماه بيهوده در خاك روم توقف نمود . باوجوداين « ژوستينين »\r\n\r\n\r\n","description":"","footnote":"\r\n( 1 ) - رجوع شود به فصل نوزدهم كتاب دوم .\r\n","page_name":" 211 ","page_number":211},
  {"content":"\r\n\r\nاو را از هر سفير ديگرى كه تا آنوقت به دربار روم رفته بود گرامىتر پذيرائى نمود و به قدرى در تكريم و احترام وى مبالغه كرد كه به مترجم او « برادوسيوس » « 1 » اجازه داد در مجالس و ضيافتهاى رسمى پهلوى سفير بنشيند و اين امرى بود كه هرگز تا آنزمان سابقه نداشت ، زيرا كسى به ياد نمىآورد كه مترجمى حتى در حضور صاحبمنصبان پائين درجه هم نشسته و با ايشان هم سفره شده باشد ، تا چه رسد در حضور خود امپراطور . چنان كه در بالا اشاره كردم با آنكه اين شخص براى انجام دادن كار مهمى به « بيزانتيوم » نيامده بود ، مع ذلك احترام و تكريمى كه « ژوستينين » در موقع ورود و عزيمت وى در حق او بجا آورد از فراخور يك سفير به مراتب بالاتر بود و به اعزاز و پذيرائى پادشاهان شباهت داشت ، چنان كه مجموع مخارجى كه براى پذيرائى وى به عمل آمد و همچنين بهاى هدايا و تحفى كه از جانب امپراطور به او داده شد به ده « سنتنارى » طلا بالغ مىگرديد . نقشه‌اى كه خسرو بر ضد شهر « دارا » طرح كرده بود بدين ترتيب پايان يافت .\r\n\r\n27 [ اعزام نيرو براى حمله به لازيكا ، محاصرهء پترا از سوى روميان 
  ]\r\nنخستين اقدامى كه از طرف خسرو براى تصرف لازيكا به عمل آمد بدينقرار بود :\r\nنخست مقدار زيادى تير و تخته كه به كار ساختمان كشتى مىخورد به « لازيكا » فرستاد ، ولى مقصود حقيقى خويش را به هيچكس نگفت و چنان وانمود كرد كه مصالح مزبور را براى دژها و استحكامات شهر « پترا » مىفرستد و پس از آن سيصد تن سرباز جنگ‌آزمودهء دلير را به سردارى « فابريزوس » گسيل داشت كه پنهانى كار « گوباز » را بسازند تا ساير امور را خود او مرتب سازد . تير و تخته‌هاى مذكور چون به « لازيكا » رسيد ناگهان صاعقه‌اى در ميان آن افتاد و آن را مبدل به خاكستر نمود . اما « فابريزوس » چون وارد لازيكا شد فورا درصدد برآمد كه فرمان خسرو را دربارهء « گوباز »\r\n\r\n\r\n","description":"","footnote":"\r\n( 1 ) -  Braducius \r\n","page_name":" 212 ","page_number":212},
  {"content":"\r\n\r\nاجرا كند . از قضا در آن هنگام مردى از اهالى كلخيد موسوم به « فارسوسسن » « 1 » بر اثر نزاعى كه با « گوباز » كرده بود كينهء او را در دل داشت و مترصد فرصتى مىبود تا آسيبى به دو برساند . « فابريزوس » چون از اين موضوع آگاه گشت مرد مزبور را نزد خود طلبيد و نقشهء خويش را با او در ميان نهاد و با او مشورت كرد كه به چه وسيله « گوباز » را به هلاكت برسانند . پس از گفتگوى بسيار عاقبت هر دو بر اين رأى شدند كه « فابريزوس » به شهر « پترا » برود و « گوباز » را به عنوان آنكه مىخواهد فرمان شاهنشاه را راجع به امور « لازيكا » به او ابلاغ نمايد بدانجا احضار كند و در همانجا كارش را بسازد . ليكن « فارسوسس » به پنهانى « گوباز » را از واقعه آگاه نمود و توطئه‌اى را كه از طرف ايرانيان بر ضد او چيده شده بود بر او فاش ساخت و به اينجهت « گوباز » از رفتن به « پترا » امتناع ورزيد و ناگهان آغاز شورش و طغيان كرد . « فابريزوس » چون حال را بدينمنوال ديد به پادگان ايرانى مقيم « پترا » دستور داد كه با كمال مراقبت به محافظت شهر بپردازند و خود با سيصد تن از همراهانش بىآنكه موفق به اجراى نقشهء خويش شده باشد به ايران بازگشت . آنگاه « گوباز » شرح واقعه را به « ژوستينين » پيغام داد و پس از عذرخواهى از اقدامات گذشتهء اهالى « لازيكا » از وى درخواست نمود كه به كمك ايشان بشتابد و آنها را از چنگ ايرانيان برهاند ، زيرا خود آنها به تنهائى از عهدهء دفع آنان برنمىآمدند .\r\nژوستينين از اين پيام شادمان گشت و هفت هزار سرباز رومى و هزار تن از جنگيان قبايل « تزانى » را به فرماندهى « داجيستيوس » « 2 » به كمك مردم لازيكا فرستاد . سپاه مزبور چون به ايالت « كلخيد » رسيد به همراه لشكريان « گوباز » در حوالى شهر « پترا » اردو زد و دست به كار محاصرهء آنجا گرديد ، اما چون ايرانيها اين محاصره را پيش‌بينى كرده و آذوقهء فراوان در شهر گرد\r\n\r\n\r\n","description":"","footnote":"\r\n( 1 ) -  Pharsauses \r\n( 2 ) -  Dagisthaeus \r\n","page_name":" 213 ","page_number":213},
  {"content":"\r\n\r\nآورده بودند و ضمنا با كمال دليرى و رشادت هم مىجنگيدند ، از اينرو محاصرهء آنجا مدتها به طول انجاميد « 1 » . خسرو به شنيدن اين خبر بىاندازه مضطرب گرديد و سپاه بزرگى مركب از پياده و سوار به فرماندهى « مرمروز » گسيل داشت تا به كمك ساخلوى « پترا » بشتابند و محاصره‌كنندگان را مغلوب سازند . از طرفى چون « گوباز » خبر حركت قشون ايرانرا شنيد با « داجيستيوس » مشورت كرد و چنين تدبير كرد :\r\nرودخانهء « بواس » از حوالى خاك « تزانى » و سرزمين ارامنه كه در مجاورت « فرانگيوم » اقامت دارند سرچشمه مىگيرد و نخست به مسافت زيادى به سمت راست پيش مىرود و تا سرزمين « ايبرى » پهناى آن به قدرى كم است كه همه كس مىتواند به آسانى از روى آن بگذرد . در طول رودخانهء مزبور اقوام و طوايف بسيارى سكونت دارند كه از آن جمله هستند « آلانيها » و « اباساگيها » و « ژكيها » و « هياطله » كه برخى از آنها پيرو دين مسيحند و از قديم با روميان دوست و متحد بوده‌اند . همين كه اين رودخانه به انتهاى جبال قفقاز و سرزمين « ايبرى » مىرسد رودخانه‌هاى متعدد ديگر نيز در آن مىريزد و بر بزرگى آن مىافزايد و به نام « فازيز » وارد درياى سياه مىگردد « 2 » .\r\nايالت لازيكا در دو سمت اين قسمت از رودخانه واقع است و مخصوصا در ساحل راست آن تا نزديكى سرحد « ايبرى » اهالى لازيكا سكونت دارند و از قديم شهرهاى بزرگ و معتبر در آنجا ساخته شده كه از آن جمله است « اركئوپوليس » و « سباستوپوليس » و قلعهء « پىتيوس » و « اسكاندا » و « ساراپانيس » كه در برابر سرحد « ايبرى » واقع است . از اينها گذشته دو شهر بسيار بزرگ و معتبر نيز به نام « رودوپوليس » و « موخرسيس » در آنجا احداث گرديده است .\r\n\r\n\r\n","description":"","footnote":"\r\n( 1 ) - پايدارى عجيبى كه ايرانيها در محاصرهء « پترا » به خرج دادند و با وجود كمى عدهء خود تا آخرين لحظه دست از مقاومت نكشيدند بهترين معرف روح سلحشورى دورهء ساسانيان است و تفصيل آن در غالب كتب تاريخ ضبط است .\r\n( 2 ) - پروكوپيوس ظاهرا دو رودخانهء مختلف را با هم اشتباه كرده است .\r\n","page_name":" 214 ","page_number":214},
  {"content":"\r\n\r\nاما ساحل چپ رودخانه با آنكه به قدر يكروز راه در جزو خاك لازيكا مىباشد ، مع ذلك باير و غير مسكون است و كسى در آنجا اقامت ندارد و سرزمين روميانى كه به نام « پونتوس » موسومند در مجاورت آن واقع است . ژوستينين شهر « پترا » را در همين اواخر در نواحى غير مسكون لازيكا بنا نهاد و در همين شهر بود كه ژان معروف به « تزىبوس » در نتيجهء انحصار تجارت شهر موجب شورش و طغيان لازيها گرديد . همين كه انسان از شهر « پترا » خارج مىشود و به سمت جنوب مىرود بلافاصله سرزمين كشور روم آغاز مىگردد و در آن نواحى تا نزديكى « تراپزوز » شهرهاى پرجمعيت و معتبرى از قبيل « ريزيوم » و « آتن » و غيره واقع است . هنگاميكه مردم لازيكا خسرو را به تصرف كشور خود دعوت كردند ، به بهانهء آنكه عبور سپاه از روى رودخانه « فازيز » باعث اتلاف وقت مىشود او را از روى رودخانهء « توبرس » گذراندند و از ساحل راست « فازيز » به « پترا » آوردند ، ولى مقصود اصلى ايشان از انتخاب راه مذكور اين بود كه همهء معابر و جاده‌هاى سرزمين خود را به ايرانيها نشان ندهند . سرزمين « لازيكا » در هر دو طرف رودخانهء « فازيز » بواسطهء وجود كوههاى بلند بسيار صعب العبور است و جاده‌هاى تنگ و طولانى دارد ولى در آنموقع چون كسى نبود كه از لازيكا مدافعه كند و باعث مزاحمت سپاهيان ايران گردد خسرو توانسته بود به آسانى با راهنمائى مردم بومى آنجا به شهر « پترا » برسد .\r\nولى در اين هنگام « گوباز » چون خبر آمدن سپاه ايران را شنيد به « داجيستيوس » دستور داد گروهى از سپاهيان خود را به محافظت معبر رودخانهء « فازيز » بگمارد و به آنان سفارش نمايد كه هيچگاه دست از محاصره و مقاومت نكشند تا ايرانيان را ناگزير به تسليم سازند و شهر « پترا » را متصرف گردند . خود او با تمامى سپاه به « كلخيد » ، سرحد لازيكا شتافت تا با تمام نيرو معابر آنجا را حراست نمايد . از قضا اندكى پيش از اين وقايع\r\n\r\n","description":"","footnote":"","page_name":" 215 ","page_number":215},
  {"content":"\r\n\r\n« گوباز » با طوايف « آلانى » و « سابيرى » پيمانى بسته و آنان به وى قول داده بودند كه اگر سه « سنتنارى » پول نقد به آنها بدهد در حراست لازيكا با وى همكارى نمايند و به علاوه سرزمين « ايبرى » را چپاول كنند و آنقدر از مردم آنجا را بكشند كه ديگر ايرانيها نتوانند از آن راه در آينده به لازيكا حمله نمايند . « گوباز » شرح اين پيمان را به ژوستينين نوشت و از او تقاضا كرد كه پول مذكور را زودتر بفرستد تا بدانوسيله كمك طوايف وحشى را جلب نمايد و در اين هنگام سختى و تنگى لااقل دلخوشى به مردم لازيكا بدهد . گذشته از اين « گوباز » از امپراطور خواهش كرد كه حقوق معوقهء دهسالهء خود او را هم بپردازد زيرا امپراطور او را به سمت مستشارى مخصوص دربار انتخاب كرده بود ، ليكن از موقع ورود خسرو به ايالت « كلخيد » تا آنموقع چيزى از بابت حقوق به وى نپرداخته بود . ژوستينين قصد داشت مسئول او را اجابت نمايد و به زودى پولها را بفرستد ، ليكن پاره‌اى پيش‌آمدهاى مهم او را از انجام اين كار بازداشت و پول را نتوانست به موقع بفرستد .\r\nاما « داجيستيوس » چون جوان بود و ياراى برابرى با ايرانيان را نداشت نتوانست مأموريت خود را به خوبى به انجام برساند ، زيرا در موقعى كه بايد همه نيروى خويش را براى حفظ معبر شهر بفرستد و حتى خودش هم در آنجا حضور بهم رساند ، اين موضوع را در درجهء دوم اهميت پنداشت و فقط صد تن سرباز بدانجا فرستاد . خود وى با آنكه با تمامى لشكر به محاصرهء « پترا » پرداخته بود و از سپاهيان دشمن هم جز معدودى در آنجا نبودند نتوانست كارى از پيش ببرد . پادگان ايرانى مقيم « پترا » در آغاز محاصره هزار و پانصد تن بودند ، ولى در طول مدت جنگ روميها و « لازيها » گروه بسيارى از آنانرا به هلاكت رسانيدند و فقط عدهء كمى از آنان باقى ماندند كه با نهايت رشادت و دليرى مىجنگيدند . چون مدت محاصره به طول انجاميد ، ايرانيان رفته رفته نگران گرديدند و چون نمىدانستند چه بكنند ،\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nناگزير در داخل شهر آرام نشستند كه روميها در اين هنگام فرصتى به دست آوردند و به وسيلهء حفر خندقى عميق يك قسمت از حصار شهر را خراب كردند . ولى اتفاقا در پشت اين قسمت از حصار بناى عظيم و استوارى بود كه ديوار آن در مقابل نقطهء خراب شده حائل گرديد و ايرانيها در پناه آن ايمن ماندند . اما روميان از اين واقعه مأيوس نگرديدند ، زيرا مىدانستند كه خراب كردن حصار ساير نقاط اشكالى ندارد و به آسانى خواهند توانست شهر را متصرف گردند . سپس « داجيستيوس » شرح واقعه را توسط پيكى به امپراطور گزارش داد و چون تسخير شهر « پترا » را به زودى امرى مسلم و قطعى مىدانست ، از امپراطور تقاضا نمود كه براى خود او و برادرش پاداش هاى شايانى بفرستد . اندكى بعد روميان و « تزانى » ها با همهء نيروى خود به ديوار حمله بردند ، ليكن ايرانيان با وجود كمى عدهء خود ايستادگى سختى در برابر آنان كردند و چون مهاجمين از حمله به حصار سودى نبردند ناگزير دوباره مشغول كندن خندق شدند . عاقبت خندق تا جائى كنده شد كه پى حصار به كلى خالى گرديد و ديوار نزديك به سقوط رسيد و اگر در اين وقت « داجيستيوس » آتش در پىها افكنده بود ، به آسانى مىتوانست شهر را تصرف كند ، ليكن وى به انتظار رسيدن پاداش امپراطور نشست و بىآنكه كارى انجام دهد وقت تلف مىكرد . اين بود شرح وقايعى كه در اردوى روميها رخ داد .\r\n\r\n28 [ مقاومت پترا ، رسيدن مرمروز به پترا ، حركت او به سوى لازيكا و شكست او از روميان و پايان چهارمين پيمان ايران و روم ( 549 ) . م ) 
  ]\r\n« مرمروز » پس از آنكه با تمامى سپاه ايران از سرحد « ايبرى » گذشت ، چون نمىتوانست از ايالت لازيكا عبور نمايد و در آنجا با مشكلاتى مواجه شود ، لهذا در ساحل راست رودخانهء « فازيز » به سمت جلو پيش مىرفت . قصد وى آن بود كه هرچه زودتر خود را به « پترا » برساند و ايرانيها را از محاصرهء روميان رهائى بخشد ، ولى بطوريكه در بالا اشاره كردم در اين وقت حصار شهر بواسطهء نقبى كه در پاى آن كنده شده بود مشرف به انهدام بود و پنجاه تن از سربازان رومى داخل شهر گرديده بودند و\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nبا فرياد بلند پيروزى امپراطور را اعلام مىكردند . فرمانده سربازان مذكور مردى ارمنى بود موسوم به « يوحنا » پسر « توماس » كه به نام « قوزز » اشتهار داشت . « توماس » به فرمان امپراطور دژها و استحكامات زيادى در حوالى لازيكا ساخته و خود بفرماندهى سپاه آنجا منصوب شده بود . « يوحنا » در زد و خورد با ايرانىها مجروح گرديد و چون از سپاهيان رومى كسى به كمك او نيامد ، ناگزير با همراهان خويش به اردو برگشت . در همين وقت مهران فرمانده سپاه « پترا » چون شهر را نزديك به سقوط ديد ، به سربازان خويش فرمان داد با نهايت جديت به مدافعهء شهر مشغول باشند و خود نزد « داجيستيوس » رفت و با زبان نرم و ملايم او را فريفت و از او مهلتى گرفت كه به زودى شهر را تخليه كند و به روميان واگذار نمايد و بدين ترتيب از ورود روميان به شهر جلوگيرى كرد .\r\nچون سپاه « مرمروز » بگذرگاه لازيكا رسيد نگهبانان رومى كه عدهء آنها بالغ بر يكصد تن مىشد با كمال رشادت ايستادگى مىكردند و ايرانيان را از دخول در معبر ممانعت مىنمودند . ليكن ايرانيها از حمله دست‌بردار نبودند و آنچه از سپاهيان ايشان كشته مىشد نفرات تازه بجاى آنها مىفرستادند و به شتاب پيش مىرفتند . از سپاهيان ايران متجاوز از هزار تن به هلاكت رسيدند و روميان نيز چون عاقبت خسته شدند و تاب مقاومت نياوردند ، ناگزير به قلهء كوهها گريختند و خود را از مهلكه نجات دادند . « داجيستيوس » چون اين خبر را شنيد بىآنكه فرمانى به سپاه خود دهد ، فورا دست از محاصرهء شهر كشيد و باروبنهء لشكر را در اردو باقى گذاشت و خود به طرف رودخانهء « فازيز » شتافت . ايرانيان مقيم « پترا » چون حال را بدين منوال ديدند دروازه‌هاى شهر را گشودند و به قصد تصرف بار و بنهء اردوى روميان خارج گرديدند . ليكن جنگيان قبيلهء « تزانى » كه اتفاقا همراه « داجيستيوس » نرفته بودند ناگهان بر ايشان تاختند و گروه زيادى از آنها را كشتند و بقيه را منهزم ساختند .\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nبه اينجهت ايرانىها به داخل حصارهاى شهر گريختند و « تزانى » ها پس از غارت اردوى رومى از راه « ريزيوم » به وطن خود بازگشتند .\r\nنه روز پس از عزيمت « داجيستيوس » سپاهيان ايران به سردارى « مرمروز » به « پترا » رسيدند و از سربازان ايرانى نگهبان آنجا سيصد و پنجاه تن مجروح و فقط يكصد و پنجاه نفر را سالم يافتند و بقيه به هلاكت رسيده بودند . بازماندگان سپاه مزبور اجساد كشتگان خود را از حصارها بيرون نينداخته بودند تا مبادا دشمن از ميزان تلفات آنان اطلاع يابد و محاصرهء شهر را ادامه دهد . « مرمروز » به استهزا گفت به حال دولت روم زار بايد گريست كه با تمامى لشكر خود نتوانست يكصد و پنجاه تن ايرانى را بدون داشتن حصار و باروى مستحكم مغلوب سازد . پس از آن « مرمروز » در صدد برآمد كه ديوار خراب شهر را مرمت نمايد ، ولى چون در آن موقع سنگ و آهك و ساير مصالح لازم در آنجا موجود نبود ، تدبيرى انديشيد . به اين معنى كه كيسه‌هائى را كه ايرانيها آذوقهء خود را در آن ريخته و به سرزمين « كلخيد » آورده بودند با سنگ و شن پر كرد و آنها را روى هم چيد و تشكيل ديوارى داد . سپس سه هزار تن از سپاهيان زبدهء خود را با مقدار كافى آذوقه و مهمات در آنجا گماشت و به ايشان دستور داد كه به مرمت حصارها قيام نمايند و خود با بقيهء لشكر مراجعت كرد .\r\n« مرمروز » در موقع بازگشت از راهى كه آمده بود نرفت ، زيرا مىدانست كه يافتن آذوقه در عرض راه امرى دشوار خواهد بود و به اينجهت از يكى از معابر كوهستانى كه اطراف آن مسكون بود و علوفه و آذوقه در آنجا يافت مىشد رو به راه آورد . از قضا قسمتى از سپاهيان « لازيكا » به فرماندهى يكى از بزرگان خود در كوهها كمين كردند و شبانه به اتفاق دو هزار تن از لشكريان رومى به ايرانيها شبيخون زدند ولى جز كشتن عدهء كمى از ايشان و بردن چند اسب كارى ديگر از پيش نبردند . پس از آن « مرمروز » و سپاهيان\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nايران از آنجا عزيمت كرده به راه خود رفتند .\r\n« گوباز » چون از پيش‌آمدى كه براى روميان در « پترا » و در معبر كوهستانى رخ داده بود آگاه شد ، انديشناك گرديد و با همهء نيروى خود آمادهء حراست معبرى شد كه در آنجا اقامت داشت ، زيرا مىدانست كه هرچند ايرانيان از سمت چپ رودخانه « فازيز » گذشته و به « پترا » رسيده‌اند ، ليكن بواسطهء نداشتن قايق نخواهند توانست از روى رودخانه بگذرند و آسيبى به خاك لازيكا وارد آورند ، زيرا پهنا و گودى رودخانهء « فازيز » خيلى زياد است و قوت جريان آب آن به حديست كه پس از ورود به دريا تا مسافت زيادى مانند رودخانه جريان دارد و با آب دريا مخلوط نمىشود ؛ چنان كه ملاحان آن حوالى همه در وسط دريا آب شيرين از آن برمىدارند . از اينها گذشته « لازى » ها دژها و استحكامات زيادى در ساحل راست رودخانه ساخته بودند و به اينجهت فرضا هم كه دشمن به وسيلهء زورق يا قايق از روى رودخانه عبور مىكرد نميتوانست در آنطرف خشكى پياده شود .\r\nدر اينوقت « ژوستينين » پولى را كه به طوايف « سابيرى » وعده داده بود فرستاد و بعلاوه پاداش‌هاى شايانى هم براى « گوباز » و رؤساى « لازى » عطا نمود . مدتى پيش از آن موقع نيز سپاه بزرگى به فرماندهى « رسىتانسون » كه مردى دلير و كارآزموده بود به لازيكا گسيل داشته بود ، ولى تا آنوقت بدانجا نرسيده بود .\r\nوقتى « مرمروز » از معابر كوهستانى عبور مىكرد ، در نظر داشت كه از آنجا غذا و آذوقه براى « پترا » بفرستد ، زيرا آذوقه‌اى كه در موقع حركت خود براى سپاه نگهبان آنجا گذاشته بود كفاف احتياجات سه هزار نفر را نمىداد . اما در عرض راه آذوقه‌اى كه هم براى سى هزار تن سپاهيان خودش كافى باشد و هم بتواند مقدار كافى به « پترا » بفرستد يافت نمىشد و از اينرو « مرمروز » پس از انديشهء بسيار مصمم گرديد كه قسمت اعظم سپاه خود را از\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nخاك كلخيد روانه سازد و عدهء كمى كه با وى باقى مىمانند ، از آذوقه‌اى كه فراهم مىكنند قدرى براى خود نگاه دارند و بقيه را به « پترا » برسانند .\r\nبدينجهت پنجهزار نفر از ميان سپاهيان انتخاب كرد و آنها را به فرماندهى « فابريزوز » « 1 » و سه افسر ديگر در آنجا گذاشت و خود با بقيهء سپاه به ارمنستان رفت و در آنجا به استراحت پرداخت ، زيرا تصور نمىكرد دشمن در آن حوالى باشد و به سپاهيان بيشترى نياز داشته باشد .\r\nاما پنجهزار ايرانى مذكور چون به نزديكى مرز لازيكا رسيدند با هم در كنار رود « فازيز » اردو زدند و از آنجا به دسته‌هاى كوچك تقسيم شدند و به قصد غارت و چپاول نواحى مجاور حركت كردند .\r\n« گوباز » چون از وضع و حال آنها آگاهى يافت به « داجيستيوس » پيغام فرستاد كه هرچه زودتر خود را به كمك او برساند تا بلكه متفقا چشم زخم سختى به دشمن وارد آوردند . « داجيستيوس » به دستور وى رفتار كرد و با تمامى سپاهيان روم از سمت چپ رودخانه « فازيز » جلو آمد تا رسيد به محلى كه « لازيها » در ساحل مقابل آن اردو زده بودند . اتفاقا اين قسمت از رودخانه قابل عبور بود ، ولى نه روميها و نه ايرانيها هيچكدام از اين موضوع اطلاعى نداشتند و فقط « لازيها » به سبب آشنائى كاملى كه با آن نواحى داشتند از اين راز آگاه بودند و ناگهان به سپاهيان روم پيوستند .\r\nايرانيها هزار نفر از دليران خود را انتخاب كرده و پيشاپيش فرستاده بودند كه مراقب پيدا شدن دشمن باشند و اردو را از خطر محافظت نمايند . از قضا دو تن از سپاهيان مزبور كه به مسافت زيادى جلوتر از ديگران حركت مىكردند غفلتا به دست دشمن افتادند و شرح واقعهء خود و وضع ايرانيان را بالتمام براى ايشان نقل كردند .\r\nبه اينجهت روميان و « لازيها » ناگهان بر سر آن هزار تن ريختند و\r\n\r\n\r\n","description":"","footnote":"\r\n( 1 ) - مقصود از اين اسم ظاهرا فريبرز است .\r\n","page_name":" 221 ","page_number":221},
  {"content":"\r\n\r\nقسمت اعظم آنان را كشتند و بقيه را اسير كردند و به وسيلهء ايشان از عدهء حقيقى سپاهيان ايران و محل توقف آنها آگاهى يافتند . پس از آن سپاهيان روم و « لازى » كه شمارهء آنها به چهار هزار نفر بالغ مىگرديد به قصد مقابله با بقيهء سپاهيان ايران عزيمت كردند و ترتيب حركت خود را طورى دادند تا هنگام شب به محل اقامت ايشان رسيدند . ايرانيها بدون آنكه فكر آمدن دشمن را به خاطر خود راه دهند با كمال فراغت و ايمنى خوابيده بودند ، زيرا چنين مىپنداشتند كه عبور از رودخانه ميسر نيست و بعلاوه هزار نفرى را كه بعنوان طلايه به اطراف فرستاده‌اند مراقب آنها هستند . از اينرو وقتى روميها به هنگام طلوع فجر ناگهان بر آنها شبيخون زدند ، عده‌اى از ايشان هنوز در خواب عميق بودند و جمعى هم خواب‌آلود در بسترهاى خود نشسته بودند و از ميان ايشان حتى يك تن هم به فكر دفاع و مقاومت نيفتاد . به اينجهت عدهء كثيرى از ايشان كشته شدند و جمعى هم در دست دشمن اسير گرديدند و فقط عدهء كمى در سياهى شب گريختند و جان به سلامت بردند . بعد از آن روميان و « لازيها » بنه و پرچم ايرانيان را با مقدار زيادى پول و اسلحه و اسب و قاطر به غنيمت بردند و خود آنها را هم تا سرزمين « ايبرى » راندند و در آنجا نيز به جماعتى از ايرانيان برخوردند و غالب آنها را به خاك هلاك انداختند . بدين ترتيب ايرانيها از « لازيكا » بيرون رفتند و روميان آذوقه و مهمات آنان را با مقدارى زياد آرد كه از « ايبرى » آورده بودند و مىخواستند به « پترا » بفرستند متصرف شدند و آنها را آتش زدند . سپس عدهء كثيرى از جنگيان « لازى » را در معابر به نگهبانى گذاشتند كه ايرانيها ديگر نتوانند از آن راه آذوقه به « پترا » برسانند و خود با اسرا و غنائم خويش بازگشتند . بدين ترتيب چهارمين پيمان ايران و روم در سال بيست و سوم سلطنت ژوستينين به پايان رسيد ( سال 549 ميلادى ) .\r\nيكسال پيش از اين وقايع امپراطور « ژان‌كاپادوكى » را به « بيزانتيوم »\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nفراخواند . زيرا در اين موقع ملكه « تئودورا » « 1 » مشرف به مرگ بود . « ژان » ديگر نمىتوانست مقام و منزلت سابق خود را بازيابد ، ولى به رغم ميل و ارادهء خويش به سمت اسقفى باقى ماند و گاهگاه وحى و الهامى بر او نازل مىشد كه به مقام و منزلت عالى خواهد رسيد ، زيرا خداوند براى آنكه مردم سست ايمان را بيازمايد آنها را از جاه و منزلت اين جهان برخوردار مىنمايد .\r\nخلاصه طالع‌بينان و غيبگويان پيوسته براى « ژان » پيش‌گوئى مىكردند و مخصوصا به وى مىگفتند كه سرانجام جامهء « اوگوست » را بر تن خواهد كرد .\r\nاز قضا در « بيزانتيوم » كشيشى بود « اوگوست » نام كه نگهبان خزائن معبد صوفيه بود و وقتى ژان را به زور وادار به قبول مقام اسقفى كردند ، چون لباس مخصوص اين شغل را نداشت اطرافيان او ، او را مجبور نمودند كه ردا و طيلسان همان اوگوست را دربرنمايد و بدين ترتيب پيش‌گوئى غيبگويان تحقق پذيرفت .\r\nپايان\r\n\r\n\r\n","description":"","footnote":"\r\n( 1 ) -  Theodora \r\n","page_name":" 223 ","page_number":223},
  {"content":"\r\n . \r\n\r\n","description":"","footnote":"","page_name":" 224 ","page_number":224}
  ]