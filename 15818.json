[
  {"content":"\r\n\r\nبسم الله الرحمن الرحيم\r\nدر سرزمين تبوك\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nموضوع :\r\nتفسير : 49 ( قرآن 94 )\r\nگروه مخاطب :\r\nشماره كتاب 746\r\nمسلسل انتشار : 2403\r\nسبحانى تبريزى ، جعفر ، 1308 -\r\nدر سرزمين تبوك : تفسير سورهء توبه / جعفر سبحانى . - [ ويرايش 2 
  ] . - قم : مؤسسه بوستان كتاب ( مركز چاپ و نشر دفتر تبليغات اسلامى حوزهء علميهء قم ) ، 1380 .\r\n296 ص . - ( مؤسسه بوستان كتاب ؛ 746 ) ( تفسير ؛ 49 . قرآن ؛ 94 )\r\nean 978 - 964 - 548 - 725 - 9 :\r\nفهرست نويسى براساس اطلاعات فيپا .\r\nص . ع . به انگليسى : jafa sobhani dar sarzamine tabuk\r\n[ interpretation of qoranic chapter tawba 
  ]\r\nكتابنامه به صورت زيرنويس .\r\nچاپ سوم : 1385 .\r\n1 . تفاسير ( سورهء توبه ) . الف . دفتر تبليغات اسلامى حوزهء علميهء قم مؤسسه بوستان كتاب .\r\nب . عنوان . ج . عنوان : تفسير سورهء توبه .\r\n4 د 2 ص / 295 / 102 bp\r\n8 / 297\r\n1385\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nدر سرزمين تبوك\r\nتفسير سورهء توبه\r\nويرايش دوم\r\nآية الله جعفر سبحانى\r\nبوستان كتاب 1385\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبوستان كتاب\r\nدر سرزمين تبوك\r\nتفسير سورهء توبه\r\nنويسنده : آية الله جعفر سبحانى\r\nناشر : مؤسسه بوستان كتاب ( مركز چاپ و نشر دفتر تبليغات اسلامى حوزه علميه قم )\r\nچاپ وصحافى : چاپخانه مؤسسه بوستان كتاب * نوبت چاپ : سوم / 1385\r\nشمارگان : 1500 * بها :\r\nتمامى حقوق c محفوظ است\r\nprinted in the islamic republis of iran\r\nدفتر مركزى : قم خيابان شهدا ( صفائيه ) ، ص پ 917 ، تلفن : 7 - 7742155 ، نمابر : 7742154 ، تلفن پخش : 7743426\r\nفروشگاه مركزى : قم ، چهار راه شهدا ( عرضه 12000 عنوان كتاب با همكارى 170 ناشر )\r\nفروشگاه شمارهء 2 : تهران خيابان فلسطين جنوبى ، دست چپ كوچه دوم ( پشن ) ، تلفن : 66360735\r\nفروشگاه شمارهء 3 : مشهد ، چهار راه خسروى ، مجتمع ياس ، جنب دفتر تبليغات اسلامى شعبه خراسان رضوى ، تلفن : 2233672\r\nفروشگاه شمارهء 4 : اصفهان ، چهار راه كرمانى ، جنب دفتر تبليغات اسلامى شعبه اصفهان ، تلفن : 2220370\r\nفروشگاه شمارهء 5 : اصفهان ، ميدان انقلاب ، جنب سينما ساحل ، تلفن : 2221712\r\nنمايندگى هاى فروش كتاب مؤسسه در داخل وخارج كشور ( فهرست انتهاى كتاب )\r\nپست الكترونيك : e - mail info @ bustaneketab . com\r\nجديدترين آثار مؤسسه وآشنايى بيشتر با آن در وب سايت :\r\nhttp : / / www . bustaneketab . com\r\nباقدردانى از همكارانى كه در توليد اين اثر نقش داشته اند :\r\nويراستار : بوذر ديلمى معزى * ترجمه چكيدهء انگليسى : اصغر سلطانى ، عبدالمجيد مطوريان * ترجمه چكيدهء عربى : سهيله خائفى * فيپا : مصطفى محفوظى * حروف نگار : مصطفى عسكرى نسب * اصلاحات حروف نگارى : الهام قره گوزلو و محمود هدايى * صفحه آرايى : احمد اخلى و حسين محمدى * نمونه خوانى : محمد جواد مصطفوى ، على ميرى و جليل حبيبى * كنترل نمونه خوانى : غلامرضا معصومى * كنترل فنى صفحه آرايى : سيد على قائمى * نظارت و كنترل : عبدالهادى اشرفى * طراح جلد : حسن محمودى * مسئول آماده سازى : حسين محمدى * پى گير چاپ : سيد رضا محمدى\r\nناشر\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\nمقدّمه\r\n« آن جا كه پرده از راز برون افتد »\r\nهمزمان با ورود پيامبر عظيم الشأن به سرزمين « يثرب » نطفهء حزب نفاق و يا ستون پنجم بسته شد : عبداللَّه بن ابىّ و ابوعامر رهبرى حزب را به صورت زيرزمينى برعهده گرفتند و در طول حيات پيامبر صلى الله عليه و آله در يثرب ، حادثه‌هاى جانكاهى آفريدند و به تضعيف باورهاى دينى پرداختند ؛ ولى رهبر بزرگ اسلام با سران و زيرمجموعهء آنها ، كاملًا مماشات مىكرد ، و بر خيانت‌ها و منويات آنان با ديدهء اغماض مىنگريست و در مواردى كه پرده از راز برون مىافتاد ، به پوزش‌هاى واهى و سست و كودكانهء آنان ، اكتفا مىورزيد .\r\nانگيزهء آنان براى مخالفت با انقلاب اسلامى دو چيز بود :\r\nالف ) اسلام با ورود به سرزمين يثرب بساط سيادت و قدرت ظاهرى آنان را برچيد و مهاجر و انصار را تحت لواى واحد درآورد و به جهت همين سيلى خوردگى و زيان‌كارى ، از روز نخست با انقلاب فاصله گرفتند و افراد ساده‌لوح ، بالاخص گروهى كه عرق « قبيله سالارى » داشتند را دور خود گرد آوردند .\r\nب ) قدرت‌هاى خارجى به خصوص روميان كه با عربستان هم مرز بودند ، با سران حزب در تماس بوده و پيوسته آنان را بر كارشكنى دعوت مىكردند تا آن‌جا كه ابوعامر فرد دوم حزب ، از ترس مجازات به سرزمين مكه ، كه در قبضهء\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nابوسفيان بود ، گريخت و پس از فتح مكه به دولت روم پناهنده شد و از همان جا رهبرى زيرزمينى را بر عهده گرفت و ياران خود را براى ساختن مسجد ضرار ، كه در حقيقت لانهء جاسوسى بود ، دعوت نمود .\r\nسورهء توبه هر چند اهداف گوناگونى را تعقيب مىكند ؛ ولى هدف مهم اين سوره ، رسوا كردن جزب نفاق و فاش ساختن نقشه‌هاى منافقانهء آنهاست .\r\nجوانان علاقه‌مند به انقلاب اسلامى با قرائت تفسير اين سوره ، كه به زبان فارسى روان نگارش يافته است ، با حقايقى آگاه مىشوند كه نمونه‌هاى آن را در كشور خويش مشاهده مىكنند و سرانجام حقيقتى مكشوف مىشود و آن اين كه :\r\nاصول نفاق در ديروز و امروز يك‌سان است .\r\nپيامبر گرامى صلى الله عليه و آله شانزده آيه از آغاز اين سوره را در اختيار اميرمؤمنان على عليه السلام نهاد تا در روز عيد قربان در منى نزديك « جمرهء عقبه » تلاوت كند و هر نوع امن و امان را از شرك و مشرك بردارد ؛ مگر آن گروهى كه با پيامبر پيمان بستند و تا آن روز ، بر پيمان خود ماندند .\r\nما اين اثر را به علاقه‌مندان قرآن و دل‌سوزان جامعه اهدا مىكنيم و توفيق همگان را از خداوند بزرگ مىخواهيم .\r\nقم - مؤسسه امام صادق عليه السلام\r\nجعفر سبحانى\r\n7 ذىالقعده 1421 / 12 اسفند 1379\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nبا خصوصيات اين سوره آشنا شويم\r\n\r\nنام‌هاى اين سوره\r\nاين سوره به‌نام‌هاى مختلف ، مانند « توبه » و « برائت » و « فاضحه » خوانده مىشود و هركدام به مناسبت خاصى بر آن اطلاق مىگردد :\r\nاز آن‌جا كه سرگذشت توبهء گروهى از مهاجر و انصار ، در اين سوره آمده و نيز سرگذشت گروه سه گانه‌اى كه براى گردآورى غله و ميوه ، از جهاد سرباز زده بودند ، در اين سوره طى آيه‌هاى 118 و 119 وارد شده است اين سوره را « توبه » مىنامند . و باز چون در اين سوره ، از مشركان و كليهء بت‌پرستان « برائت » و بيزارى جسته شده است و تمام پيمان‌هاى آنان ناديده گرفته شده و بت‌پرستى با تمام اشكالش غيرقانونى اعلام گرديده است ، اين سوره را سورهء « برائت » مىنامند و چون اسرار شبكهء جاسوسى و خيانت‌هاى گروهى از منافقان در اين سوره آشكار شده و خداوند پرده از رازهاى آنان برداشت و همگى را رسوا كرد ، اين سوره را « فاضحه » هم مىگويند .\r\n\r\nشمارهء آيه و هدف و محل نزول سوره\r\nاين سوره 129 آيه دارد و همگى به گواهى مضمون آيات آن در « مدينه » نازل شده و يكى از طرق شناسايى آيات مكى از مدنى ، مضامين خود آنهاست ؛ آيات اين\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nسوره همگى در مورد حوادثى سخن مىگويد كه پس از مهاجرت پيامبر به مدينه رخ داده است و اين مطلب با مراجعه به مفاد آيات ، به‌خوبى روشن مىشود .\r\nگذشته بر اين ، مفسران اسلامى اتفاق نظر دارند كه اين سوره در مدينه نازل شده‌است .\r\nاين سوره با سورهء قبل از آن ، يعنى « انفال » از نظر موضوعات و مطالب و اهداف ، يك‌سان و مضامين هر دو سوره كاملًا به‌هم‌شبيه است .\r\nدر هر دو سوره در مورد اهميت عهد و پيمان ، لزوم نبرد با مشركان و اهل كتاب ، انتقاد از نفاق و منافقان ، غير قانونى بودن بت و بت‌پرستى و . . . بحث و گفتگو شده‌است . روى همين تشابه ، برخى هر دو سوره را يك سوره تلقى كرده‌اند .\r\nدر آغاز اين سوره به‌سان سوره‌هاى ديگر قرآن « بسم‌اللَّه » وجود ندارد و غالب افراد مىپرسند چرا در آغاز اين سوره « بسم‌اللَّه » - كه اسم اعظم است - موجود نيست . گاهى اين مطلب از طريق وحدت دو سوره توجيه مىشود و اين‌كه چون اين دو سوره يك سوره‌اند در آغاز دومى « بسم‌اللَّه » وارد نشده‌است ؛ ولى چون مفسران اسلامى ، از اين دو سوره به نام سوره‌هاى « انفال » و « توبه » نام مىبرند و هر دو سوره را دو سورهء مختلف تلقى مىنمايند ، بايد براى نبودن « بسم‌اللَّه » علت ديگرى انديشيد .\r\nپاسخ روشن همان است كه ابن‌عباس از اميرمؤمنان عليه السلام نقل كرده‌است و آن اين‌كه « اسم اعظم » يعنى « بسم‌اللَّه » نشانهء رحمت و رأفت الهى است و چنين توصيفى با مضامين سوره ، خصوصاً با آيات آغاز سوره كه در آن بيزارى از بت‌پرستان و لغو تمام پيمان‌ها آمده و به همهء آنان اعلام مىشود تنها چهار ماه مهلت دارند كه وضع خود را روشن سازند ؛ يا بايد بت‌و بت‌پرستى را ترك گويند و به آيين توحيد بگروند و يا آمادهء جنگ و نبرد با سپاه توحيد بشوند . ناگفته پيداست چنين قطع‌نامه‌اى با چنين لحن تندى ، با توصيف خدا به رحمان و رحيم\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nمناسب نيست و هرگز نبايد در اين مورد ، سخن را با چنين اوصافى آغاز نمود ، بلكه اين مقام ، مناسب با اسما و اوصاف ديگر خداوند ، مانند جبّار ، منتقم و مشابه آنهاست . « 1 »\r\n\r\nمأموريت على عليه السلام\r\nشهر مكه در سال هشتم هجرى به تصرف مسلمانان درآمد و پايگاه توحيد در چنين سالى از دست كفار گرفته شد و پيامبر در سال نهم هجرت تا كرانه‌هاى شام رفت و در تبوك ، با قبايل متعددى پيمان بست . پس از بازگشت به مدينه ، شرايط ظاهرى ايجاب مىكرد كه پيامبر گرامى در سال نهم ، عازم زيارت خانه خدا شود و از شهرى كه سال گذشته به تصرف او در آمده است ، بازديد نمايد .\r\nولى مقارن اين احوال ، حادثه‌اى رخ داد كه پيامبر را از شركت در مراسم حج آن سال بازداشت و حادثه از اين قرار بود :\r\nرسم اعراب جاهلى اين بود كه پس از پايان طواف كعبه ، جامه‌اى كه با آن خانهء خدا را طواف مىكرد ، در راه خدا صدقه مىداد و چون جامهء ديگرى نداشت ، لخت و برهنه طواف مىنمود . در همان سال نهم - كه هنوز راه و رسم جاهلى باقى مانده بود - در ماه‌هاى حرام ، زن زيبايى وارد مسجد شد و چون جامهء اضافى نداشت و جامهء عاريت نيز نتوانست تحصيل كند ، ناچار شد با وضع زننده و به صورت برهنه - كه محرك افكار شيطانى حاضران در كنار خانهء خدا بود - طواف نمايد .\r\n\r\n\r\n","description":"","footnote":"\r\n( 1 ) . اصمعى ، بزرگ استاد زبان عرب مىگويد : من در بيابان ، كنار زن عرب بيابانى آيهء مربوط به بريدن دست دزد را اين چنين تلاوت مىكردم : « وَ السَّارِقُ وَ السَّارقَةُ فَأقْطَعُوا أيْدِيَهُما جَزاءً بِما كَسَبا نَكَالًا مِنَ اللَّهِ وَاللَّهُ غَفُورٌ حَكِيمٌ ؛ دست مرد و زن دزد را ببريد ، سزايى است براى كارشان و انتقامى است از خدا ، خداوند بخشنده و حكيم است » ( مائده ( 5 ) آيهء 38 ) . فوراً زن عرب گفت ، اين كه مىخوانى ، قرآن نيست ؛ زيرا « لو كان غفوراً و رحيماً لما أمر بقطع أيديهما ؛ اگر غفور و رحيم بود ، فرمان به بريدن دست آنها را نمىداد » . يعنى اين‌جا مناسب نيست خداوند با اسم غفور و رحيم تجلى كند و آن را به رخ افراد بكشد . اصمعى مىگويد : من قرآن را باز كردم ديدم حق با آن زن عرب است و در قرآن به‌جاى آن دو ، لفظ « عزيز حكيم » آمده است .\r\n","page_name":" 15 ","page_number":15},
  {"content":"\r\n\r\nپيامبر گرامى از طواف زن مشركه با آن حركات زننده - كه تاريخ متذكر آن است - آگاه شد و از اين‌كه خانهء خدا ، كه بايد مهد تربيت و مركز فراگيرى تعاليم و روش‌هاى آسمانى باشد ، بر اثر آزادى شرك و بت‌پرستى ، مركز طواف زنان برهنه و چشم چرانى جوانان شهوت‌پرست گرديده‌است ، آزرده خاطر شد .\r\nمقارن اين گزارش ، پيك وحى فرود آمد و آياتى چند از آغاز سوره برائت را آورد . مفاد اين آيات قطع‌نامه‌اى است از حكومت اسلام دربارهء بت‌پرستان ، كه بايد در مدت چهار ماه ، وضع خود را در برابر حكومت توحيد ، روشن سازند و يكى از دو راه مذكور را برگزينند :\r\nپيامبر صلى الله عليه و آله آيات ياد شده را به ابوبكر تعليم نمود و چهل تن از ياران خود را با او همراه ساخت كه آيات يادشده را در عيد قربان براى مشركان و بت‌پرستان ، كه تا آن روز از آزادى نسبى برخوردار بودند ، تلاوت نمايد و آنان بدانند از اين به بعد نمىتوانند با چنين عقيده و عملى در محيط اسلامى زيست كنند .\r\nابوبكر آيات را فراگرفت و با چهل تن از ياران خدا عازم مكه شد . هنوز مراحلى را طى نكرده بود كه پيك وحى بار ديگر فرود آمد و پيامبر را با جملهء زيريا مشابه آن خطاب نمود و گفت :\r\n« لا يُؤدّيها إلّاأنت أورجل منك ؛\r\nاين آيات را جز تو و يا كسى كه از تو و اهل بيت تو است نمىتواند ابلاغ كند » .\r\nدر اين موقع ، پيامبر ، على عليه السلام را طلبيد و مركب مخصوص خود را در اختيار او نهاد و جابر بن عبداللَّه را ملازم او ساخت و دستور داد هر چه زودتر خود را به ابوبكر برساند و آيات يادشده را از او بگيرد و در روز « منى » در كنار « جمرهء عقبه » آيات الهى را تلاوت نمايد و علاوه بر تلاوت آيات ، چهار دستور را نيز به سمع مشركان برساند :\r\n1 . جز فرد مسلمان كسى حق ندارد وارد خانه خدا گردد ؛\r\n2 . هيچ كس نمىتواند برهنه طواف كند ؛\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n3 . مشركان حق ندارند در مراسم حج شركت كنند ؛\r\n4 . هر كافرى كه با پيامبر پيمان دارد ، پيمان او محترم است تا وقتى پايان پذيرد ؛ ولى گروهى كه با پيامبر پيمان ندارند و يا پيمان شكسته‌اند تا مدت چهارماه جان و مال آنان محترم است و پس از انقضاى اين مدت بايد وضع خود را روشن كنند . اگر دست از شرك و بت‌پرستى برداشتند به‌سان مسلمانان ديگر آزاد خواهند بود و در غير اين صورت ، جان و مال آنان احترامى نخواهد داشت .\r\nپيامبر به على فرمود : آيات ياد شده را از ابوبكر بگير و او را ميان ادامهء سفر با وى يا بازگشت به مدينه مخير ساز .\r\nعلى حركت كرد و در « جحفه » به ابوبكر رسيد و پيام پيامبر را به او ابلاغ نمود و آيات الهى را از او گرفت . او را ميان بازگشت به مدينه و ادامهء سفر مخير ساخت . ابوبكر كمى انديشيد و بازگشت به مدينه را به ادامهء سفر ترجيح داد .\r\nوقتى حضور پيامبر رسيد به حضرتش عرض كرد :\r\n« أهلتني لأمر طالت الأعناق إليه ، فلما صرت ببعض الطرق عزلتني منه ؛\r\nمرا بر انجام دادن كارى لايق و شايسته شمردى ؛ كارى كه گردن‌ها ، روى شوق و علاقه به سوى آن كشيده مىشد ( هرفردى افتخار انجام دادن آن را در دل مىپروراند ) . وقتى مقدارى از راه را پيمودم مرا از آن سمت عزل نمودى » .\r\nسپس افزود : آيا دربارهء من آيه‌اى فرود آمد ؟ پيامبر گفت : آيه‌اى فرود نيامده جز اين‌كه پيك وحى فرود آمد و دستور داد اين آيات را خودم و يا كسى كه از خاندان من است ابلاغ نمايد .\r\nاميرمؤمنان وارد مكه گرديد و بالاى جمرهء عقبه آياتى از سورهء توبه را تلاوت نمود و پيام‌هاى چهارگانه پيامبر را رسانيد .\r\nلحن قاطع آيات و دستورهاى چهارگانهء پيامبر ، دگرگونى عظيمى در اجتماع بت‌پرستان پديد آورد و هنوز چهار ماه سپرى نشده بود كه بت‌پرستى در محيط مكه و اطراف آن ريشه‌كن شد و همگى به اسلام در آمدند .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nفضيلت غير قابل انكار\r\nشكى نيست كه عزل ابوبكر و انتخاب مجدّد على براى تلاوت آيات و ابلاغ پيام‌هاى پيامبر ، يكى از فضايل غير قابل انكار امام علىبن‌ابىطالب است و اين فضيلت را نه تنها محدّثان و مفسران شيعه نقل كرده‌اند ؛ بلكه گروه زيادى از محدّثان و دانشمندان اهل تسنّن اين فضيلت را در كتابهاى خود آورده‌اند . مرحوم علامه امينى در كتاب الغدير ( ج 6 ، ص 318 - / 321 ) اين فضيلت را از 72 تن از بزرگان و دانشمندان اهل تسنّن نقل نموده‌است و با چنين نقل متواترى نمىتوان اصل آن را انكار كرد . شيخ شمس الدين مالكى - كه در سال 780 هجرى قمرى در گذشته است - در قصيدهء خود كه در حقّ ابلاغ كنندهء اين آيات سروده است چنين مىگويد :\r\n و أرسله عنه الرسول مبلّغاً * و خصّ بهذا الأمرِ تخصيصَ مفردٍ\r\nو قال هل التبليغُ عنّي ينبغي * لمن ليس من بيتي من القوم فاقتد ؛ \r\nپيامبر على را به عنوان پيام‌رسان خود اعزام نموده و او را تنها براى ابلاغ آيات خدا برگزيده و فرمود : آيا آن كس كه از خاندان من نيست ، شايستگى ابلاغ پيام مرا دارد ؟ !\r\nعزل ابوبكر و گزينش مجدّد امام به جاى وى ، در ميان مفسران و تاريخ نگاران اسلام سروصدايى به‌راه انداخته و هر فردى مطابق تمايلات درونى خود آن را تحليل كرده است . به‌طور مسلّم هرنوع داورى كه براساس تعصبات مذهبى و عقايد درونى استوار باشد ، جز پيشداورى چيز ديگرى نخواهد بود و اگر اين نويسندگان ، عقايد خود را كنار مىگذاردند و در جمله‌اى كه از پيامبر ، در مورد اين عزل و نصب نقل شده‌است دقت مىكردند ، به حقيقت و علت آن به‌خوبى پىمىبردند ؛ ولى متأسفانه گفتار پيامبر را كنار نهاده و از پيش خود عللى تراشيده‌اند كه به‌سان علل پس از وقوع حادثه است .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nمحمود آلوسى بغدادى ( متوفاى 1270 ه . ق ) نويسندهء تفيسر روح المعانى كوشيده است حادثهء عزل ابوبكر را طورى توجيه كند كه از مقام و شخصيت و معنويت وى نكاهد . وى مىنويسد : ابوبكر شخص مهربانى بود ، در حالى كه على مرد شجاع و دليرى بود و لغو پيمان و تهديد مشركان و مباح شمردن خون آنان ، بيش از همه به شجاعت و قوّت قلب نيازمند است و اين صفت در على بيش از ابوبكر ، كه به رحمت و شفقت اشتهار داشته ، موجود بود ؛ از اين جهت ، پيامبر ابوبكر را از ابلاغ چنين پيامى معذور شمرد و على را به جاى او برگزيد . « 1 » گفتار آلوسى جز پيشداورى چيزى ديگر نيست و اساس آن ناديده گرفتن گفتار پيامبر است . پيامبر هرگز علت گزينش مجدّد على را به گونه‌اى كه آلوسى توجيه كرده‌است تعليل ننموده ، بلكه علت اين دگرگونى را چنين بيان نمود : من مأمورم اين آيات را يا خودم برسانم و يا كسى كه از اهل‌بيت من است . اگر علت اين دگرگونى ، ناسازگارى روحيات ابوبكر با ابلاغ اين آيات بود ، جا داشت كه پيامبر چنين سخن نگويد بلكه آن را از راه رأفت و شفقت ابوبكر و شجاعت و قوّت قلب على عليه السلام مدلّل نمايد .\r\nآلوسى در اين توجيه آن‌چنان تعصب به‌خرج داده كه براى حفظ مقام و موقعيت ابوبكر ناخود آگاه از عظمت پيامبر كاسته است ؛ زيرا لازمهء گفتار او اين است كه پيامبر گرامى نيز شايستهء ابلاغ اين آيات نيز نباشد ؛ زيرا اگر شفقت و مهربانى ابوبكر مانع گرديد ، پيامبر گرامى نيز ، كه مظهر اعلاى رحمت و شفقت و رأفت و مهربانى و به گفته قرآن « رحمة للعالمين » است ، بايد صلاحيت ابلاغ اين پيام را نداشته باشد ، در صورتى كه پيامبر خود را شايستهء اين كار مىدانست و فرمود : خدايم گفته است :\r\n« لايؤدّيها إلّاأنت أو رجل منك ؛\r\nآن را جز تو ، يا مردى كه از خاندان توست ، ابلاغ نكند » .\r\n\r\n\r\n","description":"","footnote":"\r\n( 1 ) . روح المعانى ، ذيل سورهء توبه .\r\n","page_name":" 19 ","page_number":19},
  {"content":"\r\n\r\nمناظره‌اى در مدرسهء دارالسعادهء « 1 » دمشق\r\nدر اين جا بىمناسبت نيست مناظره‌اى را كه در مدرسهء دارالسعادهء دمشق ميان نگارنده و استاد تاريخ اسلام آن مؤسسه ، رخ داده به‌گونه‌اى فشرده نقل كنم .\r\nاستاد براى دانشجويان مدرسه ، كتاب محمد رسول‌اللَّه نگارش محمدرضا مصرى را تدريس مىكرد . در پايان درس به مناسبت گفتار مؤلف ، سخن به شجاعت ابوبكر كشيده شد . نگارنده با كسب اجازه شروع به سخن نمود كه مشروح آن را يادآور مىشود :\r\nنويسندگان اهل تسنّن در هر جايى ابوبكر را به‌گونه‌اى معرفى مىكنند و احياناً او را با صفات متضاد ، كه هرگز با هم جمع نمىشوند ، توصيف مىنمايند :\r\nوقتى دربارهء علت عزل او از ابلاغ پيام خدا ، بحث مىكنند او را به رأفت و رحمت ، كه نقطهء مقابل قهرمانى و دلاورى در جنگ‌ها و نبردهاست ، توصيف مىنمايند و از اين راه مقام و موقعيت او را حفظ مىكنند ، ولى در مقابل ، مؤلّف همين كتاب ابوبكر را ، شجاع‌تر از على معرفى مىكند و مىگويد : از على پرسيدند :\r\nتو شجاع‌ترى يا ابوبكر ؟ على فرمود : ابوبكر .\r\nاكنون بايد ديد اگر ابوبكر شجاع‌تر از على است ، پس چرا آلوسى عزل ابوبكر را از نقطهء ديگر توجيه مىكند و او را مظهر نرمى و مهربانى و امام را مظهر قهر و شجاعت معرفى مىنمايد .\r\nگذشته بر اين ، در تاريخ اسلام موردى نداريم كه وى با قهرمانان مشرك و يهود ، در افتاده و دست و پنجه‌نرم كرده و يا فردى را با شمشير خود كشته باشد نه تنها چنين چيزى در تاريخ اسلام وجود ندارد ، بلكه نصوصى كه در تاريخ اسلام موجود است حاكى از فرار او در نبرد خيبر است و اتفاقاً خود همين\r\n\r\n\r\n","description":"","footnote":"\r\n( 1 ) . اين مدرسه ، مدرسهء مقدماتى براى دانشكدهء الهيات « دمشق » بود و در ضلع شمالى مسجد اموى در كوچه‌اى - كه به حرم حضرت رقيه عليها السلام منتهى مىشود - قرار داشت و تاريخ مناظره به سال 1396 هجرى قمرى مربوط است .\r\n","page_name":" 20 ","page_number":20},
  {"content":"\r\n\r\nمؤلّف در بخش « نبرد خيبر » ناخود آگاه جريان فرار را نقل كرده‌است ، سپس نگارنده ورق زد و عبارت‌هاى مؤلف را در بخش جنگ خيبر براى استاد قرائت نمود .\r\nوى در اين بخش مىنويسد : پيامبر گرامى قبلًا پرچم را به دست گروهى داده بودند كه در ميان آنان ابوبكر و عمر بودند ، ولى آنان بدون اخذ نتيجه بازگشتند ، در اين موقع پيامبر فرمود : « فردا پرچم را به دست كسى مىدهم كه خدا و پيام‌آور او را دوست مىدارد و خدا و پيامبر او را دوست دارند و او هرگز پشت به دشمن نمىكند » . « 1 » مفاد اين جمله چيست ؟ چرا پيامبر مىفرمايد :\r\n« لُايولّى الدبر ؛\r\nپشت به دشمن نمىكند » ؟ اين جمله براى اين است كه پيشينيان ، كه پرچم به دست گرفته بودند ، همگى پا به فرار گذاردند و پشت به دشمن كردند . آيا با اين وضع صحيح است او را يك فرد شجاع و دلير بخوانيم ؟\r\nاستاد تاريخ پس از شنيدن بيانات نگارنده ، از وجود چنين تناقض سخت ناراحت شد وسخن را به جاى ديگر بردكه نقل آن مايهء طولانى شدن سخن است .\r\nتوجيه نارواى ديگر\r\nابن كثير شامى كه در قرن هشتم اسلامى مىزيسته است ، در تفسير خود توجيه ديگرى را يادآور شده و مىگويد : رسم عرب در نقض پيمان‌هاى بسته ، اين بود كه شخصِ خودِ متعهد و يا كسى كه از بستگان اوست ، پيمان را لغو كند و چون على از بستگان پيامبر بود از اين جهت وى براى اين كار انتخاب شد . « 2 » اين توجيه نيز با حقيقت وفق نمىدهد ؛ زيرا در ميان بستگان پيامبر شخصيت‌هايى مانند عباس عموى پيامبر وجود داشت كه پيوند خويشاوندى وى با پيامبر كمتر از على نبود ، چرا انجام چنين‌كارى را برعهدهء او ننهاد ؟\r\n\r\n\r\n","description":"","footnote":"\r\n( 1 ) . نويسندهء مصرى سخن پيامبررانقل به معناكرده ، درحالى كه پيامبراين چنين فرمود : « كرّار غير فرّار » .\r\n( 2 ) . تفسير ابن كثير .\r\n","page_name":" 21 ","page_number":21},
  {"content":"\r\n\r\n\r\nنظر واقع بينانه\r\nدقت در اين سخن پيامبر ، ما را به سه مطلب رهبرى مىكند :\r\n1 . امام علىبن ابىطالب نزديك‌ترين فرد به پيامبر است و بيانگر اين حقيقت ، جملهء « أو رجل منك » و جمله‌هاى مشابه آن است كه محدّثان اسلامى نقل كرده‌اند .\r\n2 . الغاى پيمان و نقض ميثاق و عهد ، از امور سياسى و حكومتى است و چنين كارى از شؤون حاكم و رئيس دولت است و جز او هيچ كس نمىتواند پيمان ببندد و يا پيمان را لغو كند .\r\nاز اين جهت خداوند ، على را قرين و هم‌شأن پيامبر در امور سياسى و حكومتى مىشمارد و مىگويد : براى اين كار ، جز تو اى پيامبر ، كه رئيس على الاطلاق هستى و يا فردى كه از توست ؛ كسى صلاحيت خواندن اين آيات را بر مشركان ندارد . اين مطلب تلويحاً مىرساند كه كارهاى سياسى و امور مملكتى بايد به‌وسيلهء اين دو نفر حل و فصل گردد و اگر روزى حاكم مسلّم اسلام از جهان رفت و خورشيد رسالت پس از مدتى ، ناپديد شد مرجع و مسؤول چنين كارهاى خطيرى ، شخص علىبن ابىطالب است و هرگز نبايد به غير او مراجعه كرد .\r\nارجاع كارهاى حكومتى و سياسى از طرف حاكم به فرد ديگرى ، عملًا تثبيت موقعيت و مقام اجتماعى اوست كه اگر روزى رئيس از ميان رفت ، مسؤول اين‌گونه كارها همان فردى است كه در حال حيات حاكم ، اين‌گونه امور سياسى را حل و فصل مىنمود .\r\n3 . شخصى كه شايستگى ابلاغ چند آيه از آيات يك سوره را ندارد ، هرگز شايستگى ندارد مجموع نواميس اسلامى ، از كتاب و سنّت ، قضا و دادرسى ، تبليغ و توسعهء اسلام را به او بسپارند و زمام امور مسلمانان را به دست بگيرد و مرجع كارهاى دنيوى و اخروى مسلمانان باشد .\r\nاكنون تفسير مجموع آياتى كه در اين مورد نازل شده است و تعداد اين آيات از شانزده آيه تجاوز نمىكند و تفسير مشروح آيات در چند فصل بيان مىشود .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\nبرائت از مشركان\r\n1 . « بَرآءَةٌ مِنَ اللَّهِ وَرَسُولِهِ إلَى الَّذِينَ عاهَدْتُمْ مِنَ المُشْرِكِينَ ؛\r\nپيام بيزارى است از جانب خدا و پيامبر او به گروه مشركان ، آنان كه با آنها پيمان بسته‌ايد » .\r\n2 . « فَسِيحُوا فِى الأَرضِ أَرْبَعَةَ أَشْهُرٍ وَاعْلَمُوا أَ نَّكُمْ غَيْرُ مُعْجِزِى اللَّهِ وَأَنَّ اللَّهَ مُخْزِى الكافِرِينَ ؛\r\nچهار ماه آزادانه در زمين سير كنيد و بدانيد كه شما خدا را ناتوان نخواهيد ساخت خدا خوار كنندهء كافران است » .\r\n3 . « وَأَذانٌ مِنَ اللَّهِ وَرَسُولِهِ إِلَى النّاسِ يَوْمَ الحَجِّ الأَكْبَرِ أَنَّ اللَّهَ بَرِىءٌ مِنَ المُشْرِكِينَ وَرَسُولُهُ فَإِنْ تُبْتُمْ فَهُوَ خَيْرٌ لَكُمْ وَ إِنْ تَوَلَّيْتُمْ فَاعْلَمُوا أَ نَّكُمْ غَيْرُ مُعْجِزِى اللَّهِ وَبَشِّرِ الَّذِينَ كَفَرُوا بِعَذابٍ أَلِيمٍ ؛\r\nاخطارى است از خدا و پيامبر او ، به مردم در روز « حج اكبر » كه خداوند و پيامبر او از مشركان بيزار است . اى مشركان ، اگر توبه كنيد براى شما بهتر است و اگر از توبه روى گردانيد بدانيد كه شما خدا را ناتوان نمىسازيد ، كافران را با عذاب دردناك بشارت بده » .\r\n4 . « إِلّا الَّذِينَ عاهَدْتُمْ مِنَ المُشْرِكِينَ ثُمَّ لَمْ يَنْقُصُوكُمْ شَيْئاً وَلَمْ يُظاهِرُوا عَلَيْكُمْ أَحَداً فَأَتِمُّوا إِلَيْهِمْ عَهْدَهُمْ إِلى مُدَّتِهِمْ إِنَّ اللَّهَ يُحِبُّ المُتَّقِينَ ؛\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nمگر آن گروه از مشركان كه با آنان پيمان بسته‌ايد و از عمل به پيمان چيزى كم نكرده‌اند و از كسانى كه بر ضد شما هستند پشتيبانى ننموده‌اند ، با اين گروه تا آخر وقت پيمان ، وفادار باشيد ، خداوند پرهيزكاران را دوست مىدارد » .\r\n5 . « فَإِذا انْسَلَخَ الأَشْهُرُ الحُرُمُ فَاقْتُلُوا المُشْرِكِينَ حَيْثُ وَجَدْتُمُوهُمْ وَخُذُوهُمْ وَاحْصُرُوهُمْ وَاقْعُدُوا لَهُمْ كُلَّ مَرْصَدٍ فَإِنْ تابُوا وَأَقامُوا الصَّلوةَ وَآتُوا الزَّكوةَ فَخَلُّوا سَبِيلَهُمْ انَّ اللَّهَ غَفُورٌ رَحِيمٌ ؛\r\nهر وقت ماه‌هاى حرام سپرى گرديد مشركان را در هر نقطه‌اى جستيد ، بكشيد و بگيريد و محاصره كنيد و در هر كمين‌گاه براى دستگيرى آنان بنشينيد ، هرگاه توبه كردند و نماز گزاردند و زكات پرداختند ، آنان را رها كنيد ؛ زيرا خداوند بخشنده و مهربان است » .\r\nوقتى دولت جوان اسلام پايه‌گذارى گرديد ؛ پيامبر گرامى براى تثبيت موقعيت حكومت جوان خود ، با قبايلى پيمان بست . آنها بر دو دسته بودند :\r\n1 . گروهى علاقه‌مند و وفادار به پيمان ؛\r\n2 . گروهى ناكث و پيمان شكن .\r\nدر اين قطع‌نامه از آن گروه رفع امان گرديده و جان و مال آنان بىارزش شمرده شده ، كه به پيمان‌هاى خود وفادار نبودند و در هر فرصت مناسبى ، از پشت خنجر مىزدند . اين حقيقت از مجموع آيات شانزده گانهء سوره به‌خوبى روشن مىگردد . اكنون جمله‌هايى كه گروه وفادار را از گروه ناكث و پيمان شكن جدا مىسازد : « إِلّا الَّذِينَ عاهَدْتُمْ مِنَ المُشْرِكِينَ ثُمَّ لَمْ يَنْقُصُوكُمْ شَيْئاً وَلَمْ يُظاهِرُوا عَلَيْكُمْ أَحَداً فَأَتِمُّوا إِلَيْهِمْ عَهْدَهُمْ » .\r\nدر آيهء هفتم - كه بعداً به تفسير آن خواهيم پرداخت - چنين مىفرمايد :\r\n« إِلّا الَّذِينَ عاهَدْتُمْ عِنْدَ المَسْجِدِ الحَرامِ فَما اسْتَقامُوا لَكُمْ فَاسْتَقِيمُوا لَهُمْ ؛\r\nمگر افرادى كه با آنان نزد مسجدالحرام پيمان بستيد ، تا آنان وفادار هستند\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nشما نيز وفادار باشيد » .\r\nنه تنها با اين دو آيه گروه وفادار به پيمان ، از اين قطع‌نامه استثنا شده‌اند ، بلكه در آيه‌هاى هشتم و دهم و يازدهم از همين سوره به اين حقيقت تصريح و يا اشاره نموده است و اين خود ، نشانهء پاكى و آسمانى بودن آيين اسلام و صداقت و درست‌كارى حضرت محمد صلى الله عليه و آله است كه در موقع قدرت و عظمت خود و ضعف و بيچارگى دشمن ، پيمان‌هاى خود را يك‌جانبه لغو نكرده و به آنها وفادار باقى مانده است . در اين جا هر چند خاورشناسان گردوخاك زيادى كرده‌اند و قطع‌نامهء قرآن را دربارهء گروه مشرك مورد انتقاد قرار داده‌اند ، ولى در حقيقت در مفاد آيات دقت نكرده و تصور كرده‌اند كه پيامبر گرامى همه را به يك چوب رانده است و به وفادار و پيمان‌شكن ، به يك نحو نگاه كرده‌است ؛ در صورتى كه در اين شانزده آيه - كه حضرت على عليه السلام مأموريت يافت آنها را بر مشركان در روز منى بخواند - گروه وفادار صريحاً مورد احترام بوده و پيامبر مأمور بود مادامى كه از جانب آنان نقضى رخ ندهد به پيمان وفادار باشد .\r\n\r\nچرا مشرك در كشور اسلام رسميت ندارد ؟\r\nبحث ما فعلًا در مورد فلسفهء جهاد اسلامى نيست ؛ زيرا تجزيه و تحليل چنين موضوعى در خور كتابى است كه فعلًا از هدف ما بيرون است . هدف در اين بحث تشريح گوشه‌اى از فلسفهء اين قطع‌نامه است كه بدون ريخته شدن قطره خونى ، شبه جزيرة العرب را از لوث شرك پاك ساخت و سبب شد گروه‌هاى مشرك دست از بت‌پرستى برداشته و به تدريج با آيين توحيد آشنا گردند .\r\nروشن‌ترين وجه اين قطع‌نامه اين است كه بت‌پرستى ، مبارزه با اساسىترين قانون و ايدهء تمام آيين‌هاى توحيدى است ؛ مبارزه با ايده‌اى كه موجوديت و اساس تمام شرايع آسمانى را تهديد مىكند . در اين صورت هيچ حكومت الهى نمىتواند دست چنين حريفان را باز بگذارد و به آنان اجازهء فعاليت بدهد و يا\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nآنان را به رسميت بشناسد . اين تنها اسلام نيست كه گروهى را كه با اساس تشكيلات آن مخالفند ، به رسميت نمىشناسد ؛ بلكه در تمام جهان جمعيت‌هايى كه با اساس كشور مخالف باشند به رسميت شناخته نمىشوند . درست است كه در برخى از كشورهاى سرمايه‌دارى ، حزب كمونيست ، كه مخالف رژيم سرمايه‌دارى است ، آزاد است و به طور رسمى فعاليت دارد ، ولى اين آزادى علت ديگرى دارد و آن را زمامداران وقت مىدانند كه حزب مخالف ، نقشى و در افكار عمومى اثر مثبتى نخواهد داشت از اين جهت آن‌را به رسميت شناخته و اجازهء فعاليت مىدهند ولى اگر احساس كنند كه رقيب ، اساس رژيم را متزلزل مىسازد و در فكر پيروزى بر نظام حاكم است هرگز دست آنان را در فعاليت باز نمىگذارند .\r\n\r\nپيامبر از جانب خدا هدف مشخصى داشت\r\nاصولًا هدف از تشكيل حكومت اسلامى دعوت به يكتاپرستى و اشاعهء توحيد و بر چيدن هر نوع بت‌پرستى است . پيامبر از جانب خدا وظيفه دارد كه با روش‌هاى گوناگون ( از استدلال و برهان و پند و نصيحت گرفته تا سرحد جبر و زور ) بت و بت‌گرا را از صفحهء روزگار برافكند ، در اين صورت چگونه مىتواند در محيط حكومت خود چنين افرادى را به رسميت بشناسد و به آنان آزادى عمل بدهد . هرگاه خاورشناسان منصف باشند و در هدف پيامبران و برگزيده شدن آنان از جانب خدا ، براى پاك‌سازى محيط از لوث شرك بينديشند و بدانند كه آنان براى توحيد عبادت و تثبيت يگانه‌پرستى مبعوث شده‌اند قطعاً ، حق را مىپذيرند .\r\nپيامبران به‌سان رؤساى حكومت‌هاى دموكراسى نيستند كه از طرف اكثريت برگزيده شده باشند تا در تقنين و تشريع ، از افكار عمومى الهام بگيرند و اگر آنان روزى بر وجود مشرك صحه گذاردند آنان نيز بپذيرند ، بلكه پيامبران از جانب\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nخدا براساس خط و مشى معينى برانگيخته شده‌اند و هدف از بعثت آنان ، دعوت به يكتاپرستى و بازدارى مردم از پرستش غير اوست . هرگاه بپذيريم كه آنان از جانب خدا برانگيخته شده‌اند و نيز بپذيريم كه هدف آنان بسيار مقدس و حياتى است ؛ در اين صورت اين نوع انتقادات ، انتقادات كودكانه جلوه مىكند .\r\nبه هر حال ، شايد در جهان هدفى مقدس‌تر از مبارزه با شرك و بت‌پرستى نباشد در اين صورت بايد ديد كه رهبر عالىقدر اسلام ، از چه وسايلى براى اين هدف استفاده كرد و در وصول به آن ، چگونه اصول انسانى را رعايت نموده است .\r\nپيامبر گرامى 13 سال تمام ، در مكه با پند و اندرز و تشريح مفاسد شرك و بت‌پرستى ، مشركان را به حق و حقيقت دعوت نمود و اين مطلب به قيمت مهاجرت او از مكه به مدينه تمام شد و اگر به چنين هجرتى دست نمىزد ، جان خود را از دست مىداد .\r\nپس از ورود به مدينه و گرايش قبيلهء اوس و خزرج و گروهى از قبايل اطراف مدينه به اسلام ، باز هم نيروهاى مشرك دست از او برنداشتند و بارها به مدينه حمله كردند ، ولى رشادت و دلاورى سربازان اسلام ، حملات آنان را خنثى ساخت . مقاومت پيامبر سبب گرديد اسلام و يكتاپرستى در سطح كشور حجاز ، گسترش يابد و دولت جوان اسلام تشكيل شود و تمام پايگاه‌هاى شرك سقوط كند و به تصرف مسلمانان در آيد .\r\nآيا تكليف يك رهبر دل‌سوز وعلاقه‌مند به سرنوشت انسان‌ها ، دربارهء گروهى كه پس از سپرى شدن دوران نرمش و پند و اندرز در ايام اقامت 13 ساله در مكه و پس از 27 بار نبرد با شخص پيامبر گرامى ( غزوه ) و پس از 55 بار جنگ با گروه‌هاى اعزامى از جانب پيامبر در اطراف كشور ، دست از عادت زشت و روش ضد انسانى خود برنمىداشتند چه بود ؟ جز اين بود كه با قطع‌نامهء شديداللحنى آنان را ميان ترك يك عمل زشت و يا آمادگى براى نبرد مخيّر سازد ؟ ! اگر چنين نمىكرد راه ديگرى براى اصلاح آنان وجود نداشت .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\n\r\nالزام به ترك عمل زشت عيب نيست\r\nگاهى تصور مىشود كه الزام آنان به ترك عادت زشت مانند بت‌پرستى ، با اصول آزادى و دموكراسى مخالف است ، در صورتى كه اگر واقع بين باشيم ، الزام به ترك عمل ناروا عيب نيست . فرض كنيد بيمارى خطرناكى مانند « آلتور » در گوشه و كنار كشور بروز كند وظيفهء بهداشت كشور ايران اين است كه همهء افراد را برضد آن واكسينه كند . حال اگر مأموران بهداشت با گروهى روبه‌رو شوند كه براثر جهل و نادانى از تزريق واكسن « و با » خوددارى مىنمايند در اين صورت وظيفهء مأمورين علاقه‌مند به بهداشت عمومى چيست ؛ جز اين است كه با استمداد از قواى انتظامى با جبر و زور ، آنان را بر ضد بيمارى و با واكسينه نمايند ؟ آيا ما به خود حق مىدهيم كه بگوييم كار مأموران بهدارى بر خلاف اصول آزادى و دموكراسى است و يا اين‌كه چنين جبر و زورى را ، كه به صلاح فرد و به قيمت حفظ جان و سلامت تن اوست ، عملى انسانى مىخوانيم و كار آنان را مىستاييم ؟\r\n\r\nبراى آزادى ، حدّ و مرزى است\r\nآزادى لفظ زيبا و شورانگيز و در عين حال فريبنده‌اى است ولى مطلب اين است كه ، بايد در حدود و قيود آزادى كمى بينديشيم . آيا آزادى فرد و اجتماع در هر حال مستحسن و زيبا است يا اين كه براى آزادى حد و مرزى است و تجاوز از آن ، مايهء بدبختى و ذلت است ؟ به عبارت ديگر آن‌چنان نيست كه آزادى درهر حال و در هر وضعى مطلوب و مستحسن باشد ؛ زيرا آزادى بى قيد و شرط به‌سان آزادى كودك است كه مىخواهد همه چيز را بشكند ، به همه جا برود و به همه چيز دست بيندازد و چنين آزادى به ضرر انسان‌ها تمام مىگردد .\r\nفرض كنيد گروهى با تشكيل دادن كلوپ‌ها - در داير ساختن مراكز تبليغى\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nبخواهند اخلاق و روحيات مردم را فاسد سازند و اصول انسانى را تحت عنوان « آزادى عقيده و عمل » زير پا بگذارند آيا جلوگيرى از اين گروه با اصل حرّيت و آزادى مخالف است ؟ !\r\nبه يقين نه ، چون آزادى تا آن‌جا محترم است كه به اصول صحيح زندگى و ارزش‌هاى اخلاقى لطمه‌اى وارد نسازد و جامعهء انسانى را به افكار جاهلانه و اعمال ضد انسانى دعوت ننمايد و گرنه چنين افكار و عقايد و اعمال و رفتارى از نظر خرد محكوم است . جلوگيرى از اعمال شرم‌آور چنين گروهى وظيفهء وجدانى هر فرد علاقه‌مند به شرف انسانى و اصول صحيح زندگى است . از اين جهت در برخى از كشورهايى كه به آزادى و دموكراسى معروفند ، قوانينى وجود دارد كه از نهضت‌هاى زيان‌بخش اقتصادى و اخلاقى و اجتماعى جلوگيرى مىنمايد و هيچ‌خردمندى كارآنان را با اصول حرّيت منافى نمىداند .\r\nاصولًا وظيفهء هر انسان علاقه‌مند به تمدن انسانى ، اين است كه از گسترش افكار قلدرانه و جاهلانه ، از اشاعهء رفتارهاى ضد اخلاقى به‌شدت جلوگيرى نمايد ، هرچند با خشم و غضب افكار عمومى رو به رو گردد .\r\nآرى در برخى از كشورها ، كه از بىبندوبارى بيشترى برخوردارند ، گروهى با تشكيل كلوپ‌هاى زيرزمينى مردم را به برهنگى دعوت مىكنند و يا گروهى خواهان آزادى و قانونى بودن هم‌جنس بازىاند . حتى نگارنده جمعيت عظيمى از اين گروه را مشاهده كرد كه با راه‌پيمايى خود در خيابان‌هاى يكى از ايالات آمريكا از دولت خود درخواست مىكردند يك چنين عمل شنيعى را آزاد و قانونى گرداند .\r\nولى آيا آزادى تا اين حد صحيح و به نفع جامعهء انسانى است ؟ حالا اگر اكثر مردم آمريكا و انگلستان خواهان چنين آزادىهايى شدند ، صحيح است كنگرهء آمريكا و مجلس عوام انگلستان به عنوان آزادى و با حربهء افكار عمومى و اين كه سرچشمهء قانون خواسته‌هاى اكثر ملت است ، بر چنين افكار و عقايدى\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nصحه بگذارد . « 1 » اين‌جاست كه عظمت و برترى اسلام در محدود ساختن آزادى روشن مىشود .\r\nدر جهان امروز بهره‌مندى از آزادى يك شرط بيش ندارد و آن اين كه ، هر فردى از هر نوع آزادى برخوردار است مشروط بر اين‌كه مزاحم آزادى ديگرى نباشد ، از اين جهت بت‌پرستى و قمار و شراب و فحشا و خود فروشى آزاد و بلامانع است ؛ زيرا يك چنين آزادى فردى مايهء سلب آزادى ديگران نيست ، ولى در اسلام بهره‌مندى از آزادى دو شرط دارد :\r\n1 . مزاحم ديگرى نباشد ؛\r\n2 . به سعادت خود لطمه‌اى نزند .\r\nدر غير اين صورت ، به‌شدت از آن جلوگيرى مىگردد هر چند همهء مردم و يا اكثر آنان خواهان آن باشند . از اين جهت اسلام بسيارى از منكراتى را كه در كشورهاى دموكراسى رايج است ، ممنوع مىشمارد و براى مرتكب ، كيفرهايى معين مىكند .\r\nاز اين رو گرايش به شرك و بت‌پرستى جرم است و مشرك تا حدّ قتل تهديد شده است ؛ زيرا شرك بدترين لطمه را بر پيكر انسانيت وارد مىسازد و انسان با آن عظمت را ، خوار و زبون ساخته و مقام انسان را به سرحدّ خضوع در مقابل سنگ و گِل تنزل مىدهد ، تا آن‌جا كه بسيارى از اعمال ناشايست عرب جاهلى ، معلول انحراف از يكتاپرستى بوده‌است . آيا با اين وضع صحيح است رهبر اسلام شرك و مشرك را به رسميت بشناسد و تماشاگر چنين صحنه‌اى گردد ؟\r\nشرك و بت‌پرستى هر نوع فضيلت و كمال را از انسان مىستاند تا آن‌جا كه خود را زبون حيوانى مانند گاو و يا موجوداتى بىجان مانند ماه و خورشيد و سنگ و گل مىسازد .\r\n\r\n\r\n","description":"","footnote":"\r\n( 1 ) . نتيجهء چنين بىبندو بارى در مسائل جنسى ، پيدايش بيمارى خطرناك « ايدز » در آمريكا و انگلستان است كه چهرهء وحشت‌زاى خود را نشان داده و همه را مرعوب ساخته است .\r\n","page_name":" 30 ","page_number":30},
  {"content":"\r\n\r\nآيا صحيح است كه جمعيت قريب به يك ميلياردى هند ، گرفتار گرسنگى باشند ؛ ولى صد و پنجاه ميليون گاو مقدس ، آزادانه بگردند و مزارع آنها را ويران سازند و بهترين ميوه‌هاى آنها را بخورند و آن‌قدر بخورند و بگردند كه سرانجام لاشهء مرده آنها در وسط ميدان‌ها و خيابان‌ها بيفتد و تازه ، لاشهء آنها دردسر تازه‌اى ايجاد كند ؟ علت زبونى ملت هند و تيره‌روزى اين گروه ، كه از اين مواهب طبيعى محرومند چيست ؟ جز اين است كه دست ارادت به‌سوى حيوان دراز كرده و خود را خوار و ذليل آن ساخته‌اند و اگر ريسمان ارادت خود را بگسلند يكى از غنىترين كشورهاى جهان مىگردند . از همين رو عظمت قرآن در ترسيم شرك به‌خوبى روشن مىگردد آن‌جا كه مىفرمايد :\r\n« وَمَنْ يُشْرِكْ بِاللَّهِ فَكَأَ نَّما خَرَّ مِنَ السَّماءِ فَتَخْطَفُهُ الطَّيْرُ أَوْ تَهْوِى بِهِ الرِّيحُ فِى مَكانٍ سَحِيقٍ ؛ « 1 »\r\nهر كس براى خدا شريكى قرار دهد ، به‌سان كسى است كه از آسمان در افتد ، يا مرغان هوا او را بربايند و يا اين كه باد او را به دره عميق درافكند » .\r\nاين آيه ، درست بيانگر وضع مشركان هند است و اگر دست ما در تأويل آيات قرآن باز بود ، مىتوانستيم مفاد آيه را به گونه‌اى بروضع مردم بت‌پرست اين قاره تطبيق نماييم :\r\nاين گروه بيچاره ، مدت‌ها در چنگال كمپانىهاى غرب اسير بودند و مجموع در آمد اين كشور را درندگان غرب مىربودند ، اكنون كه به آزادى رسيده‌اند براثر دورى از يكتاپرستى ، گرفتار زبونى و خوارى در برابر گاوها شده و در گرداب و درهء بدبختى فرو رفته‌اند .\r\nآيا بالاتر از اين بدبختى مىشود كه اگر گاوى در وسط ريل‌هاى قطار بنشيند قطار مسافربرى ، كه صدها شخصيت مملكتى را در بردارد ، بايد بايستد و سوت نكشد تا گاو با ميل و رغبت خود ، هر موقع خواست خوابگاه خود را ترك كند\r\n\r\n\r\n","description":"","footnote":"\r\n( 1 ) . حج ( 22 ) آيهء 31 .\r\n","page_name":" 31 ","page_number":31},
  {"content":"\r\n\r\nولو به قيمت سرگردانى صدها مسافر در وسط بيابان باشد .\r\nچندى قبل جرايد ايران نوشته بودند : روزى گاوهاى مقدس ! باندهاى فرودگاه دهلى را اشغال كرده بودند ، از اين جهت برج مراقبت به هواپيماهاى داخلى و خارجى اخطار كرد كه فرود آمدن در اين فرودگاه ممنوع است تا وقتى كه معبودهاى مقدس ملت هند با كمال ميل و رغبت اين منطقه را ترك گويند . بدين ترتيب ، علت سخت‌گيرى خدا و پيامبر دربارهء مردم مشرك و گمراه روشن گرديد .\r\nراستى جاى تعجب است گروهى ( خاورشناسان مسيحى ) كه خود را خداپرست و پيرو كتاب‌هاى آسمانى مانند تورات و انجيل مىدانند و اعتراف دارند پيامبران براى اشاعهء خداپرستى و طرد بت‌پرستى برانگيخته شده‌اند ، با وجود اين ، اعلام بيزارى پيامبر را در اين آيات با اصول آزادى ، منافى دانسته‌اند و نهضت پيامبر را برضد مشركان پيمان‌شكن ، روشى غير اصولى تلقى كرده‌اند در صورتى كه عمل پيامبر دنبالهء مبارزه‌هاى پيامبران پيشين است . در پايان بايد از اين گروه اشكال تراش پرسيد : آيا پيامبر با اين عمل به جامعهء بشرى خدمت كرد و آنان را از زبونى و ذلت آزاد ساخت يا نه ؟ به‌طور مسلم نمىتوان دومى را انتخاب نمود ؛ زيرا هيچ حق‌شناسى مبارزه با شرك را كار بىفايده‌اى نمىداند پس طبعاً بايد قسمت اول را برگزيد و آن اين‌كه اين عمل به نفع جامعهء بشرى بود . با اين فرض ، اعمال زور و قدرت از چنين امورى صحيح و منطقى خواهد بود هر چند طرف آن‌را كار غير عادلانه بداند .\r\n\r\nنكات آيات\r\n1 . جملهء « فَسِيحُوا فِى الأَرضِ أَرْبَعَةَ أَشْهُرٍ » به مشركان مهلت مىدهد كه چهار ماه آزادانه در روى زمين بگردند ، چنين آزادى موقتى يكى از افتخارات حكومت جوان اسلام است كه به دشمن مهلت مىدهد در اين مدت بينديشند ،\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nشايد با به كار انداختن عقل و خرد ، راه سعادت را پيدا كنند و يا به هر كجا كه بخواهند پناه ببرند و اگر براى صف آرايى نياز به تجهيز دارند ، خود را مجهز سازند ، و اگر دولت جوان اسلام ، اهل صداقت نبود مىتوانست با يك شبيخون همه را درهم كوبد و متلاشى سازد .\r\n2 . مقصود از جملهء « الَّذِينَ عاهَدْتُمْ مِنَ المُشْرِكِينَ » كيست ؟ پاسخ به اين سؤال كمى آشنايى با تاريخ اسلام را مىطلبد و اين كه در آيات شانزده‌گانهء قطع‌نامه دقت نماييم . اكنون تشريح هر دو مطلب به قرار ذيل است :\r\nالف ) پيامبر گرامى در سال ششم هجرى در نقطه‌اى به‌نام « حديبيه » ( محلى در نزديكى مكه ) با مشركان قريش ، پيمان عدم تعرض بست و طرفين با تنظيم صلح‌نامه‌اى به‌شرح زير ، از يكديگر فاصله گرفتند :\r\n1 . مشركان و مسلمانان مدت ده‌سال متعرض يكديگر نشوند ؛\r\n2 . مسلمانان بدون آن‌كه به مكه وارد شوند ، از همان نقطه به مدينه باز گردند ؛\r\n3 . مسلمانان بتوانند سال آينده به مكه بيايند و پس از سه روز اقامت ، مكه را به عزم مدينه ترك گويند .\r\nهنوز پيمان به آخر نرسيده بود كه سران قبيله « خزاعه » با پيامبر و رؤساى « بنىبكر » با قريش هم‌پيمان شدند .\r\nچيزى نگذشت ميان اين دو قبيله آتش جنگ برافروخته شد و قريش با ارسال سلاح به هم‌پيمان‌هاى خود ميثاق خود را عملًا شكست . پيمان‌شكنى قريش پيامبر را بر آن داشت كه سال هشتم هجرت ( دو سال پس از پيمان حديبيه ) مكه را محاصره نمايد و سرانجام پايگاه شرك سقوط كرد و به دست مسلمانان افتاد و گروهى از قريش و طوايف ديگر ، اسلام آوردند ، ولى گروهى در اطراف و اكناف در شرك خود باقى ماندند .\r\nاز اين بيان روشن مىگردد مقصود از جملهء « عاهَدتُمْ مِنَ المُشْرِكِينَ » همان\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nقريش پيمان شكن و هم‌پيمانان آنان است كه بر شرك و دوگانه‌پرستى خود باقى مانده بودند .\r\nب ) آيهء سيزدهم از همين سوره نيز بر اين مطلب گواهى مىدهد ، كه مقصود از پيمان‌شكنان ، قريش است ؛ زيرا كه پيمان‌شكنان را اين چنين معرفى مىكند :\r\n« أَ لَاتُقاتِلُونَ قَوْماً نَكَثُوا أَيْمانَهُمْ وَهَمُّوا بِإِخْراجِ الرَّسُولِ وَهُمْ بَدَؤُكُمْ أَوَّلَ مَرَّةٍ ؛\r\nچرا با گروهى كه پيمان خود را شكسته‌اند و تصميم گرفته‌اند كه پيامبر را از وطن خود بيرون كنند و آنان ، دشمنى را با شما آغاز كرده‌اند ، جنگ نمىكنيد ؟ »\r\nناگفته پيداست گروهى با اين صفت ، جز قريش و هم‌پيمانان آنان گروه ديگرى نيست .\r\n3 . مقصود از « يَوْمَ الحَجِّ الأَكْبَرِ » همان روز « منى » . روز دهم ذىحجة الحرام است . و در اين صورت بايد در اين جمله لفظ « أكبر » را صفت « يوم » بگيريم و بگوييم مقصود روز حج است ، كه آن روز بزرگ است و در حقيقت روز « منى » ، همان‌طور كه روز حج است روز بزرگ نيز هست . علت اين‌كه چنين روز را روز بزرگ مىنامند اين است كه آن روز ، عيد بزرگ اسلامى است . علاوه بر اين ، بيشتر اعمال حج نيز در آن روز انجام مىگيرد . بنابراين تفسير ، دو نوع حج به نام‌هاى « حج اكبر » و « حج اصغر » نخواهيم داشت ، ولى گروهى كه لفظ « اكبر » را صفت حج گرفته‌اند ناچار شده‌اند براى توصيف « حج » با لفظ اكبر دو نوع حج تصوير كنند و چنين توجيهاتى بياورند :\r\nالف ) چون عيد قربان در آن سال با عيد يهود و نصارا مصادف بود ، از اين جهت آن روز را در آن سال « حج اكبر » ناميدند .\r\nب ) در آن سال چون مسلمان و مشرك كنار هم حج نمودند و از آن پس اين كار تكرار نشد از اين جهت چنين حجى را « حج اكبر » ناميدند . شايد تفسيرى كه\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nما براى اين جمله نموديم از اين وجه روشن‌تر باشد . در هر حال ، علت اين‌كه براى خواندن قطع‌نامه ، چنين روزى انتخاب گرديد اين است كه در روز منى از تمام نقاط حجاز گروه انبوهى حاضر مىشدند و طبعاً با شنيدن قطع‌نامه ، مفاد آن‌را همراه خود برده و در سرتاسر شبه جزيره منتشر مىساختند .\r\nاز برخى روايات استفاده مىشود كه امام على عليه السلام به‌خواندن آيات در جمرهء عقبه اكتفا نكرده ، بلكه آن را بر در منازل مشركان نيز تلاوت كرد .\r\n4 . مفاد و شأن نزول آيات و نحوهء ابلاغ آنها به مشركان مىرساند كه پيامبر مىخواهد با اين قطع‌نامه اساس معنوى دولت جوان خود را پىريزى كند و رسميت دين و حكومت خود را در سراسر خاك شبه‌جزيره به سمع همگان برساند و با نداى رسا و عالم‌گير - هم‌چنان‌كه لفظ « اذان » از آن حاكى است - غيرقانونى بودن هر روشى را ، كه براساس يكتاپرستى استوار نباشد ، اعلام نمايد .\r\nقطع‌نامه موقعى ابلاغ گرديد كه پيامبر از جنگ « تبوك » بازگشته بود ، تمام ساكنان « طايف » و « تهامه » و « نجد » و قبايلى كه تا مرز « تبوك » مىزيستند همگى از آيين اسلام پيروى مىنمودند و تقريباً تمام شبه‌جزيره در قلمرو اسلام قرار گرفته بود ، در اين موقع مناسب بود براى تحكيم اساس حكومت جوان خود ، اعلام كند كه در قلمرو حكومت او ، جز يك عقيده ، آن‌هم توحيد و جز يك حكومت ، آن‌هم اسلام ، عقيده و حكومتى رسميت ندارد .\r\n5 . شيوايى جملهء « وَبَشِّرِ الَّذِينَ كَفَرُوا بِعَذابٍ أَلِيمٍ » بر خوانندهء گرامى پنهان نيست . مقصود از به كار بردن لفظ « بشارت » در مورد عذاب دردناك ، نوعى استهزاست هم‌چنان كه در زبان فارسى در اين مواقع مىگويند : از فلانى با يك دست كتك پذيرايى كردند .\r\n6 . مقصود از جملهء « وَلَمْ يُظاهِرُوا عَلَيْكُمْ » اين است كسى را كه بر ضد شماست كمك نكنند هم‌چنان كه قريش « بنىبكر » را ، كه با قبيلهء مسلمان « خزاعه » در نبرد بودند ، كمك كردند ، از اين جهت پيامبر پيمان خود را با قريش ناديده گرفت\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nو مكه را فتح كرد .\r\n7 . ميثاق و پيمان ، تعهد انسان است در برابر فرد يا اجتماعى كه او نيز متقابلًا چنين تعهدى را دارد . عمل به پيمان نشانهء صداقت و جوانمردى و نقض پيمان نشانهء فرومايگى است . در آيات و روايات اسلامى روى عمل به پيمان سخت تكيه شده و نقض پيمان يكى از گناهان بزرگ شمرده شده است ؛ مانند :\r\n« الَّذِينَ يَنْقُضُونَ عَهْدَ اللّهِ مِنْ بَعْدِ مِيثاقِهِ وَيَقْطَعُونَ ما أمَرَ اللّهُ بِهِ أنْ يُوصَلَ وَيُفْسِدُونَ فِى الْأرضِ أُولئِكَ هُمُ الخاسِرُونَ ؛ « 1 »\r\nگروهى كه پيمان‌هايى را كه با خدا بسته‌اند مىشكنند و آن‌چه را خدا به وصل آن امر كرده است قطع مىكنند و در روى زمين فساد مىكنند آنان زيان‌كارانند » .\r\nدر اين آيه ، پيمان‌شكنى در رديف قطع رحم و افساد در زمين قرار گرفته و سرانجام چنين افراد ، زيان‌كارى در جهان است . در مقابل در آيهء ديگر ، عمل به پيمان و حفظ امانت از ويژگىهاى مؤمنان است :\r\n« وَالَّذِينَ هُمْ لِأَماناتِهِمْ وَعَهْدِهِمْ راعُونَ ؛ « 2 »\r\nگروهى كه امانت‌ها و پيمان‌هاى خود را حفظ مىكنند » .\r\nدر نبرد « صفين » كه فرزند ابى سفيان با حيله و نيرنگ سپاهيان على عليه السلام را مجبور به ترك نبرد نمود و قرار شد كه طرفين به‌مدت يك سال از يكديگر فاصله بگيرند و در اين مدت دو داور از طرفين برگزيده شوند تا دربارهء اين دو گروه رأى دهند ، وقتى كه قرار داد نوشته شد و موضوع تحكيم دو نفر به امضاى طرفين رسيد ، همان گروهى كه على را تحت فشار قرار داده بودند كه به موضوع « حكميت » تن دهد ، از كار خود پشيمان شدند و از امام خواستند كه پيمان خود را ناديده بگيرد و جنگ و نبرد را آغاز كند ، امام در پاسخ آنان گفت :\r\n\r\n\r\n","description":"","footnote":"\r\n( 1 ) . بقره ( 2 ) آيهء 27 .\r\n( 2 ) . مؤمنون ( 23 ) آيهء 8 .\r\n","page_name":" 36 ","page_number":36},
  {"content":"\r\n\r\n« ويحكم أبعد الرضاء و العهد نرجع أَوَ ليس اللَّه يقول : « أَوفُوا بالعُقُودِ » وَ قَالَ : « أَوفُوا بِعَهداللَّهِ إِذا عاهَدْتُم » ، « وَ لاتَنْقُضُوا اْلأيْمانَ بَعْدَ تَوكِيدِها وَ قَدْ جَعَلْتُم اللَّه عَلَيْكُم كَفِيلًا إنَّ اللَّهَ يَعْلَمَ ماتَفْعَلُونَ ؛ « 1 »\r\nواى بر شما ، آيا پس از رضايت و بستن پيمان ، سخن خود را پس بگيريم ؟ آيا خدا نمىفرمايد : به پيمان‌هاى خود وفا كنيد و نيز مىفرمايد : به پيمان‌هاى الهى وفادار باشيد ، و نيز مىفرمايد : سوگندها را پس از محكم كردن نشكنيد ؛ در حالى كه خدا را كفيل خود قرار داديد خداوند از آن‌چه انجام مىدهيد آگاه است » .\r\nروى اهميت و نقشى كه پيمان در حيات اجتماعى انسان‌ها دارد ، قرآن مجيد در آيهء چهارم همين سوره دستور مىدهد كه مسلمانان به گروهى كه به پيمان خود وفادار مانده‌اند و دشمنان شما را يارى نكرده‌اند وفادار بمانند ، ولى در مقابل ، گروه پيمان‌شكن و كسانى را كه از پشت سر ، به اسلام خنجر مىزنند و دشمنان اسلام را يارى مىنمايند ، بكوبند . اين آيه هم‌چنين آيات بعدى ، كه بعداً به تفسير آنها خواهيم پرداخت ، نكتهء صدور اين قطع‌نامه را روشن كرده و مىرسانند : علت تشديد پيمان‌شكنى مشركان و يارى آنان به دشمنان مسلمانان بوده است ، در اين صورت براى فلسفه‌بافى خاورشناسان مزدور ، محلى باقى نمىماند .\r\n8 . پيمان‌هايى كه ميان دو گروه متخاصم منعقد مىگردد ، غالباً محدود و موقت مىباشد از اين جهت مىتوان گفت كه تمام پيمان‌هايى كه ميان پيامبر و گروه مشرك بسته مىشد ، همگى محدود بوده‌است ، گروه وفادار از جانب مسلمانان در پوشش امن و امان بوده و گروه پيمان‌شكن چهار ماه مهلت داشتند كه تكليف خود را روشن كنند .\r\nگذشته بر اين ، بسيار بعيد است پيامبر كه براى ريشه كن كردن شرك اعزام\r\n\r\n\r\n","description":"","footnote":"\r\n( 1 ) . وقعة صفين .\r\n","page_name":" 37 ","page_number":37},
  {"content":"\r\n\r\nشده است ، با جامعهء مشرك پيمان نامحدود ببندد تا در صورت عدم تخلف ، مجبور شود آنان را به حال خود باقى بگذارد و به بت‌پرستى ادامه دهند .\r\nاز اين بيان نتيجه مىگيريم كه در عهد رسالت هيچ مشركى با پيامبر پيمان مطلق و نامحدود نداشته است ، بلكه همهء پيمان‌هاى پيامبر محدود بوده و آنان نيز به دو گروه تقسيم مىشدند : وفادار و پيمان شكن .\r\nسؤال : با آيات مذكور ، تكليف مشركان معاهد روشن مىشود اما تكليف مشركانى كه با پيامبر اصلًا پيمانى نبسته‌اند چه مىشود ؟\r\nجواب : در محيط آن روز ، يا چنين گروهى وجود نداشته و يا اگر وجود داشته‌آنان نيز بايد وضع خود را در مدت چهار ماه روشن مىساختند .\r\n9 . كمى در پيمان‌هاى پيامبر با مشركان بينديشيم و هدف مقدس او را با بستن چنين پيمان‌ها به دست آوريم : در جهان امروز دولت‌ها با يكديگر پيمان‌هاى نظامى و يا اقتصادى و فرهنگى مىبندند و هدف از پيمان نظامى تأسيس يك خط دفاعى در برابر حملات دشمن طرفين است ، تا با فرماندهى واحدى نيروى دشمن را سركوب كنند .\r\nهدف از پيمان اقتصادى ، گسترش بازرگانى كشور است تا كالاها و توليدات دو كشور در بازارهاى يكديگر عرضه شود ، هم‌چنان‌كه مقصود از پيمان فرهنگى ، تبادل معلومات و دانشجو و كسب اطلاعات در زمينه‌هاى تكنولوژى است .\r\nخلاصه هدف از اين نوع پيمان‌ها تكميل بنيهء نظامى و قدرت اقتصادى و توانايى فرهنگ كشور است ؛ در حالى كه هدف پيامبر از بستن پيمان ، نه استفاده از قدرت نظامى بود و نه كسب بازار عرضه و تقاضا و يا تبادل معلومات و اطلاعات ، بلكه هدف او از اين مواثيق و عهود ، دو چيز بود :\r\nالف ) آزادى رفت و آمد در سرزمين‌هاى يكديگر ؛ تا مشركان براثر تماس با مسلمانان تحت تأثير افكار و تعاليم دينى آنان قرار بگيرند و عقايد اسلامى به‌تدريج در دل آنان نفوذ كند و سرانجام به اسلام بگروند .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nب ) پيمان ، به پيامبر گرامى فراغت مىبخشيد كه به تنظيم امور داخلى و تقويت هستهء مركزى و تجهيز كافى براى مقابله با هر نوع حملهء احتمالى بپردازد و بالاتر از آن ، با كمال امنيت مىتوانست دين را تبليغ كند و به تربيت افراد بپردازد و معلمانى براى آموزش قرآن و دين به اطراف بفرستد .\r\nاز اين جهت پيامبر گرامى در مواردى كه از طرف دشمن ، موضوع صلح پيشنهاد مىشد به گران‌ترين قيمت آن را مىپذيرفت ؛ زيرا اين گونه پيمان‌ها بر خلاف انديشهء كوتاه فكران به نفع اسلام بود و آينده نيز صحت آن را در پيمان « حديبيه » به روشنى ثابت نمود .\r\n10 . در قرآن كريم آياتى داريم كه پيامبر را به عفو و گذشت دعوت مىكند ؛ مانند :\r\n« فَاعْفُوا وَاصْفَحُوا حَتّى يَأْتِىَ اللَّهُ بِأَمْرِهِ ؛ « 1 »\r\nاز آن عفو و اغماض كنيد تا دستور خدا بيايد » .\r\nبرخى آيات به پيامبر دستور مىدهد كه به گروه كافر و مشرك اعلام كند كه طرفين در روش خود آزاد باشند و كسى متعرض كسى نباشد ؛ مانند :\r\n« لَكُمْ دِينُكُمْ وَلِىَ دِينِ ؛ « 2 »\r\nبراى شما آيين شما و براى من آيين من » .\r\nبرخى آيات به روشنى مىرساند ، كه در پذيرش آيين اسلام هيچ‌گونه اكراه و اجبارى نيست ، چنان‌كه مىفرمايد :\r\n« لا إِكْراهَ فِى الدِّينِ قَدْ تَبَيَّنَ الرُّشْدُ مِنَ الغَىِّ ؛ « 3 »\r\nدر پذيرش دين اجبارى نيست ، زيرا نشانه‌هاى حق از باطل روشن گشته است » .\r\nبا توجه به اين گروه از آيات ، اكنون سؤالى مطرح مىگردد و آن اين‌كه ، اگر پيامبر و مسلمان‌ها به عفو و اغماض مأمورند و يا اين‌كه افراد ، در دين خود حرّ و\r\n\r\n\r\n","description":"","footnote":"\r\n( 1 ) . بقره ( 2 ) آيهء 109 .\r\n( 2 ) . كافرون ( 109 ) آيهء 6 .\r\n( 3 ) . بقره ( 2 ) آيهء 256 .\r\n","page_name":" 39 ","page_number":39},
  {"content":"\r\n\r\nآزادند و در پذيرش اسلام اكراه و اجبارى نيست ، پس چگونه در آيات مورد بحث مىگويند :\r\n« فَإِذا انْسَلَخَ الأَشْهُرُ الحُرُمُ فَاقْتُلُوا المُشْرِكِينَ حَيْثُ وَجَدْتُمُوهُمْ ؛\r\nوقتى ماه‌هاى حرام سپرى گرديد ، مشركان را هر جاى يافتيد بكشيد » .\r\nو نيز مىفرمايد :\r\n« وَقاتِلُوا المُشْرِكِينَ كافَّةً كَما يُقاتِلُونَكُمْ كافَّةً ؛ « 1 »\r\nبا مشركان ، همگى نبرد كنيد ، هم‌چنان‌كه همگى با شما نبرد مىنمايند » .\r\nگروهى از مفسران در پاسخ اين پرسش به « نسخ » تمسك جسته‌اند و گفته‌اند آيات آغاز سورهء برائت ، ناسخ آيات صبر و اغماض و مانند آنهاست ولى اين پاسخ چندان صحيح و استوار نيست ؛ زيرا اگر بپذيريم كه در قرآن آيهء منسوخ و ناسخ داريم آيات سورهء برائت نمىتواند ناسخ آيات پيشين باشد ؛ چون اولًا ، مضامين اين آيات يك رشته احكام شرعى نيست كه از جانب خداوند به عنوان حكمى الهى بر پيامبر فرو فرستاده شده باشد ، بلكه يك نوع چاره‌جويى در برابر دشمن قوى و نيرومند است كه پيش از آن كه وحى الهى بدان فرمان دهد ، عقل و خرد ، انسان را به آن دعوت مىكند و اگر چنين دستورى نيز از جانب خداوند نيامده بود ، جز صبر و بردبارى و اين‌كه بگويد : « شما بر دين خود و ما بر دين خود » چاره‌اى نبود ؛ زيرا انسان با هدف ، هر چه‌قدر هم هدف او مقدس باشد ، اگر خود را در برابر دشمن قوى و نيرومندى مشاهده كرد كه مانع از گسترش هدف اوست ، جز سياست اغماض و عفو چاره‌اى ندارد . به‌طور مسلّم سياست عفو و اغماض مخصوص به دوران ضعف و ناتوانى انسان صاحب هدف است ، ولى اگر زمينه و شرايط دگرگون گردد و طرف در خود احساس قدرت بنمايد ديگر براى سياست اغماض ، موضوعى باقى نمىماند و عقل و خرد نيز صاحب هدف را به محافظه‌كارى دعوت نمىنمايد .\r\n\r\n\r\n","description":"","footnote":"\r\n( 1 ) . توبه ( 9 ) آيهء 36 .\r\n","page_name":" 40 ","page_number":40},
  {"content":"\r\n\r\nبنابراين نمىتوان آيات سورهء برائت را ناسخ عفو و اغماض دانست ؛ زيرا مفاد اين آيات حكم شرعى نيست ، بلكه يك چاره‌جويى است كه اگر شرع هم نگفته بود ، عقل و خرد بر آن حكم مىكرد و منسوخ به آيه‌اى مىگويند كه مفاد آن حكم الهى و آسمانى باشد .\r\nثانياً ، شرط منسوخ اين است كه حكم منسوخ در ظاهر دوام و استمرار داشته باشد هر چند در باطن موقت باشد ، در صورتى كه چنين ظهورى در آيات عفو و اغماض به دو دليل وجود ندارد :\r\n1 . سياست عفو و اغماض و يا قانون « لَكُمْ دِينُكُمْ وَ لِىَ دِينٌ » مخصوص به دورهء ضعف و ناتوانى است و در دورهء قدرت چنين سياستى براى مصلح ، كه هدف مقدس دارد ، مصلحت نيست . در اين صورت آيات عفو و اغماض شامل دورهء قدرت ، كه آيات سوره برائت ناظر به آن است ، نيست تا يكى ناسخ و ديگرى منسوخ گردد .\r\n2 . آيهء عفو و اغماض از نخستين روز ، محدود به آمدن حكم دوم است چنان‌كه مىفرمايد : « . . . حَتّى يَأْتِىَ اللَّهُ بِأَمْرِهِ ؛ تا فرمان خدا فرا رسد » . و چنين حكمى كه از روز نخست محدود و به آمدن حكم ثانوى است در صورت ورود حكم دوم نمىتوان منسوخ ناميد . اگر پزشكى به بيمارى شربتى بدهد و بگويد هروقت شربتت پايان پذيرفت بايد داروى ديگرى بخوريد . در اين صورت نمىتوان تجويز داروى دوم را ناسخ حكم اولى دانست . بله ، اگر در روز نخست مىگفت : بايد در تمام دوران بيمارى شربت مخصوص را بخورى . سپس در اثنا ، دستور قطع شربت و خوردن داروى ديگر را مىداد در اين موقع مىتوان حكم دومى را ناسخ حكم اولى دانست .\r\nثالثاً ، غالباً مردم در معناى « لا إِكْراهَ فِى الدِّينِ » دچار اشتباه مىشوند و تصور مىكنند كه هدف آيه اين است كه بايد مشركان را آزاد گذارد و هرگز نبايد شمشيرى كشيد و حال آن‌كه هدف آيه با توجه به ذيل آن : « قَدْ تَبَيَّنَ الرُّشْدُ مِنَ\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nالغَىِّ ؛ « 1 » هدايت از ضلالت باز شناخته شده است » ، اين است كه مردم نبايد از روى تقليد و كوركورانه اسلام را بپذيرند و بدون مطالعه و تدبير در نشانه‌هاى هدايت بگويند خدا هست يا . . . ؛ زيرا اكنون كه بر اثر آزادى محيط ، ضلالت و گمراهى از هدايت و رستگارى باز شناخته شده ديگر نيازى به تقليد و پيروىهاى نسنجيده نيست .\r\n11 . مفاد آيهء « فَسِيْحُوا فِى الأَرضِ أَرْبَعَةَ أَشْهُرٍ » اين است كه ، مشركان بايد در ظرف چهار ماه وضع خود را در برابر حكومت اسلامى روشن سازند . اين چهار ماه از دهم ذىحجة الحرام شروع مىشود و دهم ربيع الثانى پايان مىپذيرد و اميرمؤمنان اين آيات را در روز « منى » خواند و چون چهار ماه جنبهء ارفاقى داشت ، طبعاً آغاز آن از زمانى خواهدبود كه قطع‌نامه به گوش آنان رسيده باشد بنابراين ، سخت‌گيرى بر مشركان از دهم ربيع‌الثانى آغاز مىشود ؛ در حالى كه در آيهء پنجم ، آغاز سخت‌گيرى را سپرى شدن ماه‌هاى حرام مىداند :\r\n« فَإِذا انْسَلَخَ الأَشْهُرُ الحُرُمُ فَاقْتُلُوا المُشْرِكِينَ ؛\r\nهر موقع ماه‌هاى حرام سپرى گرديد مشركان را بكشيد » .\r\nهمگى مىدانيم كه ماه‌هاى حرام عبارتند از : رجب ، ذىقعدةالحرام ، ذىحجةالحرام ، محرم الحرام . مطابق ظاهر اين آيه ، بايد پس از سپرى گرديدن محرم سخت‌گيرى آغاز گردد و در اين صورت بايد در مفاد اين دو آيه ، دقت بيشترى كرد . رفع اختلاف به يكى از سه وجه زير امكان‌پذيراست :\r\nالف ) از آن‌جا كه بخشى از ماه‌هاى چهارگانه را ماه‌هاى حرام تشكيل مىداد از اين جهت همهء آنها ماه حرام خوانده شده‌است هر چند بخشى از آنها ( صفر و ربيع ) از ماه‌هاى حرام نيستند . بنابراين مقصود از ماه‌هاى حرام ، ماه‌هاى ذىحجه و محرم و صفر و ربيع خواهد بود و اگر به همهء اين ماه‌ها ، ماه حرام گفته‌شده به جهت تغليب است .\r\n\r\n\r\n","description":"","footnote":"\r\n( 1 ) . بقره ( 2 ) آيهء 255 .\r\n","page_name":" 42 ","page_number":42},
  {"content":"\r\n\r\nب ) مقصود از « أشْهُر حُرُم » در آيهء پنجم ، ماه‌هاى حرام اصطلاحى نباشد ، بلكه مقصود همين چهار ماهى باشد كه از دهم ذىحجه شروع شده و دهم ربيع‌الثانى پايان مىپذيرد و علت اين‌كه به آنها ماه حرام گفته شده‌است اين است كه ، در اين چهارماه جنگ از جانب خدا به عنوان ارفاق ، حرام شده‌است .\r\nج ) مقصود از چهار ماه همان ماه‌هاى حرام است كه با سپرى شدن محرم ، آن نيز سپرى و آغاز آن از روزى شروع مىشود كه وحى الهى بر پيامبر نازل گرديد و در پايان محرم اين مدت سپرى مىگردد هر چند مشركان در اثنا ، از آن آگاه گرديدند .\r\n12 . آيهء پنجم براى متلاشى ساختن سازمان شرك شبه جزيره ، چهار دستور مىدهد كه هر كدام در شرايط خاصى اجرا مىشود :\r\nالف ) « فَاقْتُلُوا المُشْرِكِينَ حَيْثُ وَجَدْتُمُوهُمْ ؛ هر كجا آنها را يافتيد بكشيد » .\r\nب ) « وَخُذُوهُمْ ؛ آنها را به بردگى بگيريد و اسير كنيد » .\r\nج ) « وَاحْصُرُوهُمْ ؛ از هر طرف محاصره كنيد و ارتباط آنها را با يكديگر قطع كنيد » .\r\nد ) « وَاقْعُدُوا لَهُمْ كُلَّ مَرْصَدٍ ؛ در كمين گاه‌ها مترصد آنان باشيد و راه‌ها را به روى آنان ببنديد » .\r\nهر يك از اين چهار دستور ، انسان را به هدف شارع ، كه محو شرك است ، آشنا مىسازد . اين حكم تا روزى است كه آنان بر شرك خود باقى بمانند ؛ ولى اگر ايمان بياورند و ايمان خود را از طريق خواندن نماز و پرداخت زكات ظاهر سازند بايد آنان را آزاد ساخت چنان‌چه مىفرمايد :\r\n« فَإِنْ تابُوا وَأَقامُوا الصَّلوةَ وَآتُوا الزَّكوةَ فَخَلُّوا سَبِيلَهُمْ انَّ اللَّهَ غَفُورٌ رَحِيمٌ ؛\r\nهرگاه روى به‌سوى خدا آوردند و از كردارهاى زشت خويش پشيمان شدند نماز گزاردند و زكات دادند ، دست از آنها برداريد خدا بخشاينده و رحيم است » .\r\nو به حكم قانون « الإسلام يجبّ ما قبله ؛ اسلام انسان را از گذشته قطع مىكند » پيوند آنان با شرك قطع شده و همگى در جرگهء مسلمانان قرار مىگيرند .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\n\r\nراه دعوت به اسلام\r\n6 . « وَإِنْ أَحَدٌ مِنَ المُشْرِكِينَ اسْتَجارَكَ فَأَجِرْهُ حَتّى يَسْمَعَ كَلامَ اللَّهِ ثُمَّ أَبْلِغْهُ مَأْمَنَهُ ذ لِكَ بِأَ نَّهُمْ قَوْمٌ لا يَعْلَمُونَ ؛\r\nاگر كسى از مشركان امان بخواهد به او امان بده ، تا كلام خدا را بشنود سپس او را به مأمن و جايگاه خود برسان . ( اجازهء شنيدن سخن ) براى اين است كه آنان ، گروهى نادانند ( شايد با شنيدن سخن خدا متوجه شوند ) » .\r\n\r\nدفاع از حريم عقيده ، امرى فطرى است\r\nهر انسانى طبعاً از عقيدهء خود دفاع مىكند و در طريق نشر و حفظ آن فداكارى نشان مىدهد ؛ زيرا افكار انسان زاييدهء روح و نيروى فكرى اوست ، هم‌چنان‌كه فرزندان او مولود قواى جسمانى و فداكارى در راه آن نيز فطرى است . از طرف ديگر ، مقدار علاقهء انسان به معتقدات خود به اندازهء زحمت و رنجى است كه در راه آن‌ها متحمل گرديده است .\r\nتجربه و آزمايش ثابت كرده است كه فداكارى انسان در حريم عقيده به مراتب بيش از فداكارى او در حفظ مال و مقام و يا تحصيل آن مىباشد و علاقه به مال و ثروت و جاه و مقام ، هر چند در انسان روح حماسى و دفاعى مىآفريند ، ولى هرگز قدرت آن به پايهء انگيزه‌هاى معنوى ، مانند كسب آزادى و حفظ عقيده\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nنيست ؛ به عبارت ديگر ، انگيزه‌هاى مادى و معنوى ، انسان را به سوى نبرد و جنگ مىكشد و چه بسا در اين راه جانبازى و فداكارىنشان دهد ، ولى قدرت تحرك انگيزه‌هاى معنوى ، مانند پاسدارى از حريم عقايد بيش از انگيزهء مادى است . خصوصاً اگر فرض كنيم كه وى ، عقيدهء خود را مولود وحى بداند به‌طور مسلم به داورى تاريخ ، پايدارى انسان در حفظ چنين عقيده‌اى شديدتر و سخت‌تر خواهد بود .\r\nانگيزهء پيامبران براى جهاد در راه خدا ، انگيزه‌اى معنوى و آن ، جهاد و پاك‌سازى محيط از شرك و دوگانه‌پرستى و اخلاق نكوهيده بوده است .\r\nاز اين جهت هر موقع مشركى از فرمانده اسلام بخواهد كه به او اجازه دهد تا برهان نبوت و دلايل برانگيختگى پيامبر را از جانب خدا ، بررسى كند و از نزديك سخن خدا را ، كه برهان رسالت و اعجاز جاويد اوست ، بشنود ، بايد با درخواست مشروع او فوراً موافقت كند ، چه بسا ممكن است ، او با شنيدن سخن خدا منقلب گردد و به صفوف مسلمانان بپيوندد . از اين رو نه تنها پيامبر بايد با درخواست او موافقت كند بلكه بايد حفظ جان او را تعهد كند و اگر پس از شنيدن سخن حق به صفوف مسلمان نپيوست او را به جايگاه نخست خود بازگرداند ، تا هم به تعهد خود عمل كرده‌باشد و هم راه را براى ديگران باز بگذارد و اين خود نشانهء جوانمردى و آزادى و واقع‌بينى اسلام است كه فردى را ، كه گام در طريق كشف حقيقت مىنهد ، شايستهء دستگيرى مىداند و تمام شرايط هدايت او را فراهم مىسازد .\r\nدرست است كه در آيهء پنجم به قتل و محاصرهء مشركان دستور مىدهد ، ولى آيهء مورد بحث ، دنبال كنندگان حقيقت را استثنا نموده و به همگى آنان امان مىدهد .\r\n\r\nنكات آيه\r\n1 . الفاظ « اسْتَجارَك » و « أَجِرْ » از مادهء « جار » به معناى همسايه گرفته شده\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nاست و مقصود از آنها پناه دادن‌است ؛ زيرا رسم عرب اين بود كه از همسايه حمايت مىكرد و گاهى به حامى ، « جار » مىگفتند . حتى در خود قرآن كلمهء « جار » به معناى كمك و حامى استعمال شده است چنان‌كه مىفرمايد :\r\n« وَ إِذْ زَيَّنَ لَهُمُ الشَّيْطانُ أَعْمالَهُمْ وَقالَ لا غالِبَ لَكُمُ اليَوْمَ مِنَ النّاسِ وَ إِنِّى جارٌ لَكُمْ ؛ « 1 »\r\nهنگامى كه شيطان كردارهاى آنان را در نظر آنها خوب جلوه داد و گفت :\r\nامروز كسى از مردم بر شما پيروز نيست و من حامى شما هستم » .\r\n2 . در جملهء « حَتّى يَسْمَعَ كَلامَ اللَّهِ ؛ تا كلام خدا را بشنود » دو احتمال وجود دارد :\r\nالف ) احتمال دارد كه لفظ ياد شده متمم جملهء « استجارك » باشد ؛ يعنى اگر مشرك امان بخواهد براى شنيدن كلام خدا به او امان ده ، در اين موقع تنها در يك صورت ، امان‌خواهى او پذيرفته مىشود و آن وقتى است كه براى شنيدن سخن خدا امان بخواهد ، ولى اگر امان‌خواهى او براى امور ديگر باشد ؛ مانند بستن قرارداد صلح و حلّ مشكلات مادى و دنيوى ، در اين موقع لازم نيست كه امان آنان پذيرفته شود . فقط يك صورت از امان خواهى پذيرفته مىشود كه هدف از آن تحرّى حقيقت باشد و در غير اين صورت ، مشمول قانونى هستند كه در آيهء پنجم وارد شده است . حتى اگر احتمال دهيم كه برخى از مشركان براثر اقامت در سرزمين مسلمانان - ولو براى داد و ستد و حلّ مشكلات دنيوى و براثر برخوردهاى اتفاقى - اسلام مىآورند ، باز پذيرفتن امان آنان لازم نيست .\r\nب ) اين جمله متعلق به لفظ « أَجِره » باشد . در اين صورت امان خواهى مشرك به‌هر منظورى باشد پذيرفته مىشود و علت اين كه امان او بدون قيد و شرط پذيرفته مىگردد اين است كه همين برخوردها و ملاقات‌ها ، خواهى نخواهى موجب مىشود قرآن را بشنوند و چه بسا موجبات هدايت عده‌اى را فراهم مىآورد .\r\n\r\n\r\n","description":"","footnote":"\r\n( 1 ) . انفال ( 8 ) آيهء 48 .\r\n","page_name":" 46 ","page_number":46},
  {"content":"\r\n\r\nبا در نظر گرفتن هدف پيامبر ، كه هدايت گمراهان است ، هرگاه امان خواهى مشرك به خاطر امور ديگر باشد ولى احتمال دهيم كه در اين صورت موجبات هدايت عده‌اى فراهم مىگردد بايد امان آنان را پذيرفت ؛ زيرا اين نوع برخوردها ، اسباب هدايت عده‌اى را - ولو به‌طور اجمال - فراهم مىآورد ، از اين لحاظ احتمال دوم با هدف شارع اسلام بهتر تطبيق مىكند .\r\n3 . مقصود از « كلام اللَّه » آيات قرآن است كه هر منصفى با شنيدن آيات سراسر اعجاز قرآن ، نبوت او را از طرف خدا تصديق مىكند و همچنين با شنيدن آيات مربوط به توحيد و يكتاپرستى از شرك و بت‌پرستى بيزار مىشود .\r\nهنگامى كه انسان نداى دلنواز آيهء 41 از سورهء عنكبوت را مىشنود ، انقلابى در روح او پديد مىآيد و سرانجام از روش بت پرستى خود پيشمان مىگردد و به دژ محكم توحيد پناه مىبرد :\r\n« مَثَلُ الَّذِينَ اتَّخَذُوا مِنْ دُونِ اللَّهِ أَوْلِياءَ كَمَثَلِ العَنْكَبُوتِ اتَّخَذَتْ بَيْتاً وَ إِنَّ أَوْهَنَ البُيُوتِ لَبَيْتُ العَنْكَبُوتِ لَوْ كانُوا يَعْلَمُونَ ؛ « 1 »\r\nمثل كسانى كه غير خدا را تكيه گاه خود قرار داده‌اند ، مانند عنكبوت است كه براى خود خانه‌اى اختيار كرده‌است ( و فكر مىكند كه لانهء آن مىتواند در برابر حوادث ، دژى استوار باشد ) در حالى كه سست‌ترين خانه‌ها ، لانهء عنكبوت است . اگر آنان بدانند » .\r\n4 . جملهء دوم « أَبْلِغْهُ مَأْمَنَهُ ؛ او را به‌جايگاه خود برگردان » تأكيد مطلبى است كه از جملهء « فَأَجِرْهَ » استفاده مىشود ؛ زيرا معناى امان دادن ، محترم شمردن جان و مال اوست ؛ هرگاه شخص امان خواه ، اسلام آورد مىتواند در ميان مسلمانان زندگى كند و از طرفى - در صورت اسلام نياوردن - چون در حمايت مسلمانان است به ناچار بايد او را به جايگاه و مأمن خود باز گرداند و از آن پس وضع به حالت جنگ باز مىگردد .\r\n\r\n\r\n","description":"","footnote":"\r\n( 1 ) . عنكبوت ( 29 ) آيهء 41 .\r\n","page_name":" 47 ","page_number":47},
  {"content":"\r\n\r\n\r\nدلايل برداشتن امان\r\n7 . « كَيْفَ يَكُونُ لِلْمُشْرِكِينَ عَهْدٌ عِنْدَ اللَّهِ وَعِنْدَ رَسُولِهِ إِلّا الَّذِينَ عاهَدْتُمْ عِنْدَ المَسْجِدِ الحَرامِ فَما اسْتَقامُوا لَكُمْ فَاسْتَقِيمُوا لَهُمْ إِنَّ اللَّهَ يُحِبُّ المُتَّقِينَ ؛\r\nچگونه مشركان مىتوانند با خدا و پيامبر ، پيمان داشته باشند ؟ مگر آن دسته‌اى كه نزديك مسجدالحرام با آنها قرار داد بسته‌ايد تا هنگامى كه به پيمان خود استوار مانده‌اند ، شما هم استوار بمانيد ؛ زيرا خدا پرهيزگاران را دوست مىدارد » .\r\n8 . « كَيْفَ وَ إِنْ يَظْهَرُوا عَلَيْكُمْ لا يَرْقُبُوا فِيكُمْ إِلّاً وَلا ذِمَّةً يُرْضُونَكُمْ بِأَفْواهِهِمْ وَتَأْبى قُلُوبُهُمْ وَأَكْثَرُهُمْ فاسِقُونَ ؛\r\nچگونه مىتوانند پيمان داشته باشند . اگر بر شما دست يابند دربارهء شما قرابت و پيمان را رعايت نمىكنند . ( مشركان ) شما را به زبان‌هاى خود راضى مىكنند ، ولى دل‌هاى آنان ( از پذيرفتن گفتارشان ) امتناع دارد و بيشتر آنها بد كارانند » .\r\n9 . « اشْتَرَوْا بِآياتِ اللَّهِ ثَمَناً قَلِيلًا فَصَدُّوا عَنْ سَبِيلِهِ إِنَّهُمْ ساءَ ما كانُوا يَعْمَلُونَ ؛\r\n( مشركان ) آيات خدا را به بهاى كمى فروختند و از راه خدا برگشتند . حقّا كه كار بدى مىكردند » .\r\n10 . « لا يَرْقُبُونَ فِى مُؤْمِنٍ إِلّاً وَلا ذِمَّةً وَ أُولئِكَ هُمُ المُعْتَدُونَ ؛\r\nدربارهء هيچ مؤمن خويشاوندى و پيمانى را رعايت نمىكنند و آنانند تجاوزكاران » .\r\n11 . « فَإِنْ تابُوا وَأَقامُوا الصَّلوةَ وَآتَوُا الزَّكوةَ فَإِخْوانَكُمْ فِى الدِّينِ وَنُفَصِّلُ الآياتِ\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nلِقَوْمٍ يَعْلَمُونَ ؛\r\nاگر مشركان توبه كنند و نماز بخوانند و زكات بدهند ، برادران دينى شما هستند و ما ( اين ) آيات را براى گروه دانايان شرح مىدهيم » .\r\n12 . « وَ إِنْ نَكَثُوا أَيْمانَهُمْ مِنْ بَعْدِ عَهْدِهِمْ وَطَعَنُوا فِى دِينِكُمْ فَقاتِلُوا أَئِمَّةَ الكُفْرِ إِنّهُمْ لا أَيْمانَ لَهُمْ لَعَلَّهُمْ يَنْتَهُونَ ؛\r\nاگر ( مشركان ) پس از قرارداد پيمان‌هاى خود را شكستند و بر دين شما طعنه زدند ، با آنها كه پيشوايان كفرند نبرد كنيد ، شايد ( از رفتار خود ) دست بردارند » .\r\nدر سال ششم هجرت ، پيامبر صلى الله عليه و آله و ياران او تصميم گرفتند كه به زيارت خانه خدا بروند . چون سفر آنان در ماه‌هاى حرام ، اتفاق افتاد از اين نظر گمان نمىكردند كه قريش از ورود آنان به مكه جلوگيرى كنند ؛ زيرا جنگ در ماه‌هاى حرام در ميان اعراب اكيداً ممنوع بود و تمام افراد با كمال آزادى حق داشتند در ماه‌هاى حرام در مكه و كليهء بازارهاى تجارى شركت نمايند .\r\nدر آغاز ماه ذىقعده پيامبر گرامى صلى الله عليه و آله با گروهى از مهاجران و انصار از مدينه بيرون آمدند ، در حالى كه شترانى براى قربانى همراه داشتند و براى عمره احرام بسته بودند و هيچ سلاحى جز شمشير ، كه حمل آن در سفر رسم عرب بود ، همراه خود نداشتند و هدف اين بود كه قريش مطمئن باشند كه پيامبر قصد پيكار ندارد .\r\nبا اين همه ، قريش تصميم گرفتند كه از ورود مسلمانان به مكه جلوگيرى كنند ؛ از اين رو ، سواران قريش از مكه بيرون آمده و در « ذىطوى » فرود آمدند ، تا راه را بر مسلمانان ببندند ، در اين موقع قافله پيامبر اكرم نيز در « عسفان » ( دهكده‌اى در ده منزلى مكه ) به منظور استراحت توقف كرده بود . پيامبر در « عسفان » از تصميم قريش پرسيد مردى از بنىكعب پاسخ داد و گفت : آنان از عزيمت تو سخت عصبانى هستند و به هر قيمتى تمام شود از ورود تو به مكه\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nجلوگيرى خواهند نمود و همين الآن سواران آنان به فرماندهى خالد بن وليد و عكرمة بن ابىجهل در « ذىطوى » فرود آمدند .\r\nبا اين ترتيب پيامبر تصميم گرفت روش صلح و مسالمت را ، هرطور شده ، پيش گيرد . آن‌گاه به كمك راهنمايى ، از راه‌هاى سختى كه از ميان دره‌هاى صعب‌العبور مىگذشت عبور كرده و در نزديكى مكه به حديبيه رسيد . در اين موقع شتر رسول‌خدا همان‌جا خوابيد ، پيامبر فرمود : « خداوند اين شتر را از ورود به مكه بازداشت ، اگر مردم قريش از در مسالمت وارد شوند من خواهم پذيرفت » .\r\n\r\nمتن قرارداد صلح حديبيه\r\nنمايندگان قريش با پيامبر تماس گرفتند ، آگاه شدند كه پيشواى مسلمانان نظر پيكار ندارد ، اما قريش گفتار نمايندگان خود را نپذيرفتند و سرانجام به سهيل‌بن عمرو مأموريت دادند كه پيش محمد صلى الله عليه و آله برود و از او بخواهد كه امسال از راهى كه آمده است باز گردد ؛ زيرا ما نمىخواهيم قبايل عرب بگويند محمد به‌زور وارد مكه شد . سهيل همان‌طور كه « قريش » مىخواستند قرارداد صلح را بست و ضمناً مطلب ديگرى را نيز بر مسلمانان تحميل نمود و آن اين كه اگر كسى از قريش به مسلمانان بپيوندد بايد محمد او را باز گرداند و اگر كسى از مسلمانان پيش قريش آمد نبايد او را باز دهند ؛ ولى هر طايفه‌اى آزاد است كه با محمد صلى الله عليه و آله يا با قريش پيمان ببندد .\r\nهنوز پيمان به پايان نرسيده‌بود كه طايفهء خزاعه با پيامبر پيمان بست و بنىبكر با قريش هم قسم شد .\r\nوفادارى پيشواى بزرگ مسلمانان\r\nپيش از آن كه پيمان امضا شود جوانى از مكيان اسلام آورد و خواست به\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nمسلمانان بپيوندد ، اين جوان ابوجندل فرزند سهيل بود . وقتى سهيل او را ديد به صورت او سيلى نواخت و جامهء او را گرفت و خواست ايشان را پيش قريش ببرد . آن جوان گفت : اى مسلمانان ، مرا به مشركان مىسپاريد ؟ رسول‌خدا گفت :\r\nابوجندل ، بردبار باش ، خدا براى تو و بقيهء ناتوانان چاره‌اى فراهم مىسازد ، ما با قريش پيمان بسته‌ايم و هيچ‌گاه خيانت نخواهيم كرد .\r\nمضمون قرارداد حديبيه تا حدّى در ميان ياران پيامبر ايجاد نارضايتى كرد ؛ زيرا بسيارى از ساده لوحان با خود فكر مىكردند كه چرا بايد مسلمانان پناهندگان قريش را باز پس دهند ؛ ولى قريش فراريان مسلمان را برنگردانند . امّا گروه با ايمان تسليم قرار داد شدند ؛ چون مىدانستند پيامبر ، حجت خدا و قلب او مركز اسرار و معارف و علوم الهى است . برخى هم از راز آن آگاهى داشتند و مىدانستند كسى كه از اسلام روى گرداند و به مشركان بپيوندد ، شايسته نيست بار ديگر به صفوف مسلمانان بپيوندد و هرگاه موحّدى از چنگال قريش گريخت چون از صميم دل به يكتاپرستى ايمان آورده است سرانجام هر كجا باشد به نور ايمان ، دل او گرم و روشن مىگردد و آفريدگار مهربان براى او ، راه چاره‌اى پديد مىآورد و اين نمونه‌اى عالى از روش آزاد نبىّ اسلام است .\r\nنمونهء ديگر از وفاى به پيمان\r\nبندهء زر خريدى به نام ابوبصير اسلام آورد ؛ ولى بدون اجازهء آقاى خويش از مكه به مدينه فرار كرد . ازهربن عوف نامه‌اى به پيامبر نوشت و طبق قرارداد حديبيه درخواست كرد كه پيامبر گرامى او را پس بفرستد و نامه را به وسيلهء شخصى فرستاد و غلامى نيز همراه او بود . هنگامى كه پيامبر از مضمون نامه آگاه گرديد به ابوبصير گفت : ما با اين گروه قراردادى داريم كه تو نيز از آن آگاهى و نمىتوانيم خيانت كنيم . ابوبصير گفت : مرا به مشركان مىسپارى كه از دينم منحرف سازند ؟ پيامبر فرمود : خدا براى تو و ساير ناتوانان راه چاره‌اى پديد مىآورد .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nكارهاى ناجوانمردانهء قريش\r\nميان قبيلهء خزاعه ، هم‌پيمان مسلمانان و بنىبكر ، هم‌پيمان قريش كينهء ديرينه‌اى بود . پس از پيمان حديبيه كينه‌هاى آنان تا حدّى بر طرف شد ولى پس از جنگ « موته » يعنى جنگ مسلمانان با روميان ، قريش گمان كردند كه قدرت مسلمانان كمتر شده است و بنىبكر با خود فكر كردند كه چه بهتر همين الآن انتقام خود را از خزاعه بگيرند لذا گروهى از قريش ، كه عكرمةبن ابوجهل از آنان بود ، قبيلهء بنىبكر را يارى كردند و اسلحه دادند و سرانجام بنىبكر در نيمهء شب عده‌اى را از قبيلهء خزاعه كشتند . عمربن سالم خزاعى به مدينه رفت و پيامبر را از جريان آگاه ساخت و پيامبر مصمم شد كه نقض پيمان را با فتح مكه تلافى كند و همين كار را نيز انجام داد .\r\nاز بيان گذشته نتيجه گرفته مىشود ، منظور قرآن از كسانى كه دستور مىدهد پيمان آنان محترم شمرده شود قبيلهء قريش نيست ؛ زيرا چنان‌كه تاريخ گواهى مىدهد قريش پيمان خود را پيش از فتح مكه - كه در سال هشتم هجرت واقع شده - شكسته بودند و پيامبر نيز نقض پيمان آنها را با فتح مكه اعلام نمود .\r\nبنابراين بايد منظور از اين استثنا ، گروهى باشند كه تا نزول سورهء برائت - كه در سال نهم هجرت نازل گرديده‌است - پيمان خود را محفوظ داشته بودند .\r\nاين‌جاست كه بعضى از مفسران احتمال داده‌اند كه مراد ، بعضى از تيره‌هاى بنىبكر باشد كه پيمان خود را نشكسته بودند ؛ زيرا فقط گروه بنىالدئل از قبيلهء بنىبكر با قريش همدست شده و پيمان خود را ناديده گرفته بودند .\r\nبررسى اين بخش از آيات و هم‌چنين آيات بعدى ، ما را به جوانمردى و صداقت و درست‌كارى پيامبر گرامى ، دربارهء گروهى كه به پيمان خود وفادار بود رهبرى مىنمايد و هم‌چنين ما را به اسرار و راز اين بسيج عمومى آشنا مىسازد .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n\r\nچه گروهى به پيمان خود وفادار بودند ؟\r\nدر آيهء هفتم آن گروه از مشركان را ، كه در نزد مسجدالحرام با پيامبر پيمان بسته بودند و به پيمان خود وفادار بودند ، استثنا مىكند و مىفرمايد :\r\n« إِلّا الَّذِينَ عاهَدْتُمْ عِنْدَ المَسْجِدِ الحَرامِ فَما اسْتَقامُوا لَكُمْ فَاسْتَقِيمُوا لَهُمْ ؛\r\nمگر آن گروه از معاهدان كه در نزديكى مسجدالحرام با شما پيمان بستند ، تا آنان به پيمان وفادارند ؛ پيمان‌هاى خود را حفظ كنيد » .\r\nبراى آگاهى از مفاد آيه بايد صفحات تاريخ را ورق بزنيم تا روشن گردد كه چه گروهى با پيامبر در نزديكى مسجدالحرام پيمان بستند و تا نزول آيات برائت به پيمان‌هاى خود وفادار بودند ، به طور مسلم اين گروه ، قبيلهء قريش و بنىبكر نبودند ؛ زيرا آنان پيمان خود را شكسته بودند .\r\n1 . قرآن مجيد با لحن قاطع وجود هر نوع عهد و پيمانى را ميان مسلمانان و مشركان انكار مىكند و در آيهء هفتم مىفرمايد :\r\n« كَيْفَ يَكُونُ لِلْمُشْرِكِينَ عَهْدٌ عِنْدَ اللَّهِ وَعِنْدَ رَسُولِهِ ؛\r\nچگونه مىتواند براى مشركان نزد خدا و پيامبر او عهد و پيمانى باشد » .\r\nبا اين‌كه مىدانيم ميان دو گروه ، مواثيق و پيمان‌هايى وجود داشته است ولى با وجود اين قرآن قاطعانه وجود چنين پيمان‌هايى را انكار مىكند ؛ زيرا واقعيت پيمان اين است كه طرفين ، تصميم بگيرند بر مفاد آن عمل كنند ، امّا شخصى كه عهدى را در قالب لفظ مىريزد و يا روى كاغذ مىآورد و دست طرف را به عنوان اداى احترام مىفشرد ، ولى در باطن مصمم است كه در فرصت مناسب پيمان خود را ناديده بگيرد و همه را زير پا بگذارد ، چنين پيمانى تنها وجود لفظى و كتبى داشته و جز خدعه و حيله چيز ديگرى نخواهد بود .\r\nگروهى كه با مسلمانان پيمان عدم تعرض بسته بودند همگى از اين قماش\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nبودند . مترصّد بودند كه از پشت خنجر بزنند و نه پيمان خود را رعايت كنند و نه پيوند خويشاوندى كه با برخى از مسلمانان داشتند در نظر بگيرند . روى اين اساس ، قرآن وجود چنين پيمان‌ها را انكار مىكند و مىفرمايد : « ميان شما و آنان پيمانى وجود نداشته است » .\r\nدر آيهء هشتم بر اين انكار چنين استدلال مىكند و مىفرمايد :\r\n« كَيْفَ وَ إِنْ يَظْهَرُوا عَلَيْكُمْ لا يَرْقُبُوا فِيكُمْ إِلّاً وَلا ذِمَّةً يُرْضُونَكُمْ بِأَفْواهِهِمْ وَتَأْبى قُلُوبُهُمْ ؛\r\nچگونه ( مىتوان آنان را معاهد ناميد در صورتى كه ) اگر بر شما دست يابند ، دربارهء شما ، خويشاوندى و پيمان را رعايت نمىكنند و آنان شما را با زبانشان راضى مىسازند . در حالى كه دل‌هاى آنان گفته‌هايشان را تصديق نمىكند » .\r\nقرآن بار ديگر برمىگردد و در آيهء دهم اين حقيقت را تكرار مىكند و مىفرمايد :\r\n« لا يَرْقُبُونَ فِى مُؤْمِنٍ إِلّاً وَلا ذِمَّةً وَ أُولئِكَ هُمُ المُعْتَدُونَ ؛\r\nدربارهء هيچ مؤمن ، پيوند خويشاوندى و عهد و پيمان را رعايت نمىكنند .\r\nگروهى كه از نخست داراى چنين تصميمى بوده‌اند چگونه مىتوانند داراى عهد و پيمانى باشند » .\r\nو در هر دو آيه ( هشتم و دهم ) آنان را با جمله‌هاى « وَأَ كْثَرُهُمُ الفاسِقُونَ » ، « وَ أُولئِكَ هُمُ المُعْتَدُونَ » خطاب مىكند . معناى لغوى « فسق » همان خروج و بيرون رفتن است . هنگامى كه خرما از غلاف بيرون آيد عرب مىگويد : « فسقت التمرة ؛ خرما از غلاف خود خارج شد » .\r\nدر اصطلاح ما ، فردى كه از فرمان خدا خارج گردد « فاسق » ناميده مىشود ، و مقصود از لفظ « فاسقون » در اين آيه همان معناى لغوى آن است ؛ يعنى آنان از حدود پيمان گام فراتر نهاده‌اند . از اين جهت در آيهء دوم ، آنان به لفظ « المعتدون »\r\n\r\n","description":"","footnote":"","page_name":" 54 ","page_number":54},
  {"content":"\r\n\r\n( تجاوزكاران ) توصيف شده‌اند .\r\nبار سوم قرآن برمىگردد و وجود هر نوع عهد و پيمانى را ميان دو گروه ، به جهت نفاق درونى مشركان ناديده مىگيرد و مىفرمايد :\r\n« فَقاتِلُوا أَئِمَّةَ الكُفْرِ إِنّهُمْ لا أَيْمانَ لَهُمْ ؛\r\nبا سران كفر بجنگيد ؛ زيرا براى آنان عهد و پيمانى نيست » .\r\n2 . در لغت عرب لفظ « إلّ » گاهى در معناى خويشاوندى و گاهى در عهد و پيمان به كار مىرود و از باب نمونه به شعر زير توجه كنيد :\r\n لعمرك إنّ إلّك من قريشٍ * كإلِّ السقْب من إلّ النعام ؛ \r\nبه جان تو سوگند ، خويشاوندى شما با قريش به‌سان خويشاوندى بچه شتر است با تخم شترمرغ ؛ ( يعنى ميان شما و آنان پيوند و خويشاوندى وجود ندارد ، همان‌طور كه ميان آن دو وجود ندارد ) .\r\nدر اين شعر لفظ « إلّ » به معناى خويشاوندى است هم‌چنان‌كه در شعر ديگرى به معناى پيمان است ، چنان‌كه مىگويد :\r\n وجدناهم كاذباً إلّهم * و ذوالإلّ و العهد لا يكذب ؛ \r\nپيمان آنان را دروغ يافتيم و صاحب پيمان دروغ نمىگويد .\r\nدر آيات مورد بحث ، لفظ « إلّ » با لفظ « ذمّه » همراه هم آمده است ؛ چون مقصود از لفظ « ذمّه » همان پيمان است طبعاً مقصود از « الّ » پيوند و خويشاوندى خواهد بود .\r\n3 . در آيهء « نهم » به يكى ديگر از رازهاى اين بسيج عمومى اشاره مىكند و مشركان را به‌سان جامعه يهودى قلمداد مىنمايد كه آيات الهى را به بهاى كمى مىفروختند .\r\nقرآن ، جامعهء يهود را با آيهء زير مورد خطاب قرار مىدهد و مىفرمايد :\r\n« وَلا تَشْتَرُوا بِآياتِى ثَمَناً قَلِيلًا وَ إِيّاىَ فَاتَّقُونِ ؛ « 1 »\r\nآيات خدا را به بهاى كم معاوضه نكنيد و از مخالفت با من بپرهيزيد » .\r\n\r\n\r\n","description":"","footnote":"\r\n( 1 ) . بقره ( 2 ) آيهء 41 .\r\n","page_name":" 55 ","page_number":55},
  {"content":"\r\n\r\nدر آيهء ديگر آنان را چنين معرفى مىكند :\r\n« أُولئِكَ الَّذِينَ اشْتَرَوُا الحَيوةَ الدُّنْيا بِالْآخِرَةِ ؛ « 1 »\r\nآنان‌كسانى هستند كه زندگى اخروى را به بهاى كمى از دست داده‌اند و دنيا را برگزيده‌اند » .\r\nقرآن جامعهء اسلامى را با آيهء زير تشريح مىنمايد و مىفرمايد :\r\n« إِنَّ اللَّهَ اشْتَرى مِنَ المُؤْمِنِينَ أَنْفُسَهُمْ وَأَمْوالَهُمْ بِأَنَّ لَهُمُ الجَنَّةَ يُقاتِلُونَ فِى سَبِيلِ اللَّهِ ؛ « 2 »\r\nخداوند جان و مال افراد با ايمان را در برابر بهشت ، خريده است . آنان در راه خدا جهاد مىكنند » .\r\nقرآن گروه مشرك را به‌سان يهود توصيف كرده است و در آيهء نهم مىگويد :\r\n« اشْتَرَوْا بِآياتِ اللَّهِ ثَمَناً قَلِيلًا فَصَدُّوا عَنْ سَبِيلِهِ ؛\r\nآنان آيات خدا ( مواثيق الهى و بسيارى از اصول دين ) را به بهاى كمى فروخته‌اند و از راه خدا برگشته‌اند » .\r\nبت‌پرستان به‌سان يهود ، پست و فرومايه بودند و در برابر بهاى اندكى ، پيمان « حديبيه » را كه با پيامبر در سال ششم هجرت بسته بودند ، زير پا نهادند تا آن جا كه ابوسفيان ، ضيافتى ترتيب داد و از مشركان قول گرفت كه شبانه بر قبيلهء « خزاعه » ، كه با مسلمانان هم‌پيمان بودند ، بتازند و آنان را بكشند و بهاى اين پيمان‌شكنى همان ضيافت فرعون قريش بود .\r\n4 . حقيقت « اشتراء » همان تبديل دو چيز با يكديگر است ، از اين جهت در لغت عرب لفظ اشتراء به دو گونه مىآيد : يكى بدون « باء » و دومى با « باء » . آن‌چه با حرف « باء » همراه نيست آن را دريافت مىكند « 3 » و آن‌چه با آن همراه باشد ، از\r\n\r\n\r\n","description":"","footnote":"\r\n( 1 ) . بقره ( 2 ) آيهء 86 .\r\n( 2 ) . توبه ( 9 ) آيهء 111 .\r\n( 3 ) . اميرمؤمنان در مقام شكايت از كسانى كه دور او را گرفته بودند ، ولى يار صميمى او نبودند به درگاه‌الهى عرض مىكند :\r\n« اللهم بدّل لي بهم خيراً » .\r\nقرآن در نكوهش بنىاسرائيل مىفرمايد : « أَتَسْتَبْدِلُونَ الَّذِى هُوَ أَدْنى بِالَّذِى هُوَ خَيْرٌ » . و آن‌چه در متن گفته شد قاعده‌اى كلى در لفظ « تبديل » و « استبدال » است .\r\n","page_name":" 56 ","page_number":56},
  {"content":"\r\n\r\nدست مىدهد . در آيات مورد بحث چون لفظ « آيات » همراه با حرف « باء » است ، مفاد آيه چنين مىشود كه آنان با از دست دادن آيات الهى ، كالاى مختصرى را به‌دست آوردند .\r\nاز اين بيان روشن مىگردد كه راه صحيح در ترجمهء لفظ « اشتراء » در قرآن اين است كه آن را به معناى مبادله و تعويض بگيريم .\r\n5 . در آيهء يازدهم ، عالىترين روح برادرى تجلّى نموده و بار ديگر سيماى بشردوستانهء اسلام ، از طريق مفاد آن نمايان گرديده است و راه را براى بازگشت مشركان به آغوش اسلام ، بازنهاده است و نداى عفو خود را ، كه در آيهء « پنجم » نيز يادآور شده بود ، در اين آيه تكرار مىكند و جنايت‌هاى گذشتهء مشركان را ، كه به كشت و كشتار گروه بىگناه منجر شده بود ، ناديده مىگيرد و مىفرمايد :\r\n« فَإِنْ تابُوا وَأَقامُوا الصَّلوةَ وَآتُوا الزَّكوةَ . . . ؛\r\nاگر توبه نمايند و نماز بگزارند و زكات بدهند ، در دين با شما برادرانند . . . » .\r\nمقصود از توبه ، همان بازگشت به سوى خداست . هرگاه به مشرك خطاب كنند كه توبه نمايد ، مقصود ترك امورى است كه او را از يكتاپرستى باز مىدارد و به عبارت ديگر ، به خدا و صفات او و پيامبر وى ايمان بياورد ، ولى اگر به فرد با ايمان بگويند كه توبه كند مقصود ترك اعمال زشت و ناهنجارى است كه شايستهء مقام مؤمن نيست ، چنان‌كه مىفرمايد :\r\n« وَتُوبُوا إِلَى اللَّهِ جَمِيعاً أَيُّها المُؤْمِنُونَ لَعَلَّكُمْ تُفْلِحُونَ ؛ « 1 »\r\nاى گروه با ايمان ، همگى به سوى خدا باز گرديد . . . » .\r\nقرآن در اين آيه علاوه بر توبه ، دستور مىدهد كه مشركان نماز بگزارند چنان‌كه مىفرمايد : « وَأَقامُوا الصَّلوةَ ؛ نماز بگزارند » . زيرا نماز ، پيوند انسان با خدا و مظهر شناسايى او و يكى از اركان اجتماعى اسلام است . علاوه براين ، دستور مىدهد كه زكات بدهند چنان‌كه مىفرمايد : « وَآتُوا الزَّكوةَ ؛ زكات مىدهند » . زيرا\r\n\r\n\r\n","description":"","footnote":"\r\n( 1 ) . نور ( 24 ) آيهء 31 .\r\n","page_name":" 57 ","page_number":57},
  {"content":"\r\n\r\nزكات پيوند انسان با اجتماع و ركن مالى و اقتصادى اسلام است .\r\n6 . اگر آنان توبه نمودند و اين دو « ركن » را به‌پا دارند نتيجه اين مىشود كه آنان برادران دينى شما خواهند بود چنان‌كه مىفرمايد : « فَإِخْوانُكُمْ فِى الدِّينِ » .\r\nاسلام در كتاب و سنّت ، روى اخوّت اسلامى تكيه كرده است و مىفرمايد :\r\n« إِنَّمَا المُؤْمِنُونَ إِخْوَةٌ ؛ « 1 »\r\nافراد با ايمان برادر يك‌ديگرند » .\r\nپيامبر گرامى مىفرمايد :\r\n« المؤمنون إِخوة تسعى بذمّتهم أدناهم و هم يد على من سواهم ؛ « 2 »\r\nجامعهء با ايمان برادران يكديگرند و تعهدات هر يك براى ديگران لازم‌الاجراست و همگى يك‌دست در برابر دشمن هستند » .\r\nعوامل مليّت‌ساز ميان جامعه‌شناسان امورى است مانند خون و زبان و آب و خاك . اين عوامل مىتواند ، انسان‌ها را به‌هم پيوند دهد و همه را به صورت ملت واحدى در آورد . هر چند از نظر عقيده و افكار ميان آنان اتّحاد و هماهنگى نباشد .\r\nاز نظر قرآن ، عامل مليت‌ساز ، يك چيز است و بس و آن وحدت عقيده است و زيربناى مليت جز اين ، چيز ديگرى نيست و تا زيربنايى در ميان ملتى وجود نداشته باشد عوامل ديگر نمىتواند در ميان بافت‌هاى متضاد ، وحدت و يگانگى پديد آورد و به اصطلاح ملت واحدى بسازد .\r\nدرست است كه در جهان امروز روى عناصرى از خون و زبان و آب و خاك تكيه مىكنند و گروه‌هايى را زير يكى از اين چيزها به‌هم پيوند مىدهند ، آيا اين وحدت نوعى وحدت صورى و به‌سان نوار نازكى نيست كه دور گروهى سركش و عصيانگر كشيده شده‌باشد كه با يك خيزش آن‌را پاره مىكنند و چيزى نمىگذرد به علت اختلاف عقيده در دل يك ملت ، انشعاب هايى را پديد مىآورد و به\r\n\r\n\r\n","description":"","footnote":"\r\n( 1 ) . حجرات ( 49 ) آيهء 10 .\r\n( 2 ) . تفسيربرهان ، ج 2 ، ص 174 .\r\n","page_name":" 58 ","page_number":58},
  {"content":"\r\n\r\nصورت گروه‌هايى از چپ و راست و ميانه‌رو در مىآيند ؟\r\nآن‌چه مىتواند تمام طبقات اجتماعى را به صورت ملت واحدى درآورد همان وحدت عقيده و ايمان است كه به راستى به افراد وحدت و يگانگى مىبخشد و همهء آنان را در مسير واحد و تحقق يك آرمان قرار مىدهد . از اين جهت قرآن بر خلاف اعلاميهء حقوق بشر تنها افراد با ايمان را برادران يكديگر مىداند نه همهء انسان‌ها را .\r\n7 . در آيهء يازدهم و هم‌چنين در آيهء پنجم ، پس از موضوع توبه ، سخن از نماز و زكات به ميان آورده است و مىفرمايد : مشركان علاوه بر توبه ، اين دو ركن را بايد به‌پا دارند .\r\nخوارج و معتزله معتقدند عمل جزء ايمان است و شخص مؤمن كسى است كه علاوه بر اظهار شهادتين همراه با ايمان ، اين دو ركن و مانند آنها را به‌پا دارد كه در غير اين صورت كافر خواهد بود ، از اين رو ، در نظر اين گروه ، مرتكب گناه كبيره ، مؤمن نيست . دليل اين گروه اين آيه و امثال آن است كه علاوه بر ايمان و توحيد و توبه ، نماز و زكات را نيز شرط كرده است « 1 » ولى بر خلاف اين نظر ، حق اين است كه ايمان درجاتى دارد .\r\nدرجه‌اى از آن ، سعادت انسان را پىريزى مىكند و او را از عذاب دوزخ مىرهاند و اين همان ايمان است كه بايد با عمل به فرايض و خوددارى از گناه‌ها همراه باشد ؛ نه تنها بايد نماز بخواند بلكه بايد به تمام وظايف دينى و مذهبى خود عمل نمايد .\r\nمرحلهء ديگر اين است كه او را جزء جامعه اسلامى قرار مىدهد و مسلمانان موظف هستند مال و جان او را محترم شمارند و با او روابط زناشويى برقرار نمايند . در اين مرحله گفتن كلمهء توحيد ( لا إله إلّااللَّه ) و شهادت بر رسالت كفايت مىنمايد و هرگاه چنين فردى به وظايف دينى خود عمل نكرد زمامدار\r\n\r\n\r\n","description":"","footnote":"\r\n( 1 ) . ر . ك : جعفر سبحانى ، بحوث فى الملل و النحل ، ج 3 .\r\n","page_name":" 59 ","page_number":59},
  {"content":"\r\n\r\nمسلمانان ، بايد او را حدّ شرعى بزند و مجازات كند و هرگز شخصى با ترك نماز و زكات ، از اسلام خارج نمىگردد ؛ امّا چرا در اين مورد « مشركان پيمان شكن » علاوه بر ايمان بايد اين دو ركن را به‌پا دارند ؟ چون مشركان پيمان شكن ، با ديگران فرق داشتند و روى جهاتى نبايد به قول ظاهرى آنان اكتفا كرد ؛ آنها كسانى بودند كه با مسلمانان پيمان بستند و در مواقع حسّاس پيمان‌شكنى كردند ، از اين لحاظ تا از آنان ، كه سوابق بدى در شكستن پيمان دارند ، اعمال نيك و كردارهايى صحيح ، كه حاكى از ايمان واقعى آنها باشد ، ديده نشود ، نبايد به ايمان ظاهرى آنها اعتماد نمود . به همين جهت دربارهء چنين گروهى طور ديگر رفتار شده و به تسليم ظاهرى اكتفا نشده است . اگر چه در ساير جاها تنها اظهار ايمان براى رعايت مقررات ظاهرى اسلام در حقّ اظهار كننده كافى است .\r\nتا اين‌جا توانستيم برخى از نكات آيات يازده‌گانه را بيان داريم اكنون در مورد دوازدهم به بحث مىپردازيم كه مىفرمايد :\r\n« وَ إِنْ نَكَثُوا أَيْمانَهُمْ مِنْ بَعْدِ عَهْدِهِمْ ؛\r\nاگر پيمان‌هاى خود را شكستند » .\r\nاكنون آيا اين آيه پيرامون مشرك معاهد ، سخن مىگويد ، كه پيمان خود را شكسته است ، يا دربارهء مسلمانى سخن مىگويد كه مشرك بوده و اسلام آورده است ؛ آن‌گاه مىخواهد پيمان‌شكنى كند ؟\r\nنظر نخست ، نظر ماست و نظر دوم ، نظر زمخشرى مؤلف كشاف است .\r\nاكنون توضيح هر دو نظريه :\r\n1 . سياق آيات حاكى است كه اين آيه به‌سان آيات پيش ، تكليف مسلمانان را در برابر مشركان روشن مىسازد و مشركان زمان پيامبر گرامى چند گروه بودند :\r\nالف ) گروه پيمان‌شكن كه تن به اسلام ندادند و به شرك خود باقى ماندند .\r\nتكليف اين گروه را در آيهء پنجم روشن مىسازد .\r\nب ) گروه مشرك كه در مدت چهار ماه دست از شرك برداشتند و به اسلام\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nگرايش پيدا كردند . تكليف اين گروه را ذيل آيهء پنجم و مجموع آيهء يازدهم روشن مىنمايد .\r\nج ) مشركان معاهد كه تا زمان نزول آيات به عهد و پيمان خود باقى بودند پيمان خود را محترم شمرده بودند . تكليف اين گروه را آيهء چهارم روشن مىنمايد .\r\nدر اين‌جا لازم است قرآن وضع همين گروه سوم را در صورتى كه بخواهند پيمان شكنى كنند روشن سازد و آيهء مورد بحث بيانگر وضع همين گروه است كه اگر در آينده پيمان شكنى كردند :\r\n« وَ إِنْ نَكَثُوا أَيْمانَهُمْ مِنْ بَعْدِ عَهْدِهِمْ . . . ؛\r\nاگر گروه وفادار در آينده پيمان‌شكنى كردند و در دين شما طعن زدند ، با سران كفر نبرد كنيد كه براى آنان پيمانى نيست » .\r\nبا توجه به جهاتى كه اكنون يادآورى مىنماييم مىتوان نظريهء نخست را تأييد كرد : اوّلًا ، در آيات پيش وظيفهء مسلمانان در برابر همهء مشركان بيان شده جز اين قسم كه طبعاً بايد اين آيه ناظر بر اين قسم از مشركان باشد . ثانياً ، اين آيه نمىتواند مربوط به مسلمانان معاهد باشد ؛ زيرا در اين آيه چنين مىفرمايد :\r\n« وَطَعَنُوا فِى دِينِكُمْ فَقاتِلُوا أَئِمَّةَ الكُفْرِ » . اين تعبيرها مناسب با مشركان است كه بر شرك و كفر خود باقى مانده‌اند ، نه مشركى كه مسلمان شده ، آن‌گاه راه انحراف را پيش گرفته‌است .\r\n2 . نظريهء مؤلف كشاف بر خلاف نظرپيش است . وى مىگويد اين آيه مربوط به آيهء ما قبل ( آيهء يازدهم ) است و بيانگر حال آن گروه از افراد است كه اسلام آورده‌اند و نماز و زكات بر پا داشته‌اند ، ولى پيمان خود را شكستند و يا تصميم بر شكستن گرفتند . او مىگويد اين آيه پس از آيهء يازدهم نازل شده است كه در آن سخن از ايمان مشركان و خواندن نماز و دادن زكات به ميان آمده است . طبعاً آيهء مورد بحث راجع به همان‌ها خواهد بود ؛ ولى اين نظريه از جهاتى دور از حقيقت است :\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nالف ) زيرا مشرك در صورتى پيمان دارد كه برحال شرك و دوگانگى با اسلام باقى بماند ولى وقتى اسلام آورد و نماز و زكات را به‌پاداشت ، جزو جامعهء اسلامى است و عنوان معاهد و يا صاحب پيمان با رئيس اسلامى نخواهد داشت .\r\nاين عناوين از آن گروهى است كه با دولت اسلامى حالت تباين و دوگانگى داشته‌باشند و در غير اين صورت ، نه معاهدند و نه صاحب پيمان .\r\nب ) آيه دربارهء گروهى بحث مىكند كه در آينده پيمان خود را مىشكنند و در دين ما طعن مىزنند و سران و فرماندهانى دارند . قرآن از آنها بانام « أَئِمَّةَ الكُفْرِ » ياد مىكند . اين نوع نشانه‌ها مربوط به مشركان خواهد بود كه وارد حوزهء اسلام نشده‌اند ، اگر مقصود مشركانى بود كه پس از اسلام ، راه ارتداد پيش گرفته‌اند شايسته‌تر بود بفرمايد : « وَطَعَنُوا فى دينِهِمْ » نه « ديِنِكِمْ » . علاوه بر اين ، « امامان كفر » كسانى هستند كه بر شرك خود اصرار ورزند ، نه اين كه اسلام بياورند ، سپس كافر شوند .\r\n\r\nآيا گروهِ مرتدِّ پس از پيامبر ، مصداق اين آيه بودند ؟\r\nتاريخ گواهى مىدهد كه مضمون اين آيه در زمان حيات پيامبر تحقق نپذيرفت ؛ زيرا حكومت جوان اسلام ، پس از نزول اين سوره آن‌چنان رعب و ترسى در دل دشمنان افكنده بود ، كه كسى جرأت مخالفت و پيمان‌شكنى را نداشت . بله ، وقتى پيامبر چشم از اين جهان پوشيد ، صداى ارتداد گروهى از تازه مسلمانان دور از مركز ، به گوش مسلمانان رسيد . از آن‌جا كه روح تعاليم پيامبر هنوز زنده بود بلافاصله مسلمانان با تدابير صحيح به دفع آنان پرداختند ؛ گروهى كشته شدند و گروهى بار ديگر به آغوش اسلام بازگشتند .\r\nشايد كسى تصور كند كه نخستين مورد و مصداق آيه ، همان گروه مرتدى است كه پيمان‌ها و عهدهاى خود را شكستند ؛ ولى اين نظر از دو جهت درست نيست :\r\nاوّلًا ، بايد دقت كرد و ديد كه آيا آنها معاهد بودند يا مسلمان ؛ به‌طور مسلم\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nبايد گفت مسلمان بودند و در رديف خود مسلمانان قرار داشتند ، با اين حال چطور صحيح است كه بگوييم آنها از مصاديق آيه هستند .\r\nثانياً ، اگر از اين اشكال صرف نظر كنيم ، اشكال ديگرى هست و آن اين كه آنان كوچك‌ترين پيمان وعهدى با پيامبر نداشتند و ايمان آوردن آنان ملازم با پيمان بستن نبود .\r\nگمان نشود كه در آغاز اسلام هر كس ايمان مىآورد ، ناچار بود با پيامبر عهد و پيمانى نيز ببندد ، بلكه قضيه آسان‌تر از اين بود ؛ اساس قبول ايمان همان تصديق لفظى بود و همين قدر كافى بود كه شهادتين را بر زبان جارى كند و امّا موضوع پيمان و عهد و بيعت‌گيرى از مسلمانان يك مطلب دايمى و هميشگى نبوده‌است بلكه گاهى پيامبر در كارهاى مهم از گروهى بيعت مىگرفت كه از دو نيروى مهم ايمان و پيمان ، براى پيشرفت و حل مشكلات استفاده كند ، چنان‌چه در « حديبيه » همين كار را انجام داد و از مؤمنان حاضر در واقعه ، بيعتى بنام « بيعة الرّضوان » گرفت و آيهء زير اشاره به همان است :\r\n« لَقَدْ رَضِىَ اللَّهُ عَنِ المُؤْمِنِينَ إِذ يُبايِعُونَكَ تَحْتَ الشَّجَرَةِ فَعَلِمَ ما فِى قُلُوبِهِمْ فَأَنْزَلَ السَّكِينَةَ عَلَيْهِمْ وَأَثابَهُمْ فَتْحاً قَرِيباً ؛ « 1 »\r\nخدا از مؤمنان خوشنود گرديد ، هنگامى كه با تو زير درخت بيعت مىكردند .\r\nخدا از آن‌چه در دل آنها بود آگاه شد و به قلوب آنان آرامش بخشيد و با پيروزى نزديكى ، آنان را پاداش داد » .\r\nكسانى كه در واقعه « بيعة الرّضوان » حضور داشتند گروهى بودند كه سابقهء ممتدى در ايمان و اسلام داشتند و اين بيعت و پيمان ، نه به خاطر تحقّق بخشيدن به ايمان و اسلام آنان بود بلكه به منظور تحكيم علل پيشرفت در جنگ صورت گرفت . گاهى پيامبر از زنان ( پس از ايمان آوردن ) بيعت مىگرفت كه از جادهء توحيد بيرون نروند و خود را از آلودگىهاى مادى حفظ كنند ، چنان‌كه مىفرمايد :\r\n\r\n\r\n","description":"","footnote":"\r\n( 1 ) . فتح ( 48 ) آيهء 18 .\r\n","page_name":" 63 ","page_number":63},
  {"content":"\r\n\r\n« يا أَيُّها النَّبِىُّ إِذا جاءَك المُؤْمِناتُ يُبايِعْنَك عَلى أَنْ لا يُشْرِكْنَ بِاللَّهِ شَيْئاً وَلايَسْرِقْنَ وَلا يَزْنِينَ ؛ « 1 »\r\nاى پيامبر ، هنگامى كه زنان با ايمان بيايند و با تو بيعت كنند كه شرك نورزند و دزدى نكنند و اعمال منافى عفت انجام ندهند ، بيعت آنها را بپذير » .\r\nنتيجهء مطلب اين خواهد بود كه ، به‌طور حتم روى سخن در اين آيه با كسانى است كه با پيامبر ، پيمان داشته‌اند و گروهى كه پس از مرگ رسول اكرم مرتد شدند و پيش از ارتداد مؤمن بودند و عهد و پيمانى با پيامبر اكرم و مسلمانان نداشتند ؛ هرگز ايمان آنان به رسالت پيامبر مستلزم بيعت نبود ، بلكه بيعت گاهى در مواقع حساس انجام مىگرفت . از اين نظر مرتدين را نمىتواند مصداق اين آيه شمرد .\r\n\r\nآيا اصحاب جمل اوّلين مصداق اين آيه بودند ؟\r\nالبته اين آيه دربارهء مشركان نازل شده است كه پيمان و ميثاقى با پيامبر و مسلمانان داشتند ؛ ولى با در نظر گرفتن ملاك حكم ، مىتوان گفت هدف آيه اعم است و منظور كليهء كسانى است كه با رئيس اسلام پيمانى داشته باشند ، سپس آن را بشكنند ، خواه مشرك باشند ، مانند بت‌پرستان زمان پيامبر و خواه مسلمان و مؤمن . بنابراين هرگاه گروهى از مسلمانان با ولىّ اسلام بيعت نمايند و آن‌گاه آن‌را بشكنند بايد حكم آيه را دربارهء آنان اجرا نمود ؛ زيرا ملاك حكم ، پيمان‌شكنى است از هر گروهى كه باشند .\r\nخلافت و امامت اگر چه در گرو ملكات نفسانى و شرايط روحى است كه هر كس واجد آن باشد از جانب خدا به آن مقام منصوب مىگردد و اين امر ، با برگزار شدن مراسم خاصى در غديرخم در زمان رسول‌خدا رسميت پيدا كرد ؛ مثلًا روزى كه على عليه السلام از جانب خدا در غدير خم خليفه و امام مسلمانان معرفى\r\n\r\n\r\n","description":"","footnote":"\r\n( 1 ) . ممتحنه ( 60 ) آيهء 12 .\r\n","page_name":" 64 ","page_number":64},
  {"content":"\r\n\r\nشد . پيامبر گرامى پس از نصب امام ، دستور داد كه مردم يكايك بيايند با او بيعت كنند و غرض از بيعت اين بود كه انتصاب مزبور كاملًا جنبهء رسمى به‌خود بگيرد .\r\nاتفاقاً همين مراسم دربارهء امام ، هنگامى كه خليفهء سوم كشته شد ، انجام گرفت و در پيشاپيش مسلمانان ، طلحه و زبير با حضرت بيعت كردند و او را امير و رئيس و پيشواى مسلمانان شناختند . روش امام و رعايت عدالت اجتماعى آن حضرت ، مورد نظر جاه‌طلبانى مانند طلحه و زبير قرار نگرفت و آنان اصرار داشتند على در تقسيم بيت المال و مناصب ، تبعيض قائل شود و اين كار از شخصى مانند على ، ساخته نبود . از اين رو نقض بيعت كردند و به بهانهء عمره از مدينه بيرون رفتند و با كمك همسر پيامبر و بذل و بخشش‌هاى فراوان توانستند عده‌اى را دور خود جمع كنند و پس از كشتن عده‌اى از شيعيان و دوستان على عليه السلام بصره را پايگاه خود قرار دادند . در اين موقع على عليه السلام با لشكر انبوهى در نزديك بصره فرود آمد و هنگامى كه دو سپاه با هم روبه‌رو شدند على عليه السلام سپاه دشمن را با جمله‌هاى زير مخاطب ساخت :\r\n« آيا بر شما ستم كرده‌ام و زر و زيور دنيا را به خود و فرزندانم اختصاص داده‌ام و در اجراى حدود الهى تبعيض قائل شده‌ام ؟ » همگى گفتند : نه . سپس فرمود :\r\n« ما لبيعتي تنكث و بيعة غيري لا تنكث ؛\r\nچرا بيعتى را كه با من كرده بوديد ، شكستيد ، ولى بيعتى را كه با ديگران داشتيد ، محترم شمرديد ؟ ! » .\r\nهنگامى كه سخن به اين‌جا رسيد رو به سپاه خود نمود و فرمود :\r\n« إنَّ اللّهَ يَقُولُ فى كِتابِهِ : وَ إِنْ نَكَثُوا أَيْمانَهُمْ مِنْ بَعْدِ عَهْدِهِمْ . . . »\r\nو در آخر اضافه نمود :\r\n« إنّها لأصحاب هذه الآية و ما قوتلوا منذ نزلت ؛ « 1 »\r\n\r\n\r\n","description":"","footnote":"\r\n( 1 ) . سفينة البحار ، ج 1 ، ص 30 .\r\n","page_name":" 65 ","page_number":65},
  {"content":"\r\n\r\nاين گروه مصداق اين آيه هستند و اين فرمان آسمانى تا حال اجرا نشده است ؛ يعنى تا روز جمل يا پيمان‌شكن در كار نبود و يا آن‌كه با آنان جنگ نشده‌بود » .\r\n\r\nنظر ابن عباس در اين آيه\r\nبسيارى از مفسّران از ابن عباس نقل كرده‌اند كه شأن نزول آيه ، رؤساى قريش بوده‌اند ، ولى به‌طور يقين اين نقش بىاساس است ؛ زيرا سورهء برائت در سال نهم هجرت ، نازل گرديده و رؤساى قريش در سال هشتم هجرى پس از فتح مكه همگى اسلام اختيار كرده و در رديف مسلمانان در آمده بودند و شأن نزول آيات ، مشركان بودند ، نه مسلمانان .\r\n\r\nدو نكتهء قابل توجه در اين آيه\r\n1 . در اين آيه قرآن دستور مىدهد كه مسلمانان با گروهى كه دين آنان را به مسخره مىگيرند ، مبارزه كنند چنان‌چه مىفرمايد : « وَطَعَنُوا فِى دِينِكُمْ ؛ بر آيين شما طعنه بزنند » و نكتهء آن روشن است ؛ زيرا آيين يك فرد مسلمان ، از جان و مال او گرامىتر است .\r\n2 . در آيهء مورد بحث ، مسلمانان را به مبارزه با سران كفر و الحاد دعوت مىنمايد و مىفرمايد : « فَقاتِلُوا أئمَّةَ الْكُفْر ؛ با سران كفر مبارزه كنيد » . نكتهء آن اين است كه آنان مايهء آلودگى همهء افرادند . آنانند كه اگر صالح شوند جامعه اصلاح مىگردد و در غير اين صورت آلودگى همه را فرامىگيرد . پيامبر اكرم مىفرمايد :\r\n« صنفان من أمّتي إذا صلحا صلحت الأمّة و إذا فسدا فسدت الأمّة :\r\nالأمراء والقرّاء ؛ « 1 »\r\nدو گروه از امّت من اگر اصلاح شود ، همگى اصلاح مىشوند ، و اگر آلوده گردند ،\r\n\r\n\r\n","description":"","footnote":"\r\n( 1 ) . صحيح بخارى ، « كتاب توحيد » ، ص 1 .\r\n","page_name":" 66 ","page_number":66},
  {"content":"\r\n\r\nهمه آلوده مىشوند . اين دو گروه عبارتند از : فرمانروايان و دانشمندان » .\r\n\r\nتحريك احساسات دينى\r\n13 . « أَ لَاتُقاتِلُونَ قَوْماً نَكَثُوا أَيْمانَهُمْ وَهَمُّوا بِإِخْراجِ الرَّسُولِ وَهُمْ بَدَؤُكُمْ أَوَّلَ مَرَّةٍ أَتَخْشَوْنَهُمْ فَاللَّهُ أَحَقُّ أَنْ تَخْشَوْهُ إِنْ كُنْتُمْ مُؤْمِنِينَ ؛\r\nچرا با كسانى كه پيمان‌هاى خود را شكستند و در صدد بيرون كردن پيامبر برآمدند و در ابتدا با شما « دشمنى » آغاز كردند جنگ نمىكنيد ، آيا از آنها بيم داريد ، اگر راستى اهل ايمان هستيد خداوند سزاوارتر است كه از او بترسيد » .\r\n14 . « قاتِلُوهُمْ يُعَذِّبْهُمُ اللَّهُ بِأَيْدِيكُمْ وَيُخْزِهِمْ وَيَنْصُرْكُمْ عَلَيْهِمْ وَيَشْفِ صُدُورَ قَوْمٍ مُؤْمِنِينَ ؛\r\nبا آنان نبرد كنيد ( تا ) خدا ، با دست شما آنها را عذاب كند و خوارشان سازد و شما را بر آنها پيروز گرداند و دل‌هاى گروهى را كه مؤمنند ، بهبودى بخشد » .\r\n15 . « وَيُذهِبْ غَيْظَ قُلُوبِهِمْ وَيَتُوبُ اللَّهُ عَلى مَنْ يَشاءُ وَاللَّهُ عَلِيمٌ حَكِيمٌ ؛\r\n( تا خدا ) خشم دل‌هاى افراد با ايمان را ببرد و از آنها كه مىخواهد در گذرد و خدا دانا و حكيم است » .\r\n16 . « أَمْ حَسِبْتُمْ أَنْ تُتْرَكُوا وَلَمّا يَعْلَمِ اللَّهُ الَّذِينَ جاهَدُوا مِنْكُمْ وَلَمْ يَتَّخِذُوا مِنْ دُونِ اللَّهِ وَلا رَسُولِهِ وَلا المُؤْمِنِينَ وَلِيجَةً وَاللَّهُ خَبِيرٌ بِما تَعْمَلُونَ ؛\r\nمگر فكر مىكنيد كه رها مىشويد ( و مورد امتحان واقع نمىگرديد ) و خدا كسانى را كه از شما جهاد كرده‌اند و جز خدا و پيامبر و افراد با ايمان همرازى اتخاذ نكرده‌اند ، نمىداند ( و آشكار نمىسازد ) ! خدا از كارهاى شما آگاه است » .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nاين قسمت ، آخرين بخش از آياتى است كه امير مؤمنان به دستور پيامبر آنها را در سرزمين منى بر مشركان قرائت نمود و با تفسير اين بخش ، مجموع آياتى كه پيامبر به على تعليم داد ، به پايان مىرسد و موضوع سخن در آيات بعدى ، دگرگون و بخش تازه‌اى گشوده مىشود .\r\nدر اين بخش از آيات كه هم اكنون به تفسير آن مىپردازيم قرآن مجيد با دلايل منطقى ، احساسات سربازى يكتاپرستان را برضد بت‌پرستان تحريك مىكند و از اين راه ، روح شهامت و فداكارى در طريق هدف را در كالبد آن مىدمد .\r\nامروزه در مراكز نظامى جهان ، كوشش مىشود كه تنها از احساسات سربازى افراد برضد دشمن بهره‌بردارى شود ؛ احساساتى كه حدّ و مرز نمىشناسد و مىخواهد هر نوع مانع را از پيش پاى خود بردارد . به‌طور مسلّم تحريك غرور ملّى و احساسات سربازى اگر به نفع يك طرف تمام گردد ، سرانجام به ضرر جامعهء انسانى تمام مىشود كه حفظ وصيانت آن برعهدهء اسلام است . پيشواى بزرگ اسلام در حالى كه انديشهء توسعه‌طلبى و كشورگشايى بر سر ندارد ، در اعزام سربازان به ميدان نبرد ، در عين استفاده از جنبه‌هاى روانى و احساسى آنان ، در تحريكشان حزم و احتياط را از دست نمىداد و احساسات و شور سربازى افراد را كاملًا كنترل مىكرد . پيامبر گرامى هر موقع ، گروهى را به جهت جنگ مىفرستاد براى تهييج روح سربازان و فداكارى ، آنان را به جمله‌هاى زير مورد خطاب قرار مىداد و مىفرمود :\r\n« هان اى سربازان ، شمشير مجاهدان كليد درهاى بهشت است ، مركب‌هاى مجاهدان وسيله‌اى براى پيشروى به سوى بهشت مىباشد . يكى از درهاى بهشت « باب المجاهدين » است . مجاهدان در حالى كه شمشيرهاى خود را حمايل كرده‌اند از آن در وارد مىشوند و فرشتگان ، مقدم آنان را گرامى مىشمارند » .\r\nولى براى كنترل احساسات آنان جمله‌هاى زير را مىآورد :\r\n« به نام خدا جنگ كنيد . هدف شما خدا باشد ؛ خدايى كه خون بشر را محترم\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nشمرده است و در غير ضرورت ، اجازهء ريختن خون را نداده‌است . مبادا بى جهت و يا از روى خشم و غضب خرابى به بار آوريد ، درختان را ببريد ، اعضاى دشمن را قطعه‌قطعه كنيد ، بيماران و پيران و زنان و زمين گيران را متعرّض شويد ! » . « 1 » هرگاه اين بخش از سخنان پيامبر به سخنان پيش وى ضميمه گردد ، به احساسات سربازى ، رنگ منطقى و سازندگى مىدهد و مجاهد ، به‌جاى ويرانگرى ، به فكر آبادى مىافتد .\r\n\r\nروش على عليه السلام\r\nروش امام نيز همان روش مربّى او بود . وقتى به وى خبر دادند كه سفيان بن عوف به فرمان معاويه به يكى از شهرهاى مرزى عراق به‌نام « انبار » يورش برده و فرماندار آن جا را كشته و از گرفتن زروزيور زنان خوددارى نكرده است ، فوراً بر فراز منبر قرار گرفت و خطابه‌اى بس مهيّج و آتشين ايراد فرمود :\r\n« إنَّ الجِهادَ بابٌ مِن أبْوابِ الجَنّةِ ، فَتَحَهُ اللّهُ لِخاصّةِ أوْليائه وَ هُوَ لِباسُ التَّقوى وَدِرْعُ اللّهِ الحَصينَةُ و جُنَّتهُ الوثيقة . . . ؛ « 2 »\r\nجهاد درى است از درهاى بهشت كه خداوند آن را به روى دوستان خاص خود گشوده است . نبرد در راه خدا ، لباس تقوا و زره محكم و سپر قابل اطمينانى است . گروهى كه جهاد را ترك كنند لباس ذلّت و خوارى بر اندامشان پوشانيده مىشود و بلاها آنها را فرا مىگيرد » .\r\nدر جنگ جمل پرچم را به دست فرزند عزيز خود محمد حنفيه داد و او را با جمله‌هاى زير خطاب نمود :\r\n« تزول الجبال ولاتزل ، عضّ على ناجذك ، أعر اللّه جمجمتك ، تِدْ في الأرض بقدمك ، إرم ببصرك أقصى القوم ، و غضّ بصرك و اعلم أنّ\r\n\r\n\r\n","description":"","footnote":"\r\n( 1 ) . وسائل الشيعه ، « كتاب جهاد » .\r\n( 2 ) . نهج‌البلاغه ، خ 27 .\r\n","page_name":" 69 ","page_number":69},
  {"content":"\r\n\r\nالنّصر من عنداللّه سبحانه ؛ « 1 »\r\nدر جبههء جنگ از كوه پا برجاتر باش . دندان روى دندان بگذار و فشار ده .\r\nكاسهء سرت را در راه خدا عاريت ده . پاى خود را مانند ميخ در زمين بكوب .\r\nديده‌ات را به آخر لشكر بدوز . از نگاه به دشمن و خيره شدن در او بكاه .\r\nبدان ، كمك از جانب خداست » .\r\nولى در صفحات تاريخ از همين رادمرد بزرگ ، مطالب عجيبى دربارهء ارفاق به دشمن نقل شده است . روح بزرگ على عليه السلام و عواطف انسانى او را لابه‌لاى دستورهايى كه در مواقع جنگ به سربازان خود مىداد نمايان مىشود و مجموع سخنانش مىرساند كه پيوسته مىخواست پيروان خود را دلير و فداكار تربيت كند و در عين حال از تمايلات افراطى و احساسات غير منطقى باز دارد .\r\n\r\nعوامل عقلى آيات جهاد\r\nآيه‌هاى چهاردهم و پانزدهم ، از راه‌هاى گوناگون احساسات سربازى مجاهدان اسلام را به سوى هدف تحريك مىكند و آنان را براى هرنوع فداكارى آماده مىسازد و شايد در تمام آيات قرآن ، مانند اين آيات ، به جهاد و مبارزه تحريك و تشويق نشده است ، در حالى كه در آيهء سيزدهم ، با يك رشته دلايل عقلى به تحريك روحيهء آنان مىپردازد و در حقيقت در اين آيات ، احساسات جنگى را با عواطف انسانى و انديشه‌هاى عقلى به‌هم آميخته است .\r\n\r\n1 . پيمان شكنى كرده‌اند\r\nدر آيهء سيزدهم به اين نكته چنين اشاره مىكند :\r\n« أَ لَاتُقاتِلُونَ قَوْماً نَكَثُوا أَيْمانَهُمْ ؛\r\n\r\n\r\n","description":"","footnote":"\r\n( 1 ) . همان ، خ 11 .\r\n","page_name":" 70 ","page_number":70},
  {"content":"\r\n\r\nچرا با گروهى كه پيمان‌هاى خود را شكسته‌اند نبرد نمىكنيد ؟ » .\r\nقرارداد صلح حديبيه كه با شرايط سنگينى به نفع مشركان بسته شد از طرف قريش زير پا نهاده شد ؛ زيرا چيزى نگذشت كه قبيلهء خزاعه هم پيمان مسلمانان از جانب بنىبكر هم پيمان قريش با پشتيبانى قريش مورد حمله قرار گرفتند .\r\nگروهى را كشتند و عده‌اى را فرارى دادند رئيس قبيلهء خزاعه راه مدينه را پيش گرفت و مظلوميت قوم خود را به گوش پيامبر رسانيد . پيامبر از فرط تأثّر فرمود :\r\n« لانُصِرْتُ إنْ لَمْ أَنْصُر ؛\r\nخدا مرا يارى نكند ، اگر شماها را كمك نكنم » .\r\nآيا چنين گروهى كه ناجوانمردانه پيمان خود را مىشكستند ، شايستهء ادب و تنبيه نيستند ؟\r\n\r\n2 . پيامبر را از سرزمين خود بيرون كردند\r\nباز در همان آيه به اين نكتهء عقلى اشاره مىكند و مىفرمايد : « وَهَمُّوا بِإِخْراجِ الرَّسُولِ » . و در تفسير آيهء چهلم از همين سوره ، توطئهء آنان را مشروحاً بيان مىكند و بيرون كردن پيامبر از زادگاه خود ، تصميم ابتدايى آنان بود و گرنه تصميم‌نهايى آنان كشتن بود .\r\nممكن است گفته شود قريش كه پيامبر را از زادگاه خود بيرون كرد در روز نزول اين آيات ، اسلام آورده بودند ، در اين صورت چگونه قرآن مسلمانان را به جهاد با آنان دعوت مىكند ؟\r\nولى پاسخ آن با توجه به تاريخ روشن است ؛ زيرا اين تنها قريش نبود كه در « دار النّدوه » گرد آمده بودند ، بلكه سران قبايل ديگرى در اين تصميم شركت داشتند و هنوز برخى از اين قبايل پس از فتح مكه بر شرك خود باقى بودند ، حتّى برخى از قريش نيز ، پس از فتح مكّه ، شرك و بت‌پرستى خود را ترك نگفته بودند .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\n\r\n3 . آغاز جنگ از آنان بود\r\nجرم سوم آنان اين بود كه آنان نبرد را آغاز كردند . آنان بودند كه جنگ‌هاى بدر ، احد و احزاب را بر پيامبر تحميل كردند ، چنان‌كه مىفرمايد : « وَهُمْ بَدَؤُكُمْ أَوَّلَ مَرَّةٍ » .\r\nاز آن‌جا كه در ميان ياران پيامبر ، افراد زبون و ترسو وجود داشت ، براى تحريك اين گروه مىفرمايد :\r\n« أَتَخْشَوْنَهُمْ وَاللَّه أَحَقُّ أَنْ تَخْشَوْهُ ؛\r\nآيا از مشركان مىترسيد ؟ خدا شايسته است كه از مخالفت با او بترسيد » .\r\n\r\nعوامل احساسى آيات جهاد\r\n\r\n1 . شما مظهر اراده الهى هستيد\r\nقرآن در بخش زير ، سربازان‌اسلام را آن چنان به خدا نزديك مىداند كه ، آنان را مظهر ارادهء خدا و مجريان مشيّت الهى معرفى مىكند و مىگويد :\r\n« يُعَذِّبْهُمُ اللَّهُ بِأيَديكُمْ ؛\r\nخدا مىخواهد مشركان را به‌دست شما كيفر دهد . ( يعنى شما آن چنان به خدا نزديك هستيد كه ، خدا مىخواهد كار خود را از طريق شما انجام دهد ) » .\r\nافرادى كه ذوق و فهم قرآنى ندارند ، شايد اين آيه را گواه بر مذهب جبر بگيرند و بگويند : بشر آلت بىاراده خداست و انسان مانند ارّه و رندهء نجّار است و برطبق مشيّت الهى كار مىكند . ولى آنان در اين انديشه سخت در اشتباهند ، زيرا اصولًا آيه ناظر به اين مسألهء بغرنج فلسفى نيست . هدف آيه ، تهييج احساسات سربازان اسلام به سوى جهاد است و آنان را آن‌چنان به خدا نزديك\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nمعرفى مىكند كه ، تو گويى مظهر مشيّت الهى هستند و علّت اين مظهريّت اين است كه حركات و سكنات مجاهدان ، به فرمان خدا و به راهنمايى اوست از اين جهت مىتوان كار آنان را كار خدا دانست .\r\n\r\n2 . خدا آنان را خوار و شما را يارى مىكند\r\nقرآن در بخش زير از تعلق ارادهء قطعى خدا ، بر خوار ساختن مشركان و سرفرازى مؤمنان نويد مىدهد و مىفرمايد : « وَيُخْزِهِمْ وَيَنْصُرْكُمْ ؛ مشركان را خوار و مؤمنان را يارى نمايد » . و اين عبارت از خبرهاى غيبى قرآن است كه پس از چهار ماه به روشنى تحقق پذيرفت .\r\n\r\n3 . شفاى قلوب مؤمنان\r\nآن چه بيش از همه مجاهدان اسلام را به سوى جهاد تحريك مىكند دو جملهء زير است :\r\nالف ) « وَيَشْفِ صُدُورَ قَوْمٍ مُؤْمِنِينَ ؛\r\nنبرد كنيد تا خدا به‌وسيلهء شما سينهء مجروح گروهى از افراد با ايمان را شفا بخشد » .\r\nب ) « وَيُذهِبْ غَيْظَ قُلُوبِهِمْ ؛\r\nجهاد نماييد تا خدا بدين وسيله ، آتش خشم آنان را فرو نشاند » .\r\nيعنى هنوز قلوب گروهى از افراد با ايمان جريحه‌دار است و سينهء آنان از خشم و غضب مالامال است . جهاد شما در راه خدا ، مرهم سينهء مجروح و مايهء فرو نشستن خشم آنها خواهد بود . و در پايان آيهء پانزدهم ، يكى از اصول و معارف اسلامى را يادآور مىگردد كه هنوز درهاى توبه به روى مشركان باز است ، چنان‌كه مىفرمايد : « وَيَتُوبُ اللَّهُ عَلى مَنْ يَشاءُ » .\r\nميان جامعهء اسلامى و افراد مشرك قرابت و همبستگىهايى وجود داشت .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nچه بسا اين همبستگى ، گروهى از افراد با ايمان را ، كه هنوز پيوند خويشاوندى در نظر آنان محترم‌تر از وظيفهء الهى و مذهبى بود ، بر آن مىداشت كه ، در راه جهاد با آنان سستى ورزند و به‌جاى اين كه با مسلمانان همراز گردند ، مشركان را همراز خود برگزينند . از اين جهت قرآن به اين گروه هشدار مىدهد و مىفرمايد :\r\n« أَمْ حَسِبْتُمْ أَنْ تُتْرَكوُا وَلَمَّا يَعْلَمِ اللَّهُ الَّذينَ جاهَدُوا مِنْكُمْ . . . ؛\r\nآيا شما تصور مىكنيد كه خداوند شماها را به حال خود واگذار خواهد نمود و مجاهد را از غير مجاهد باز نخواهد شناخت و گروهى را كه جز خدا و پيامبر و مؤمنان ، رازدارى ديگر اتّخاذ نكرده‌اند ، از گروهى كه نقطهء مقابل آنان هستند ، جدا نخواهد نمود » .\r\nشكى نيست كه خداوند از ازل از رفتار انسان آگاه است و براى علم و آگاهى او زمان مشخصى وجود ندارد و اين كه در اين آيه مىفرمايد : « وَلَمّا يَعْلَمِ اللَّهُ الَّذِينَ جاهَدُوا » مقصود دانستن نيست ، بلكه آشكار كردن ضماير و انديشه‌هاى مجاهدان و غير مجاهدان است ، چنان‌كه قرآن در آيهء ديگر همين مطلب را بيان مىكند ، آن‌جا كه مىفرمايد :\r\n« ما كانَ اللَّهُ لِيَذَرَ المُؤْمِنِينَ عَلى ما أَنْتُمْ عَلَيْهِ حَتّى يَمِيزَ الخَبِيثَ مِنَ الطَّيِّبِ ؛ « 1 »\r\nخداوند جامعهء با ايمان را به نحوى كه هستند ترك نخواهد نمود تا اين كه ناپاك را از پاك جدا سازد و معرفى نمايد » .\r\n\r\n\r\n","description":"","footnote":"\r\n( 1 ) . آل عمران ( 3 ) آيهء 179 . آيه‌هاى 141 - 154 سورهء آل عمران به همين مضمون است .\r\n","page_name":" 74 ","page_number":74},
  {"content":"\r\n\r\n\r\nعمل پاك از نيّت پاك سرچشمه مىگيرد\r\n17 . « ما كانَ لِلْمُشْرِكِينَ أَنْ يَعْمُرُوا مَساجِدَ اللَّهِ شاهِدِينَ عَلى أَنْفُسِهِمْ بِالكُفْرِ أُولئِكَ حَبِطَتْ أَعْمالُهُمْ وَفِى النّارِ هُمْ خالِدُونَ ؛\r\nمشركان حق ندارند مسجدهاى خدا را تعمير و آباد كنند در حالى كه بر كفر خويش گواهى مىدهند ( و بربت‌پرستى تظاهر مىنمايند ) زيرا اعمال آنان تباه و هميشه در آتشند » .\r\n18 . « إِنَّما يَعْمُرُ مَساجِدَ اللَّهِ مَنْ آمَنَ بِاللَّهِ وَاليَوْمِ الآخِرِ وَأَقامَ الصَّلوةَ وَآتى الزَّكوةَ وَلَمْ يَخْشَ إِلّا اللَّهَ فَعَسى أُولئِكَ أَنْ يَكُونُوا مِنَ المُهْتَدِينَ ؛\r\nاين است و جز اين نيست ، كسى مىتواند مساجد خدا را آباد كند كه به خدا و روز بازپسين ايمان داشته‌باشد و نماز بگزارد و جز خدا از كسى نترسد در اين صورت شايد از هدايت شدگان باشند » .\r\n19 . « أَجَعَلْتُمْ سِقايَةَ الحاجِّ وَعِمارَةَ المَسْجِدِ الحَرامِ كَمَنْ آمَنَ بِاللَّهِ وَاليَوْمِ الآخِرِ وَجاهَدَ فِى سَبِيلِ اللَّهِ لا يَسْتَوُونَ عِنْدَ اللَّهِ وَاللَّهُ لا يَهْدِىالقَوْمَ الظّالِمِينَ ؛\r\nآيا آب دادن به زايران خانه خدا و تعمير مسجدالحرام را مانند كسى كه ايمان به خدا و روز جزا آورده ، قرار مىدهيد ، هرگز يك‌سان نيستند و خداوند ظالمان را هدايت نمىكند » .\r\n20 . « الَّذِينَ آمَنُوا وَهاجَرُوا وَجاهَدُوا فِى سَبِيلِ اللَّهِ بِأَمْوالِهِمْ وَأَنْفُسِهِمْ أَعْظَمُ\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nدَرَجَةً عِنْدَ اللَّهِ وَأُولئِكَ هُمُ الفائِزُونَ ؛\r\nكسانى كه ايمان آوردند و مهاجرت كردند و با جان و مال خود در راه خدا جهاد كردند ، مقامشان نزد خداوند بزرگ‌تر است و آنان رستگارانند » .\r\n21 . « يُبَشِّرُهُمْ رَبُّهُمْ بِرَحْمَةٍ مِنْهُ وَرِضْوانٍ وَجَنّاتٍ لَهُمْ فِيها نَعِيمٌ مُقِيمٌ ؛\r\nپروردگار ، آنها را به رحمت و خشنودى خود و بهشت‌هايى كه نعمت‌هاى جاويدان دارد ، بشارت مىدهد » .\r\n22 . « خالِدِينَ فِيها أَبَداً إِنَّ اللَّهَ عِنْدَهُ أَجْرٌ عَظِيمٌ ؛\r\nجاودان در آن‌جا خواهند بود ، در نزد خداوند اجر و مزد بزرگ وجود دارد » .\r\nكردار و رفتار هر فردى واكنش ملكات و روحيات خوب و بد اوست ، اگر طرز رفتار يك فرد الهى با يك فرد مادى ، كاملًا فرق دارد ، بدان جهت است كه روحيات و انديشه‌هاى اين دو نفر كاملًا با هم تفاوت دارد و رفتار و كردار افراد ، متجلّى كنندهء اختلاف عقايد و معتقدات آنان است . فردى بىدريغ خون انسان‌ها را مىريزد ، در حالى كه ديگرى از كشتن مورى عاجز و ناتوان است و اين اختلاف نمودار دوگانگى روحيه‌هاى آنان است .\r\nاز اين بيان روشن مىگردد كه ، سرچشمهء اصلاحات و ريشهء تمام دگرگونىها ، اصلاح باطن و درون است . تا دگرگونى عميقى در بينش درونى فرد پديد نيايد و عقايد و معتقدات او تغيير نكند ، هر نوع انديشهء اصلاحى نقش برآب خواهد بود و جز يك دگرگونى سطحى چيزى ديگر نمىتواند باشد . از اين جهت در احاديث اسلامى چنين مىخوانيم :\r\n« من أَصلح سريرته ، أَصلح اللَّه علانيته ؛\r\nهر كس درون خود را اصلاح كند ، خداوند ظاهر و برون او را اصلاح مىفرمايد » . يعنى نتيجهء قطعى اصلاح درون ، خوبى و پاكى برون است .\r\nمكتب اصلاحى و تربيتى پيامبران براساس ايجاد دگرگونى در درون افراد و معتقد ساختن آنان به لزوم اعمال و وظايفى است كه بايد انجام دهند ؛ به‌طورى كه اگر تخلّف كنند در سراى ديگر با واكنش شديدى ( كيفر ) و يا محروميّت از\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nپاداش روبه‌رو مىگردند . ناگفته پيداست پس از يك چنين دگرگونى ، افراد به‌طور خود كار وظايف خود را انجام مىدهند ، در حالى كه ديگر مكتب‌هاى تربيتى جهان ، از چنين امتيازى برخوردار نيستند .\r\nاسلام ، ارزش اصلاح درون را به مقامى رسانيده است كه نيت پاك را جاىگزين عمل ساخته و به نيت تنها ، همان پاداش را مىدهد كه بر عمل مىدهد .\r\nمردى در جنگ جمل ، پس از فتح و پيروزى حضور على آمد و گفت : من در ركاب شما جنگ كردم ، ولى با خود مىگويم : اى كاش برادرم كه در كوفه زندگى مىكند ، در اين جنگ شركت مىنمود و او نيز از فيض الهى سهمى مىبرد .\r\nاما در پاسخ او فرمود : « آيا نيّت درونى برادر تو با ماست » ( يعنى اگر مىشنيد كه امروز گروه‌هاى حق و باطل در سرزمين بصره در برابر يكديگر صف آرايى كرده‌اند ، طرفدار جناح ما مىشد ؟ ) . وى در پاسخ امام گفت : بله . امام به او فرمود :\r\nنه تنها برادر تو از فيض جهاد بهره برد ، بلكه گروهى از مردان كه در صلب‌هاى پدران و رحم‌هاى مادران هستند ، از اين فيض بىبهره نمانده‌اند ؛ يعنى هرگاه آنان پس از تولد ، به‌سان برادر تو داراى انديشه و نيّت پاك باشند قطعاً سهمى خواهند داشت . « 1 »\r\n\r\nدر خوبى فرد ، خوبى عمل به تنهايى كافى نيست\r\nاسلام در داورى خود دربارهء افراد تنها به عمل نمىنگرد ، بلكه علاوه بر عمل ، نيّت و انگيزهء كار را نيز در نظر مىگيرد . هرگاه فردى درمانگاهى بسازد ، تنها حسن و زيبايى عمل او در پذيرفتن عمل و دادن پاداش كافى نيست ، بلكه در صورتى مقبول است كه محرّك اين فرد ، براى چنين كار ، انگيزهء پاك و پيراسته از منافع پيدا و نا پيداى دنيوى باشد ؛ هرگاه وى درمانگاه را براى خداوند و يا به\r\n\r\n\r\n","description":"","footnote":"\r\n( 1 ) . نهج البلاغه ، خ 12 .\r\n","page_name":" 77 ","page_number":77},
  {"content":"\r\n\r\nانگيزهء كمك به انسان‌ها بسازد ، عمل وى پذيرفته مىشود ؛ ولى هرگاه اين واحد درمانى را براى ريا و شهرت و انگيزهء آوردن رأى بيشتر در انتخابات بنا كند ، نه تنها پاداشى ندارد ، بلكه شخص او نيز شايستهء تحسين نيست .\r\nروشن‌تر بگويم در جهان امروز براى ستودن يك فرد ، بررسى يك پرونده ، كافى است و آن پروندهء عمل است ؛ هرگاه عمل يك فرد نيك و مفيد بود ، كافى است كه بگوييم وى فرد نيكوكار و خدمتگذارى است ، در حالى كه در مكتب تربيتى اسلام ، بررسى يك پرونده ، يعنى پروندهء عمل براى اين داورى كافى نيست ، بلكه بايد علاوه بر پروندهء عمل ، پروندهء « نيّت » نيز مورد بررسى قرار گيرد و دربارهء انگيزه‌هاى اين فرد دقّت شود . اگر پروندهء نيّت با پروندهء عمل تطبيق كرد ؛ يعنى در كارهاى خود ريا كار و منافق نبود اسلام به چنين فردى امتياز مىدهد و او را جزو نيكوكاران مىشمارد و در غير اين صورت ، او را ريا كار و منافق مىداند . در احاديث اسلامى مىخوانيم\r\n« النّيّة أساس العمل ؛\r\nنيّت ، اساس و پايه كار است » .\r\nدرست است كه در روز افتتاح يك واحد درمانى ، نمايندگان راديو و تلويزيون و مطبوعات در آن‌جا حاضر مىشوند و از قسمت‌هاى مهم آن عكس‌بردارى مىكنند و در گزارش خود از بنيانگذار آن تقدير مىنمايند . در حالى كه اسلام با چنين سطحىنگرى كاملًا مخالف است و مىگويد بايد دربارهء انگيزه‌هاى اين مرد دقّت بيشترى شود .\r\nقرآن عمل رياكاران را به‌سان عمل كشاورزى مىداند كه بر روى تخته سنگ‌هاى صاف مقدارى خاك بريزد و روى آن دانه‌اى بپاشد ، سپس باران درشت بر آن ببارد و خاك‌ها و دانه‌ها را بشويد و جز سنگ صاف و خارا چيزى باقى نماند و در نتيجه كشاورز از كار خود نتيجه‌اى نبرد :\r\n« يا أَ يُّها الَّذِينَ آمَنُوا لا تُبْطِلُوا صَدَقاتِكُمْ بِالْمَنِّ وَالْأَذى كَالَّذِى يُنْفِقُ مالَهُ رِئاءَ النّاسِ وَلا يُؤْمِنُ بِاللَّهِ وَالْيَوْمِ الآخِرِ فَمَثَلُهُ كَمَثَلِ صَفْوانٍ عَلَيْهِ\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nتُرابٌ فَأَصابَهُ وابِلٌ فَتَرَكَهُ صَلْداً لا يَقْدِرُونَ عَلى شَىءٍ مِمّا كَسَبُوا وَاللَّهُ لا يَهْدِى القَوْمَ الكافِرِينَ ؛ « 1 »\r\nاى افراد با ايمان ، كارهاى نيك خود را با منّت‌گذارى تباه نسازيد ، حال كسى كه از روى ريا انفاق مىكند در حالى كه به خدا و روز باز پسين ايمان ندارد به‌سان سنگ صافى است كه روى آن خاكى باشد و باران درشتى بر روى آن ببارد ، خاك را شسته و سنگ را باقى بگذارد ، در حالى كه از كار و كوشش خود بهره‌اى نمىبرند و خداوند كافران را هدايت نمىكند » .\r\n\r\nبيان نكات آيات\r\n1 . مشركان حق تعمير مسجدالحرام را ندارند\r\nمشركان كه از پرستش خدا سرباز زده و بت‌ها را مىپرستند و به روز بازپسين ، كه روز كيفر و پاداش است ، عقيده ندارند ، حق ندارند خرابىهاى مسجدالحرام را تعمير كنند . چنين عملى براى گروهى كه پيوند خود را با خدا قطع كرده بودند و به روز باز پسين ايمان نداشته چه سودى مىتوان داشته باشد ! در حالى كه هدف از معبدسازى پرستش خداست . از اين جهت قرآن حقّ تعمير مسجد را از مشركان سلب مىكند و مىفرمايد :\r\n« ما كانَ لِلْمُشْرِكِينَ أَنْ يَعْمُرُوا مَساجِدَ اللَّهِ شاهِدِينَ عَلى أَنْفُسِهِمْ بِالكُفْرِ ؛\r\nمشركان حق آباد كردن مساجد را ، در حالى كه بر كفر خود باقى هستند ، ندارند » .\r\n2 . مقصود از تعمير چيست ؟\r\nمؤلف المنار مىگويد : مقصود از « تعمير » در آيه ، آبادى معنوى مسجد با\r\n\r\n\r\n","description":"","footnote":"\r\n( 1 ) . بقره ( 2 ) آيهء 264 .\r\n","page_name":" 79 ","page_number":79},
  {"content":"\r\n\r\nعبادت و طواف است و در لغت عرب ، فعل « عمر » به معناى عبادت كردن نيز به‌كار رفته است و چون هدف از سوره برائت ، بازداشتن مشركان از ورود به مسجدالحرام است تا آن‌جا كه مشركان پس از نزول اين آيات ، از طواف كعبه منع شدند ، از اين لحاظ بسيار مناسب است كه بگوييم منظور آبادى ظاهرى نيست ، بلكه مقصود همان عبادت و طواف است كه در حقيقت تعمير واقعى مسجد مىباشد . ولى به نظرما منظور همان تعمير ظاهرى است و اسلام خواسته دست آنان را از اين عمل پرافتخار كوتاه سازد و گواه ما آيهء نوزدهم است كه مىفرمايد :\r\n« أَجَعَلْتُمْ سِقايَةَ الحاجِّ وَعِمارَةَ المَسْجِدِ الحَرامِ . . . » زيرا مقصود از « عماره » در اين آيه همان آباد كردن در و ديوار « مسجدالحرام » است و حفظ ارتباط و تناسب آيات ، مىطلبد كه مقصود از تعمير در دو آيهء مورد بحث ، همان مرمت كردن مساجد باشد . اين‌كه مىگويد : آبادى واقعى مساجد ، با عبادتى است كه در آن انجام مىگيرد ، سخنى است بسيار صحيح ، ولى مدعا را ثابت نمىكند . به علاوه خود قرآن مشركان را از عبادت در مساجد در آيهء ديگر از همين سوره نهى كرده است آن‌جا كه مىفرمايد :\r\n« إِنَّما المُشْرِكُونَ نَجَسٌ فَلا يَقْرَبُوا المَسْجِدَ الحَرامَ بَعْدَ عامِهِمْ هذا ؛ « 1 »\r\nمشركان آلوده‌اند پس از پايان امسال به مسجدالحرام نزديك نشوند » .\r\n3 . شرايط تعمير كنندگان در آيهء 18\r\nقرآن حق تعمير را از مشركان سلب مىكند و آن را از حق گروهى مىداند كه داراى شرايط زير هستند :\r\nالف ، ب ) ايمان به خدا و به روز قيامت . اين دو اساس مشترك تمام آيين‌هاى آسمانى است و همهء مربيان الهى براى تحكيم اين دو موضوع مبعوث گرديده‌اند .\r\nچنان‌كه مىفرمايد : « مَنْ آمَنَ بِاللّهِ وَالْيَوْمِ الآخِرِ » . و مشركان اگر چه اجمالًا به\r\n\r\n\r\n","description":"","footnote":"\r\n( 1 ) . توبه ( 9 ) آيهء 28 .\r\n","page_name":" 80 ","page_number":80},
  {"content":"\r\n\r\nخدا معتقد بودند ولى ، از پرستش او سرباز مىزدند و از طرف ديگر حيات اخروى را كاملًا انكار مىكردند . روى اين بيان فقط پيروان اديان آسمانى حق دارند مساجد را آباد كنند و مشروح اين قسمت را در گذشته خوانديم .\r\nج ، د ) به‌پاداشتن دو ركن عملى اسلام ، يعنى گزاردن نماز ، اين مظهر كامل خضوع در پيشگاه خدا و دادن زكات ، ركن بزرگ مالى و اقتصادى اسلام . چنان‌كه فرمود : « وَأَقامَ الصَّلوةَ وَآتَى الزَّكوةَ » . و حقيقت ايمان اگر چه همان دو شرط اولى است ، ولى ايمان نافع و سودمند در پرتو عمل به احكام اسلامى است ، از اين نظر ، دو ركن مهم را تذكر داده‌است .\r\nه ) تنها از خدا بترسد . چنان‌كه قرآن مىفرمايد : « وَلَمْ يَخْشَ إِلّا اللَّهَ » . البته مقصود خوف طبيعى و غريزى نيست ؛ زيرا دايرهء ترس غريزى وسيع‌تر است و ترس از حوادث مهيب و حيوانات درنده با منحصر ساختن خوف به خدا منافات ندارد ، بلكه مقصود خوف دينى و اعتقادى است و فقط دايرهء آن به خدا منحصر است ، از آن‌جا كه او سر سلسلهء همهء موجودات است و تمام ممكنات در قبضهء قدرت و تحت ارادهء اوست ، از اين رو بايد فقط از مؤثّر واقعى ترسيد .\r\nخداوند در قرآن مجيد پيامبران را اين چنين توصيف مىكند :\r\n« الَّذِينَ يُبَلِّغُونَ رِسالاتِ اللَّهِ وَيَخْشَوْنَهُ وَلا يَخْشَوْنَ أَحَداً إِلّا اللَّهَ ؛ « 1 »\r\nكسانى كه ( انبيا ) پيام‌هاى خدا را مىرسانند و به‌جز او از كسى نمىترسند » .\r\nبرخى گفته‌اند كه منظور از « خشية » در آيه همان عبادت است ؛ زيرا انگيزهء انسان براى عبادت و پرستش خدا همان ترس از عذاب اوست و اين‌كه مىگويد :\r\n« از غير خدا نترسد » ، مفاد آن اين است كه غير خدا را نپرستد و به عبارت ديگر ، عبادت و خضوع در برابر يك فرد ، مظهر اعلاى ترس است ، از اين نظر مىتوان گفت : مقصود از نترسيدن از غير خدا ، پرستش نكردن اوست و در حقيقت از خوف و ترس ، يعنى سبب عبادت ، مسبّب آن ( پرستش ) اراده شده‌است .\r\n\r\n\r\n","description":"","footnote":"\r\n( 1 ) . احزاب ( 33 ) آيهء 39 .\r\n","page_name":" 81 ","page_number":81},
  {"content":"\r\n\r\nجاى دقت است كه در آخرين جملهء آيهء هجدهم ، كه دربارهء همين افراد كه تمام مراحل ايمان را طى كرده‌اند ، « شايد » مىگويد : « فَعَسى أُولئِكَ أَنْ يَكُونُوا مِنَ المُهْتَدِينَ ؛ شايد آنان از هدايت يافتگان باشند » و علت اين‌كه قاطعانه در حق آنان قضاوت نمىكند اين است كه امكان‌دارد همين گروه در آينده براثر ارتكاب اعمال زشت كارهاى گذشتهء خود را عقيم و بىاثر سازند ، از اين جهت حزم و احتياط را از دست نمىدهد و از داورى قطعى خوددارى مىنمايد .\r\nآيا اهل كتاب حقّ آباد كردن مساجد را دارند يا نه ؟\r\nدر آيهء مورد بحث ، حقّ آباد كردن مسجد از مشركان سلب شده ، ولى سخنى از اهل كتاب به ميان نيامده است . اكنون اين پرستش پيش مىآيد كه آيا اهل كتاب چنين حقّى را دارند يا نه ؟ در پاسخ مىتوان گفت : براى آنان نيز چنين حقى ثابت نيست ؛ زيرا بر فرض اين‌كه آنان به‌خدا و روز بازپسين ايمان داشته‌باشند ولى به يقين دو ركن عظيم اسلامى را ، كه در آيه وارد شده است ، به پا نمىدارند ؛ يعنى نماز نمىخوانند و زكات نمىپردازند . گذشته بر اين ، قرآن براى ايمان آنان ارزشى قائل نشده‌است آن‌جا كه مىفرمايد :\r\n« قاتِلُوا الَّذِينَ لا يُؤْمِنُونَ بِاللَّهِ وَلا بِاليَوْمِ الآخِرِ وَلا يُحَرِّمُونَ ما حَرَّمَ اللَّهُ وَرَسُولُهُ وَلا يَدِينُونَ دِينَ الحَقِّ مِن الَّذِينَ أُوتُوا الكِتابَ ؛ « 1 »\r\nبا كسانى از اهل كتاب كه به خدا و روز ديگر ايمان ندارند و آن‌چه را خدا و پيامبر او تحريم كرده است حرام نمىشمارند و از دين حق پيروى نمىكنند ، نبرد كنيد » .\r\nارزيابى كارها\r\nآيا ارزش هر كارى در گرو مقدار وقتى است كه در انجام آن صرف مىشود ، يا\r\n\r\n\r\n","description":"","footnote":"\r\n( 1 ) . توبه ( 9 ) آيهء 29 .\r\n","page_name":" 82 ","page_number":82},
  {"content":"\r\n\r\nاين كه ارزش هر كارى در گرو نتيجه‌اى است كه از آن كار به دست مىآيد . از اين دو نظر ، كدام‌يك صحيح‌تر است ؟\r\nبه‌طور مسلّم نظر دوم . زيرا چه بسا نتيجهء كارى كه در وقت كوتاه‌ترى انجام مىگيرد قابل مقايسه با كارى كه در وقت بيشترى انجام مىگيرد ، نباشد ؛ مثلًا جرّاحى در نيم ساعت ، بيمار مشرف به مرگ را نجات مىدهد و سبب مىشود وى حيات خود را مجدداً باز يابد و ارزش اين عمل ، به جهت عظمت نتيجه ، بالاتر از كار بنايى است كه در ظرف هشت ساعت چند متر ديوار را بالا مىبرد و يا استاد كارى است كه در مدت بيشترى چكش و يا گاو آهن را مىسازد . در صورتى كه دومى رنج بيشتر و زحمت فراوان كشيده‌است و در برابر كورهء آتشين و يا زير آفتاب ، ساعاتى عرق ريخته و كار كرده است ، ولى جراح ياد شده در هواى مطبوع در محيط بس آرام كار خود را انجام داده است . منتها تفاوت در اين است كه جراح ، با صرف وقت كم ، انسانى را از مرگ نجات داده ، ولى دومى ، قطعه آهنى را به صورت چكش يا گاو آهن در آورده است .\r\nاز اين بيان روشن مىگردد كه اختلاف طبقاتى يك ضرورت اجتناب‌ناپذير اجتماعى است ؛ زيرا فرض اين است كه اين دو كار از نظر ارزش ، اختلاف دارند و بهاى اجتماعى يكى بيش از ديگرى است . هرگاه به اين دو نفر يك نوع مزد بپردازند از عدالت به دور است و اگر دو نوع مزد بپردازند اختلاف طبقاتى پيش مىآيد .\r\nگذشته از اين ، هرگاه به هر دو نفر يك مزد بپردازند و به اصطلاح كمونيست‌ها از هر فردى به اندازهء توانايى كار بكشند و به اندازهء نياز مزد بدهند ، دراين صورت ضربت بزرگى بر ابتكارهاى علمى وارد مىآيد و كاروان علم و صنعت از تكامل باز مىايستد ؛ زيرا در اين موقع دليلى ندارد كه فردى رنج تحصيل را بر خود هموار كند و در مراكز علمى شب و روز خود را يكى نمايد تا از اسرار طبيعت آگاه گردد و قله‌هاى علم را فتح نمايد .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nنظر اسلام دراين موضوع\r\nاسلام نظر پيش را تخطئه نمىكند ، ولى نظر پيش را با افزودن يك شرط ، تكميل مىنمايد و آن شرط ، ايمان است . « 1 » اسلام معتقد است كارهاى نيك ، خدمات اجتماعى ، قدم‌هاى مؤثر در طريق بهبود وضع مردم ، در صورتى ارزش الهى دارد كه از روى ايمان به خدا انجام بگيرد نه هوا و هوس و نه ريا و شهرت و نه كسب مقام و اندوختن ثروت و . . . . اسلام مىگويد كارهاى نيك و كردارهاى ستوده بدون انگيزه‌هاى پاك ، قالب‌هاى بى روحند و تا روح ايمان در آن‌ها دميده نشود و از يك رشته انگيزه‌هاى پاك سرچشمه نگيرد ارزشى نخواهند داشت .\r\nهرگاه دادرسان ، به‌منظور دريافت حقوق داورى كنند ، طبيبان و جراحان براى اندوختن ثروت دست‌به‌كار شوند ، مخترعان و مكتشفان به قصد هوا و هوس و شهرت و ريا به كاوش‌هاى علمى خود ادامه دهند ، اگر چه كارشان پسنديده و زيباست ، ولى ارزش و شخصيت الهى در پيشگاه خدا ندارند ؛ مثلًا پيش از اسلام ، سيراب كردن حاجيان و تعمير مسجدالحرام ، از مناصب مهم عرب به‌شمار مىرفت و از زمان قصى ( پنجمين جد رسول صلى الله عليه و آله ) اين مناصب در قبيلهء قريش دست به‌دست مىگشت و در زمان پيامبر گرامى ، منصب « سقايت » به‌دست عباس عموى پيامبر و مقام تعمير مسجد در دست شيبه بود .\r\nآيهء نوزدهم ، اين دو عمل را كه در ظاهر ستوده است در يك طرف ، و جهاد در راه خدا را ، كه از روى ايمان به خدا و روز رستاخيز انجام مىگيرد ، در طرف ديگر گذارده و هرگز اين دو عمل را قابل مقايسه نمىداند و مىفرمايد :\r\n« أَجَعَلْتُمْ سِقايَةَ الحاجِّ وَعِمارَةَ المَسْجِدِ الحَرامِ كَمَنْ آمَنَ بِاللَّهِ وَاليَوْمَ الآخِرِ وَجاهَدَ فِى سَبِيلِ اللَّهِ ؛\r\n\r\n\r\n","description":"","footnote":"\r\n( 1 ) . اين شرط مربوط به ارزش اقتصادى عمل نيست ، بلكه مربوط به ارزش اخلاقى عمل است كه ازانسان سر مىزند و در مكتب اخلاقى چاره‌اى جز اين شرط نيست .\r\n","page_name":" 84 ","page_number":84},
  {"content":"\r\n\r\nآيا تصور مىنمايند كسى كه در حالت كفر و شرك بدون داشتن ايمان به خدا ، حاجيان را سيراب مىكند و مسجدالحرام را تعمير مىكند و هيچ‌گونه هدف الهى و انگيزهء معنوى ندارد ، با مردى كه به خدا و روز واپسين ايمان دارد و براثرهمين ايمان با جان و مال خوددرراه خدا ، جهاد مىكند يك‌سان است ؟ » .\r\nنه ، البته نه ، و به تعبير قرآن :\r\n« لا يَسْتَوُونَ عِنْدَ اللَّهِ ؛\r\nدر پيشگاه خدا يك‌سان نيستند » .\r\nگروه نخست براثر همين اعمال بى روح ، به جهت عدم ايمان به‌خدا ، ستمگرانند چنان‌چه خداوند مىفرمايد :\r\n« وَاللَّهُ لايَهْدِى القَوْمَ الظّالِمِينَ ؛\r\nخداوند ستمگران را هدايت نمىكند » .\r\nو ظلم در اين مورد همان شرك است كه در سورهء لقمان فرمود :\r\n« إِنَّ الشِرْكَ لَظُلْمٌ عَظِيمٌ ؛\r\nبىايمانى ، ستم بزرگى است » .\r\nبا شأن نزول آيه آشنا شويم\r\nآيهء مورد بحث در حقّ حضرت على عليه السلام و عبّاس و شيبه نازل گرديده . عبّاس و شيبه بر يكديگر افتخار مىكردند : عبّاس مىگفت : من پاسى از عمر خود را در سقايت حجاج صرف كرده‌ام و شيبه مىگفت : آباد كردن مسجد بر عهدهء من بوده .\r\nعلى عليه السلام در آن ميان فرمود : افتخار من اين است كه پيش از شما به‌خدا ايمان آورده‌ام و در راه خدا جهاد كرده‌ام و وسيلهء ايمان شما را فراهم نموده‌ام . آنان براى داورى حضور پيامبر آمدند كه اين آيات براى بيان نظر كلى اسلام در تمام كارها نازل گرديد .\r\nاز اين كه در آيه در يك طرف ، فقط سقايت و عمارت آمده و نامى از ايمان\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nنبرده است و در طرف ديگر ايمان و جهاد با هم وارد شده‌است ، معلوم مىشود كه سقايت و عمارت آنان در حال كفر بوده‌است و در حقيقت ، آيه بيانگر ارزش كارهاى گروه با ايمان و كفر است ، نه اين كه هر دو طرف مؤمن مىباشد ، ولى يكى متصدى سقايت و يا عمارت و طرف ديگر مشغول جهاد است . گواه اين گفتار علاوه بر آن‌چه گفته شد ، اين است كه در آخر آيه ، اين گروه را « ظالم » خوانده است . قرآن هيچ گاه مرد مؤمن را « ظالم » نمىخواند و هرگاه تصور شود كه مراد از « ظالم » كسانى هستند كه آن دو عمل را بر جهاد ترجيح داده‌اند ، نيز صحيح نيست ؛ زيرا چنين كسانى در نظر اسلام خطا كارند نه اين‌كه ظالم باشند و غالباً اين عنوان دربارهء كافران و مشركان به‌كار مىرود .\r\nسخنى با مؤلف المنار\r\nمفسّر معروف مصرى مؤلّف المنار روى جهاتى از اين شأن نزول سر بر تافته و معتقد است مناسب با ظاهر آيه همان روايت نعمان‌بن بشير است كه مىگويد :\r\nروز جمعه در مسجد مدينه بودم كه در ميان اصحاب رسول گفتگو در گرفت .\r\nيكى مىگفت : بهترين كار در پيش من پس از ايمان به خدا ، همان سقايت حاجيان است . دومى مىگفت : بهترين كار پس از ايمان به خدا ، آباد كردن مسجدالحرام است . ديگرى مىگفت : جهاد بر تمام اعمال مقدم است . عمر در ميان آنها مىگفت :\r\nبايد موضوع را از پيامبر سؤال كنيم . لذا اين آيه براى رفع نزاع آنان نازل گرديد .\r\nسپس صاحب المنار مىگويد : اين روايت بر شأن نزول پيشين كه دارندگان عمارت و سقايت را كافر ، و مجاهد را با ايمان معرفى مىكند ، مقدم است ؛ زيرا علاوه بر اين كه سند آن صحيح است ، مضمون آن نيز با قرآن توافق دارد .\r\nما تصور مىكنيم اين نويسندهء دانشمند در اين جا داورى صحيحى نكرده است ؛ زيرا روايت اول از نظر سند بسيار محكم و جمعى از محدّثان ، مانند حاكم محدّث معروف سنّى و ديگران آن را صحيح دانسته‌اند ؛ علاوه بر آن كه\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nدانشمندان شيعه همگى آن را صحيح شمرده‌اند : اما از نظر مضمون به‌طور قطع مضمون و مفاد روايت نعمان با ظاهر آيه سازگار نيست ؛ زيرا ظاهر آيه دربارهء دو گروه است : گروهى كه كافرند ، ولى عهده‌دار سقايت و عمارت بوده‌اند و گروه دوم ، مؤمن و مجاهدند ، به گواه اين كه لفظ « آمن » را فقط دربارهء گروه دوم به كار برده است و بنابر روايت نعمان ، متصديان اين كارها همگى مسلمانند و گفتگوى آنان در كارهايى است كه پس از اسلام واقع شد .\r\nدر برخى از آيات قرآن ، عمل انسان به شخصى كه صاحب عمل است تشبيه مىشود ؛ مثلًا در اين آيه ، سقايت و عمارت ، كه به معناى آب دادن و تعمير كردن است ، به شخص تشبيه شده‌است كه ايمان دارد و جهاد مىكند آن‌جا كه فرموده :\r\n« كمن آمن » ، در صورتى كه مناسب اين بود كه دو عمل پيش ، به خود عمل ايمان و جهاد تشبيه شوند ، نه به فرد مؤمن . به عبارت روشن‌تر ، يا بايد شخص را به شخص و يا صفت را به صفت تشبيه و مقايسه نمود ؛ مثلًا يا بايد گفت : اين سياه مانند اين سياه است و يا اين كه بگوييم : اين سياهى مانند آن سياهى است . ولى هرگز صحيح نيست بگوييم : اين سياهى مانند اين سياه است .\r\nاز اين جهت بايد در آيه كلمه‌اى در تقدير بگيريم تا يا از قبيل تشبيه صفت به صفت باشد ؛ مثلًا بگوييم : « كايمان من آمن باللَّه » و يا از قبيل تشبيه موصوف به موصوف باشد ؛ مثلًا لفظ اهل ، مقدر باشد « أهل سقاية الحاج » .\r\n\r\nمعناى « سقايت » چيست ؟\r\nاين واژه در لغت عرب در سه جا به‌كار برده مىشود :\r\n1 . گاهى مقصود از آن معناى مصدرى است ؛ يعنى سيراب كردن و در آيهء مورد بحث مقصود همين است .\r\n2 . گاهى به ظرفى گفته مىشود كه در آن آب مىخورند ، چنان‌كه در آيهء هفتاد سورهء يوسف ، مقصود همين است :\r\n\r\n","description":"","footnote":"","page_name":" 87 ","page_number":87},
  {"content":"\r\n\r\n« وَ جَعَلَ السِّقايَةَ فِى رَحْلِ أَخِيهِ ؛\r\nپيمانه را در ميان بار برادرش گذارد » .\r\n3 . بعضى گفته‌اند : اين كلمه گاهى به معناى حوضى كه آب در آن مىريزند ، به‌كار مىرود ، چنان‌كه « سقاية العبّاس » ، يعنى آن محل معروفى كه آب در آن مىريختند .\r\n\r\nچرا در آيهء بيستم ، از هجرت نام مىبرد ؟\r\nدر آيهء بيستم مىفرمايد : « كسانى كه ايمان آوردند و مهاجرت نمودند و در راه خدا با جان‌ها و اموال خود جهاد كردند ، مقامشان نزد خداوند بزرگ‌تر است » .\r\nدر اين‌جا اين سؤال پيش مىآيد كه مسألهء هجرت چه ارتباطى به موضوع آيهء قبل دارد ؟\r\nدر اين باره دو وجه مىتوان گفت :\r\n1 . هجرت در آن روزها مقدمهء جهاد بوده و تا كسى به مسلمانان در مدينه نمىپيوست ممكن نبود در راه خدا جهاد نمايد .\r\n2 . كسانى اين دو عمل را مساوى مىدانستند و تصور مىكردند كه كار آنان در حال كفر ، با كار فرد مؤمن و با ايمان يك‌سان است و وقتى هم اسلام مىآوردند به سوى مدينه مهاجرت نمىنمودند ، از اين نظر در اين آيه ، مسألهء مهاجرت نيز مطرح گرديده‌است و اين آيه خود گواه براين است كه آيه دربارهء على عليه السلام كه مؤمن و مجاهد بود و عباس و شيبه ، كه در دوران كفر ، عهده‌دار منصب‌هاى سقايت و تعمير مسجد الحرام بودند و پس از اسلام آوردن ، مهاجرت نكردند مگر روزى كه ديگر اسلام به مهاجرت آنان نياز نداشت ، نازل گرديده است .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n\r\nهمه چيز فداى هدف\r\n23 . « يا أَ يُّها الَّذِينَ آمَنُوا لا تَتَّخِذُوا آباءَكُمْ وَ إِخْوانَكُمْ أَوْلِياءَ إِنِ اسْتَحَبُّوا الكُفْرَ عَلَى الإِيمانِ وَمَنْ يَتَوَلَّهُمْ مِنْكُمْ فَأُولئِكَ هُمُ الظّالِمُونَ ؛\r\nاى كسانى كه ايمان آورده‌ايد ، هرگاه پدران و برادران شما ، كفر را بر ايمان برگزيدند آنان را ولىّ خود نگيريد و كسانى كه آنها را ( با اين حال ) ولىّ خود بگيرند ستمكارانند » .\r\n24 . « قُلْ إِنْ كانَ آباؤُ كُمْ وَأَبْناؤُ كُمْ وَإِخْوانُكُمْ وَأَزْواجُكُمْ وَعَشِيرَتُكُمْ وَأَمْوالٌ اقْتَرَفْتُمُوها وَتِجارَةٌ تَخْشَوْنَ كَسادَها وَمَساكِنُ تَرْضَوْنَها أَحَبَّ إِلَيْكُمْ مِنَ اللَّهِ وَرَسُولِهِ وَجِهادٍ فِى سَبِيلِهِ فَتَرَبَّصُوا حَتّى يَأْتِىَ اللَّهُ بِأَمْرِهِ وَاللَّهُ لا يَهْدِى القَوْمَ الفاسِقِينَ ؛\r\nبگو : هرگاه پدران و فرزندان و برادران و همسران و خويشان شما و ثروتى كه اندوخته‌ايد و تجارتى كه از كساد آن مىترسيد و مسكن‌هايى كه مورد علاقهء شماست ؛ ( هر گاه اينها ) از خدا و رسول و جهاد و مبارزه در راه او محبوب‌تر و پسنديده‌ترند ، پس در انتظار فرمان الهى باشيد . خدا فاسقان را هدايت نمىكند » .\r\n\r\nيك اجتماع كوچك\r\nاساس جامعه‌هاى بزرگ را همان اجتماع‌هاى كوچك تشكيل مىدهد . وقتى\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nچند جامعهء كوچك ، مانند خانواده و غيره به يكديگر ضميمه مىشوند ، اجتماع بزرگى تشكيل مىگردد و اصلاح جامعه‌هاى كوچك پايهء اصلاح جامعه‌هاى بزرگ است .\r\nمنظور از جامعه‌هاى كوچك ، همان محيطهاى خانواده و . . . است كه هر كدام به نوبهء خود در تشكيل تمدن و زندگى گروهى نقش به‌سزايى دارند .\r\nاكنون گفتگوى ما در مورد محيط خانواده است كه اسلام در تحكيم و تثبيت آن اوامر مؤكدى صادر نموده است . ما دستورهاى اسلام را در اين زمينه در ضمن سه بخش بيان مىكنيم تا روشن شود كه چگونه اسلام در تحكيم محيط خانوادگى كوشيده و اگر در اين دو آيه امر مىكند كه پيوند ولايت پدر و مادر و خويشاوندان كافر را بشكنيم روى عللى است كه صلاح جامعه را در آن ديده است و سلب چنين ولايت از پدر و برادر كافر ، منافات ندارد كه به آنان در حدّ يك انسان خدمتگذار احترام شود . اكنون دستورهاى اسلام دربارهء والدين و همسران و خويشاوندان به‌گونه‌اى فشرده بيان مىشود :\r\n1 . پدر و مادر\r\nبدون ترديد اين دو شخصيّت ، ركن مهم اجتماعند . از اين لحاظ وقتى قرآن دستور مىدهد كه خدا را ستايش نماييم ، بلافاصله دستور مىدهد به پدر و مادر نيكى كنيم :\r\n« وَقَضى رَبُّكَ أَ لّاتَعْبُدُوا إِلّا إِيّاهُ وَبِالْوالِدَيْنِ إِحْساناً ؛ « 1 »\r\n( اى پيامبر ، ) پروردگار تو دستور داده كه جز او كس ديگر را نپرستيد و به پدران و مادران نيكى كنيد » .\r\nو در جاى ديگر فرموده :\r\n« أَنِ اشْكُرْ لِى وَلِوالِدَيْكَ إِلَىَّ المَصِيرُ ؛ « 2 »\r\n\r\n\r\n","description":"","footnote":"\r\n( 1 ) . اسرا ( 17 ) آيهء 23 .\r\n( 2 ) . لقمان ( 31 ) آيهء 14 .\r\n","page_name":" 90 ","page_number":90},
  {"content":"\r\n\r\nدر برابر من و پدر و مادرت ، سپاسگزار باش و بازگشت تو به سوى من است » .\r\nگر چه قسمتى از احساس علاقهء انسان به فرزند و علاقهء فرزند به والدين ، فطرى و غريزى است ، ولى هستهء محبّت در صورتى رشد و نموّ مىكند كه فرزندان در آغوش پدران و مادران بزرگ شوند و پيوسته از نگاه‌هاى پر محبّت يكديگر بهره‌مند گردند . اگر فرزندان از دوران كودكى از آغوش والدين به شيرخوارگاه و كودكستان و پانسيون‌هاى شبانه روزى طرد شوند شعلهء محبّت به خاموشى مىگرايد .\r\nاگر شعله‌هاى محبّت در كشورهاى غربى ، كم فروغ گرديده و رشته‌هاى خانوادگى بسيار سست شده‌است ، بدين جهت است كه فرزندان از دوران بلوغ بلكه پيش از آن از آغوش مادران و پدران طرد شده و زندگى جداگانه‌اى پيدا مىكنند . گذشته براين ، آنان به همه چيز با مقياس مادى مىنگرند و فرزندان را از دوران بلوغ به زندگى جداگانه عادت مىدهند كه هر كدام متكفّل خرج خود گردند . به‌طور مسلّم در چنين محيطهايى ، درخت محبّت پرورش نيافته و برومند نمىگردد .\r\n2 . همسران\r\nانسان روى غريزهء جنسى به همسر خود علاقه‌مند است و اگر روز نخست از نظر جنسى به او علاقه‌مند بود ، به‌تدريج ، عاطفهء انسانى جاىگزين علاقهء جنسى مىگردد و اين دو موجود در طول عمر به هم عشق مىورزند . قرآن مجيد وجود همسر را مايهء سكونت و آرامش انسان مىداند كه بدون آن ، براى انسان قرار و آرامش نيست :\r\n« وَمِنْ آياتِهِ أَنْ خَلَقَ لَكُمْ مِنْ أَنْفُسِكُمْ أَزْواجاً لِتَسْكُنُوا إِلَيْها ؛ « 1 »\r\n\r\n\r\n","description":"","footnote":"\r\n( 1 ) . روم ( 30 ) آيهء 21 .\r\n","page_name":" 91 ","page_number":91},
  {"content":"\r\n\r\nاز نشانه‌هاى خداست ، كه براى شما از جنس شما همسرانى آفريد تا در سايهء آن ، قرار و آرام بگيريد » .\r\n3 . خويشاوندان\r\nعلاقه به خويشاوندان تا حدّى طبيعى است و حفظ روابط خويشاوندى در اسلام بسيار مستحسن و قطع ارتباط با خويشاوندان حرام است . اسلام كسانى را كه ارتباط خود را با اقوام خود قطع مىكنند نكوهش مىنمايد و آنان را در رديف مفسدان قرار مىدهد :\r\n« وَيَقْطَعُونَ ما أمَرَ اللّهُ بِهِ أنْ يُوصَلَ وَيُفْسِدُونَ فِى الْأرضِ أُولئِكَ هُمُ الخاسِرُونَ ؛ « 1 »\r\nكسانى كه ارتباط خود را با اقوام خود ، كه خدا دستور داده‌است با آنها ارتباط برقرار شود ، قطع نمايند و در روى زمين افساد كنند آنان زيان‌كارانند » .\r\nعلّت آن روشن است ؛ زيرا آنان با گسستن روابط خويشاوندى ، ضربت شكننده‌اى بر اتّحاد و يگانگى اجتماع وارد مىسازند .\r\nولى با توجه به اين سفارش‌ها ، حفظ دين و پاكى را ، بر ولايت پدر و علاقه به برادر و همسر مقدّم داشته است و هرگز نبايد به سبب علاقه به پدر و مادر و همسر يا علاقه به امور دنيوى و مادّى ، مانند ثروت و تجارت و خانه ، اصول دين را زير پا نهيم و به آنها بىاعتنا باشيم ، بلكه بايد ابراز علاقه به اين امور ، در چارچوبهء حفظ اصول و وظايف دينى انجام گيرد .\r\n\r\nشأن نزول آيه‌ها\r\nيكى از بهانه‌هاى برخى از مسلمانان دربارهء نبرد با مشركان اين بود كه :\r\nساكنان مكّه و حومهء آن ، خويشاوندان ما هستند و نبرد با خويشاوندان براى ما مشكل است به علاوه ، طرد آنان از مسجدالحرام و جلوگيرى از ورود آنها به\r\n\r\n\r\n","description":"","footnote":"\r\n( 1 ) . بقره ( 2 ) آيهء 27 .\r\n","page_name":" 92 ","page_number":92},
  {"content":"\r\n\r\nمكّه ، موجب ركود بازار تجارت ما مىگردد و خانه‌هاى زيادى كه براى زايران مكّه اجاره داده مىشد ، براثر جلوگيرى از ورود مشركان خالى مىماند . برخى از افراد ضعيف‌الايمان ، از اين طريق در تضعيف سپاه مسلمانان مىكوشيدند . آيات ياد شده به منظور بيدار كردن مسلمانان و پاسخ به گفتار آنها نازل گرديده است .\r\nهدف آيات اين است كه : هرگاه علاقه به پدران و فرزندان و زنان و اموال و مساكن ، شما را از جهاد و يارى دين خدا باز بدارد ، در چنين صورت بايد در انتظار يك گرفتارى فوق‌العاده باشيد .\r\nجملهء « فَتَرَبَّصُوا حَتّى يَأْتِىَ اللَّهُ بِأَمْرِهِ » ممكن است كنايه از همين معنا باشد .\r\nآيهء 52 از همين سوره اين جمله را روشن‌تر مىسازد :\r\n« وَنَحْنُ نَتَرَبَّصُ بِكُمْ أَنْ يُصِيبَكُمُ اللَّهُ بِعَذابٍ مِنْ عِنْدِهِ أَوْ بِأَيْدِينا ؛\r\nما در انتظار آن هستيم كه عذابى از ناحيهء خدا يا به وسيلهء ما به شما برسد » .\r\nدر جملهء پيش احتمال ديگر نيز وجود دارد و آن اين‌كه هرگاه شما در انجام دستورهاى خدا سهل‌انگارى ورزيد ، در انتظار آن باشيد كه خدا گروهى را كه ثابت و پايدارند برانگيزد چنان‌كه در آيهء ديگر به اين مطلب اشاره مىكند و مىفرمايد :\r\n« يا أَيُّها الَّذِينَ آمَنُوا مَنْ يَرْتَدَّ مِنْكُمْ عَنْ دِينِهِ فَسَوْفَ يَأْتِى اللَّهُ بِقَوْمٍ يُحِبُّهُمْ وَيُحِبُّونَهُ أَذِلَّةٍ عَلَى المُؤْمِنِينَ أَعِزَّةٍ عَلَى الكافِرِينَ يُجاهِدُونَ فِى سَبِيلِ اللَّهِ ؛ « 1 »\r\nاى افراد با ايمان ، هرگاه كسى از شما از دين خدا برگردد ، به زودى خدا گروهى را برمىانگيزاند كه خدا آنها را دوست مىدارد و هم آنها خدا را دوست مىدارند ، در برابر مؤمنان مهربان و خاضع ، و در برابر كافران سرسنگين هستند . در راه خدا مبارزه مىنمايند و . . . » .\r\nدر پايان به توضيح مطلبى كه قبلًا يادآور شديم مىپردازيم و آن اين‌كه ، هدف\r\n\r\n\r\n","description":"","footnote":"\r\n( 1 ) . مائده ( 5 ) آيهء 54 .\r\n","page_name":" 93 ","page_number":93},
  {"content":"\r\n\r\nآيه‌ها اين نيست كه مردم را در مورد پدر و مادر به‌سوى بىمهرى سوق دهد و يا از علاقه به كار و كوشش و تجارت و بازرگانى بكاهد ، بلكه مقصود اين است كه افراد با ايمان نبايد در علاقهء خود به بستگان و ثروت ، افراط ورزند و آنها را بر خدا و دستورات پيامبر و مجاهده در راه خدا مقدّم بدارند ؛ زيرا اگر آنان براى خود مقامى دارند ، مقام خدا و رسول از آنان برتر و بالاتر است . اسلام ، به تشكيل خانواده علاقهء فراوانى نشان داده و پيروان خود را مأمور ساخته است كه از هر نوع ابراز علاقه به خويشاوندان و بستگان خوددارى ننمايند ، ولى هرگاه مهر به آنان مايهء گمراهى شود ، اجازه نداده‌است كه انسان با ايمان از اين محبّت فطرى الهام بگيرد و از سخن آنان پيروى نمايد :\r\n« وَ إِنْ جاهَداكَ عَلى أَنْ تُشْرِكَ بِى ما لَيْسَ لَكَ بِهِ عِلْمٌ فَلا تُطِعْهُما ؛ « 1 »\r\nهرگاه پدر و مادر ، اصرار ورزند كه تو به من ( خدا ) شرك ورزى و چيزى بگويى كه به آن علم ندارى ؛ هيچ‌گاه از قول آنان پيروى مكن » .\r\nعوامل هشت‌گانه‌اى كه آيهء دوم از آنها نام برده و دستور داده‌است كه علاقهء به آنها نبايد ، ما را از جهاد در راه خدا باز بدارند عبارتند از : پدران ، فرزندان ، برادران ، همسران ، خويشاوندان ، ثروت ، تجارت و مساكن .\r\nاين عوامل در حالى كه مايهء سعادت و اساس تمدّن انسانى است ؛ ولى چه بسا مايهء هلاكت و بدبختى انسان‌ها مىگردند ؛ يعنى گاهى انسان براثر افراط در مهر ، دچار اشتباهات بزرگى مىشود .\r\n\r\n\r\n","description":"","footnote":"\r\n( 1 ) . لقمان ( 31 ) آيهء 15 .\r\n","page_name":" 94 ","page_number":94},
  {"content":"\r\n\r\n\r\nعلل اين شكست تاريخى چه بود ؟\r\n25 . « لَقَدْ نَصَرَكُمُ اللَّهُ فِى مَواطِنَ كَثِيرَةٍ وَيَوْمَ حُنَيْنٍ إِذ أَعْجَبَتْكُمْ كَثْرَتُكُمْ فَلَمْ تُغْنِ عَنْكُمْ شَيْئاً وَضاقَتْ عَلَيْكُمُ الأَرضُ بِما رَحُبَتْ ثُمَّ وَلَّيْتُمْ مُدْبِرِينَ ؛\r\nخداوند شما را در جاهاى زيادى يارى نمود ( خصوصاً ) روز « حنين » هنگامى كه فزونى شما ، مايهء غرور شما شد ، ولى فزونى افراد ، شما را از چيزى بىنياز نساخت .\r\nسرانجام به تنگ آمديد ، پشت به دشمن كرديد و برگشتيد » .\r\n26 . « ثُمَّ أَنْزَلَ اللَّهُ سَكِينَتَهُ عَلى رَسُولِهِ وَعلَى المُؤْمِنِينَ وَأَنْزَلَ جُنُوداً لَمْ تَرَوْها وَعَذَّبَ الَّذِينَ كَفَرُوا وَذ لِكَ جَزاءُ الكافِرِينَ ؛\r\nسپس خدا آرامش خود را بر رسول خود و مؤمنان نازل كرد و سپاهى را كه شما نديديد ( فرشتگان ) فرو فرستاد ، كافران را معذّب نمود و پاداش كافران همين است » .\r\n27 . « ثُمَّ يَتُوبُ اللَّهُ مِنْ بَعْدِ ذ لِكَ عَلى مَنْ يَشاءُ وَاللَّهُ غَفُورٌ رَحِيمٌ ؛\r\nسپس خدا بر هر كس كه بخواهد با رحمت توجه مىكند ( توبهء كسى را كه بخواهد مىپذيرد ) و خدا بخشاينده و مهربان است » .\r\nدر شوّال سال هشتم هجرت ، پيامبر گرامى پس از فتح مكه تصميم گرفت كه بت‌پرستان هوازن و ثقيف را به اسلام دعوت كند و اگر آنان شدّت عمل و مقاومت نشان دادند ، كار را با جنگ پايان دهد . اين دو قبيله در ميان طوايف\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nعرب ، به سرسختى و مقاومت معروف بودند ، از اين جهت پيامبر براى گشودن آخرين دژهاى بت‌پرستان ، با ده هزار سرباز كار آزموده و جنگ ديده ، راه سرزمين « حنين » را پيش گرفت . سربازان اسلام از سربازان دشمن بيشتر بوده و از هر نظر برترى داشتند ، زيادى افراد موجب غرور آنان شد و چنين تصوّر كردند تنها وسيلهء پيروزى كثرت قواست و با خود مىگفتند با داشتن چنين نيرويى و با سابقهء ممتّدى كه در سركوبى دشمنان دارند ، گشودن اين دژها براى آنان آسان است . سربازان دشمن اگر چه كمتر بودند ولى دو عامل مهم آنان را در طريق مقاومت كمك كرد :\r\n1 . همگى افراد آزموده و كار كشته بودند . لذا فرمانده سپاه دشمن ، مالك گفت :\r\nتا حال كسانى كه با محمّد جنگ كرده و سركوب شده‌اند ، مردمان بىتجربه‌اى بودند و اطلّاعى از امور جنگى نداشتند .\r\n2 . فرمانده سپاه دشمن دستور داده بود كه تمام افراد ، زنان و اموال و احشام خود را همراه خود آورند و پشت سر قرار دهند تا جنگجويان ، روى علاقه به ناموس و ثروت ، راه فرار نداشته‌باشند .\r\nاين تاكتيك جنگى ابتكارى كم سابقه بود و از نبوغ نظامى فرمانده سپاه ، كه به اتّفاق آرا از ميان سران طوايف هوازن و ثقيف گزيده‌شده بود ، حكايت مىكرد .\r\nمسلمانان پس از اقامهء نماز صبح ، به‌سوى حنين كه سرزمين گود و داراى مخفىگاه‌هاى عجيبى بود ، رهسپار شدند . براى تنگى راه ، مسلمانان مجبور شدند كه اين منطقه را از راه‌هاى مختلف طى كنند .\r\nعامل پيروزى دشمن اين شد كه از تاريكى هوا و متفرق بودن سربازان اسلام استفاده نموده ، ناگهان از مخفىگاه‌ها بيرون ريختند و بر مسلمانان حمله نمودند ، در پيشاپيش سربازان اسلام گروه بنىسليم بود كه خالدبن وليد رهبرى آنان را در اختيار داشت و درپشت سر آنان مشركان قريش قرار داشتند كه تازه اسلام آورده بودند . اين دو فوج در اين حمله ناگهانى ، پا به فرار گذارده و فرارشان سبب شد كه\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nروحيهء فوج‌هاى ديگر ، كه پشت سر آنها قرار داشتند ، ضعيف شده و آنان نيز فرار را برقرار برگزينند .\r\nراستى حيرت‌آور است سربازانى كه در شرايط بسيار سخت مانند بدر در برابر دشمن مقاومت كرده بودند ، چطور شد كه در اين جبهه پيش از آن‌كه به كارى دست بزنند و زورآزمايى نمايند ، راه فرار را پيش بگيرند و كار به‌جايى برسد كه در جبههء جنگ فقط پيامبر باقى بماند ، با نه نفر مستحفظ نيرومند ، مانند على و عبّاس و . . . . افسار مركب رسول‌خدا در دست عبّاس بود و اشعارى مىخواند كه يكى از آنها شعر زير است .\r\n نصرنا رسول‌اللَّه في الحرب تسعة * و قد فرّ من قد فرّ عنه فاقشعوا « 1 » \r\nدر چنين زمانى پيامبر كه در لحظات حسّاسى به‌سر مىبرد ، براى تحريك احساسات مسلمانان كه فرار كرده‌بودند ، به عبّاس دستور داد كه با آواز بلند صدا بزند و بگويد :\r\n« يا معشر المهاجرين و الأنصار ، يا أهل بيعة الشّجرة ، يا أصحاب سورة البقرة ، إلى أين تفرّون ؟ ! هذا رسول اللَّه ؛\r\nاى گروه مهاجر و انصار ، اى صاحبان بيعت شجرهء رضوان ، ( كه زير درخت مخصوصى با پيامبر بيعت نمودند ) و . . . ، كجا فرار مىنماييد اين شخص رسول خداست » .\r\nصداى رساى عبّاس روحيهء سربازى آنان را تحريك نمود . وقتى آنان آگاه شدند كه پيامبر گرامى زنده است همگى برگشتند و پروانه وار دور شمع وجود او گرد آمدند ودرنتيجه ورق برگشت دشمن پيروزو مغرور ، مجدّداً مرعوب هجوم مسلمانان گرديد و از زنان و ثروت دست برداشت و با دادن تلفاتى راه « طائف » پيش گرفت ودرقلعهء « طائف » موضع گرفت و شب و روز در انتظار حملهء جديد پيامبر بود . اين بود خلاصهء نبرد حنين . اكنون به بيان نكات آيات مىپردازيم :\r\n\r\n\r\n","description":"","footnote":"\r\n( 1 ) . نه نفر ، پيامبر خدا را كمك كرديم ، در حالى كه آنان كه بايد فرار كنند ، فرار كردند و پراكنده شدند .\r\n","page_name":" 97 ","page_number":97},
  {"content":"\r\n\r\n\r\nچرا مسلمانان شكست خوردند ؟\r\nمعمولًا اقليت‌هاى مذهبى و سياسى در برابر هر اكثريتى نوعى اتّحاد و پيوستگى خاصّى از خود نشان مىدهند و نكتهء آن روشن است ؛ زيرا بقا و ادامهء زندگى و يا منافع خود را در وحدت و يگانگى تشخيص مىدهند . چه بسا اتّحاد يك اقليت ، اكثريتى را به زانو در مىآورد . قرآن مجيد به اين حقيقت در آيه‌اى اشاره مىكند و مىفرمايد :\r\n« كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً ؛ « 1 »\r\nچه بسا گروه كمى ، گروه زيادى را شكست داد » .\r\nاز اين جهت هرگز نبايد فريب كثرت جمعيت را خورد و احتياط را از دست داد . در اين نبرد ، مسلمانان به كثرت خود باليدند و پيروزى بر دشمن را آسان تلقّى كردند ، در صورتى كه نبايد بر كثرت تكيه كرد و اقليت را ناديده گرفت .\r\nپيامبر گرامى صلى الله عليه و آله در بسيارى از غزوه‌ها ، قبلًا جاسوس‌هاى كار آزموده‌اى را مىفرستاد تا از تعداد دشمن و تجهيزات آنها گزارش‌هايى به‌دست آورد ، ولى در اين جنگ براثر اصرار بعضى از مسلمانان اين كار انجام نگرفت ؛ درحالى كه هوا ، نيمه روشن بود سربازان اسلام وارد بيابان حنين شدند . دشمن از بىاطلاعى آنان استفاده كرد و از مراكز و مخفى گاه‌هاى خود ، بيرون آمد و بر مسلمانان تاخت .\r\nدر آيهء مورد بحث ، علّت ديگرى براى شكست مسلمانان بيان شده و آن اين‌كه مسلمانان فكر مىكردند علّت پيروزى آنان در برخى از نبردها ، كثرت و فزونى تعدادشان بوده است و از اين مطلب غافل بودند كه مددهاى الهى بوده كه آنان را كمك مىكرد و در نتيجه بر دشمن چيره مىگرديدند . گواه روشن براين موضوع ، شكست روز حنين بود كه با داشتن نيروى زياد ، با چنين شكست عجيبى روبه‌رو شدند و هرگاه نيروى الهى آنها را يارى نمىكرد احتمال موفقيّت آنها كم بود .\r\n\r\n\r\n","description":"","footnote":"\r\n( 1 ) . بقره ( 2 ) آيهء 249 .\r\n","page_name":" 98 ","page_number":98},
  {"content":"\r\n\r\nهدف آيه اين است كه بشر متوجّه شود هيچ‌گاه بىنياز از خداوند نيست تا بدين ترتيب ، پيوسته به ياد آن خداى بزرگ باشند .\r\n\r\nمقصود از اعتماد به نفس چيست ؟\r\nامروز روان‌كاوان مىكوشند در انسان روح اعتماد به نفس ايجاد كنند . اگر مقصود از آن اين است كه انسان خود را مستقل تصوّر كند و مددهاى الهى را از نظر دور بدارد ، به يقين چنين طرز تفكّرى ، با اصول توحيد سازگار نيست ، زيرا از نظر توحيد ، ذات انسان و قواى جسمانى و فكرى او از جانب خداوند است و خود چيزى را مالك نيست و هر چه را دارد از خدا دارد ؛ ولى اگر مقصود اين است كه انسان در عين توجّه و استمداد از خدا ، قواى خدا دادى را در راه پيروزى خود بر مشكلات بسيج سازد ، به‌طور مسلّم اعتماد به نفس به اين معنا نه تنها با اصول خداشناسى مخالف نيست ، بلكه تحقّق بخشيدن به يك نوع توحيد در « فعل » است .\r\n\r\nگفتگويى با مؤلّف\r\nالمنار\r\nمؤلّف المنار اصرار دارد كه ثابت كند ، ياران پيامبر در جنگ حنين پا به فرار نگذاشتند و اگر در برابر سپاه دشمن متفّرق شدند و پشت به آنها كردند روى حملهء ناگهانى بود كه از جانب دشمن صورت گرفت و غافلگيرشان نمود و مجبور ساخت تجمّع سربازى خود را از دست بدهند و اين ، امرى طبيعى است ، زيرا هنگامى كه انسان با يك بلاى ناگهانى روبه‌رو مىگردد ، از جاى خود تكان مىخورد و به اين سو و آن سو متوجّه مىشود . وى در ادامه مىگويد : شاهد براين كه ، پراكندگىشان براى فرار از جنگ نبوده اين است كه وقتى نداى عبّاس را شنيدند فوراً جمع شدند و صفوف خود را تنظيم نمودند ، آن‌گاه آياتى را كه در حقّ اصحاب پيامبر نازل گرديده مؤيّد گفتار خود قرار مىدهد .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nبى ترديد گفتار مزبور صحيح نيست ؛ زيرا در خود آيه برفرار آنها گواهى روشن وجود دارد ؛ چون قرآن مىفرمايد :\r\n« ثُمَّ وَلَّيْتُمْ مُدْبِرِينَ ؛\r\nشما ( اى مؤمنان ، ) در حالى كه پشت به دشمن كرده بوديد برگشتيد » .\r\nگواه براين كه پشت به دشمن كردن آنها به منظور فرار بود ، اين است كه قرآن وقتى كه مىخواهد به سربازان اسلام دستور بدهد كه از ميدان جنگ فرار نكنند مىفرمايد :\r\n« إِذا لَقِيتُمُ الَّذِينَ كَفَرُوا زَحْفاً فَلا تُوَلُّوهُمُ الأَدْبارَ ؛ « 1 »\r\nهرگاه با سربازان كافر روبه‌رو شديد ، پشت به آنها نكنيد » .\r\nچنان‌كه ملاحظه مىفرماييد اين جمله و امثال آن در قرآن كنايه از فرار است .\r\n\r\nمقصود از نزول سكينه چيست ؟\r\nبرخى از مفسّران آن را به آرامش خاطر و ثبات مجدّد مسلمانان در ميدان و اعتماد به نفس تفسير كرده‌اند ، در صورتى كه هرگاه مقصود اين باشد ، اين حالت قبلًا در مهاجمين و سپاه دشمن نيز وجود داشت در اين صورت اختصاص آن به پيامبر و مؤمنان بىوجه خواهد بود ، بلكه بايد سكينه را به شكل ديگرى تفسير كرد كه فقط از آنِ جامعهء با ايمان باشد و با توجّه به مطلب زير حقيقت آن روشن مىگردد :\r\n1 . در برخى از آيات علّت نزول آن را اخلاص و ايمان و طهارت قلوب مؤمنان دانسته ، چنان‌كه مىفرمايد :\r\n« فَعَلِمَ ما فِى قُلُوبِهِمْ فَأَنْزَلَ السَّكِينَةَ عَلَيْهِمْ ؛ « 2 »\r\n\r\n\r\n","description":"","footnote":"\r\n( 1 ) . انفال ( 8 ) آيهء 15 .\r\n( 2 ) . فتح ( 48 ) آيهء 18 .\r\n","page_name":" 100 ","page_number":100},
  {"content":"\r\n\r\nخداوند ايمان و خلوص‌نيتشان را دانست ، لذا طمأنينه و ثبات خاطرى براى آنها فرستاد » .\r\n2 . در جاى ديگر ، آن را سبب زيادى ايمان معرفى نموده و مىفرمايد :\r\n« هُوَ الَّذِى أَنْزَلَ السَّكِينَةَ فِىقُلُوبِ المُؤْمِنِينَ لِيَزْدادُوا إِيْماناً مَعَ إِيمانِهِمْ ؛ « 1 »\r\nخدا به اين جهت به آنها سكينه و ثبات قلب داد كه بر ايمانشان افزوده شود » .\r\nروى اين جهات بايد گفت مقصود از « سكينه » همان آرامش خاطرى است كه معلول ايمان و پاكى روح و سبب افزايش ايمان است و در پرتو آن هيچ‌گاه انسان خداى خود را فراموش نمىكند و پيوسته تمام فعل و انفعال خود را به اراده و مشيّت او وابسته مىداند و هيچ‌گاه منظور از « سكينه » ثبات خاطر مطلق و اعتماد به نفس ، كه مؤمن و كافر در آن يك‌سانند ، نيست .\r\nروى اين بيان روشن مىشود مقصود از « مؤمنان » كه بر ايشان سكينهء الهى نازل گرديده همان چند نفرى بودند كه تا آخرين لحظه با پيامبر در مقام دفاع بودند و ابداً فكر فرار در مغز آنان نبود و براثر داشتن نيّت پاك و ايمان خالص ، شايستهء چنين لطف الهى بودند ، امّا گروهى كه بزرگ‌ترين معاصى الهى را مرتكب شده و پشت به دشمن كردند ، هيچ گاه شايستهء چنين توجّه الهى نيستند ، بلكه بايد بعداً با كردار صالح و توبهء خالصانه ، خود را براى نزول چنين حالتى آماده كنند .\r\n\r\n\r\n","description":"","footnote":"\r\n( 1 ) . فتح ( 48 ) آيهء 4 .\r\n","page_name":" 101 ","page_number":101},
  {"content":"\r\n\r\n\r\nمشركان داخل مسجدالحرام نشوند\r\n28 . « ياأَيُّها الَّذِينَ آمَنُوا إِنَّما المُشْرِكُونَ نَجَسٌ فَلايَقْرَبُوا المَسْجِدَ الحَرامَ بَعْدَ عامِهِمْ هذا وَ إِنْ خِفْتُمْ عَيْلَةً فَسَوْفَ يُغْنِيكُمُ اللَّهُ مِنْ فَضْلِهِ إِنْ شاءَ إِنَّ اللَّهَ عَلِيمٌ حَكِيمٌ ؛\r\nاى گروه با ايمان ، به راستى مشركان ( بت‌پرستان ) پليدند ، ( لذا ) نبايد پس از گذشتن امسال ( سال نهم هجرت ) به مسجدالحرام نزديك شوند و هر گاه از نيازمندى خود بترسيد ( و ممنوع بودن رفت و آمد مشركان موجب كساد كسب و كار شما شود ) به زودى خدا شما را ، اگر بخواهد ، از فضل و كرمش بىنياز مىسازد ، خدا دانا و حكيم است » .\r\n\r\nمعناى نَجَسْ چيست ؟\r\nعرب اين واژه را در موارد زير به‌كار مىبرد :\r\n1 . چيزهايى كه يك نوع پليدى ذاتى دارند كه خردمندان طبعاً از استعمال و تماس با آنها پرهيز مىكنند ؛ مانند منى ، بول ، خون و . . . . عرب اين سنخ موجودات را « نَجَسْ » و ما آنها را « پليد » مىناميم .\r\n2 . به دردهاى درونى كه دير درمان مىپذيرد ، « نَجَسْ » مىگويند .\r\n3 . اشخاص پست و فرومايه را نيز با اين كلمه توصيف مىكنند .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\n4 . پيرى و فرسودگى بدن را نيز « نَجَسْ » مىنامد ، چنان كه شاعر گفته است :\r\n والشّيبُ داء نجيس لادواء له * للمرء كان صحيحاً صائب القُحم ؛ « 1 » \r\nپيرى درد پليدى است كه براى آن دارويى نيست ، براى مردى كه تندرست بوده و در شدايد رأى صايب دارد .\r\nمؤلف لسان العرب ، بزرگ فرهنگ نويس عرب ، موارد ديگرى نيز براى اين كلمه شمرده است . از ملاحظهء مجموع آنها استفاده مىشود كه معناى حقيقى اين كلمه در زبان عرب وسيع‌تر از آن است كه ما امروز از اين كلمه مىفهميم ؛ زيرا آن‌چه ما امروز از اين كلمه مىفهميم همان معناى اول است كه غالباً با پليدى طبيعى همراه است ؛ يعنى در مكالمات روزمرهء خود ، بيشتر اين كلمه را در نجاسات شرعى به‌كار مىبريم .\r\nولى معناى لغوى آن ، كه قرآن نيز بر طبق آن نازل گرديده معناى جامع و وسيعى است كه با تمام موارد ياد شده سازگار است . اگر كه بخواهيم در زبان فارسى كلمه‌اى به‌جاى آن به‌كار ببريم مىگوييم « آلودگى » ، خواه اين آلودگى ، طبيعى و محسوس باشد ، مانند بول و خون و خواه غير طبيعى و نامحسوس باشند ، مانند آلودگيى كه در قمار و افراد شرور هست و در تمام اينها يك نوع آلودگىيى و پليدى مخصوصى است كه از آثار و حركات آنها كاملًا روشن است .\r\nگواه ديگر بر اين كه مقصود از اين لفظ در آيه ، نجس شرعى نيست اين است كه ، نجاستى كه آيه براى كافر فرض كرده در برابر طهارتى است كه براى مسجد اثبات نموده‌است و از اين لحاظ مىفرمايد : اين افراد پليد ( مشركان ) نبايد به اين محل پاك نزديك شوند و از آن‌جا كه مقصود از طهارت مسجد در اين آيه طهارت معنوى است كه در برخى از اشيا ، مانند قرآن موجود است ، ناچار بايد گفت مقصود از نجاست مشركان ، پليدى و آلودگى باطنى است كه نوعاً در افراد ناپاك و شرور وجود دارد .\r\n\r\n\r\n","description":"","footnote":"\r\n( 1 ) . شعر از ساعدبن جؤبة است .\r\n","page_name":" 103 ","page_number":103},
  {"content":"\r\n\r\nمقصود از پليدى كافر چيست ؟\r\nاز آثار و نحوهء كردار هر كسى مىتوان به ملكات و صفات درونى او پى برد :\r\nشما دزدان مسلّح و غارتگر را « آلوده و نجس » مىخوانيد ؛ زيرا تا روان شخص ، آلوده و دستخوش بىرحمى نباشد ، هيچ‌گاه دست به اين چنين كارهاى ضد انسانى نمىزند .\r\nروى اين مقياس ، مشرك پليد است ؛ به يقين كسانى كه جلو نشر دعوت پيامبران و آموزگاران الهى را مىگيرند و نمىگذارند آن رادمردان الهى ، جامعه را از انحطاط اخلاقى و فساد اجتماعى برهانند و انسان را ، كه گل سرسبد موجودات است ، از سنگ و چوب‌پرستى ، از زنا و فحشا و . . . نجات دهند ، پليدند .\r\nبرنامهء پيامبر اسلام روشن بود و همه مىدانستند كه پيامبر اسلام ، مانند پيامبران ديگر مىخواهد يك سلسله ارزش‌هاى اخلاقى را در اجتماع نشر دهد .\r\nبا وجود اين ، مشركان بزرگ‌ترين مانع بر سر راه نفوذ اسلام بودند و هرگز حاضر نبودند يك گام با رسول خدا بردارند ، بلكه پيوسته با او به نبرد برخاسته مقدمات كشتن او را آماده مىكردند و پيمان‌هاى خود را با حضرت مىشكستند ، در اين صورت اين افراد ناپاك بودند .\r\nچرا كافر شرعاً نجس است ؟\r\nبحث پيش روشن ساخت كه آيه ناظر به نجاست شرعى كافر نيست ، در اين صورت نجاست كافر دليل ديگرى دارد . از اين رو مناسب است در اين جا به اين پرسش پاسخ داده شود و آن اين‌كه ، چرا كافر در شرع اسلام نجس است ؟ چرا ملاقات دست تر با او ، مايهء آلودگى مىگردد ؟ اگر اسلام ، بول و مردارو . . . را نجس شمرده است براى اين است كه : آنها كانون انواع ميكرب‌ها و ريشهء بيمارىها هستند ، ولى كافرى كه از نظر ظاهر پاك و تميز است ، چرا نجس است ؟ چرا\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nملاقات با رطوبت با او سبب مىشود كه دست خود را آب بكشيم ؟ چرا مسلمان نمىتواند با او هم غذا شود ؟ و همچنين سؤال‌هاى ديگر .\r\nپاسخ : اين كه دين مقدس اسلام ، بت‌پرست و مشرك ، بلكه مطلق كافر حتّى اهل كتاب را نجس شمرده است ، به دو جهت است : اولًا ، بدن و لباس و ظرف آنها غالباً آلوده است ؛ زيرا آنان از نجاسات اسلام غالباً پرهيز نمىكنند و گوشت خوك و شراب جزو زندگى آنهاست ، از اين جهت يك نوع نجاست عَرَضى دارند .\r\nثانياً ، هرگاه مسلمان با كافر مانند برادران دينى خود معاشرت داشته باشد در اين صورت به حكم قانونِ « محاكات و همرنگى » به رنگ آنان در مىآيد و احكام خدا در نظر آنان بىارزش جلوه مىكند . هرگاه مسلمانان با گروه كافر ، به‌طور آزاد و به‌سان برادران دينى نشست و برخاست كنند ، نتيجهء اين آميزش اين مىشود كه رفتار و كردار گروه كافر در روحيهء مسلمانان اثر بگذارد و به‌سان آنان ، از شراب و قمار و ديگر محرّمات اسلام اجتناب نورزند .\r\nجاى گفتگو نيست كه تأثير رفتار و كردار يك فرد خارجى كه برنامهء زندگى او مطابق درخواست‌هاى نفسانى و غرايز انسانى است ، سريع‌تر و نافذتر است ؛ زيرا در زندگى او ، اختلاط زن و مرد ، رقص ، شراب ، قمار ، برخى از اعمال منافى عفّت ، بىاشكال است و مسلماً تأثير اين عوامل ، سريع‌تر از تأثير رفتار و كردار مسلمان بر روى كافر است . البته ما منكر آن نيستيم كه گاهى ممكن است معاشرت يك مسلمان ، روى افراد كافر اثر بگذارد و تأثير اين نوع معاشرت‌ها ، به مراتب كمتر از تأثير معاشرت كافر روى مسلمانان است . مىبينيم امروزه معاشرت آزاد مسلمانان با گروه كافر چه آثار منفى و بدى در روحيهء مسلمانان نهاده است .\r\nهنوز حادثهء جان‌گذار اندلس از صفحهء خاطرها فراموش نشده‌است . استقلال اندلس براثر سه قرار داد زير با مسيحيان ، در خطر افتاد و از بين رفت كه آن سه قرارداد عبارت بود از : 1 . آزادى دين ؛ 2 . آزادى تجارت ؛ 3 . آزادى تعليمات .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nآنان به خوبى آگاه بودند كه با به دست آوردن امتياز اول مىتوانند راه را براى كشيشان باز كنند و جهادى كه سرچشمهء آن ، علاقه به دين است ، از بين ببرند و رابطهء بازرگانى نيز بهترين وسيله است براى اختلاط و آميزش و به واسطه آميزش آنان با مسلمان‌ها ، سرانجام مسلمانان استقامت خود را در راه حفظ شعاير ملى و دينى از دست مىدهند .\r\nآزادى تعليمات نكتهء مهم‌ترى داشت ؛ زيرا وقتى فرزندان مسلمانان زير دست آموزگاران مسيحى تربيت يافتند قطعاً حسّ خضوع در شاگرد سبب مىگردد كه تمام سخنان او را دربست بپذيرد ، هر چند با اصول اسلام سازگار نباشد .\r\nمسيحيان ، براثر آميزش با مسلمانان اندلسى ، توانستند مسكرات را ميانشان رواج داده و آنان را به ميخوارگى و ميگسارى عادت دهند و كم‌كم براثر هوس‌رانى و آلوده شدن به گناهان ، عزّت نفس و غرور ملّى را از دست دادند .\r\nيكى از اقدامات مسيحيان در اندلس اين بود كه در كنار رودخانهء قرطبه ، باغى در ميان مزارع ترتيب دادند و عمارت زيبايى در آن‌جا برپا كردند كه گردشگاه جوانان باشد تا علاوه بر گردش ، از ديدن دختران مسيحى نيز بهره‌مند گردند .\r\nبدين ترتيب نيروى ايمان و غرور ملّى مسلمانان اين كشور كه تا آن زمان همه جا موجب و مايهء پيشرفت و پيروزى آنان در جنگ با مسيحيان بود ، تدريجاً براثر ميگسارى و تسلّط آموزگاران ، به خضوع و فروتنى در برابر دشمن مبدّل گرديد . پايتخت اندلس و ساير شهرستانها جولانگاه بيگانگان شد . خلط و آميزش و آزادى تجارت ، نفوذ اقتصادى آنها را مسلّم كرد و مقدمات نفوذ سياسى پىريزى شد و سرانجام اين كشور پهناور اسلامى براثر همين ارتباطها و آميزش‌ها ، در اواخر قرن نهم اسلامى به‌كلّى سقوط كرد .\r\nبىجهت نيست كه بنيانگذار اسلام ميان مسلمانان و كافران حصارى كشيده و آنان را از اختلاطهاى فوق‌العاده باز داشته است ، تا آن‌جا كه آنان را روى سياست اسلامى « نجس » و لازم الاجتناب خوانده‌است .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nاز اين بيان روشن مىگردد كه كافر به‌سان الكل ، نجس است ؛ منتها نجاست كافر ، سياسى است تا به جهت نجاست ، ارتباط مسلمانان با اين دو موجود پليد ، قطع گردد و ايمان و پاكى آنان براثر عدم آميزش ، دست نخورده بماند ؛ به عبارت ديگر هدف از نجس شمردن كافر و الكل ، يك نوع مبارزه منفى برضدّ كفر و الكليسم است ، تا از اين طريق ، اين دو نوع پليدى از جامعهء مسلمانان رخت بربندد و محيط اسلامى از آنها پاك گردد .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n\r\nتشكيل دولت اسلامى و مبارزه با اهل كتاب\r\n29 . « قاتِلُوا الَّذِينَ لا يُؤْمِنُونَ بِاللَّهِ وَلا بِاليَوْمِ الآخِرِ وَلا يُحَرِّمُونَ ما حَرَّمَ اللَّهُ وَرَسُولُهُ وَلا يَدِينُونَ دِينَ الحَقِّ مِن الَّذِينَ أُوتُوا الكِتابَ حَتّى يُعْطُوا الْجِزْيَةَ عَنْ يَدٍ وَهُمْ صاغِرُونَ ؛\r\nبا كسانى كه به خدا و روز آخرت ايمان نمىآورند ، و از آن‌چه خدا و پيامبر او تحريم كرده ، نمىپرهيزند و به آيين حق نمىگروند ( يعنى گروه اهل كتاب ) ، نبرد كنيد ، تا با تمكن و خضوع جزيه بپردازند » .\r\n\r\nاهل كتاب چه كسانى هستند ؟\r\nكسانى كه به خداى جهان اعتقاد دارند و از شريعت يكى از پيامبران ، مثلًا حضرت موسى و حضرت عيسى پيروى مىكنند ، چنين گروه را « اهل كتاب » مىنامند و در مقابل آنها مشركان و بت‌پرستان هستند كه حدّ مشتركى با اهل كتاب ندارند .\r\nاهل كتاب در دو مسألهء اساسى با مسلمانان حدّ مشترك دارند : اعتراف به خداى يگانه و روز رستاخيز . از اين لحاظ اسلام حساب آنها را از مشركان جدا كرده و آيين آنان را با يك سلسله شروط به رسميت شناخته است و با نداى رسا ، اين گروه را با خطاب زير ، مخاطب ساخته و مىفرمايد :\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n« لا إِكْراهَ فِى الدِّينِ قَدْ تَبَيَّنَ الرُّشْدُ مِنَ الغَىِّ ؛ « 1 »\r\nدر پذيرفتن دين ( اسلام ) اكراه و الزامى نيست ؛ زيرا طريق هدايت و ضلالت از هم تميز داده شده است » .\r\nولى اگر پيروان آيين‌هاى آسمانى بخواهند در كشورهاى اسلامى زندگى كنند ، بايد جزيه بپردازند ؛ چيزى كه از آنها به عنوان « جزيه » دريافت مىگردد ، در مصالح آنها خرج مىشود و مسلمانان در برابر اين وجه ناچيز ، حفاظت جان و مال آنان را بر عهده مىگيرند .\r\nالبته اين كه مىگوييم تمام آيين‌هاى آسمانى به خداى يگانه و معاد و رستاخيز اعتراف دارند ، مقصود اين است كه اساس تمام آيين‌ها و هدف تمام برگزيدگان اين بوده و دين واقعى تمام اهل كتاب ، روى اساس توحيد و معاد گذارده شده است و اين مطلب با آن منافات ندارد كه بعدها گروهى روى اغراض شخصى و يا به‌واسطهء جهالت و نادانى ، در اساس آيين خدا ، دست برده و توحيدى را ، كه بزرگ پيشواى مسيحيت در راه آن فداكارى كرده ، با شرك آلوده كرده باشند ، چنان‌كه خود قرآن در آيه‌هاى 30 و 31 اين سوره به آن تصريح كرده است .\r\n\r\nتشكيل دولت جهانى اسلام\r\nيكى از طرح‌ها و آرمان‌هاى بزرگ پيامبر اسلام اين بود كه مجموع جهان بشرى را زير پرچم و دولت واحدى به نام « اسلام » در آورد و بر مجموع جهان ، دولتى كه به نام خدا و رسالت او تأسيس مىگردد ، حكومت كند . پيامبرگرامى به گونه‌اى اين طرح را در شبه جزيره عربستان پياده كرد و دولت اسلامى را ، كه مسلمانان و ديگر اقليت‌هاى مذهبى در آن زندگى مىكردند ، پايه‌گذارد . وى نه تنها در زمان قدرت و نيرومندى خود ، داراى چنين فكر و طرح گرديد ، بلكه از روز نخست ، به جامعهء اسلامى چنين نويدى مىداد و در آغاز بعثت مىفرمود :\r\n\r\n\r\n","description":"","footnote":"\r\n( 1 ) . بقره ( 2 ) آيهء 256 .\r\n","page_name":" 109 ","page_number":109},
  {"content":"\r\n\r\n« تعطوني كلمة واحدة تملكون بها العرب و العجم ؛ « 1 »\r\nاگر به آيين توحيد بگرويد ، برجهان حكومت مىنماييد » .\r\nعفيف كندى مىگويد : وارد مسجدالحرام شدم . ديدم سه نفر حساب خود را از جامعهء بت‌پرستان جدا كرده و در كنار كعبه مشغول عبادتند . در مسجدالحرام با عبّاس بن‌عبدالمطلب ملاقات كردم ، از اين سه نفر سراغ گرفتم . گفت : آن كس كه جلو ايستاده‌است ، برادرزادهء من ، محمد است و آن كس كه پشت سر او ايستاده است برادرزادهء ديگر من ، على است و سومى همسر محمّد است . او مىگويد : اگر از آيين من پيروى كنيد ، به همين زودى بر گنجينه‌هاى قيصر و كسرى دست مىيابيد . « 2 » علل تشكيل دولت اسلامى\r\nتشكيل دولت اسلامى از دو نظر لازم بود :\r\n1 . در سايهء دولت نيرومند مىتوان تمام موانع را از سر راه نفوذ آيين اسلام برداشت . چه بسا توده‌ها مايلند كه دربارهء آيين توحيد به بررسى بپردازند و يا به آن بگروند ، امّا قدرت‌هاى محلّى مخالف توحيد ، مانع از نفوذ و يا گرايش مردم به آن دين هستند كه در اين موقع دولت قوى و نيرومندى لازم است تا هر نوع موانع را از ميان بردارد و راه را براى بندگان خدا ، كه به دنبال حق و حقيقت هستند ، باز بگذارد .\r\n2 . هر نوع برنامهء اصلاحى كه مزاحم منافع طاغيان زمان و روزگار است ، بدون قدرت كه از وجود و ادامهء آن حمايت كند ، امكان‌پذير نيست و گرنه ، دير يا زود از ميان رفته و به دست تاريخ سپرده مىشود .\r\n\r\nآداب جهاد با اهل كتاب\r\nيكى از آداب جهاد با اهل كتاب اين است كه پيش از جنگ بايد اخطار شوند كه پيروان آيين‌هاى آسمانى ، در انتخاب يكى از دو راه آزادند : يا اسلام اختيار\r\n\r\n\r\n","description":"","footnote":"\r\n( 1 ) . سيرهء ابن هشام ، ج 1 .\r\n( 2 ) . تاريخ‌طبرى ، ج 2 ، ص 211 ؛ كامل ابن اثير ، ج 2 ، ص 37 - 38 ؛ اعلام الورى ، ص 25 .\r\n","page_name":" 110 ","page_number":110},
  {"content":"\r\n\r\nكنند و در جرگهء مسلمانان در آيند كه در چنين صورتى هيچ تفاوتى با مسلمانان ديگر نخواهند داشت و يا در آيين خود باقى بمانند و عقايد خود را محترم بشمرند ، ولى در چنين صورت بايد به دولت اسلامى ماليات مختصرى به نام « جزيه » بپردازند .\r\nاسلام هرگز با استقلال دينى و اعتقادى اهل كتاب مخالف نيست ؛ اگر شرط مىكند كه در صورت ثبات بر آيين خود ، بايد « جزيه » بپردازند ، بدين منظور است كه استقلال سياسى و فرمانروايى آنان را از بين ببرد . هدف اين است كه تمام مردم جهان زير يك پرچم و تحت يك نظام و يك خط سياسى اسلامى درآيند و هرگونه استقلال سياسى جز اسلام از بين برود .\r\nنكتهء اين مطلب روشن است ، زيرا اگر گروه نصارا و يهود و . . . از نظر دين و سياست آزاد باشند روزى همين گروه‌هاى مختلف دست به دست يكديگر داده ، استقلال سياسى اسلام را از بين مىبرند و ضررهاى غير قابل جبرانى بر پيكر اسلام و مسلمانان وارد مىسازند و در نتيجه ، خسارت جبران ناپذيرى به جامعهء بشرى وارد مىشود . از اين نظر اسلام ، آنان را در اختيار دين آزاد گذارده ولى به خاطر حفظ قوانين آسمانى اسلام ، هر نوع آزادى سياسى را از آنان سلب نموده و آنها را از هر نوع تجمّع و دسته بندى سياسى بازداشته است .\r\nشايد برخى از ساده‌لوحان تصوّر كنند كه سلب حقوق سياسى از يك ملت ، نوعى ظلم و ستم است . پاسخ اين گفتار بسيار روشن است ؛ زيرا هرگاه اسلام حقّ استقلال و تشكيل دولت را از اهل كتاب سلب نموده ، براى منظور عالىترى است و آن حفظ برنامهء عالى اسلام است كه خدا ، پيامبر را مأمور اجرا و گسترش آن نموده است ؛ زيرا هرگاه گروه اهل كتاب استقلال سياسى داشته باشند در روز قدرت ، مصمّم مىگردند كه آيين اسلام را ، كه بهترين ارمغان الهى است ، از بين ببرند و يا لااقل از بسط و گسترش آن جلوگيرى كنند و در نتيجه نه تنها بر جامعهء اسلامى ستم مىكنند ، بلكه نسل آينده را از اين فيض عظيم بىبهره مىسازند .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nمصرف جزيه\r\nدولت اسلامى ناچار است از مال و جان گروهى كه در پناه آن به‌سر مىبرند دفاع نمايد و ايجاد چنين امنيتى ، بدون هزينه امكان‌پذير نيست . چون دولت با كمك مالى مىتواند با سرباز و پاسبان ، حدود و مرزهاى كشور را از حملات بيگانگان حفظ نمايد و دست چپاولگران داخلى را از تاراج مال ملّت كوتاه سازد . از اين رو ، ملت ، چه مسلمان و چه غير مسلمان ، بايد مالياتى به دولت بپردازند تا او از اين طريق قادر به جمع نيرو گردد . چيزى كه هست تفاوت در نحوهء اداى ماليات است مسلمانان موظّف هستند صدى بيستِ منافع كسب خود را در اختيار پيامبر اسلام و يا حاكم عادل بگذارند و هم‌چنين موظّفند مقدارى از وجوه مالى خود را تحت عنوان زكات و صدقات و . . . بپردازند . ولى « اهل كتاب » بايد طبق صلاحديد حاكم عادل اسلامى مقدارى از اموال خود را به عنوان « جزيه » به دولت اسلامى بپردازند و در نتيجه همهء ملت به دولت اسلامى كمك نموده‌اند .\r\nچند نامهء تاريخى دربارهء مصرف جزيه\r\nيادآور شديم مالياتى كه كافران « ذمّى » مىپردازند همگى به جهت حفظ جان و مال آنان است . اكنون به عنوان نمونه چند نامهء تاريخى را در اين‌جا ترجمه مىنماييم تا روشن شود كه حتّى در آغاز اسلام پرداخت « جزيه » نيز براى همين عنوان بوده است :\r\n1 . نامه‌اى كه يكى از سرداران اسلام در فتح يكى از كشورهاى مسيحىنشين نوشت و در ذيل آن فلسفهء اخذ جزيه را چنين بيان مىكند :\r\n« و ما منعنا كم فلنا الجزية ، و إلّافلا - كتب سنة اثنتي عشرة في صفر ؛\r\nتا ما از شما حمايت مىنماييم لازم است جزيه بپردازيدو هرگاه قدرت\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nحفاظت شما از ما سلب گشت ، در اين صورت هيچ‌گونه الزامى به پرداخت آن نداريد . اين نامه در سال دوازدهم هجرى ماه صفر نگارش يافت » .\r\n2 . هنگامى كه نعمان ، رئيس هيأت اعزامى به دربار يزدگرد با نمايندهء ايران مذاكره نموده وى سخنان خود را چنين پايان داد :\r\n« و إن اتّقيتمونا بالجزاء قبلنا و منعنا كم ، وإلّا قاتلنا كم ؛\r\nهرگاه براى جلوگيرى از حملهء ما جزيه بپردازيد ، ما مىپذيريم و شما را از هر گونه پيش آمد و تجاوز حفاظت مىنماييم ، و در غير اين صورت با شما مبارزه مىكنيم » .\r\n3 . شاهد ديگر اين است كه هنگامى كه حبيب فرمانده برخى از ستون‌هاى اسلامى از ترس حملهء روميان مجبور شد كه دمشق را تخيله كند ، با فرمانده كل قوا ابوعبيده تماس گرفت و به او رسانيد كه صلاح اين است براى مدتى سپاه را در يك نقطه متمركز سازيم . در چنين هنگام ابوعبيده طى نامه‌اى تذكر داده :\r\n« اردد على القوم الّذين كنّا صالحناهم من أهل البلد ما كنّا أخذنا منهم ؛ فإنّه لاينبغي لنا إذ لانمنعهم أن نأخذ منهم شيئاً ؛\r\nآن‌چه از مردم « دمشق » به عنوان صلح و جزيه گرفته‌اى برگردان ؛ زيرا در صورتى اين ماليات را حق داريم بگيريم كه حفاظت جان و مال آنان را برعهده بگيريم و اكنون شايسته نيست ما از آنان دفاع نكرده چيزى دريافت كنيم » .\r\n4 . هنگامى كه عبادة بن صامت فرمانروايان مصر را به آيين اسلام خواند چنين گفت : شما مخيّريد : خواستيد آيين اسلام را اختيار كنيد و خواستيد بر آيين خود باقى بمانيد و جزيه بپردازيد ، جان و دارايى و زمين و خانهء شما را حفاظت مىكنيم و هركس از راه تجاوز به اموال شما دست دراز كند ، سخت با او مىجنگيم .\r\nباز نامه‌هاى ديگرى هست كه هر يك به تنهايى نظر اسلام را در گرفتن\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nجزيه روشن مىنمايد و تاريخ نويسان در قسمت‌هاى « فتوحات » ، مانند بلاذرى در كتاب فتوح البلدان و غيره جمع‌آورى نموده‌اند .\r\n\r\nتوضيح سه قسمت از آيهء مورد بحث\r\nآيه به جهت تهييج و روشن كردن ذهن مسلمانان ، دربارهء « اهل كتاب » سه مطلب را تذكّر مىدهد :\r\n1 . « لا يُؤْمِنُونَ بِاللَّهِ وَلا بِاليَوْمِ الآخِرِ ؛ ايمان به خدا و روز باز پسين ندارند » .\r\nصحيح است كه « اهل كتاب » به خدا و روز رستاخيز ايمان دارند ، ولى از آن‌جا كه خداشناسى آنان آلوده با شرك و تثليث بوده و بسيارى از مسيحيان كشته شدن عيسى عليه السلام را كفّارهء گناهان خود مىدانند ، از اين نظر قرآن از آنان سلب ايمان نموده و خداشناسى آميخته با شرك را بىارزش شمرده است و هم‌چنين عقيدهء آنان را به رستاخيزى كه درآن‌جا مجازاتى دركار نيست ، غلط و بىنتيجه دانسته ولذا به يك باره آنها را از حدود افراد با ايمان به خدا و روز قيامت بيرون رانده‌است .\r\n2 . « وَلا يُحَرِّمُونَ ما حَرَّمَ اللَّهُ وَرَسُولُهُ ؛ از آن‌چه خدا و پيامبر او تحريم كرده اجتناب نمىورزند » .\r\nمقصود از رسول ، پيامبر ماست ؛ يعنى به محرّمات و منكرات تظاهر مىنمايند و آشكارا لب به شراب مىزنند و قمار مىكنند و اين كار درمحيط اسلامى براى مسلمانان سخت و گران است .\r\n3 . « وَلا يَدِينُونَ دِينَ الحَقِّ ؛ از دين حق و فطرت ( اسلام ) پيروى نمىنمايند » .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n\r\nآيا براى خدا فرزندى هست ؟\r\n30 . « وَقالَتِ اليَهُودُ عُزَيْرٌ ابْنُ اللَّهِ وَقالَتِ النَّصارَى المَسِيحُ ابْنُ اللَّهِ ذ لِكَ قَوْلُهُمْ بِأَفْواهِهِمْ يُضاهِئُونَ قَوْلَ الَّذِينَ كَفَرُوا مِنْ قَبْلُ قَاتَلَهُمُ اللَّهُ أَ نّى يُؤْفَكُونَ ؛\r\nيهود گفتند : عزير پسر خداست ، نصارا گفتند : مسيح فرزند خداست . اين گفتارى است كه آن را بر زبان‌هاى خود مىرانند . آنها در اين اعتقاد ، از گفتار كسانى كه قبلًا كفر ورزيده‌اند پيروى مىكنند . خدا آنها را نابود كند و از رحمت خود دور سازد ، چگونه از راه راست به‌سوى باطل منحرف مىشوند ؟ » .\r\nزندگانى « بنى اسرائيل » پر از حوادث پرشورى است كه تاريخ آن را ضبط كرده‌است . آنان فرزندان حضرت يعقوب هستند . نحوهء زندگانى آنها در آغاز كار مانند ساير قبايل بدوى بود آن‌گاه تحت سرپرستى « فراعنه » مصر در آمدند و مردم مصر با آن‌ها مانند اسيران رفتار مىكردند ، تا آن‌كه به‌وسيلهء موسى از چنگال اسارت رهايى جستند . موسى عليه السلام آنان را از سرزمين مصر به سرزمين فلسطين آورد و مدتى رهبرى آنها را به عهده داشت . پس از وى امورشان به دست قاضيانى مانند يهود و جدعون اداره مىشد . تا اين‌كه دورهء شاهان بنىاسرائيل فرا رسيد و از ميان آنها ملوكى مانند طالوت و داود و سليمان و . . . برخاستند و\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nبه‌دنبال آنها انشعاب كشور و قدرت شروع گرديد و كم‌كم رو به ضعف و انحلال گذاردند ، به گونه‌اى كه فرمانرواى « بابل » بخت النصر در حدود ششصد قبل از ميلاد در صدد فتح « بيت‌المقدس » در آمد و با سپاهى انبوه « اورشليم » را فتح كرد و ثروت و خزاين آن‌ها را به تاراج برد ، گردنكشان و صنعتگرانشان را همراه خود ، به « بابل » منتقل ساخت و پيران و افتادگان آنها را در همان محل گذارد و زمام امورشان را به‌دست آخرين فرمانرواى « بنىاسرائيل » سپرد و با او شرط كرد كه بايد از دولت مركزى « بابل » اطاعت كند .\r\nاتفاقاً قريب ده‌سال روابط وى با دولت « بابل » بسيار خوب بود ، تا اين‌كه صدقيا در خود قدرت و نيرو احساس كرد و پرچم مخالفت را برافراشت و طرح دوستى و اتحاد با « فراعنهء » مصر را ريخت . فرمانرواى بابل از اين كار سخت عصبانى شد از اين رو با سپاهى فراوان براى محاصرهء قلعه‌هاى بنىاسرائيل رهسپار مركز آنان گرديد كه يك سال تمام محاصره طول كشيد . سرانجام بر تمام دژهاى آنان دست يافت و از كشتن افراد دريغ ننمود . خانهء خدا و خانهء تمام افراد را ويران كرد و آثار دينى را نابود ساخت و در اين حادثه ، تورات از بين رفت و اين وضع اسفناك از سال 586 قبل از ميلاد تا پنجاه سال ادامه داشت .\r\nگردش روزگار ، كورش را بر سرير سلطنت نشاند ، او با قدرت فوق‌العاده‌اى « بابل » را فتح نمود و آن را جزء خاك ايران قرار داد و تمام اسيران « بنىاسرائيل » را آزاد ساخت و عزراء را ، كه از سران آنها بود ، سرپرستشان قرار داد و اجازه داد « تورات » را از نو بنويسند ، و آثار دينى را با مهاجرت خود و اتباعش به بيت‌المقدس مرمّت كنند . او در سال 457 پيش از ميلاد به اين كار دست زد و تورات را از نو نوشت و نشر داد .\r\nآن‌چه نگارش يافت مطلبى است كه عموم مورخان جهان بر آن اتفاق دارند و خوانندگان گرامى مىتوانند مشروح اين قسمت را در كتاب قاموس الكتاب المقدس تأليف مسترهاكس آمريكايى مطالعه بفرمايند .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nمسلّماً اين تاريخ ضربت محكمى بر سنديت و صحت تورات وارد ساخت ؛ زيرا تورات فعلى به وسيلهء يك نفر مجهول‌الحالى به نام عزراء به حضرت موسى مىرسد ، در صورتى كه حدود معلومات و اطلاعات و مقدار دقت و امانت او براى ما اصلًا معلوم نيست و تازه روشن نيست مدارك او براى آن‌چه نوشته ، چه بوده‌است ؟ و نيز مشهور در ميان مورخان اين است كه تورات اصلى موسى ، پيش از سليمان مفقود شده بود ؛ زيرا هنگامى كه او صندوق ( تابوت ) عهد را باز كرد ، جز وصاياى ده‌گانه موسى چيز ديگرى در آن نيافت و توراتى كه در زمان بخت النصر از بين رفت طبعاً غير تورات اصلى واقعى بوده است و توراتى كه عزراء آن را نوشت به زبان كلدانى بوده است ؛ زيرا يهود براثر اقامت در بابل بيشتر لغات عبرى را فراموش كرده بود و عزراء آن‌را با لغت كلدانى آميخته با عبرانى ، نوشت . اىكاش آن‌چه را عزراء نوشته بود ، باقى مىماند ، ولى متأسفانه در حملهء زتيوكس ، شاه « سوريه » در سال 161 پيش از ميلاد ، تمام نسخه‌هاى تورات دو مرتبه از بين رفت . چون وى دستور داد ، كه هر ماه جاسوسان تحقيق نمايند و در هر خانه‌اى كه نسخه‌اى از آن مشاهده كنند صاحب آن را اعدام نمايند ، و هر شخصى را كه مراسم مذهبى خود را برطبق مراسم يهود انجام مىدهد نيز نابود سازند . اين حكم سه سال تمام با كمال دقت و شدت اجرا شد و براثر آن تمام نسخه‌هاى آن مفقود و نابود گرديد . از اين جهت هرگز نبايد از وجود عقايد شرك‌آميز در تورات مطمئن و ايمن باشيم و حتماً در آن به مطالب و مسائلى برخورد مىكنيم كه با اصول عقلى و اساس تمام شرايع آسمانى ناسازگار است .\r\n\r\nعزير كيست ؟\r\nعزير در اصطلاح قرآن و لغت عرب همين عزراء است كه به‌قول يهوديان اساس مليت و درخشندگى تاريخ يهود است و كلمهء مزبور ، تصغير عزراء است و\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nعلت تصغير آن علاوه بر اين كه رسم عرب اين است كه در تمام اسما و اعلام دخيل از زبان بيگانه ، دخل و تصرفى نمايد ، چنان‌كه به‌جاى كلمهء يسوع ، عيسى به‌كار مىبرد ، شايد براى تحبيب‌نيز بوده است ؛ زيرا تصغير يك لفظ در عرب ، گاهى به منظور اظهار علاقه انجام مىگيرد .\r\nآيا عزير پسر خدا بوده است ؟\r\nيهوديان امروز كاملًا از اين اعتقاد تبرى و بيزارى مىجويند ؛ ولى يهود معاصر با پيامبر ، قطعاً داراى چنين اعتقادى بوده است و لذا ابداً در مقام انكار آن بر نيامدند در صورتى كه پيوسته دنبال اشكال و بهانه مىگشتند .\r\nجان سخن اين جا است كه ، آيا آنها به فرزند بودن عزير واقعاً و حقيقتاً معتقد بودند ، هم‌چنان‌كه ، مسيحيان دربارهء حضرت عيسى چنين عقيده‌اى دارند ، يا اين كلمهء « ابن اللَّه » يك لقب تشريفاتى بيش نبوده است ، چنان‌كه تمام آنها خود را به شهادت قرآن ، دوستان و فرزندان خدا مىدانند :\r\n« وَقالتِ اليَهُودُ وَالنَّصارى نَحْنُ أَبْناءُ اللَّهِ وَأَحِبّاؤُهُ ؛ « 1 »\r\nيهود و نصارا گفتند كه ما دوستان و فرزندان خدا هستيم » .\r\nيا اين‌كه مقصودشان فرزند حقيقى و واقعى بوده به گواه اين‌كه قرآن پشت‌سر آن ، عقيدهء نصارا را دربارهء عيسى نقل مىنمايد و مىفرمايد : آنها نيز در حقّ عيسى چنين عقيده‌اى را دارند :\r\n« وَقالَتِ اليَهُودُ عُزَيْرٌ ابْنُ اللَّهِ وَقالَتِ النَّصارَى المَسِيحُ ابْنُ اللَّهِ ؛ « 2 »\r\nيهود و نصارا گفتند : عزير و مسيح فرزند خداست » .\r\nجاى هيچ‌گونه شك نيست كه مسيحيان ، عيسى را فرزند حقيقى مىدانند نه تشريفاتى ، چنان‌كه مشروح اين قسمت را در تفسير آيهء بعدى خواهيد خواند و از اين‌كه در اين آيه هر دو عقيده همراه هم آمده است معلوم مىشود ، كه آنان\r\n\r\n\r\n","description":"","footnote":"\r\n( 1 ) . مائده ( 5 ) آيهء 18 .\r\n( 2 ) . مائده ( 5 ) آيهء 64 .\r\n","page_name":" 118 ","page_number":118},
  {"content":"\r\n\r\nدربارهء عزير همان عقيده را داشتند كه مسيحيان دربارهء حضرت عيسى داشته و دارند .\r\nولى هرگاه نتوانيم به طور يقين به تمام يهود چنين عقيده‌اى را نسبت دهيم ، لااقل مىتوان گفت كه غالب يهوديان ساكن مدينه و حوالى آن ، بر اين عقيده بودند ، چنان كه قرآن برخى از عقايد يهود « مدينه » را نقل مىنمايد و به يقين اكثر يهوديان حجاز به آن معتقد بودند :\r\n« وَقالَتِ اليَهُودُ يَدُ اللَّهِ مَغْلُولَةٌ غُلَّتْ أَيْدِيهِمْ ؛ « 1 »\r\nيهود گفتند : دست ( كرم ) خدا بسته است . دست‌هايشان بسته باد » .\r\nخلاصه ، جايى كه بزرگان و سران هر دسته‌اى سخنى را بگويند و ديگران دربارهء آن سكوت اختيار نمايند ، در چنين صورتى مىتوان مطلب مزبور را به تمام آنان نسبت داد .\r\n\r\nريشهء اين انحراف‌ها\r\nقرآن ريشهء تمام اين انحرافات را تقليد از ديگران مىداند و مىفرمايد :\r\n« يُضاهِئُونَ قَوْلَ الَّذِينَ كَفَرُوا مِنْ قَبْلُ ؛\r\nدر اين باره از كافران پيش ، پيروى مىنمايند » .\r\nاحتمال دارد كه مقصود از كافران پيش ، همان يهود و مسيحيان غير معاصر با رسول خدا باشد ، كه پيش از او زندگانى مىكردند ، چنان‌كه احتمال دارد مقصود مشركان عرب باشد ؛ زيرا در ميان آنها تصور اين كه فرشتگان ، دختران خدا هستند معروف بوده است و شايد آنان نيز در اين عقايد از آنها پيروى نموده‌اند ؛ ولى بهتر اين است كه دايره را وسيع‌تر گرفته و بگوييم مقصود مطلق بت‌پرستان جهان است ؛ زيرا تاريخ به‌ثبوت مىرساند كه عقيده به وجود پسر براى خدا و اصول تثليث ، كه نصارا از آن به ثالوث و اقانيم ثلاثه لا هوتى : اب و ابن و\r\n\r\n\r\n","description":"","footnote":"\r\n( 1 ) . مائده ( 5 ) آيهء 64 .\r\n","page_name":" 119 ","page_number":119},
  {"content":"\r\n\r\nروح القدس تعبير مىآورند ، ميان بت‌پرستان ، در هند و چين و حكماى مصر و يونان و روم و ايران داير بوده و آنان تمام اين سخنان را از مكتب‌هاى پيش گرفته‌اند . اين آيه خود يكى از نقاط حساس و قابل مطالعهء قرآن است ؛ زيرا قرآن در آن دنياى تاريك ، كه ابداً اعراب حجاز از اين حقايق اطلاعى نداشتند ، از آن مطالب پرده برداشته است .\r\nاخيراً گروهى از دانشمندان ، در پى به‌دست آوردن ريشهء معارف كتب عهدين برآمدند و پس از فحص زياد ، ريشهء بسيارى از اين معارف و داستان‌ها و قصص انجيل را در كيش برهمن‌ها و بودايىها پيدا كرده‌اند ، و از اين نظر حقيقت گفتار قرآن را « يُضاهِئُونَ قَوْلَ الَّذِينَ كَفَرُوا » تثبيت و تحكيم نموده‌اند و لذا جا دارد قرآن چنين افرادى را با اين جملهء زير ياد بفرمايد :\r\n« قاتَلَهُمُ اللَّهُ أَ نّى يُؤْفَكُونَ ؛\r\nخدا آنها را نابود كند ، چطور از حق منحرف مىشوند » .\r\n\r\nتثليث در اديان پيشين\r\nموضوع تثليث از خصايص آيين مسيح نيست بلكه بعدها وارد اين آيين شده‌است ، و هم‌اكنون موضوع سه‌گانه پرستى در آيين بودا از رسميت كامل برخوردار است .\r\nدر سدهء ششم پيش از ميلاد مسيح ، روى عللى ، اصلاحاتى در آيين برهمن‌ها پديد آمد . اين اصلاحات سبب شد آيينى به نام هندو پديد آيد . در اين آيين خداى ازلى و ابدى در سه مظهر و سه خدا تجلى نموده :\r\n1 . برهما ( پديدآورنده ) ؛ 2 . ويشنو ( نگه‌دارنده ) ؛ 3 . شيوا ( كشنده ) .\r\nهم اكنون « ثالوث قدس هندوها » به‌صورت سه جمجمهء به هم‌چسبيده در نمايشگاه هند موجود است . آنان در كتاب‌هاى مذهبى اين سه اصل را چنين توضيح مىدهند :\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nبرهمن پديد آورندهء آغاز پيدايش است و هميشه آفريدگار لاهوتى است و آن را پدر مىگويند .\r\nويشنو نگه‌دارنده‌اى است كه آن‌را پسر خدا مىدانند و از سوى خداى پدر ، آمده است .\r\nشيوا پديدآورنده و نابود كننده و برگردانندهء جهان است .\r\nمؤلف كتاب العقايد الوثنية فى الديانة النصرانية با بررسى همه جانبه در ديگر خرافات مسيحيت ثابت كرده‌است كه ثالوث مقدس ، صدها سال پيش از ميلاد مسيح در آيين برهمن‌ها و هندوها و ديگر آيين‌هاى خرافى وجود داشته است و در اين‌باره به كتاب‌هاى ارزنده و تصاوير زنده‌اى كه هم‌اكنون در پرستشگاه‌ها و معبدها و موزه‌ها موجودند ، استناد جسته كه مىتواند سند زنده‌اى بر گفتار قرآن باشد .\r\nگوستاولوبون مىنويسد : مسيحيت در پنج قرن اول حياتش ، با جذب عوامل فلسفى و مذهبى و يونانى و شرقى به تطور خود ادامه داد و به‌همين ترتيب مخلوطى از معتقدات شرقى مخصوصاً معتقدات مصرى و ايرانى شد ، كه در حوالى قرن اول ميلادى در سرزمين‌هاى اروپايى انتشار يافته بود و مردم تثليث تازه‌اى را به‌نام پدر ، پسر ، روح القدس به‌جاى تثليث قديمى نروپىتر ، ژنون و نرو پذيرفتند .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n\r\nبشر پرستى يا انحراف از جادهء توحيد ؟\r\n31 . « اتَّخَذُوا أَحْبارَهُمْ وَرُهْبانَهُمْ أَرْباباً مِنْ دُونِ اللَّهِ وَالمَسِيحَ ابْنَ مَرْيَمَ وَما أُمِرُوا إِلّا لِيَعْبُدُوا إِلهاً واحِداً لا إِلهَ إِلّا هُوَ سُبْحانَهُ عَمَّا يُشْرِكُونَ ؛\r\n( يهود ) ، احبار و راهبان را و ( نصارا ) مسيح فرزند مريم را ، خداى گرفتند با اين‌كه آنها جز پرستيدن خداى يگانه دستورى نداشتند ؛ خدايى كه جز او خدايى نيست و از آن‌چه شريك او مىپندارند منّزه است » .\r\nآيهء سىام و اين آيه دربارهء بشرپرستى گروه يهود و نصارا گفتگو مىكند .\r\nنتيجه‌اى كه از مجموع دو آيه به‌دست مىآيد به قرار زير است :\r\n1 . يهود ، « عزير » و « احبار » « 1 » و « راهبان » خود را ، خدا اتخاذ نموده‌اند ؛\r\n2 . مسيحيان معتقد به الوهيت مسيح گشته ، و او را فرزند خدا ( و گاهى خدا ) دانسته‌اند ؛\r\n3 . برنامهء تمام اهل كتاب از روزى كه پيامبرانى براى آنان فرستاده شد ، اين بود كه خدا يكى و جز او خدايى نيست و از آن‌چه براى او شريك تصور مىنمايند منزّه و مبرّاست .\r\n\r\n\r\n","description":"","footnote":"\r\n( 1 ) . احبار جمع « حبر » ، به‌معناى دانشمند است و غالباً در علماى يهود به‌كار مىرود .\r\n","page_name":" 122 ","page_number":122},
  {"content":"\r\n\r\n\r\n1 . يهود و بشرپرستى\r\nانحراف يهود از راه توحيد به دو صورت بود :\r\nالف ) اين‌كه مىگفتند : « عزير » فرزند خداست . اين قسمت را در بحث پيش شرح داديم .\r\nب ) اين‌كه از گفتار و رفتار پيشوايان دين و راهبان ( راهب كسى را گويند كه به لباس زهد درآمده و تارك دنيا بوده باشد ) بدون قيد و شرط اطاعت مىكردند ، در صورتى كه مُطاع مطلق ، پروردگار عالم است . جاى شك نيست كه افراد بىاطلاع بايد در امور دين به كسانى كه در اين قسمت اطلاع كامل دارند مراجعه نمايند ، ولى شرط اساسى در مرجع دينى علاوه بر آگاهى ، تقوا و عدالت است ، گروه يهود با اين‌كه در مراجع دينى خود ، كه قرآن از آنها به « احبار » تعبير آورده است ، انواع خلاف‌ها و مال پرستى و تحريم حلال و تحليل حرام و . . . مىديدند ، از پيروى كوركورانه و غير منطقى دست بر نمىداشتند و اين اطاعت بىقيد و شرط عملًا حاكى از آن بود كه اين گروه احبار و راهبان ، خود را به تمام معنا اختياردار جهان تشريع و احكام خدا مىدانستند كه هر روز به عللى ، حلالى را حرام و حرامى را حلال نمايند و با احكام خدا طبق منافع خود بازى كنند ، در صورتى كه چنين اختيارى به كسى داده نشده است ، بلكه تمام پيامبران خدا مأمورند اوامر و فرمان خدا را برسانند و مقام تشريع فقط مخصوص خداست و هر كس فردى را مطاع مطلق ، تشريع كننده احكام ، آن‌هم بىقيد و شرط بداند ، در واقع او را « رب » ( صاحب ) خود دانسته است و چون يهود ، با گروه گذشته چنين رفتار مىكردند از اين نظر خدا دربارهء آنها چنين فرمود : « اتَّخَذُوا أَحْبارَهُمْ وَرُهْبانَهُمْ أَرْباباً مِنْ دُونِ اللَّهِ وَالمَسِيحَ ابْنَ مَرْيَمَ . . . » از آن‌جا كه نحوهء عبادت و پرستش يهود ، احبار و رهبان را ، با نصارا كه واقعاً مسيح را پسر خدا و خود خدا مىدانستند فرق داشته است ، لفظ مسيح بن مريم ، را به‌طور عطف بيان نمود و از\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nاول نفرمود : « اتَّخَذُوا أَحْبارَهُمْ وَرُهْبانَهُمْ وَالمَسِيحَ ابْنَ مَرْيَمَ أَرْباباً . . . » . زيرا چنان‌كه گفته شد يهود ، پيشوايان خود را خداى واقعى نمىدانستند و هيچ‌گاه آنان را پرستش نمىنمودند و چون عملًا از آنان بىقيد و شرط اطاعت مىكردند ، از اين جهت گويا آنها را ارباب و صاحبان خود اتّخاذ نموده بودند ، ولى نصارا بر خلاف يهود ، حضرت مسيح را خود خدا و فرزند خدا و متّحد با او مىدانستند و براى همين اختلاف ، كلمهء « وَ المسيحَ ابنَ مَرْيَم » را از ما قبل خود جدا نموده و پس از تمام شدن جمله ، به‌طور عطف بيان نموده است ، تا بدين‌وسيله اشاره كند كه نحوهء شرك يهود با مسيحيان فرق دارد .\r\n\r\n2 . انحراف مسيحيان\r\nاصول انحرافاتشان را مىتوان در سه مطلب خلاصه نمود :\r\nالف ) شرك و بشر پرستى . اعتقاد به اين‌كه مسيح خود خدا يا فرزند خداست و يا متّحد با اوست .\r\nب ) تحريف كتاب آسمانى . بايد در فرصت مناسب‌ترى از آن بحث نمود .\r\nج ) قتل مسيح را فداى معاصى بندگان دانستن . بدين بهانه ، فكر مىكردند و مىكنند كه آنان پس از قتل عيسى در به‌هم زدن مرزهاى الهى آزادند ، ولى در ميان اين انحرافات قرآن به انحراف اول اهميت بيشتر داده است و با تغييرات گوناگون عقيدهء آنها را دربارهء عيسى بيان نموده‌است :\r\n1 . « وَقالَتِ النَّصارَى المَسِيحُ ابْنُ اللَّهِ ؛ « 1 » نصارا گفتند : مسيح فرزند خداست » .\r\n2 . « لَقَدْ كَفَرَ الَّذِينَ قالُوا إِنَّ اللَّهَ هُوَ المَسِيحُ ابْنُ مَرْيَمَ ؛ « 2 » به‌راستى كسانى كه معتقد شدند كه خدا همان مسيح‌بن‌مريم است كافر شدند » .\r\n3 . « لَقَدْ كَفَرَ الَّذِينَ قالُوا إِنَّ اللَّهَ ثالِثُ ثَلاثَةٍ ؛ « 3 » محقّقاً كسانى كه معتقد گشتند كه خدا\r\n\r\n\r\n","description":"","footnote":"\r\n( 1 ) . توبه ( 9 ) آيهء 30 .\r\n( 2 ) . مائدهء ( 5 ) آيهء 72 .\r\n( 3 ) . مائده ( 5 ) آيهء 73 .\r\n","page_name":" 124 ","page_number":124},
  {"content":"\r\n\r\nسومين ( پدر ، پسر ، روح‌القدس ) نفر است كفرورزيدند » .\r\nجاى شك نيست كه مفاد اين سه آيه در برخورد اول با هم مختلف است ؛ زيرا در آيهء نخستين چنين مىگويد : آنان معتقدند مسيح فرزند خداست و در آيهء دوم مسيح را خود خدا معرفى مىنمايند و در آيهء سوم فردى از سه نفر است ، كه مجموع آنها خداست . لذا برخى از مفسّران منشأ اين اختلاف را ، ناشى از اختلاف خود مسيحيان دربارهء عيسى دانسته‌اند . مانند « ملكانى » ها كه قائل شده‌اند : عيسى فرزند واقعى خداست ، چنان‌كه آيهء نخستين بيان كرد و « نسطورى » ها مىگويند : عيسى از مقام الوهيت نزول نمود و به‌سان نورى كه بر جسم شفاف بتابد ، منفصل شده‌است و « يعقوبى » ها معتقدند : واقعاً خدا از حقيقت واقعى خود منقلب شده و به صورت گوشت و خون درآمده است و هم‌چنين . . . ، كه اگر دقت شود ، مىتوان اختلاف آنها را به بيش از هفتاد رساند .\r\nازاين رو ، مسألهء تثليث يكى از مشكل‌ترين و پيچيده‌ترين مسائل دينى آنان است كه افراد ماهر در آن وارد مىشوند ، اگر چه مجموع بياناتشان سرانجام به يك مطلب قابل تعقل ، بازگشت نمىكند .\r\nاختلاف اناجيل دربارهء فرزند بودن مسيح\r\nپاره‌اى از موارد ، اناجيل فعلى ( با آن‌همه تحريفات ) گواهى مىدهند كه لقب فرزندى عيسى نسبت به خدا ، يك لقب تشريفاتى بوده و منظور ، بيان كمال قرب و نزديكى بوده است و باز استفاده مىشود كه اين « پسر بودن » از خصايص حضرت مسيح نبوده ، بلكه تمام نوع بشر از اين مطلب سهم وافرى دارند .\r\nدانشمندان و خوانندگان گرامى مىتوانند براى به دست آوردن نمونه‌هاى آن ، به فصل پنجم و ششم از انجيل متى و فصل بيستم از انجيل يوحنا مراجعه بفرمايند . « 1 »\r\n\r\n\r\n","description":"","footnote":"\r\n( 1 ) . مدرك ما براى نقل اين مطالب ، نسخهء عربى انجيل است كه در سال 1811 ميلادى چاپ شده است .\r\n","page_name":" 125 ","page_number":125},
  {"content":"\r\n\r\nبا وجود اين پاره‌اى از موارد ، اناجيل دلالت بر فرزندى واقعى مىنمايند و آشكارا مىرسانند اين توالد و تناسل ، نوعى استكمال است كه بازگشت آن به اتحاد است ، چنان‌كه در فصل هفدهم از انجيل يوحنا نقل مىكند : عيسى پس از آن‌كه گروهى از شاگردان خود را دعا كرد ، سخن خود را چنين آغاز كرد :\r\n« ولست أسأل في هؤلاء فقط ، بل و في الّذين يؤمنون بي بقولهم ليكونوا بأجمعهم واحداً كما أنّك يا أبت ثابت فيّ و أنا أيضاً فيك ليكونوا أيضاً فينا واحداً . . . أنا فيهم و أنت فيّ و يكونوا كاملين لواحد » .\r\nبر ارباب دانش و بينش و كسانى كه تا حدى به زبان عربى آشنا هستند دلالت اين جمله‌ها بر آن‌چه گفته شد ، پوشيده نيست و روشن‌تر از جملهء فوق بر مدعا ، جمله‌هاى زير است .\r\n1 . فيلبس از عيسى درخواست نمود كه خدا را نشان دهد ، وى در پاسخ گفت :\r\n« أما تؤمن أنّي في أبي و أبي فيّ و هذا الكلام الّذي أقوله لكم ليس هو في ذاتي وحدي بل من أبي الحال فيّ . . . أنا في أبي و أبي فيّ » . « 1 »\r\n2 .\r\n« لكن خرجت من اللَّه وجئت » . « 2 »\r\n3 . « به مردم دستور مىدهد كه غسل تعميد خود را به‌نام پدر و پسر و روح القدس انجام دهند » . « 3 » اين كلمات و امثال آنها مبدأ و اساس عقايد تثليث و فرزندى عيسى و دستگاه حلول را تشكيل مىدهد و پيشوايان دينى دستگاه مسيحيت در تفسير و تشريح و تطبيق آن با مباحث عقلى ، اختلاف فراوانى دارند .\r\n\r\nنظر قرآن دربارهء تثليث\r\n\r\n\r\n","description":"","footnote":"\r\n( 1 ) . انجيل يوحنا ، فصل 14 .\r\n( 2 ) . همان ، فصل 8 .\r\n( 3 ) . انجيل متى ، فصل 28 .\r\n","page_name":" 126 ","page_number":126},
  {"content":"\r\n\r\nقرآن از دو راه به اين افسانهء خرافى پاسخ مىدهد :\r\n1 . زندگى حضرت عيسى را از انعقاد نطفهء وى تا آخرين دقايق زندگى او شرح مىدهد و آشكارا مىرساند كه او نيز مانند باقى بشر پس از گذراندن دوران جنينى ، در آغوش مادر خود تربيت يافت ، سپس فصول مختلفى از عمر خود را گذراند و در تمام ادوار زندگى خود ، مانند انسان‌هاى ديگر ، سير و گرسنه ، شاد و غمگين ، بيمار و تندرست مىشد و به‌سان ديگران ، كه قطعاً مخلوق خدا هستند ، مىخورد و مىنوشيد ، مىخوابيد و بيدار مىگشت و مىآسود و . . . ، و فردى كه وضع زندگى او را آلام و حوادث طبيعى تشكيل دهد به‌طور مسلم فردى است از انسان‌هاى طبيعى ، و ارتباطى به دستگاه الوهيت ندارد .\r\nو اين‌كه گاهى روى مقتضياتى ، كوران را شفا مىداد و گروهى را از بيمارىهاى خطرناك بهبودى مىبخشيد ، مردگان را زنده مىكرد ، هيچ‌گاه دليل بر خدا بودن او نمىشود ؛ زيرا انبيايى پيش از وى بودند كه كارهاى فوق‌العاده‌اى از آنان سرمىزد .\r\nتصور اين‌كه او داراى پدر نبوده پس ناچار پدر او همان خداى جهان است ، بسيار بىاساس است ؛ زيرا تمام كتاب‌هاى آسمانى گواهى مىدهند كه خدا ، آدم و حوا را بدون پدر و مادر آفريد ، در صورتى كه تمام ملل آنها را بندگان خدا مىدانند .\r\nاستدلال فوق را بسيارى از آيات قرآن متعرّض است كه ما به برخى از آنها اشاره مىنماييم :\r\n« ما المَسِيحُ ابْنُ مَرْيَمَ إِلّا رَسُولٌ قَدْ خَلَتْ مِنْ قَبْلِهِ الرُّسُلُ وَأُمُّهُ صِدِّيقَةٌ كانا يَأْكُلانِ الطَّعامَ أُنْظُرْ كَيْفَ نُبَيِّنُ لَهُمُ الآياتِ ثُمَّ انْظُرْ أَنّى يُؤْفَكُونَ ؛ « 1 »\r\nمسيح فرزند مريم فقط پيامبرى مانند پيامبران پيش از او بود ، مادر او زنى بسيار راست پيشه بود ، هر دوى آنها غذا مىخوردند . بنگر چگونه آيه‌ها را بيان مىنماييم ، سپس بنگر چگونه در ( ضلالت ) سرگردان مىشوند » .\r\n\r\n\r\n","description":"","footnote":"\r\n( 1 ) . مائده ( 5 ) آيهء 75 .\r\n","page_name":" 127 ","page_number":127},
  {"content":"\r\n\r\nعلّت اين‌كه از ميان كارهاى عيسى و مادرش ، غذا خوردنشان را مورد بحث قرار داده است ، اين است كه اين كار ، ده‌ها عارضهء مادى و حوادث طبيعى را در بردارد كه با الوهيت عيسى ابداً سازگار نيست . آيات ديگرى در اين زمينه وارد شده‌است كه ما براى اختصار از نقل آنها خوددارى مىنماييم .\r\n2 . از طريق برهان عقلى و فلسفى ، كه گواهى مىدهند محال است خدا پسرى داشته باشد و از ميان آن‌همه آيه ، فقط آيهء 117 سورهء بقره متضمّن سه دليل عقلى است كه عقلًا محال است خدا داراى فرزند باشد و شرح اين براهين و تفصيل آنها را بايد از تفاسير مربوط به سورهء بقره جستجو نمود .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n\r\nآفتاب حق هميشه مىدرخشد\r\n32 . « يُرِيدُونَ أَنْ يُطْفِئُوا نُورَ اللَّهِ بِأَفْواهِهِمْ وَيَأْبَى اللَّهُ إِلّا أَنْ يُتِمَّ نُورَهُ وَلَوْ كَرِهَ الكافِرُونَ ؛\r\nمىخواهند نور خدا را با دميدن خاموش كنند و خداوند حتماً نور خود را كامل مىگرداند اگر چه كافران ناخوش شمارند » .\r\n33 . « هُوَ الَّذِى أَرْسَلَ رَسُولَهُ بِالْهُدى وَدِينِ الحَقِّ لِيُظْهِرَهُ عَلَى الدِّينِ كُلِّهِ وَلَوْ كَرِهَ المَشْرِكُونَ ؛\r\nاوست كه پيامبر خويش را با هدايت و آيين حق فرستاده تا آن آيين را بر تمام اديان غالب و پيروز گرداند گر چه مشركان ناخوش دارند » .\r\nلطيف‌ترين موجود جهان طبيعت ، نور است . نور زيباترين و پربركت‌ترين چيزى است كه در صفحهء گيتى به چشم مىخورد و تقريباً زندگى تمام موجودات بستگى به آن دارد و كمتر موجودى از نظر منافع به پايهء آن مىرسد و خواص مهم آن به قرار زير است .\r\n1 . پرورش گياهان ، درختان و جانداران ؛\r\n2 . سرعت در حركت ، زيرا سريع‌ترين حركات ، حركت نور است كه در هر ثانيه سىصدهزار كيلومتر راه مىپيمايد ؛\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n3 . نور وسيلهء شناسايى موجودات است ، و موجودات به كمك حسن بينايى از هم تمييز داده مىشوند و اين حس ، مهم‌ترين حس ظاهرى انسان محسوب مىشود .\r\nبه‌همين دليل بدان و دزدان پيوسته از ظلمت و تاريكى استفاده مىكنند . راهزنان ، وقتى چشم‌انداز ميدان فعاليت بشر را تاريك و بىنور ديدند ، دست به تاراج مىزنند و حيوانات درنده از غارها بيرون آمده به دنبال شكار مىروند .\r\nمشابه همين آثار و خواص در نور معنوى نيز موجود است . نور معنوى عبارت است از : ايمان به خداى يگانه و روز رستاخيز و مظهر آن ، به‌كار بستن برنامه‌هايى است كه از طرف خداى جهان به وسيلهء فرستادگان او براى بشر ابلاغ گرديده‌است .\r\n\r\nمقايسه‌اى ميان نور حسى و نور معنوى\r\n1 . در پرتو نور ايمان ، فكر پرورش مىيابد و شعاع فكر از نمودهاى طبيعت تجاوز مىكند و به سير و تفكّر در عالم ديگر ادامه مىدهد و از نظر عمل ، گل‌هاى فضايل اخلاقى در گلزار وجود انسان مىرويد و با تابش نور معرفت و عقيده ، اين فضايل روحى به صورت ملكات عاليهء انسانى در مىآيد .\r\n2 . انسان در پرتو نور ايمان به سريع‌ترين ترقى دست مىيابد و ايمان ، به هدف تحرّ ك مىبخشد و نحوهء پيشرفت مردان با ايمان به هدف ، با افراد غير مؤمن كاملًا محسوس است . نور ايمان به سرعت برق آسا ، حاملان آن را به هدف مىرساند .\r\n3 . حق و باطل در سايهء نور ايمان از هم تشخيص داده مىشود . دزدان اجتماع ، پيوسته از تاريكى كفر و ظلمت بىايمانى استفاده كرده و به منظورهاى سياسى ، جامعه را براى برهنگى از فضايل آماده مىسازند . روى همين جهت ، قرآن تمام كتاب‌هاى آسمانى را نور خوانده است و ما به پاره‌اى از موارد استعمال واژهء « نور » در قرآن اشاره مىنماييم .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nدر پاره‌اى از موارد ، نور به معناى اسلام و ايمان به‌كار رفته است ؛ مانند اين آيه و مشابه آن : « اللَّهُ وَلِىُّ الَّذِينَ آمَنُوا يُخْرِجُهُمْ مِنَ الظُّلُماتِ إِلَى النُّورِ » . « 1 » و نيز به معناى ظلمت در مقابل ايمان ، ( يعنى كفر ) به‌كار رفته است و در مواردى ، مقصود از اين لفظ خود قرآن است ؛ مانند آيات زير :\r\n1 . « فَالَّذِينَ آمَنُوا بِهِ وَعَزَّرُوهُ وَنَصَرُوهُ وَاتَّبَعُوا النُّورَ الَّذِى أُنزِلَ مَعَهُ أُولئِك هُمُ المُفْلِحُونَ ؛ « 2 » كسانى كه به او ( پيامبر ) ايمان آورده‌اند و او را گرامى داشته و يارى نموده‌اند و از نورى كه ( قرآن ) به او نازل گرديده پيروى نموده‌اند ، آنان رستگارند » .\r\n2 . « فَآمِنُوا بِاللَّهِ وَرَسُولِهِ وَالنُّورِ الَّذِى أَنْزَلْنا ؛ « 3 » به خدا و پيامبر او و نورى كه ( قرآن ) بر وى نازل گرديده‌است ايمان بياوريد » .\r\n3 . « يا أَيُّها النّاسُ قَدْ جاءَكُمْ بُرْهانٌ مِنْ رَبِّكُمْ وَأَنْزَلْنا إِلَيْكُمْ نُوراً مُبِيناً ؛ « 4 » اى مردم ، حجت قطعى به‌سوى شما آمده‌است و نورى براى شما فرو فرستاده‌ايم » .\r\nو در برخى از موارد احتمال دارد كه مقصود خود پيامبر اكرم ، يا محتويات رسالت او باشد ، مانند اين آيه :\r\n« قَدْ جاءَكُمْ مِنَ اللَّهِ نُورٌ وَكِتابٌ مُبِينٌ ؛ « 5 »\r\nبه سوى شما از جانب خدا نور ؛ و كتاب روشن آمده‌است » .\r\nمؤلف المنار مدعى است كه مقصود از « نور » در آيهء مورد بحث ( وَاللَّهُ مُتِمُّ نُورِهِ ) همان اسلام و آيين خداست و مقصود از اتمامش تكميل آن است و خداوند به موجب آيهء « اليَوْمَ أَكْمَلْتُ لَكُمْ » به وعدهء خود وفا نمود ، ولى با وجود اين مىتوان گفت كه مقصود از « نور » همان پيامبر اكرم و يا كتاب آسمانى اوست و منظور از اتمام ، نفوذ قدرت و غلبهء جهانى او ، و هرگاه مقصود قرآن باشد ، منظور از اتمام آن ، نشر و رساندن و گسترش آن است .\r\n\r\n\r\n","description":"","footnote":"\r\n( 1 ) . بقره ( 2 ) آيهء 257 .\r\n( 2 ) . اعراف ( 7 ) آيهء 157 .\r\n( 3 ) . تغابن ( 64 ) آيهء 8 .\r\n( 4 ) . نساء ( 4 ) آيهء 174 .\r\n( 5 ) . مائده ( 5 ) آيهء 15 .\r\n","page_name":" 131 ","page_number":131},
  {"content":"\r\n\r\n\r\nبزرگ‌ترين مانع براى پيشرفت اسلام\r\nشدّت عمل مشركان در آغاز اسلام بيش از اهل كتاب بود ؛ ولى چون از نظر استدلال ناتوان بودند در برابر منطق قوى و نيرومند اسلام به زانو در آمدند و بسيارى از آنها پيرو آيين حق گرديدند و گروهى متوارى و يا در صحنه‌هاى نبرد كشته شدند ؛ از اين جهت طليعهء اسلام مقارن با زوال و سقوط دولت شرك شد ولى پيروان آيين‌هاى آسمانى پيشين با داشتن تورات و انجيل كه قرآن دربارهء آنها مىفرمايد : « إِنّا أَنْزَلْنا التَّوْراةَ فِيها هُدىً وَنُورٌ » « 1 » ؛ « وَآتَيْناهُ الإِنْجِيلَ فِيهِ هُدَىً وَنُورٌ » « 2 » و در هر دو كتاب نشانه‌هاى ظهور پيامبر اسلام وارد شده است ، شايسته بود كه در پذيرفتن آيين محمّد صلى الله عليه و آله پيشگام باشند ، اما از روزى كه ستارهء اسلام طلوع نمود تا به امروز ، كه چهارده قرن از آن مىگذرد ، پيوسته اين آيين پاك از طرف اين گروه مورد حمله قرار گرفته است .\r\nدر آغاز بعثت ، با مشركان قريش و بت‌پرستان جزيرةالعرب همدست شده و با دادن كمك‌هاى مالى و نظامى ، نيروى مركزى اسلام را تضعيف نمودند .\r\nهنگامى كه نيروهاى اسلام تمام قدرت‌ها را تحت الشعاع خود قرار دادند ، گروهى از آنها ايمان آوردند و عده‌اى با پرداخت جزيه برآيين خود باقى ماندند ، ولى در باطن مىكوشيدند كه به‌هر وسيلهء ممكن ، كاخ رفيع اسلام را ويران سازند و حكومت آن را واژگون نمايند . تلاش‌هاى مداوم مسيحيان در مدت چند قرن ، سبب شد كه جنگ‌هاى صليبى پيش آيد و سرانجام حكومت مركزى اسلام و حوزه‌هاى تابعهء آن مدت دويست سال سرگرم شوند و از نفوذ و پيشرفت آن جلوگيرى به‌عمل آيد . در مدت اين دويست سال لطمه‌هاى بسيارى بر پيكر اسلام وارد آمد ، خون‌ها ريخته شد كه تاريخ تمام آنها را ثبت كرده است و چون\r\n\r\n\r\n","description":"","footnote":"\r\n( 1 ) . مائده ( 5 ) آيهء 44 .\r\n( 2 ) . مائده ( 5 ) آيهء 46 .\r\n","page_name":" 132 ","page_number":132},
  {"content":"\r\n\r\nسرانجام مسلمانان پيروز گشتند ، سران مسيحيان با ريختن نقشه‌اى ، مغول را براى تسخير ممالك اسلامى تحريك نمودند و با وسايلى روابط مسلمانان و مغول را تيره ساختند و كار به‌جايى رسيد كه جمعيت بىشمارى براى قتل و غارت ، كشتن و تاراج از مغولستان به‌راه افتاده و از هرگونه خسارت خوددارى ننمودند ؛ « 1 » ولى مشيت خداى بزرگ كه مىگويد : « وَيَأْبَى اللَّهُ إِلّا أَنْ يُتِمَّ نُورَهُ . . . » ؛ بر اين تعلق گرفته بود كه بار ديگر پرچم توحيد در نقاط جهان به اهتزاز درآيد . روى همين اصل ، تمدن و قيافهء واقعى اسلام ، سران سياسى مغول را تحت تأثير خود قرار داد و كار به‌جايى رسيد كه سران و فرزندان مغول ، اسلام را پذيرفتند و مروّج آن گردند .\r\nالبته هنوز كينه توزىهاى مسيحيان پايان نپذيرفته است و هر روز به نيرنگى متوسّل مىشوند . يكى از رجال سياسى معروف انگلستان ، هشتاد سال پيش در ضمن نطق خود چنين گفت « . . . تا كتاب آسمانى مسلمانان در ميان آنها حكمفرماست ، مادامى كه بزرگ‌ترين پايگاه مسلمين ، مكه بر پا مىباشد و تا در اين مناره‌ها و مأذنه‌ها نام پيامبر اسلام طنين انداز است ، جهان نصرانيت براثر اين عامل در سراشيبى سقوط است ، از اين جهت بايد براى نابود ساختن اين سه نيرو ، تلاش كرد :\r\nقرآن را از ميان برداشت ؛ كعبه را ويران ساخت و نام پيامبرشان را از بين برد » .\r\nخداى بزرگ تمام اين جنب‌وجوش‌ها را مبارزه با نور الهى مىداند : « يُرِيدُونَ لِيُطْفِئُوا نُورَ اللَّهِ » . يعنى تمام اين تلاش‌ها به‌سان تلاش كسى است كه بخواهد يك خورشيد فروزان را با دميدن خاموش گرداند و خدا نور خود را على رغم تمام اين تلاش‌ها ، كامل خواهد نمود .\r\n\r\nآيين اسلام بر تمام آيين‌ها پيروز است\r\nآيهء 33 به حكم جملهء « لِيُظْهِرَهُ عَلَى الدِّينِ كُلِّهِ » به پيامبر گرامى و عموم\r\n\r\n\r\n","description":"","footnote":"\r\n( 1 ) . براى اطلاع كامل از مدارك اين موضوع ، ر . ك : رشيدى ، جامع التواريخ ، ج 2 ؛ عباس اقبال ، تاريخ‌ايران .\r\n","page_name":" 133 ","page_number":133},
  {"content":"\r\n\r\nمسلمانان نويد مىدهد كه پيروزى نور خدا ( اسلام ) بر تمام اديان قطعى و خلل‌ناپذير است . « 1 » ولى مقصود از اين پيروزى چيست ؟ گاهى تصور مىشود كه منظور پيروزى اسلام از نظر منطق و استدلال است به‌طورى كه تمام اديان و ملل جهان در برابر منطق قوى قرآن به زانو در مىآيند ؛ ولى بيشتر مفسّران مىگويند :\r\nمقصود همان انتشار و نفوذ اسلام در تمام اقطار جهان است به‌طورى كه پيروزى آن بر ملل واضح و آشكار مىگردد ، هر چند در ظرف تحقق اين خبر قطعى ، اختلاف دارند و هدف از اين خبر پيروزى قطعى ، تحريك افراد با ايمان است كه در راه نفوذ اسلام بكوشند و بدانند ارادهء خلل‌ناپذير خدا براين تعلق گرفته است‌كه آيين حق خود را به‌دست شما مؤمنان در روى زمين انتشار دهد .\r\n\r\nظرف تحقق اين خبر چه هنگامى است ؟\r\nاين آيه از يك پيروزى قطعى گزارش مىدهد ، ولى مفسّران در ظرف تحقّق آن اختلاف نظر دارند . برخى گمان كرده‌اند منظور از پيروزى اسلام ، همان غلبهء برهانى و استدلالى آن است كه بر هر مطلبى از اصول و فروع ، گواه محكم از خرد و فطرت دارد و هيچ آيينى از نظر ثروت علمى و فكرى به پاى اسلام نمىرسد و حتى هنگامى كه پاى تمدن غرب و علوم و حقوق و رسوم و آداب و اخلاق آن به مشرق زمين كشيده شد ، علم و صنعت آن ديده‌ها را خيره نمود ؛ اخلاق و حقوق و فلسفهء الهى آن كوچك‌ترين جلوه‌اى نداشت ؛ زيرا مسلمانان كامل‌تر از آن را از قرن‌ها پيش از پيشوايان خود فراگرفته بودند .\r\n\r\n\r\n","description":"","footnote":"\r\n( 1 ) . گاهى گفته مىشود كه منظور از « لِيُظْهَرَه » اين است كه خداوند پيامبر خود را بر تمام رموز آيين واسرار آن آگاه سازد و مبناى اين تفسير اين است كه ضمير « لِيُظْهَرَه » به « رسول » برمىگردد ؛ نه به « دين حقّ » . در اين‌كه كلمهء « اظهر » به‌معناى اطلاع دادن به‌كار مىرود مورد شك نيست چنان‌كه مىفرمايد : « فَلَمّانَبَّأتْ بِهِ وَأَظْهَرَهُ اللَّهُ عَلَيْهِ عَرَّفَ بَعْضَهُ وَأَعْرَضَ عَنْ بَعْضٍ » ( تحريم 66 آيهء 3 ) ، ولى گفتار مزبور از دو نظر قابل ملاحظه است : 1 . با بودن مرجع نزديك ، ارجاع ضمير به مرجع دور چندان مناسب نيست . 2 . جمله « لِيُظْهَرَه » به منزلهء جملهء « وَ اللَّهُ مَتِمُّ نُورِه » است كه در آيهء جلوتر آمده است و بدون شك مقصود از اتمام نور ، همان پيروزى است .\r\n","page_name":" 134 ","page_number":134},
  {"content":"\r\n\r\nولى بهتر اين است كه دايرهء اين پيروزى را وسيع‌تر بدانيم و بگوييم مقصود ، همان اعتلا و عظمت همه جانبهء اسلام است كه علاوه بر پيروزى از نظر علم و استدلال و تفكّر ، كه نصيب آن گرديد ، در مدت دو قرن شعاع قدرت آن به بسيارى از نقاط رُبْع مسكون كشيده شد .\r\nبعضى از روايات شيعه و سنّى دلالت دارند كه اين پيروزى در دوران حكومت مهدى موعود صورت خواهد پذيرفت و پيروزى همه جانبهء اسلام كه نمونه‌اى از آن در دو قرن ديده شد ؛ پس از قيام ولىعصر - عجّل اللَّه تعالى فرجه - به‌وجود خواهدآمد .\r\nمؤلّف المنار به عادت ديرينهء خود ، مطلب فوق را صحيح ندانسته است و شروع به انتقاد نموده و مىگويد : اعتقاد به ظهور مهدى و اين‌كه او ، دو مرتبه قدرت اسلامى را تجديد مىنمايد ، يكى از وسايل عقب‌افتادگى مسلمانان است و اميد به چنين قدرتى ، آنان را افرادى كم كار و تنبل بار آورده است و به‌بهانهء اين كه فرج وى نزديك است و او چنين و چنان خواهد نمود ، طومار فعاليت‌ها را درهم پيچيده و قدمى براى اعتلاى اسلام برنمىدارند .\r\n\r\nانتظار فرج ، برنامه‌اى تربيتى است\r\nولى بايد مؤلف المنار متوجه شود كه برنامهء انتظار فرج و قيام مهدى برنامه‌اى تربيتى است . حالا اگر گروهى از مسلمانان از اين برنامهء تربيتى ، مانند ده‌ها قوانين اصلاحى سوءاستفاده مىنمايند ، ارتباطى به اصل قانون ندارد ؛ زيرا اميدوارى ، اساس زندگى و يأس و نوميدى ، مقدمهء مرگ و انحطاط است : هرگاه ريشهء اميد از دل مادران كنده شود ، هرگز تن به كارهاى توان فرسا نمىدهند ، باغبان به اميد ميوه ، در سرما و گرما دست به‌كار مىشود . اصولًا ، ملّت زنده ملتى است كه به آيندهء خود اميدوار باشد از اين رو زمامداران مىكوشند كه ملت‌ها را به آيندهء خود خوشبين سازند ؛ زيرا مىبينند كه نوميدى ، شالودهء انحطاط و نابودى است .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nولى نبايد از اين برنامهء تربيتى سوءاستفاده نمود و دست روى دست گذارد ، بلكه بايد به‌سان سربازى بود كه در انتظار صدور فرمان جنگ است و از هر نظر آماده بود و يا به‌سان كسى كه در انتظار ورود مهمان است كه از هر جهت در خود آمادگى پذيرايى ايجاد مىنمايد . مردانى كه در انتظار دولت حق و گسترش داد و عدالت و برچيده شدن بساط ستم و بيدادگرى و انتشار آيين خدايند ؛ بايد ( نقطهء مقابل تنبلان ) از هر جهت در خود آمادگى ايجاد نمايند ، تا در روز قيام و نهضت در ركاب او بجنگند و او را يارى نمايند .\r\nبا وجود اين چطور مىتوان گفت كه انتظار دولت مهدى ، از وسايل عقب ماندگى و تنبلى است و اين‌كه گاهى از اين برنامه سوءاستفاده مىنمايند ؛ ضررى به‌خود برنامه نمىزند ؛ زيرا اين مطلب نظاير زيادى دارد .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n\r\nپيشوايان منحرف يهود و نصارا\r\n34 . « يا أَ يُّها الَّذِينَ آمَنُوا إِنَّ كَثِيراً مِنَ الأَحْبارِ وَالرُّهْبانِ لَيَأْكُلُونَ أَمْوالَ النّاسِ بِالباطِلِ وَيَصُدُّونَ عَنْ سَبِيلِ اللَّهِ وَالَّذِينَ يَكْنِزُونَ الذَّهَبَ وَالفِضَّةَ وَلا يُنْفِقُونَها فِى سَبِيلِ اللَّهِ فَبَشِّرْهُمْ بِعَذابٍ أَلِيمٍ ؛\r\nبسيارى از احبار ( دانشمندان يهود ) و راهبان ، مال‌هاى مردم را به ناحق مىخورند و مردم را از راه خدا باز مىدارند . و كسانى را كه طلا و نقره را گنج مىكنند و آن را در راه خدا خرج نمىكنند به عذابى دردناك نويد بده » .\r\n35 . « يَوْمَ يُحْمى عَلَيْها فِى نارِ جَهَنَّمَ فَتُكْوى بِها جِباهُهُمْ وَجُنُوبُهُمْ وَظُهُورُهُمْ هذا ما كَنَزْتُمْ لِأَنْفُسِكُمْ فَذُوقُوا ما كُنْتُمْ تَكْنِزُونَ ؛\r\n( به‌ياد آرند ) روزى را كه طلا و نقره‌هاى گنج شده ، در آتش جهنم سرخ مىگردد و پيشانى و پهلو و پشت‌هاى آنها را داغ كنند ؛ اين همان است كه آنها را گنج كرده بوديد ؛ در اين صورت رنج و سزاى آن گنج را بچشيد » .\r\n\r\nدقت در تعبير\r\nيكى از نقاط قابل توجه قرآن اين است كه وقتى جرايم و رذايل اخلاقى گروهى را بيان مىنمايد ، دقت مىكند ، كوچك‌ترين اغراق و مبالغه در آن نباشد و جريان‌را آن چنان كه هست بيان كند ، لذا در آيهء مورد بحث مىفرمايد :\r\n\r\n","description":"","footnote":"","page_name":" 137 ","page_number":137},
  {"content":"\r\n\r\n« إِنَّ كَثِيراً مِنَ الأَحْبارِ وَالرُّهْبانِ لَيَأْكُلُونَ أَمْوالَ النّاسِ بِالباطِلِ ؛\r\nبسيارى از احبار و راهبان ، مال مردم را به‌ناحق مىخورند » .\r\nاين مطلب را به همهء آنها نسبت نمىدهد و اين نشانهء حق گويى و دقت در منعكس ساختن واقعيات است ، چنان‌كه در جاى ديگر نيز از همين روش پيروى نموده مىفرمايد :\r\n« وَتَرى كَثِيراً مِنْهُمْ يُسارِعُونَ فِى الإِثْمِ وَالعُدْوانِ ؛ « 1 »\r\nبسيارى از يهود را مىبينى كه به گناه و ستمگرى مىشتابند » .\r\nدر اين باره نمونه‌هاى ديگرى نيز در قرآن موجود است .\r\n\r\nخطر استقلال سياسى اهل كتاب\r\nدر گذشته بيان گرديد كه اسلام ، آيين يهود و نصارا را به رسميت شناخته و آنان را در اين كار آزاد گذارده است ؛ ولى حيات سياسى و استقلالى ملىشان را محدود نموده است . اين آيه تلويحاً اسرار آن را روشن مىسازد ؛ زيرا زمامدارى گروهى كه اموال مردم را به‌ناحق مىخورند به هيچ وجه صلاح جامعهء انسانى نيست .\r\nزمامداران يهود و نصارا ، كه در پيشاپيش آنها علما و راهبان آن‌ها قرار گرفته بودند ، ثروت ملت را به عنوان‌هاى گوناگون غارت مىكردند و از اين طريق ثروت جامعه را به صورت گنج‌هاى پنهان و مدفون در زير زمين‌ها در مىآوردند . جامعه‌اى كه چنين افراد طمعكار و آزمند بر آنها حكومت نمايد ، به‌طور حتم در سراشيبى سقوط قرار خواهند گرفت . از اين جهت و جهات ديگر ، استقلالشان محدود و مقرر شد تحت الحمايهء جامعهء اسلامى در آيند .\r\nقرآن در سوره‌هاى بقره ، نساء و مائده جرايم زيادى براى اهل كتاب قائل شده\r\n\r\n\r\n","description":"","footnote":"\r\n( 1 ) . مائده ( 5 ) آيهء 62 .\r\n","page_name":" 138 ","page_number":138},
  {"content":"\r\n\r\nاست ، ولى در اين جا بيشتر روى « مرزنشناسى » آنان تكيه كرده است و علت آن روشن است ؛ زيرا به طور حتم شيرازهء جامعه‌اى كه گروهى در آن بر روى گنج‌ها بيارامند ، به زودى از هم گسسته خواهد شد .\r\n\r\nوظيفهء سنگين علما و دانشمندان\r\nهر موجودى در جهان وظيفه‌اى دارد كه دست آفرينش مسؤوليت آن را بر دوش آن نهاده‌است : جمادات و نباتات ، زمين و آسمان ، هر كدام وظيفهء مخصوصى دارند كه به‌خوبى از عهدهء آن برمىآيند ؛ ولى وظيفهء موجودى كه دست آفرينش ، عقل و خرد در نهاد او گذارده باشد ، سنگين‌تر خواهد بود . در ميان اين طبقه ، گروه مخصوصى ، وظيفهء بس خطيرترى دارند و آن گروه ، علما و دانشمندان هستند ؛ جمعيتى كه با قلم و بيان ( احبار ) و يا عمل و كردار ( رهبان ) ، مردم را به‌سوى خدا مىكشانند و گفتار و كردارشان راهنماى طبقات ديگر است و فساد و صلاح جامعه كاملًا ، به صلاح و فساد آنان بستگى دارد . رهبر بزرگ مسلمانان در اين‌باره مىفرمايد :\r\n« صنفان من أمّتي إذا صلحا صلحت أمّتي و إذا فسدا فسدت : الأمراء و القّراء ؛\r\nصلاح و فساد امّت من ، به دو گروه وابستگى كامل دارد : زمامداران و دانشمندان » .\r\nاز اين نظر قرآن از جرايم اعمال علماى يهود و رهبان نصارا پرده برمىدارد و دو كار آنها را يادآور مىشود : اول ، اختلاس اموال مردم ؛ دوم ، جلوگيرى از پيشرفت آيين حق .\r\n\r\nچگونه اموال مردم اختلاس مىگردد ؟\r\nاختلاس آنها از طرقى بود كه ذيلًا به آن اشاره مىشود :\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n1 . فروختن اوراق مغفرت . اين دو گروه چنان در دل پيروان زبون خود جاى كرده بودند كه مردم عوام چنين فكر مىكردند كه كليد بهشت و دوزخ در دست آنهاست و با گرفتن مبلغى ، مىتوانند خانه‌هاى بهشتى را در اختيار آنها بگذارند و دوزخ عاصيان و طاغيان را بخرند و اين گونه استعمار و استحمار تاكنون در برخى از كليساها و كنيسه‌ها رواج دارد .\r\n2 . بازيچه قراردادن احكام خدا . گاهى براى تقرّب به دربار ملوك و امرا ، حلال خدا را حرام و حرام او را حلال مىكردند . اساساً يكى از تعاليم سرى رهبانيت ، مسامحه با شاهان و مقتدران است كه خطاهاى آنها را دربارهء ازدواج‌هاى نامشروع ناديده بگيرند و گاهى گام را فراتر نهاده ، بسيارى از محرمات را براى امرا و پيشخدمتانشان حلال مىنمودند و به همين منظور مبالغى پول مىگرفتند و به عقيدهء مفسران ، آيهء زير ناظر به‌همين مطلب است :\r\n« قُلْ مَنْ أَنْزَلَ الكِتابَ الَّذِى جاءَ بِهِ مُوسى نُوراً وَهُدىً لِلنّاسِ تَجْعَلُونَهُ قَراطِيسَ تُبْدُونَها وَتُخْفُونَ كَثِيراً ؛ « 1 »\r\nبگو : كتابى را كه نور و هدايت بود و موسى آن را آورد ، چه كسى نازل كرد ؟\r\nشما آن كتاب را ، جزوه‌ها نموده ، برخى را نشان مىدهيد و بسيارى را پنهان مىداريد » .\r\n3 . رشوه‌گيرى براى ابطال حقوق . اين مطلب يكى ديگر از جرايم مسلّم كنيسه‌هاست و به‌قدرى دامنهء آن وسيع بود ، كه گاهى برخى از منافقان صدر اسلام كه با يهوديان نزاعى پيدا مىكردند ، نزاع و دعوا را به محاكم قضايى يهود مىبردند ؛ زيرا مىدانستند كه آنان ، به‌وسيلهء رشوه گرفتن به همه گونه مساعدت حاضرند . از اين نظر در قرآن ، نهى صريح وارد شد كه ، مسلمانان حق ندارند با وجود محاكم عدل ، در محاكم جور و طاغوت طرح دعوا كنند .\r\nاكنون شما ملاحظه كنيد ، گروهى كه بزرگان و زمامداران آنان در اين پايه از\r\n\r\n\r\n","description":"","footnote":"\r\n( 1 ) . انعام ( 6 ) آيهء 91 .\r\n","page_name":" 140 ","page_number":140},
  {"content":"\r\n\r\nصلاح و فلاح باشند سرانجام آنها به كجا مىانجامد .\r\nيكى ديگر از راه‌هاى جمع‌آورى ثروت ، رباخوارى بود . البته اين خصيصه مال تمام ملت يهود بود و اختصاصى به « احبار » آنها نداشته است ، چنان‌كه آيات قرآن بر اين مطلب گواهى مىدهد . « 1 »\r\n\r\nجرم ديگر احبار و رهبان\r\nخيانت و جنايت ديگرى كه قرآن از آن ياد مىنمايد ، همان جلوگيرى از انتشار دين حق ( اسلام ) است و اين مطلب در هر عصرى به صورت‌هاى گوناگونى تحقّق مىپذيرفت و امروز وسيلهء بهترى براى اشاعهء نصرانيت و منحرف ساختن جوانان مسلمان از جادهء مستقيم اسلام ، ايجاد شده است . آنان با تأسيس بيمارستان ، مدارس ، كالج و نشريه‌هاى روزانه و هفتگى و ماهيانه ، به تبليغ مسيحيت مىپردازند و با نيرنگ‌هاى مختلف و صورت‌هاى گوناگون براى خود در دل مردم مسلمان جا باز مىكنند و رجال سياسى اسلام را براى حفظ موقعيت و شخصيت خود مجبور مىنمايند كه دست آنها را در تمام كارها باز بگذارند .\r\n\r\nگنج نمودن نقدينهء كشور\r\nجاى شك نيست كه بهترين وسيله براى گرداندن چرخ‌هاى اقتصاد ، همان نقدينهء كشور است . از آن‌جا كه سابقاً مؤسساتى مانند بانك در كار نبود ، سرمايه‌داران ، براى نگاه‌دارى اموال و ثروت مجبور مىشدند كه طلا و نقره را در زير خاك‌ها و كوه‌ها و شكاف ديوارها پنهان سازند و عرب به آن « كنز » مىگويد ، ولى امروز وسايل حفظ پول زياد شده و گنج كردن طلا و نقره صورت‌هاى ديگرى به‌خود گرفته است . از اين نظر بعضى از دانشمندان معتقدند\r\n\r\n\r\n","description":"","footnote":"\r\n( 1 ) . ر . ك : مائده ( 5 ) آيات 62 و 63 .\r\n","page_name":" 141 ","page_number":141},
  {"content":"\r\n\r\nكه گنج نمودن طلا و نقره در زير خاك‌ها خصوصيتى ندارد ، بلكه حبس نقود رايج كشور و جلوگيرى از جريان آن در جامعه ، كه در نتيجه به فلج كردن اقتصاد مىانجامد حرام و قدغن است و اين‌كه در قرآن تعبير به « كنز » شده از اين نظر است كه معمول آن روز ، همان « گنج‌كردن » بود .\r\n\r\nآيا آيه اختصاص به اهل كتاب دارد ؟\r\nگروهى از پول پرستان و دنياطلبان كه براثر آز و طمع ، گنج‌هايى اندوخته بودند ؛ هنگامى كه نداى مردانى مانند ابوذر در گوش آنها طنين انداز مىشد و او با صدايى هرچه رساتر در برابر كاخ‌هاى ستمگران بدين جمله تكلم مىنمود : « بشّر أهل الكنوز بكيّ في الحياة ، و كيّ في الجنوب و كيّ في الظّهور » .\r\n( مضمون اين جمله‌با مفاد آيه مطابق است ) غارتگران فوراً به‌دست و پا افتاده ، براى حفظ موقعيت خود در جوامع اسلامى دست به تأويل مىزدند و مىگفتند : اين آيه دربارهء اهل كتاب است ؛ يعنى ما مسلمانان در فلج كردن اقتصاد اجتماع ، با گنج كردن طلا و نقره آزاديم ؛ در صورتى كه كوچك‌ترين دليلى بر اختصاص اين آيه به اهل كتاب نيست و مجرد اين‌كه اين جمله در سياق مذمت از جرايم اهل كتاب وارد شده است دليل آن نمىشود كه حرمت آن مخصوص به اهل كتاب باشد . به علاوه هرگاه قرآن ، محاسن و يا معايب گروهى را براى ما نقل مىنمايد ، منظور ، قصه‌گويى و داستان سرايى نيست ، بلكه منظور ، تذكر و بيداركردن ماست ، تا مسلمانان از آن‌چه موجب خشم و غضب الهى است ، بپرهيزند و بدانند علت اين‌كه روز رستاخيز ، بدنشان را داغ مىكنند ، همان كنز نمودن و حبس ثروت ملت است و هرگاه آنها نيز اين راه را بروند ، سرانجام زندگى آنها با اهل كتاب يكى است .\r\nگواه ديگر گفتار ما جمله‌اى است كه تحريم كنز را اعلان مىنمايد و آن جمله ، بر « واو » عاطفه مشتمل است : « وَالَّذِينَ يَكْنِزُونَ » و اين خود استقلال اين\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nجمله را مىرساند و هر گاه منظور تنها اهل كتاب بود ، بسيار لازم بود كه بدون واو عاطفه مطلب بفرمايد و در حقيقت جمله را صفت « احبار » و « رهبان » قرار دهد و معرف سومى براى آنها باشد .\r\nسيوطى ( متوفاى سال 909 ) در درّالمنثور از علباء بن احمر نقل مىكند : هنگام جمع كردن آيات قرآن در زمان خليفهء سوم ، بعضى اصرار داشتند كه اين « واو » از سر جمله « وَالَّذِينَ يَكْنِزُونَ . . . » برداشته شود ، ولى در آن ميان ابى ، كه خود عضويت هيأت جمع‌آورى قرآن را داشت ، برخاست و گفت : به خدا سوگند ! اين كار هرگز عملى نيست ، دست به شمشير مىزنم و روى زمين را از خون مخالفان رنگين مىسازم .\r\n\r\nرفع يك اشتباه\r\nبرخى چنين تصور كرده‌اند كه ذخيره نمودن طلا و نقره ، به‌طور مطلق در اسلام حرام است و بايد هر فردى پس از تأمين زندگى ، مازاد آن را در راه خدا خرج كند و گاهى گام را فراتر نهاده ، اساس اين عقيده را به ابوذر غفارى نسبت داده‌اند ؛ روى اين جهت لازم ديديم كه اين مطلب را تعقيب كنيم .\r\nما شك نداريم كه پيروان اين عقيده به منظور تأمين مرام سياسى خود عمداً و يا سهواً آيه را به چنين معنايى حمل نموده‌اند و شخصيت و مقام علمى ابوذر بالاتر از آن است كه كلام خدا را به اين نحو تفسير كند .\r\nجاى گفتگو نيست كه در تمام قرون اسلامى ، بنيانگذاران تمام فرقه‌ها ، كه خود را متمسك به اسلام مىدانند ، با ظواهر قرآن براى مدعاى خود استدلال نموده و مىنمايند ، ولى مسلمان روشن ضمير نبايد به‌هر گفته‌اى گوش دهد ، بلكه اگر خود توانايى استنباط مقاصد الهى را ندارد ، بايد به علماى واقعى دين مراجعه نموده و حقيقت را دريابد .\r\nگروهى كه چنين تمايلاتى دارند ، از علاقهء مردم به دين و مذهب به نفع\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nمسلك خود استفاده مىكنند و احياناً سنگ دين به سينه زده و از ظواهر برخى از آيات به نفع خود بهره مىگيرند .\r\nدر انقلاب 1324 شمسى در آذربايجان ، يكى از روحانيون آن‌جا به كميتهء مركزى حزب دموكرات دعوت شد و از او خواستند كه در پايه‌گذارى اين نهضت ملى ! با آنان همكارى كند و چنين وانمود كرده بودند كه آنها براى تحكيم اصول و مبانى آيين اسلام و به منظور پيش بردن هدف اسلام كه صريحاً مىگويد :\r\n« وَالأَرْضَ وَضَعَها لِلْأَنامِ ؛ تمام زمين براى عموم مردم آفريده شده است » ( يعنى كسى حق ندارد قطعه‌اى از زمين را به عنوان مالكيت به‌خود اختصاص دهد ) اسلحه به دست گرفته و جان بركف نهاده‌اند .\r\nيكى از سخنان آن روحانى با شهامت در كميته اين بود : چطور شد شما آقايان ! حاميان اسلام ! از ميان هزارها احكام و قوانين و صدها برنامه ، فقط به ياد مسائل مربوط به زمين افتاده‌ايد در صورتى كه آدم‌كشى ، كه كار روزمرهء شماست و نوكرى اجانب ، كه شيوهء عملى هر فرد وابسته به اين حزب است ، يكى از محرمات قطعى و واقعى اسلام است ، با وجود اين ، كوچك‌ترين واهمه‌اى از آن نداريد .\r\nسخنان گرم و آتشين آن دانشمند به‌قدرى مؤثر و نافذ بود كه گروهى را تحت تأثير قرار داده و خشم عده‌اى را عليه خود برانگيخته بود و هرگاه عنايات برخى از افراد صالح خيرانديش نبود ، ممكن نبود كه جان به‌سلامت به‌در برد .\r\n\r\nنظر قرآن در انفاق اموال\r\nقرآن در موارد متعددى تصريح مىكند كه انفاق تمام اموال لازم نيست و در برخى از موارد از زياده روى جلوگيرى نموده‌است . اكنون به نمونه‌اى از آنها اشاره مىكنيم :\r\n1 . « خُذْ مِنْ أَمْوالِهِمْ صَدَقَةً تُطَهِّرُهُمْ وَتُزَكِّيهِمْ بِها ؛ « 1 »\r\n\r\n\r\n","description":"","footnote":"\r\n( 1 ) . توبه ( 9 ) آيهء 103 .\r\n","page_name":" 144 ","page_number":144},
  {"content":"\r\n\r\nاز اموال آنها زكات بگير ، تا قلوبشان را پاك كنى » .\r\nصريح آيه گواهى مىدهد كه پيامبر اكرم صلى الله عليه و آله مأموريت دارد كه برخى از اموال مردم را به عنوان صدقه بگيرد و باقىمانده را به خود آنها واگذارد . هرگاه انفاق تمام مازاد لازم بود ، گفتن چنين جمله‌اى « خُذْ مِنْ أَمْوالِهِمْ ؛ قسمتى از اموال آنها را بگير » صحيح نبود و به‌كار بردن « من » كه در لسان دانشمندان « من تبعيضى » ناميده مىشود بىجا و لغو مىگرديد .\r\n2 . « وَالَّذِينَ إِذا أَنْفَقُوا لَمْ يُسْرِفُوا وَ لَمْ يَقْتُرُوا وَكانَ بَيْنَ ذ لِكَ قَواماً ؛ « 1 »\r\nبندگان خدا كسانى هستند كه ، هنگام بذل و بخشش زياده روى نمىكنند و در عين حال بخل نمىورزند و ميان اين دو معتدلند » .\r\nهرگاه انفاق مازاد اموال يا فقط مازاد طلا و نقره لازم بود و هيچ‌كس حق نداشت بيش از مورد لزوم خود ، چيزى را تملك كند در اين صورت دستور ميانه روى بى جهت مىگرديد .\r\n3 . « وَلاتَجْعَلْ يَدَكَ مَغْلُولَةً إِلى عُنُقِكَ وَلاتَبْسُطْها كُلَّ الْبَسْطِ فَتَقْعُدَ مَلُوماً مَحْسُوراً ؛ « 2 »\r\nدست خود را بسته به گردن مگذار ( كنايه از اين كه بخل مورز ) و از حد اعتدال در انفاق خارج مشو ، زيرا پايان اين كار حسرت است و ملامت » .\r\n4 . « الَّذينَ . . . وَيُقِيمونَ الصَّلوةَ وَمِمّا رَزَقْناهُم يُنْفِقُونَ ؛ « 3 »\r\nكسانى كه . . . نماز مىگزارند و از آن‌چه روزيشان كرده‌ايم انفاق مىكنند » .\r\nصريح آيه به حكم كلمهء « ممّا » اين است كه برخى از اموال خود را انفاق مىكنند .\r\nبنابراين هرگاه در قرآن به آياتى برخورديم كه به‌حسب ظاهر ، از انفاق\r\n\r\n\r\n","description":"","footnote":"\r\n( 1 ) . فرقان ( 25 ) آيهء 67 .\r\n( 2 ) . اسراء ( 17 ) آيهء 29 .\r\n( 3 ) . بقره ( 2 ) آيهء 3 .\r\n","page_name":" 145 ","page_number":145},
  {"content":"\r\n\r\nثروت تعريف مىنمايد ، روى جهاتى است كه اكنون تذكر مىدهيم ؛ مثلًا اين‌كه مىفرمايد : « الَّذِينَ يُنْفِقُونَ أَمْوالَهُمْ بِاللَّيْلِ وَالنَّهارِ سِرّاً وَعَلانِيَةً ؛ « 1 » كسانى كه اموال خود را شب و روز ، پنهان و آشكار ، انفاق مىكنند » و يا آيات ديگر كه به همين مضمون وارد شده است ؛ بدين منظور است كه اين‌گونه آيات ، انفاق ثروت معتنابهى است كه عرفاً در چنين موارد گفته مىشود كه فلانى تمام ثروت خود را در راه خدا داد ؛ در صورتى كه قسمتى از ثروت خود را انفاق كرده است ، ولى از آن‌جا كه اين انسان ، بيش از وظيفهء لازم انفاق نموده و آن‌چه را داده بيش از آن بوده كه براى خود نگاه داشته است ؛ از اين لحاظ گفته مىشود كه تمام اموال خود را در راه خدا انفاق مىنمايد .\r\nنكتهء ديگر اين‌كه ، اين گروه از آيات كه به‌حسب ظاهر دلالت دارند بر اين‌كه افراد متقى و يا مؤمن كسانى هستند كه تمام اموال خود را انفاق مىكنند ، متكفل بيان برنامه‌اى استحبابى است ، ولى هرگز حكم اجبارى و وجوبى نيست و از هر نظر ، با آيه‌هايى كه دستور مىدهد قسمتى از اموال را در اختيار سائل و بينوا بگذاريد ، مخالف نخواهد بود .\r\nاسلام نظر خود را دربارهء مقدار انفاق و خرج كردن ، در ضمن جملهء كوتاهى چنين بيان مىفرمايد :\r\n« وَالَّذِينَ فِى أَمْوالِهِمْ حَقٌّ مَعْلُومٌ لِلسّائِلِ وَالمَحْرُومِ ؛ « 2 »\r\nكسانى كه در ثروت آنها سائل و محروم سهمى دارند » .\r\nبنابراين هرگاه بنا بود كه تمام مازاد را سائل و محروم ببرند ، گفتن اين‌كه سائل و محروم سهمى دارند ، صحيح نبود .\r\n\r\nتفسير آيهء مورد بحث\r\nظاهر آيه مىرساند كسانى كه طلا و نقره را حبس مىنمايند و آن را در راه\r\n\r\n\r\n","description":"","footnote":"\r\n( 1 ) . بقره ( 2 ) آيهء 274 .\r\n( 2 ) . معارج ( 70 ) آيات 24 و 25 .\r\n","page_name":" 146 ","page_number":146},
  {"content":"\r\n\r\nخدا خرج نمىكنند ، در انتظار عذاب الهى باشند . ولى بايد ديد ، كه مقصود از « سبيل اللَّه » چيست ؟ آيا مقصود تمام مصارف خيريه‌اى است كه حدّ و حدودى ندارد و تحت شماره در نمىآيد ، يا مقصود از « سبيل اللَّه » موارد معينى است ، چنان‌كه در برخى از آيه‌ها نيز همين لفظ در مورد معينى به‌كار رفته است ؟\r\nهرگاه مقصود ، مطلق مصارف خيريه و كارهاى نيك باشد در چنين صورت ، با آيات ديگر كه براى انفاق حدى معين كرده است مناقض خواهد بود ، ولى اگر منظور ، موارد معينى باشد ، نه با آيه‌هاى ديگر متناقض مىشود و نه بر مدعاى قائل دلالت خواهد نمود .\r\nمفسران به‌اتفاق كلمه مىگويند كه مقصود از « سبيل اللَّه » در آيهء زير ، جهاد است :\r\n« وَأَنْفِقُوا فِى سَبِيلِ اللَّهِ وَلا تُلْقُوا بِأَيْدِيكُمْ إِلَى التَّهْلُكَةِ ؛\r\nدر راه خدا ( جهاد ) انفاق كنيد و خود را به مهلكه نيفكنيد » .\r\nگواه مفسّران بر اين مطلب ، همان ما قبل و ما بعد آيه است كه صريحاً دربارهء جهاد است . بنابراين هيچ اشكالى ندارد كه بگوييم مقصود از آن لفظ در آيهء مورد بحث ، اين است كه كسانى كه اموال خود را كنز مىكنند و آن را در راه خدا ( مانند جهاد و امثال آن كه انفاق در آن موارد لازم و واجب است ) خرج نمىكنند ، در انتظار عقاب الهى باشند .\r\nتصور نشود كه مىخواهيم بگوييم : كلمهء « سبيل اللَّه » در هر دو مورد در يك معنا ( جهاد ) استعمال شده است ، تا گفته شود : در آيه‌اى كه در سورهء بقره است ، سياق و روابط آيات ، قرينه بر اين است كه مقصود از آن جهاد است و چنين قرينه‌اى در آيهء مورد بحث وجود ندارد ؛ بلكه مىخواهيم بگوييم : مراد از « سبيل اللَّه » در آيهء مورد بحث مواردى است كه به حكم شرع و فقه اسلامى ، لزوم انفاق در آن موارد واجب و لازم است ؛ مانند جهاد ، زكات و خمس ، امر به معروف و نهى از منكر ، و گنج كردن ثروت در چنين مواقعى حرام است و مقصود از\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nاستدلال با آيهء سورهء بقره ، تقريب به ذهن بود كه روشن شود گاهى اين كلمه در مورد به‌خصوصى ( جهاد ) به‌كار رفته است ، بنابراين اشكال ندارد ، كه همين كلمه در يك معناى ديگرى كه از آن مورد ، وسيع‌تر و از معناى مطلق خود ، كمى محدودتر باشد ، به‌كار رود و آن همان مواردى است كه خدا در آن راه انفاق را واجب نموده است .\r\nاتفاقاً رواياتى كه از خاندان وحى و رسالت ، به‌دست ما رسيده است همين مطلب را تأييد مىنمايد و دانشمندان چنين نقل مىكنند كه ، پيامبراكرم پس از نزول آيه فرمود ، مالى كه زكات آن داده شود ، آن در عِداد كنز حرام نيست و اين‌كه رسول اكرم فقط از زكات اسم برده ، از باب بيان مصداق روشنى بوده است و گرنه منظور مطلق انفاق‌هاى لازم است .\r\nيكى از دانشمندان براى آن كه بگويد مقصود از « سبيل اللَّه » اعم از انفاق واجب و مستحب است ، آيه را چنين تفسير نموده‌است : مراد مدت كنز نمودن اموال است به طورى كه باب عمل به انفاق‌هاى مستحب بسته شود و خيرات و مبرات به‌طور كلى از بين برود و دستورهاى انفاقى ، اگر چه طبعاً مستحب و غيرلازم است ، از بين برود . كنز ثروت به‌طور مطلق ، كه مستلزم اضمحلال اين سنخ دستورها باشد نيز حرام است . سپس گفتار خود را با سخنى كه ابوذر در مجلس عثمان با حضور كعب‌الاحبار گفته است تأييد مىنمايد و مىفرمايد : كعب معتقد بود ، كسى كه بدهى لازم خود را بدهد ، كنز كردن اموال بر او حرام نيست ، ولى ابوذر با كمال خشم و غضب رو به خليفه كرد ، و گفت :\r\n« لا ترضوا من النّاس بكفّ الأذىّ يبذلوا المعروف و قد ينبغي لمؤدّي الزّكاة أن لايقتصر عليها حتّى يحسن إلى الجيران و الإخوان و يصل القرابات ؛\r\nمجرد اين‌كه مردم به يكديگر ضرر نرسانند كافى نيست ، بلكه شايسته است در مقام انفاق به دادن زكات اكتفا نكنند و لازم است به همسايگان ، برادران و\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nخويشاوندان نيكى كنند » .\r\nدر تأييد نظر فوق مىتوان گفت همان‌طورى كه بايد واجبات شرع عملى گردد ، هم‌چنين بايد مستحبات شرع مقدس به‌كلى متروك نگردد و صحيح نيست كه تمام افراد تصميم بگيرند وظايف استحبابى را به‌طور كلى ترك نمايند و اثرى از آن به چشم نخورد هر چند هر فردى با قطع نظر از ديگران مىتواند ترك كند .\r\nانفاق در راه خدا در غير موارد لزوم ، اگر چه امر مستحب مؤكدى است و انسان مىتواند پس از اخراج حقوق لازم ، باقىمانده را به‌خود اختصاص دهد ؛ ولى جامعهء اسلامى حق ندارد به‌طور كلى اين وظايف مستحبى را ترك بگويد و در صورت وجود چنين تصميمى ، حاكم شرع بايد مداخله نموده و همگى در رواج آن بكوشند .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\n\r\nسال و ماه اسلامى\r\n36 . « إِنَّ عِدَّةَ الشُّهُورِ عِنْدَ اللَّهِ اثْنى عَشَرَ شَهْراً فِى كِتابِ اللَّهِ يَوْمَ خَلَقَ السَّمواتِ وَالأَرضَ مِنْها أَرْبَعَةٌ حُرُمٌ ذ لِكَ الدِّينُ القَيِّمُ فَلا تَظْلِمُوا فِيهِنَّ أَنْفُسَكُمْ وَقاتِلُوا المُشْرِكِينَ كافَّةً كَما يُقاتِلُونَكُمْ كافَّةً وَاعْلَمُوا أَنَّ اللَّهَ مَعَ المُتَّقِينَ ؛\r\nشمارهء ماه‌ها نزد خدا در كتاب او دوازده ماه است . ( اين نظام ) از روزى است كه زمين و آسمان‌ها را آفريده است ، اين است آيين محكم . در اين ماه‌ها به خودتان ستم مكنيد و با مشركان جملگى بجنگيد ، چنان‌كه با شما يك‌سره مىجنگند بدانيد خدا با پرهيزكاران است » .\r\n\r\nنقش نظم در پيشرفت اجتماع\r\nنظم و حساب در زندگى ، وسيلهء نيل به هدف است . جامعه‌اى كه كارهاى اجتماعى و انفرادى آنها براساس محاسبه باشد ، به‌طور مسلم در راهى كه گام برمىدارد به مقصد مىرسد . مجتمعى كه كار او روى نظم و نقشهء معينى نباشد ، آغاز و پايان كارشان واضح و روشن نيست و خواهى نخواهى پيش از وصول به مقصد ، در نيمهء راه با شكست روبه‌رو مىگردند . براين گفتار ، تجربه و آزمايش و كارهاى روزمرهء خودمان گواهى مىدهد .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nتصور نشود كه اين موضوع ، از خصايص بشر كنونى است ، بلكه از روزى كه خواست خدا بر اين تعلق گرفت كه موجودى به‌نام انسان در اين كره زندگى كند ، وسيلهء نظم را در اختيار او گذارد ؛ وسيله‌اى كه شهرى و دهاتى ، متمدن و غيرمتمدن مىتوانند از آن بهره بگيرند و هيچ‌گونه احتياج به محاسبهء خود انسان ندارد ؛ بلكه به‌سان يك آلت خود كار ، هزاران سال خدمت و فعاليت مىكند و آثار فرسودگى در آن مشاهده نمىشود و نيازى به ترميم ندارد .\r\nاين وسيلهء طبيعى همان گردش ماه و كره زمين است . ماه درآغاز به صورت هلال خودنمايى مىكند و كم كم به صورت « بدر » در مىآيد ، بعداً به تدريج باريك‌تر شده و به حالت نخستين برمىگردد . اين تحوّلات وسيلهء يك محاسبهء بسيار طبيعى براى امور زمانى است كه تمام طبقات مىتوانند از آن بهره‌بردارى كرده و مبدأ و آخر تمام كارهاى خود را با آن بسنجند ، تا آن‌جا كه بسيارى از فرايض و واجبات ، در اسلام نيز براساس همين گردش ماه است . قرآن مجيد در اين باره چنين مىفرمايد :\r\n« يَسْأَلُونَكَ عَنِ الأَهِلَّةِ قُلْ هِىَ مَواقِيتُ لِلنّاسِ وَالحَجِّ ؛ « 1 »\r\nاز تو از اختلاف ماه‌ها سؤال مىكنند ، كه چرا پيوسته در اختلاف است ، و يك‌نواخت نيست بگو : اين اختلاف ، به منظور وقت‌شناسى است ، و براى اين است كه مردم اوقات حج را تشخيص دهند و بدانند كه پس از مرور يازده هلال ، ماه حج است » .\r\nدر جاى ديگر مىفرمايد :\r\n« وَالقَمَرَ قَدَّرْناهُ مَنازِلَ حَتّى عادَ كَالْعُرْجُونِ القَدِيمِ ؛ « 2 »\r\nبراى ماه منزل‌هايى قرار داديم و آن پس از طىّ اين منازل به صورت شاخهء لاغر خشك ( هلال ) در مىآيد » .\r\n\r\n\r\n","description":"","footnote":"\r\n( 1 ) . بقره ( 2 ) آيهء 189 .\r\n( 2 ) . يس ( 36 ) آيهء 39 .\r\n","page_name":" 151 ","page_number":151},
  {"content":"\r\n\r\nاز بيان فوق مىتوان چند نتيجه گرفت :\r\n1 . ماه‌هاى قمرى ، مقياس محسوس همگانى است كه تمام افراد قدرت بهره‌بردارى از آن را دارند . و يگانه عامل محاسبهء زمانى براى بشر اولى ، همان ماه‌هاى قمرى بوده است و اما ماه‌هاى شمسى كه اساس آن ، گردش زمين بر دور خورشيد است ، از افق حس و فهم عمومى دور است و احتياج به محاسبات دقيق نجومى دارد تا آغاز و پايان هر ماه راه روشن كند و مقياس محاسبهء هر چه طبيعىتر ، روشن‌تر و همگانىتر باشد و بهره‌بردارى از آن بهتر صورت گيرد و به همين دليل ، ماه و سال قمرى از هر نظر در ميان بشر جلوتر از سال شمسى بوده ؛ زيرا شالودهء دومى پس از پيدا شدن علم نجوم ريخته شده است .\r\n2 . پايهء بسيارى از فرايض و عبادات و اعياد در اسلام همان ماه‌هاى قمرى است و حج و عمره ، روزه و . . . برمقياس اين ماه‌ها شروع و پايان مىپذيرد . نكتهء قابل ملاحظه در اين‌جا اين است كه كارهاى عمومى بايد يك مقياس عمومى داشته باشد ، خصوصاً در دوران گذشته ، كه امور رياضى و محاسبات كه اساس ماه‌هاى شمسى را تشكيل مىداد ، دوران تكامل خود را طى نكرده بود و بر فرض تكامل ، وسيلهء پخش و نشر در اختيار نبود تا بدان وسايل ، براى عموم آغاز و پايان هر ماهى ابلاغ شود .\r\n\r\nمقصود از كتاب اللَّه در آيه چيست ؟\r\nلفظ مزبور در قرآن در معانى گوناگونى به‌كا رفته است :\r\n1 . لوح محفوظ . چنان‌كه مىفرمايد :\r\n« قالَ عِلْمُها عِنْدَ رَبِّى فِى كِتابٍ لا يَضِلُّ رَبِّى وَلايَنْسى ؛ « 1 »\r\nعلم آن نزد پروردگار من است در كتابى ( لوح محفوظ ) ، پروردگار من نه خطا مىكند و نه فراموش » .\r\n\r\n\r\n","description":"","footnote":"\r\n( 1 ) . طه ( 20 ) آيهء 52 .\r\n","page_name":" 152 ","page_number":152},
  {"content":"\r\n\r\n2 . كتاب‌هاى آسمانى . چنان‌كه در آيهء زير ، مقصود همين است :\r\n« نَبَذَ فَرِيقٌ مِنَ الَّذِينَ أُوتُوا الكِتابَ كِتابَ اللَّهِ وَراءَ ظُهُورِهِمْ ؛ « 1 »\r\nگروهى از اهل كتاب ، كتاب خداى را پشت سر افكندند » .\r\n3 . نظام تقدير و تكوينى جهان آفرينش . كه اين نظام به سان كتاب تشريعى آن‌چه در آن با قلم صنع نگارش يافته است ، ثابت است ؛ به عبارت واضح‌تر ، قوانين ثابت ولايتغيّرى كه حكومت مطلقهء سازمان جهان طبيعت به دست آنها سپرده شده‌است .\r\nمقصود از « كتاب اللَّه » در اين آيه ، معناى سوم است ؛ يعنى اين‌كه حقيقت يك‌سال را دوازده ماه تشكيل مىدهد ، يك مطلب قراردادى نيست كه روزى بشر جمع شود و شمارهء ماه‌هاى سال خود را كم و زياد كند ؛ زيرا نشانه و واقعيت يك‌سال ، همان گذشتن فصول چهارگانه است و اين چهار فصل طبيعى ، با مرور و گذشتن دوازده ماه قمرى ، تقريباً پايان مىپذيرد ؛ به عبارت ديگر ، زمين با حركت انتقالى خود به دور خورشيد ، چهار فصل را به‌وجود مىآورد و در ظرف 365 روز ، يك‌بار تمام ، دور خورشيد مىگردد و يك دور حركت انتقالى نيز در ظرف دوازده ماه قمرى ( تقريباً ) انجام مىگيرد ، بنابراين صحيح است بگوييم : شمارهء ماه‌هاى يك سال همان دوازده ماه است و اين نظام و سنت الهى از آن روزى كه زمين و آسمان‌ها خلق شده است وجود داشته و خواهد داشت ، بنابراين ، دوازده ماه قمرى ، كه يك‌سال را تشكيل مىدهد ، تركيبى از دو جريان طبيعى محسوس است : يكى گردش ماه به دور زمين و ديگرى گردش به دور خورشيد . بنابراين چنين تاريخى ، صددرصد طبيعى و محسوس خواهد بود .\r\n\r\n« اشهر حرم » كدام است ؟\r\nماه‌هاى حرام كه در لسان قرآن به آنها « الأَشْهُرُ الحُرُمُ » مىگويند ، همان چهار\r\n\r\n\r\n","description":"","footnote":"\r\n( 1 ) . بقره ( 2 ) آيهء 101 .\r\n","page_name":" 153 ","page_number":153},
  {"content":"\r\n\r\nماه معروفى است كه عبارت مىباشد از : رجب ؛ ذىقعده ؛ ذىحجه ؛ محرم . علت اين‌كه نام آنها را ماه‌هاى حرام گذارده‌اند ، اين است كه عرب جاهلى احترام اين چهار ماه را حفظ مىنمود و جنگ و قتال و غارتگرى را در اين چهار ماه قبيح مىشمرد . گاهى گفته مىشود كه تحريم جنگ در اين چهار ماه از سنت‌هاى حضرت ابراهيم و اسماعيل است و اين مطلب گواهى روشنى در خود آيهء مورد بحث دارد :\r\n« ذ لِكَ الدِّينُ القَيِّمُ ؛\r\nاين است آيين استوار » .\r\nاين جمله حاكى است كه تحريم نبرد در اين چهار ماه مربوط به آيين ديرينه و ثابت الهى بوده است كه در اين آيين نيز بر حرمت خود باقى مانده است .\r\nولى برخى معتقدند كه ريشهء اين رسم ، خود عرب جاهلى است و جهت اين‌كه آنان جنگ در اين ماه‌ها را تحريم مىكردند اين بود كه اعراب در ماه‌هاى رجب و ذىقعده و ذىحجة مجبور بودند به پيروى از روش نياكان ، خانهء خدا را زيارت كنند و اعمال حج را انجام دهند و اين مطلب در صورتى امكان پذيربود كه راه‌ها امن گردد ، تا گروهى در ماه رجب موفق به انجام دادن اعمال عمره گردند و اكثريت قريب به اتفاق ، در ماه‌هاى ذىقعده و ذىحجه ، توفيق اعمال حج را پيدا كنند . براى اين‌كه تمام قبايل دور دست با كمال امنيت به قرارگاه‌هاى خود برسند ، ماه محرم را ضميمه كردند ، كه پس از اتمام اعمال حج ، چند صباحى در مكه بمانند و با شتاب‌زدگى به مقصد نروند و بدانند كه تا آخر ماه محرم امنيت در آن كشور برقرار است .\r\nگاهى گفته مىشود نكتهء تحريم جنگ در اين ماه‌ها اين بود ، كه براثر تحريم جنگ ، امنيتى برقرار گردد تا بازارى به‌وجود آيد و بتوانند وسايل معيشت ساليانهء خود را در اين ماه‌ها تأمين نمايند .\r\nدر هر حال ، اين سنت ابراهيمى يا سنت عربى ، از آن‌جا كه وسيلهء سعادت و\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nبهبودى وضع مردم بود و با مقاصد عالى اسلام كمال انطباق را داشت ، اسلام نيز ، اين وضع را تثبيت نمود و هرگونه زد و خوردى را در اين ماه‌ها از طرفين ممنوع ساخت و چنين فرمود :\r\n« مِنْها أَرْبَعَةٌ حُرُمٌ ؛\r\nاز اين دوازده ماه ، چهار ماه آن ماه‌هاى حرام است » .\r\nدر پايان آيه سه مطلب را تذكر مىدهد : الف ) مسلمانان احترام اين چهار ماه را لازم بشمرند و بدانند كه اين ماه‌ها مانند برخى از امكنهء مكه و مدينه . . .\r\nشرافت دارد . و جملهء « فَلا تَظْلِمُوا فِيهِنَّ أَنْفُسَكُمْ » اشاره به همين مطلب است .\r\nب ) دستور جهاد عمومى مىدهد كه بايد مسلمانان با تمام نيرو با اساس شرك بجنگند و مشركان بدانند كه پس از گذشتن چهار ماه ، در كشور اسلامى براى آنها جايگاهى نيست .\r\nج ) نيروهاى غيبى الهى با مردان پرهيزكار هستند ، چنان‌كه فرمود : « وَاعْلَمُوا أَنَّ اللَّهَ مَعَ الْمُتَّقِينَ » .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n\r\nتحريف قوانين الهى\r\n37 . « إِنَّما النَّسِىءُ زِيادَةٌ فِى الكُفْرِ يُضَلُّ بِهِ الَّذِينَ كَفَرُوا يُحِلُّونَهُ عاماً وَيُحَرِّمُونَهُ عاماً لِيُواطِئُوا عِدَّةَ ما حَرَّمَ اللَّهُ فَيُحِلُّوا ما حَرَّمَ اللَّهُ زُيِّنَ لَهُمْ سُوءُ أَعْمالِهِمْ وَاللَّهُ لا يَهْدِى القَوْمَ الكافِرِينَ ؛ « 1 »\r\nتأخير انداختن ماه‌هاى حرام افزودن كفر است ؛ كسانى كه كافر شده‌اند به آن گمراه مىشوند ؛ يك سال ( جنگ در ماه حرام ) را حلال مىكنند و سالى را حرام ، تا با شمارهء ماه‌هايى كه خدا حرام كرده برابر كنند ، اما ماهى را كه خدا حرام كرده است حلال مىنمايند . كردارهاى زشت آنها ، مورد پسندشان واقع شده‌است . خدا گروه كافر را هدايت نمىكند » .\r\n\r\nقانون شكنى\r\nهدف از وضع قوانين اين است كه جامعهء انسانى در سايهء اجراى قانون با كمال رفاه زندگى كند و شكستن مقررات و يا تبديل و تغيير آن ، خواهى نخواهى ستم بر عموم افرادى است كه خود را ملزم مىدانند كه از آن پيروى نمايند و به اندازهء سرمويى از آن تخطى نكنند .\r\n\r\n\r\n","description":"","footnote":"\r\n( 1 ) . اين آيهء آخرين قسمت از آياتى است كه اميرمؤمنان از طرف پيامبر مأموريت يافت كه آنها را در سال نهم هجرت در روز منى براى مردم تلاوت كند .\r\n","page_name":" 156 ","page_number":156},
  {"content":"\r\n\r\nافراد خودخواه تا روزى كه قانون حافظ جان و مال و منافع مادىشان باشد به آن احترام مىگذارند ، اما روزى كه قانون به ضررشان تمام گردد ، فوراً جنجال راه انداخته در صدد تغيير و تفسير و تحريف آن برمىآيند ، در صورتى كه اين ، همان قوانينى است كه ديروز آنان را از مخاطرات قطعى نجات مىداد و يك عمر از مزاياى آن بهره‌مند بودند و ساليان درازى آنها و خويشاوندانشان در سايهء آن مىآرميدند . اين مخالفت ، فقط به جهت در خطر افتادن منافع شخصى آنهاست .\r\nسقراط چگونه به قانون كشور خود احترام مىگذارد ؟\r\nكمتر كسى است كه نام دانشمند عالىقدر ، سقراط را نشنيده باشد . شهرت علمى او ما را از هرگونه توصيف بىنياز مىسازد . اين استاد عالىقدر ، علاوه بر اين‌كه در علوم و فلسفه و طب سرآمد روزگار بوده ، از نظر اخلاق و احترام به قانون نيز بىنظير بوده است ، گواه كوچك آن ، جريان زير است :\r\nمقام و شهرت علمى و احترام فوق‌العاده‌اى كه جامعهء آن روزيونان براى او قائل بود ، سبب شد گروهى بر او رشك برند . آنان كارى كردند كه حكومت وقت را به آن استاد عالىمقام بدبين سازند و سرانجام پرونده‌هاى مجعول و بىاساس ، كار خود را كرد و محكمه و دادگسترى يونان او را به چند سال زندان محكوم نمود .\r\nاستاد فلسفه و طب كه عمرى در آكادمى يونان باستان تدريس كرده و شاگردان بزرگ و استوانه‌هايى از علم و دانش براى اجتماع تحويل داده بود ، با چهرهء باز تسليم رأى ظالمانهء دادگاه گرديد و با قلبى آرام و بى اضطراب وارد زندان شد ؛ مردى كه هر روز در ساعات معينى ، پشت ميز استادى قرار مىگرفت ، حقايق را براى شاگردان خود مىگفت ، امروز بايد يكه و تنها در اتاق نيمه روشن زندان از اين‌سو به آن سو برود .\r\nشاگردان و هم‌فكران متنفذ استاد ، وسيلهء فرار او را فراهم آوردند و رئيس زندان را راضى نمودند كه در نيمه‌هاى شب ، در زندان را به روى او باز كند .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nولى آن استاد عالىقدر كه مدت مديدى از قوانين كشور يونان بهره‌مند بود در پاسخ پيشنهاد شاگردان و متنفذين كشور يونان چنين گفت : من هفتاد سال در پوشش قانون زندگى كرده‌ام اكنون وجدانم اجازه نمىدهد قانونى را كه مدت‌ها حافظ جان و مال من بود ، بشكنم . من اگر چه بىگناه زندانى شده‌ام ، ولى احترام قانون فوق آن‌است كه من براى استراحت چند روزهء خودم ، آن را زير پا بگذارم .\r\nاين جمله‌ها را گفت و با دوستان خود وداع نمود و مدت‌ها در زندان ماند و سرانجام جام زهر را ، كه به منظور پايان دادن حيات او ترتيب داده بودند ، به دست گرفت و نوشيد و در گوشهء زندان جان سپرد و مرگ شرافتمندانه را برقانون‌شكنى ترجيح داد .\r\nقانون شكنى اعراب\r\nاز مسلمات تاريخ ، كه روايات زيادى نيز آن را تأييد مىكند ، اين است كه اعراب جاهلى جنگ و ستيزه را در چهار ماه تحريم مىنمودند و آنها را « اشهر حرم » ( ماه‌هاى حرام ) مىخواندند . در گذشته يادآور شديم كه ريشهء احترام اين ماه‌ها مربوط به وحى الهى بوده است و شايد از دوران حضرت خليل الرحمان ، اين برنامه به مورد اجرا گذارده شده است . گاهى گفته مىشود كه اين روش را خود اعراب به‌وجود آورده بودند و علت آن دو چيز بوده :\r\n1 . برقرارى امنيت در تمام شبه جزيره ، تا مردم آن ، با كمال رفاه از مراكز خود براى اداى عمره در ماه رجب و انجام فريضهء حج در ماه‌هاى ذىقعده ، ذىحجه و محرم حركت كنند و به قرارگاه‌هاى خود باز گردند و بدانند كه در اين چهار ماه كوچك‌ترين گزندى به آنها نخواهد رسيد .\r\n2 . اعراب جاهلى در تمام دوران سال باهم در جنگ و ستيزه بودند ، قتل و يغماگرى ، پيشهء اساسى آنها بود . هرگاه بنا بود كه در تمام ماه‌ها بجنگند ، به‌طور مسلم شيرازهء زندگىشان از هم مىگسيخت ، و براى زندگى روزمرهء خود معطل\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nمىماندند و براى تحصيل مواد اوليهء زندگى ناچار بودند كه لااقل در هر سال چهار ماه جنگ را تعطيل كنند و به تحصيل ابزار حيات بپردازند و در اين چهار ماه ، بازارهاى خود را در مكه و حوالى آن داير كنند و به دادوستد مشغول شوند .\r\nجاى گفتگو نيست كه ، تحريم جنگ در اين چهار ماه به هر منظورى بوده قانون مفيد و سودمندى بوده ، كه عموم طبقات از آن بهره‌مند مىشدند ، ولى گاه عللى پيش مىآمد كه يغماگران و جاه‌طلبان و سودخواهان به تحريف آن پرداخته و جاى ماه‌هاى حرام را تبديل مىكردند .\r\nگروه خونخوارى كه تشنهء ريختن خون قبايل هم‌جوار خود بودند ، گاهى تاب نمىآوردند كه سه ماه به‌طور متوالى دست از خونريزى بردارند و دست روى دست بگذارند و دشمنان خود را كنار خود ببينند لذا با دادن مبلغ مختصرى به متصديان كعبه ، آنها را وادار مىكردند كه جاى ماه‌هاى حرام را عوض كنند و محرم را به‌جاى صفر و دومى را به جاى اولى به‌حساب آورند و گاهى خود اعراب ، مباشر اين كار مىشدند و در منى اعلام مىكردند كه ماه‌هاى حرام را تأخير انداخته و در ماه محرم ، امن و امان را از دشمن برمىدارند و به جاى آن در ماه صفر جنگ را تحريم خواهند نمود و نام اين عمل را در زبان عرب « نسىء » ( تأخير انداختن ) مىگفتند .\r\nگاهى گفته مىشود كه علل ديگرى نيز براى اين تبديل بوده است ؛ مثلًا به منظور اين‌كه فصول تجارت با ماه‌هاى حرام تطبيق كند و تجارت و رفت و آمد كاروان كه در فصل معينى انجام مىگرفت ، مواجه با امنيت گردد ، جاى ماه‌هاى حرام را عوض نموده تا بهره‌بردارى بيشترى از آن بنمايند .\r\nبرخى از مفسران مىگويند : مقصود از « نسىء » تأخير انداختن ماه حج بود . از آن‌جا كه مىخواستند كه در تمام ماه‌هاى سال حج كنند ، يك‌سال در ماه ذىحجه حج مىنمودند سال دوم در ماه محرم ، سال سوم در صفر و هم‌چنين . . . .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nتاريخ نويسان براى « نسىء » اقسامى ذكركرده‌اند ، كه شناسايى آن براى ما چندان لزومى ندارد .\r\n\r\nنظر قرآن در « نسىء »\r\nقرآن از جهاتى موضوع مزبور را انتقاد مىفرمايد :\r\nالف ) « زِيادَةٌ فِى الكُفْرِ ؛\r\nافزايش كفر است » .\r\nچرا « نسىء » افزودن كفر است ؟ زيرا تشريع و حلالى را حرام و حرامى را حلال نمودن از آن خداست و اين جمله حاكى از آن است كه حرمت جنگ در چهار ماه ، رنگ دينى داشته و دست به دست از حضرت اسماعيل به آنها رسيده بود ، بنابراين تصرف در دستگاه تشريع و تبديل احكام خدا ، منازعه با مقام ربوبى خداست . آنها علاوه بر اين‌كه با اساس توحيد مبارزه مىنمودند در برابر سلطنت مطلقهء خدا و نفوذ تشريع او اظهار مقاومت نموده و از پيش خود شريعتى مىساختند .\r\nقرآن معتقد است كه يهود و نصارا ، دانشمندان دينى و راهبان خود را پروردگار خود اتخاذ نموده‌اند ، چنان‌كه فرموده : « اتَّخَذُوا أَحْبارَهُمْ وَرُهْبانَهُمْ أَرْباباً مِنْ دُونِ اللَّهِ » و ما در گذشته يادآور شديم كه عوام اهل كتاب هيچ گاه احبار و راهب‌ها را نمىپرستيدند ، ولى از آن‌جا كه پيوسته سخنانشان را در حلال و حرام الهى كوركورانه مىپذيرفتند ، از اين جهت مىفرمايد نصارا و يهود ، به ربوبيت اين گروه معتقدند ؛ زيرا اين گروه دستگاه تشريع و تحليل و تحريم را ، كه از خصايص مقام ربوبى آفريدگار است ، به‌دست گردانندگان كليساها سپرده‌اند از اين جهت آنها را « رب خود » پنداشته‌اند . هم‌چنين جامعهء عرب ، هنگامى كه در دستگاه تشريع دست بردند و چيزى كه از خصايص آفريدگار جهان است ، از آن خود پنداشتند ، بدان سبب بر كفر خود ، كفر ديگرى افزودند .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nب ) « يُضَلُّ بِهِ الَّذِينَ كَفَرُوا ؛\r\nعمل اين گروه وسيلهء گمراهى گروه ديگرى كه اطلاعات دينى آنها اندك بود ، مىگرديد » .\r\nو واقعاً تصور مىكردند كه ماه‌هاى حرام جاى ثابتى ندارد و متصديان كعبه و يا رؤساى قبايل مىتوانند آن را هر طورى بخواهند كش بدهند .\r\nج ) « لِيُواطِئُوا عِدَّةَ ما حَرَّمَ اللَّهُ ؛\r\nتا با عدهء ماه‌هايى كه خدا حرام كرده برابر و مساوى كنند » .\r\nيعنى عمل اينها نوعى تردستى و حقه بود ؛ زيرا با خود مىگفتند كه خدا چهار ماه در هر سال حرام كرده است ، ما هم سرانجام با تأخير ماه‌هاى حرام ، چهار ماه را شهر حرام مىشمريم و در نتيجه چه فرق مىكند ، محرم را شهر حرام بدانيم يا ماه صفر را . قرآن براى ردّپندار آنها چنين مىفرمايد : « فَيُحِلُّوا ما حَرَّمَ اللَّهُ » ، آنان به‌وسيلهء تأخير ، مرتكب جنايتى مىشدند و آن اين‌كه ، حرام خدا را حلال مىشمردند و با كمال جسارت ، احترام قوانين الهى را از بين مىبردند و اين جمله نيز مىرساند كه تحريم اين چهارماه ، جنبهء مذهبى داشته و خدا ، به‌وسيلهء پيامبران خود جنگ و ستيز را در اين ماه‌ها قدغن فرموده‌بود .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\n\r\nجهاد جانفرسا\r\n38 . « يا أَ يُّها الَّذِينَ آمَنُوا ما لَكُمْ إِذا قِيلَ لَكُمُ انْفِرُوا فِى سَبِيلِ اللَّهِ اثّاقَلْتُمْ إِلَى الأَرضِ أَرَضِيتُمْ بِالحَيوةِ الدُّنْيا مِنَ الآخِرَةِ فَما مَتاعُ الحَيوةِ الدُّنْيا فِى الآخِرَةِ إِلّا قَلِيلٌ ؛\r\nاى ايمان آورندگان ! چرا هنگامى كه به شمار دستور بسيج در راه خدا ( جهاد ) داده مىشود ، به زمين سنگينى مىكنيد ( و نمىخواهيد از جاى خود حركت كنيد ) مگر از آخرت به زندگى دنيا راضى شده‌ايد ، كالا و بهره دنيا ، در برابر آخرت بسيار ناچيز است » .\r\n39 . « إِلّا تَنْفِرُوا يُعَذِّبْكُمْ عَذاباً أَلِيماً وَيَسْتَبْدِلْ قَوْماً غَيْرَكُم وَلا تَضُرُّوهُ شَيْئاً وَاللَّهُ عَلى كُلِّ شَىءٍ قَدِيرٌ ؛\r\nاگر حركت نكنيد ( و در جهاد با دشمن شركت نورزيد ) شما را به عذابى دردناك گرفتار مىسازد و گروهى ديگر را جانشين شما مىكند و به او ( خدا ) ضررى نمىرسانيد و خدا به همه چيز تواناست » .\r\n\r\nارتباط اين دو آيه با آيات قبل\r\nبسيارى از مفسران اصرار دارند كه تمام آيات يك سوره را با هم مربوط سازند تا مجموع آيه‌هاى يك سوره به‌سان حلقه‌هاى زنجير به هم مرتبط\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nگردند . گاهى گام را فراتر نهاده با زحمت‌هاى زيادى مىخواهند سوره‌ها را با يكديگر ربط دهند ؛ مثلًا براى تقدّم سورهء بقره بر آل عمران و مقدم شدن آل عمران بر مائده ، وجوهى انديشيده و مرتكب تكلف زيادى شده‌اند .\r\nكسانى كه از وضع نزول تدريجى قرآن آگاهند ، به‌خوبى مىدانند كه اصرار براين مطلب از قبيل « لزوم مالايلزم » است و هيچ عاملى ما را الزام نمىكند كه روابط سوره‌ها را با هم حفظ كنيم ؛ زيرا علاوه بر اين‌كه نظم فعلى قرآن با نظم نزولى آن كاملًا فرق دارد ؛ قرآن مانند كتاب‌هاى بشرى نيست كه متضمن فصول و ابوابى بوده و مطالب آن به ترتيب مخصوصى چيده شود ، بلكه به‌سان يك گلستان طبيعى است كه نظارهء هر نقطه از آن هر چند شبيه نقطهء ديگرش نباشد ، مايهء انبساط روح مىگردد .\r\nاما التزام به ارتباط آيات يك سوره نيز لزومى ندارد ؛ زيرا سوره‌هاى قرآن با هم تفاوت دارند . گاهى سوره‌اى است كه هدف واحدى را تعقيب مىكند و تمام آيات باهم مربوط هستند و كوچك‌ترين انفصالى از نظر هدف ميان آيات نيست ؛ مانند سورهء يوسف و بسيارى از سوره‌هاى كوچك مكى . اما سوره‌هايى كه بيش از هدف واحدى را تعقيب مىنمايند ، آيات هر قسمت مخصوص به يك هدف ، كاملًا با هم مربوط است و اما حفظ ارتباط آنها با آيات قسمت ديگر ، كه هدف جداگانه‌اى دارند ، لزومى ندارد .\r\nشما به عنوان نمونه در مضمون اين دو آيه و آيات قبلى كمى تأمل كنيد پس از تأمل خواهيد ديد كه لحن آيه‌ها و هدف آنها كاملًا با هم فرق دارد .\r\nآيه‌هاى گذشته ، درصدد بيان پيمان‌شكنى و تجاوزات آنها بود و روى مناسباتى رشتهء سخن به توضيح عقايد يهود و نصارا و تعديات احبار و رهبان كشيده شد و وظيفهء مسلمانان با اين دو گروه تعيين گرديد . در آيه‌هاى مورد بحث و هم‌چنين آيات بعدى روى سخن فقط با مسلمانان است و ديگر با مشرك و كتابى كارى ندارد . به آنها دستور مىدهد كه صفوف خود را در طريق مبارزه\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nفشرده سازند و از تهيهء هرگونه لوازم و ابزار جنگى كوتاهى نورزند و يادآور مىشود كه در ميان شما افرادى هستند كه به نام اسلام و ايمان ، تيشه به ريشهء اسلام مىزنند و براى برانداختن حكومت جوان اسلام نقشه مىكشند .\r\nبا اين اختلاف در طرز بيان و هدف ، چه لزومى دارد كه ارتباط آنها را حفظ كنيم . علاوه بر اين ، آيات اين سوره در دو نوبت نازل شده‌اند ؛ مثلًا از آيهء 38 تا آخر سورهء ، در ماه رجب سال نهم هجرى نازل گرديده و 37 آيه از آغاز اين سوره ، در ماه ذىقعدهء همين سال نازل شده‌است و با اين فاصلهء زمانى ، لزومى ندارد كه ارتباط اين دو قسمت را حفظ كنيم و كيفيت تنظيم آيات اين سوره به اين نحو است كه آن‌چه ديرتر نازل شده در آغاز سوره و آن چه قبلًا نازل شده در قسمت بعدى قرار گرفته است و گواه ، فرق نظم كتبى قرآن با نظم نزولى آن است .\r\n\r\nشأن نزول اين دو آيه\r\nعموم مفسران معتقدند كه اين دو آيه و آيه‌هاى بعدى دربارهء غزوهء « تبوك » نازل شده است و « تبوك » منطقه‌اى است ميان « شام » و « مدينه » و روى محاسبات دقيق امروز ، فاصلهء مدينه تا تبوك ، 610 و تا شام 1302 كيلومتر است .\r\nتاريخ‌نويسان اسلامى تقريباً همگى چنين نوشته‌اند : كاروانى از شام وارد مدينه گرديد و به پيامبر گزارش داد كه حكومت دست نشاندهء « روم » در شام ، عازم تسخير و محاصرهء مدينه است و طليعهء سپاه آنها تا « بلقاء » رسيده است . اين خبر در ماه رجب سال نهم هجرت به پيامبر اكرم رسيد . بسيج عمومى اعلان شد ، ولى شركت دراين جبهه از جهاتى براى مردم مشكلاتى فراوان داشت :\r\n1 . هنوز چيزى از غزوهء « حنين » و « طائف » نگذشته و خسارت‌هاى آن دو جنگ هنوز مرمت نشده بود .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n2 . هنگامى اين خبر رسيد ، كه هوا فوق‌العاده گرم بود . علاوه بر اين طىّ اين مسافت در اين هواى سوزان ، توان فرسا بود . از طرفى فصل رسيدن خرماها و چيدن ميوه‌ها نزديك بود و مايهء زندگى مردم كشاورز مدينه همين دو محصول بود . وانگهى راه به‌قدرى دور بود ، كه براى آنها اميد اين نبود ، كه پس از مراجعت به كارهاى خود برسند .\r\n3 . منافقان كه به ظاهر اسلام آورده ، ولى پيوسته درصدد برانداختن حكومت جوان اسلام بودند ، مردم را از رفتن و شركت در اين امر حياتى و دينى مىترساندند و گروهى سست ايمان نيز ، تحت تأثير گفتار آنان قرار مىگرفتند .\r\nعلىرغم تمام اين موانع ، حكم قطعى صادر گرديد و مسلمانان ، خواه و ناخواه ، دست از باغ و زندگى كشيده و براى حفظ آيين توحيد ، كه قربانىهاى زيادى در راه رشد و نمو آن داده‌بودند ، آمادگى خود را اعلام نمودند و پيشواى بزرگ اسلام با سىهزار سرباز جنگى ، عازم تبوك گرديد و گروهى از منافقان از شركت در اين جبهه سرباز زدند ، كه عذرهاى ناموجه آنها را در تفسير آيه‌هاى آينده خواهيد خواند .\r\nبنابر نوشتهء سيره‌نويسان پيامبر ، به منظور حفظ مصالح عالى ، در بيشتر جنگ‌ها ، منطقه‌اى را كه بايد ارتش اسلامى درآن‌جا بجنگند ، تحقيقاً و دقيقاً تعيين نمىنمود ، ولى اين دفعه ، آشكارا جريان را گفت و براى آن‌كه سربازان از جهت مركب و آزوقه و كفش و ابزار سفر در مضيقه قرار نگيرند ، از اول ، منطقهء مبارزه را مطرح ساخت و دستور داد ، با آمادگى هرچه بيشترى حركت كنند . كار به جايى رسيد كه زنان مسلمانان ، زيورهاى خود را حضور رسول خدا مىفرستادند كه در هزينهء جنگ تبوك به‌كار ببرد . ابوعقيل انصارى ، كارگر روزمزدى بود كه فقط دو من خرما در اختيار داشت . نصف آن را در اختيار فرزندان خود گذارد و نصف ديگر آن را به مركز تداركاتى ارتش اسلام تقديم نمود ، برخى از منافقان او را مسخره نمودند .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nبا اين كوشش وجد و جهد ، مورخان نمونهء غذاهاى آنها را چنين مىنويسند :\r\n« و كان زادهم الشعير المسوس ، و التمر الزهيد ، و الإهالة السخنة ؛ مواد غذايى آنها عبارت بود از : جوهاى كرم زده ، خرماهاى نامرغوب و روغن‌هاى گداخته شده » . و مركب آنها ، از سه هزار تجاوز نمىكرد ؛ يعنى براى هر ده نفر يك مركب بيش نبود ، از اين جهت برخى نام اين غزوه را « جيش العسرة » ناميده‌اند ؛ يعنى جهادى كه در طريق آن سربازان بيش از حد مشقت و ناراحتى داشتند .\r\nآرى ، هر گاه آن فداكارىها و جان‌بازىها نبود ، هرگز موفق نمىشدند در اندك مدتى قسمت مهم مناطق آباد آن روز را زير پرچم اسلام در آورند .\r\nفداكارىهاى مسلمانان صدر اسلام در فصول تاريخ ضبط است و مطالعهء اوراق و صفحات تاريخ درخشان اين گروه فداكار ، انسان را متحيّر مىسازد و علل پيشرفت گروهى را كه روزى دنباله رو قافلهء تمدن بودند و بعد قافله سالار كاروان تمدن و سيادت شدند ، در همين زمينه‌ها بايد جست .\r\nتعاليم عالى اسلام چنان اين افراد برهنه و گرسنه را متفق و متحد و برابر و برادر ساخت كه همه چيز حتى جان خود را فداى هدف مىنمودند و آرزويى جز نشر آيين اسلام و دفاع از مركز توحيد نداشتند .\r\nناگفته پيداست ، گروه ترسو و سست و تنبل ، علاوه بر اين‌كه نمىتواند يك گام فراتر ننهد ، مرور زمان و حوادث روزگار ، طومار زندگى و استقلال و سيادت آنها را درهم مىپيچد .\r\nپيامبر اكرم ، پيشواى بزرگ اسلام با خود انديشيد كه اگر به استقبال دشمن نرود ممكن است خطر فوق‌العاده‌اى متوجه مركز اسلام شود و آن همه زحمات و فداكارىها ، آن همه جان‌بازىها و از خود گذشتگىها از بين برود .\r\nاز طرف ديگر ، مىبيند كه گروهى در فكر زراعت و محصول باغ خود هستند و سعادت خود را در تحصيل درهم و دينار مىدانند ، در صورتى كه هرگاه استقلال سياسى و دينى را از دست بدهند و چنگال روميان بربدن آنها فرو رود ،\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nبراى هميشه ، مال و جان و ثروت و اندوخته‌شان مال بيگانگان خواهد بود .\r\nدر چنين صورتى ، چاره‌اى نيست جز اين‌كه از درآمد خود به‌طور موقت دست بردارند و براى حفظ تماميت و موجوديت خود ، كه ساليان درازى در تحكيم آن فداكارى به‌خرج داده‌اند و كشته‌ها داده و ثروت و مال و جان در طريق آن بذل نموده‌اند ، از محصول خود صرف نظر كنند .\r\nقرآن چنان‌كه ملاحظه مىفرماييد با لحن بسيار تندى به جهاد تشويقشان كرده و مىگويد : « أَرَضِيتُمْ بِالحَيوةِ الدُّنْيا مِنَ الآخِرَةِ ؛ آيا زندگى دنيا را به زندگانى آخرت ترجيح داده‌ايد ؟ » يعنى دست آخر مرگ است و مرگ براى مردان مجاهد ، وسيلهء سعادت و مقدمهء زندگى هميشگى اخروى است و در پايان ، آنها را با دو جمله تهديد مىنمايد :\r\nالف ) « يُعَذِّبْكُمْ عَذاباً أَلِيماً ؛ شما را به عذاب دردناك گرفتار مىسازد » .\r\nو اين جمله مسلماً عذاب دنيوى را نيز شامل است ؛ زيرا چه عذابى بالاتر از شكنجهء استعمار ، كه انسان با دست خود ، سعادت و استقلال و جان و مال خود را در اختيار ديگران بگذارد .\r\nب ) « وَيَسْتَبْدِلْ قَوْماً غَيْرَكُم ؛ گروه ديگرى را جانشين شما مىسازد » .\r\nو در سورهء محمد آيهء 38 نيز به اين مطلب اشاره‌اى كرده و مىفرمايد :\r\n« وَ إِنْ تَتَوَلَّوْا يَسْتَبْدِلْ قَوْماً غَيْرَكُمْ ثُمَّ لا يَكُونُوا أَمْثالَكُمْ ؛\r\nاگر روى گردانيد ، به‌جاى شما گروه ديگرى را آورد كه مانند شما نباشند » .\r\nو در سورهء مائده آيهء 54 ، اين گروه جانشين را چنين توصيف مىفرمايد :\r\n« فَسَوْفَ يَأْتِى اللَّهُ بِقَوْمٍ يُحِبُّهُمْ وَيُحِبُّونَهُ أَذِلَّةٍ عَلَى المُؤْمِنِينَ أَعِزَّةٍ عَلَى الكافِرِينَ يُجاهِدُونَ فِى سَبِيلِ اللَّهِ . . . ؛\r\nگروهى را جانشين شما مىسازد كه خدا آنها را دوست دارد و آنان نيز خدا را دوست دارند ، با مؤمنان ، افتاده و بر كافران سرفرازند . در راه خدا مبارزه مىكنند . . . » .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nاز مراجعهء به خود قرآن ، درست به دست نمىآيد كه اين گروه جانشين ، چه كسانى هستند ، ولى از روايات عامه و خاصه كه به ابوهريره و ابو بصير منتهى مىشود ، چنين بر مىآيد ، كه اين گروه همان « موالى » و مسلمانان غير عربند .\r\nمرحوم طبرسى در كتاب مجمع البيان در تفسير آيهء « وَيَسْتَبْدِلْ قَوْماً غَيْرَكُم » سورهء محمد آيهء 38 ، نقل مىكند كه پس از نزول اين آيه مسلمانان از پيامبر پرسيدند : اين گروه چه كسانى هستند ؟ در اين موقع سلمان نزد پيامبر نشسته بود ، پيامبر فرمود :\r\n« هذا وَ قَوْمُه ؛\r\nاين فرد و قوم او » . سپس افزود :\r\n« لو كان الإيمان منوطاً بالثريا لتناوله رجال من فارس ؛\r\nهرگاه ايمان در نقطه دورى باشد ، مردانى از « فارس » آن را به دست آورند » .\r\nو نيز روايتى از ابو بصير نقل مىكند كه براى اختصار از نقل آن خوددارى مىكنيم . « 1 »\r\n\r\n\r\n","description":"","footnote":"\r\n( 1 ) . مجمع البيان ، ج 5 ، ص 108 .\r\n","page_name":" 168 ","page_number":168},
  {"content":"\r\n\r\n\r\nپيامبر به غار ثور مىرود\r\n40 . « إِلّا تَنْصُرُوهُ فَقَدْ نَصَرَهُ اللَّهُ إِذ أَخْرَجَهُ الَّذِينَ كَفَرُوا ثانِىَ اثْنَيْنِ إِذ هُما فِى الغارِ إِذْ يَقُولُ لِصاحِبِهِ لا تَحْزَنْ إِنَّ اللَّهَ مَعَنا فَأَنْزَلَ اللَّهُ سَكِينَتَهُ عَلَيْهِ وَأَيَّدَهُ بِجُنُودٍ لَمْ تَرَوْها وَجَعَلَ كَلِمَةَ الَّذِينَ كَفَرُوا السُّفْلى وَكَلِمَةُ اللَّهِ هِىَ العُلْيا وَاللَّهُ عَزِيزٌ حَكِيمٌ ؛\r\nاگر او ( پيامبر ) را يارى نكنيد ، خدا او را يارى نمود ، آن‌گاه كه كافران او را ( از مكه ) بيرون كردند در حالى كه او يكى از دو نفر بود ، هنگامى كه در غار بودند و به هم‌سفر خويش مىگفت : غم مخور خدا با ماست ، آن‌گاه خدا آرامش به او داد ( و او را نجات داد ) و با سپاهيانى كه نديده‌ايد نيرومندش كرد و سخن كافران را پست ( و نقشهء آنها را بىاثر ) كرد و كلمهء خدا ، والاتر است و خدا عزيز و حكيم است » .\r\n41 . « انْفِرُوا خِفافاً وَثِقالًا وَجاهِدُوا بِأَمْوالِكُمْ وَأَنْفُسِكُمْ فِى سَبِيلِ اللَّهِ ذ لِكُمْ خَيْرٌ لَكُمْ إِنْ كُنْتُمْ تَعْلَمُونَ ؛\r\nسبكبار و سنگين بار به سوى جهاد بشتابيد و با مال‌ها و جان‌هاى خود در راه خدا جهاد كنيد كه اين كار اگر بينديشيد ، براى شما نيكوست » .\r\n\r\nپيامبر اكرم مكه را ترك مىگويد\r\nقريش از نفوذ و انتشار اسلام در ميان قبايل و جوانان سخت بيمناك بود ،\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nازاين رو در دارالندوه ، جلسه‌اى تشكيل داد تا دربارهء محمد تصميم بگيرند :\r\nگروهى گفتند كه او را در خانهء خود بازداشت كنيم ؛ عده‌اى نظر دادند كه او را از مكه بيرون نماييم تا سرانجام كار او به دست عرب‌هاى بيابانى بيفتد . تصميم نهايىشان اين شد كه چهل تن از جوانان نيرومند قبايل را انتخاب كنند و در شب معينى به زندگى او خاتمه دهند و خون او بدين وسيله در ميان اعراب پخش شود تا بنىهاشم را ياراى پيكار با قاتلان او نباشد . موعد حمله فرا رسيد ، تروريست‌ها اطراف خانهء او را محاصره كردند ، جبرئيل از نقشهء قريش پيامبر را آگاه ساخت و پيامبر خدا مأمور شد شبانه مكه را به قصد مدينه ترك بگويد و همان شب با عنايات الهى از خانهء خود بيرون آمد و به اتفاق ابوبكر به غار ثور ، كه در جنوب مكه و نقطهء مقابل مدينه بود ، پناه برد و سه شبانه روز در آن‌جا بود كه قريش از تعقيب او خسته شدند و از آن دست كشيدند . روز چهارم او با هم‌سفر خود ، از غار بيرون آمدند و راه مدينه را پيش گرفتند و بدين‌وسيله خدا ، پيامبر خود را از چنگ اشرار خونريز نجات داد ، چنان‌كه مىفرمايد :\r\n« وَ إِذْ يَمْكُرُ بِكَ الَّذِينَ كَفَرُوا لِيُثْبِتُوكَ أَوْ يَقْتُلُوكَ أَوْ يُخْرِجُوكَ وَيَمْكُرُونَ وَيَمْكُرُ اللَّهُ وَاللَّهُ خَيْرُ الماكِرِينَ ؛ « 1 »\r\nبه ياد آر زمانى را كه كافران دربارهء تو نيرنگ مىزدند كه تو را بازداشت كنند و يا بكشند و يا تبعيد كنند . آنها از راه حيله وارد مىشدند و خدا نقشهء آنها را نقش بر آب نمود و خدا از تمام آنها ماهرتر است » .\r\nاين بود اجمال سرگذشت هجرت .\r\n\r\nهدف آيهء اول چيست ؟\r\nاز آن‌جا كه برخى از مسلمانان به بهانه‌هاى مختلفى نمىخواستند در جهاد با روميان ، يعنى جنگ تبوك شركت ورزند و گروهى مغرض ( منافقان ) مسلمانان\r\n\r\n\r\n","description":"","footnote":"\r\n( 1 ) . انفال ( 8 ) آيهء 30 .\r\n","page_name":" 170 ","page_number":170},
  {"content":"\r\n\r\nواقعى را با بيان و توصيف تجهيزات جنگى روميان مىترسانيدند و در اين اثنا عده‌اى شكست قطعى ارتش اسلام را پيش بينى مىكردند ، آيهء مورد بحث ، به منظور تحكيم ايمان و عقايد مسلمانان ، سرگذشت مهاجرت پيامبر را تذكر مىدهد و منظور اين است كه ، آن خدايى كه رسول خود را از دست چهل تروريست كه در گرداگرد خانهء او موضع گرفته بودند نجات داد و در يك نقطهء تاريك ( غار ثور ) از او محافظت و با يك سپاه نامريى ( فرشتگان ) تأييدش كرد و ارادهء خود را در نشر آيين توحيد ، فوق ارادهء كافران قرار داد ؛ همان خدا نيز در چنين موقع باريك و حساسى ، كه مركز اسلامى از طرف ارتش روميان در معرض خطر قرار گرفته است ، يارىاش خواهد كرد .\r\nوظيفهء مفسر\r\nپايهء تفسير ، اين است كه مفسر خود را از هرگونه تعصب جدا سازد ؛ عقايدى را كه از خارج به دست آورده‌است ، وسيلهء فهم آيه قرار ندهد ، بلكه بايد عقيده را بر قرآن عرضه بدارد ، نه قرآن را بر عقايد . اكنون ما مىخواهيم در فهم معانى آيات از هرگونه نظر و اعتقاد پيشين خود را دور كنيم تا بىطرفانه به مراد واقعى خدا پىببريم .\r\nبرخى از دانشمندان اهل تسنّن از فرط علاقه به هم‌سفر رسول خدا ، در تفسير معناى آيه خواسته‌اند بگويند : ضمير « عليه » درجملهء « فَأَنْزَلَ اللَّهُ سَكِينَتَهُ عَلَيْهِ » به مصاحب بر مىگردد ، نه به رسول خدا و در اين باره به توجيهات عجيبى دست زده‌اند ؛ چون آنان مىدانند اگر مرجع ضمير ، پيامبر باشد ، فقط پيامبر مشمول عنايات الهى ( نزول سكينه ) خواهد بود و مصاحب او حظى در آن نخواهد داشت . از آن‌جا كه اين مطلب با فرط علاقهء آنها به خليفهء اول ، سازگار نيست ناچار شده‌اند كه مرجع ضمير را مصاحب پيامبر قرار دهند و ادعا كنند كه او مشمول عنايات الهى شده و سكينه بر او فرود آمده و نجات او نيز ملازم با نجات پيامبر است .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nبرخى از آنان به فكر افتادند كه اين مطلب را در قالب علمى ريخته و رنگ استدلال كلامى به آن بدهند . از اين نظر گفته‌اند : سكينه و طمانينهء خاطر ، پيوسته با پيامبر همراه بود و آنى از او جدا نبوده است ، بنابراين ، نزول سكينه در اين موقع گواه بر آن است كه اين سكينه بر ابوبكر نازل گرديده‌است .\r\nپاسخ\r\nاين استدلال با خود قرآن مناقض است ؛ زيرا قرآن در دو مورد « 1 » تصريح مىكند كه در جنگ‌هاى حنين و حديبيه بر پيامبر سكينه نازل گرديده است و اين طمأنينهء خاطر در شرايط مخصوصى بوده ، چنان‌كه مىفرمايد : « ثُمَّ أَنْزَلَ اللَّهُ سَكِينَتَهُ عَلى رَسُولِهِ وَعَلَى المُؤْمِنِينَ « 2 » » و در سورهء فتح ، آيهء 26 ، همين جمله نيز تكرار شده است .\r\nگاهى گفته مىشود ، پيامبر اكرم در غار تزلزلى نداشت ، ولى در غزوهء حنين و صلح حديبيه مضطرب شد از اين جهت نمىتوان اين دو مورد را به‌هم قياس نمود ؛ ولى اين گفتار ، علاوه بر اين‌كه اصل استدلال را از بين مىبرد ( استدلال سابق اين بود كه سكينه پيوسته با پيامبر بوده و لازمهء آن اين است كه در هيچ مورد معينى ، سكينه بر او نازل نگردد در صورتى كه ، به تصريح مستدل ، در دو مورد سكينه بر حضرتش نازل گرديده است ) اساس صحيحى ندارد ؛ زيرا در آيات مربوط به سرگذشت حنين و حديبيه كوچك‌ترين اشاره‌اى به اضطراب پيامبر نيست و ما نمىدانيم كه مستدل از كجا چنين مطلبى را به پيامبر نسبت داده است !\r\nنظر ما در تفسير آيه\r\nمطالعهء خود آيه آشكارا مىرساند كه ، مركز نزول اين رحمت خود پيامبر بوده ، حالا آيا هم‌سفر او سهمى در اين باره داشته است يا نه ، بايد آن را از جاى\r\n\r\n\r\n","description":"","footnote":"\r\n( 1 ) . اين دو مورد ، يكى مربوط به غزوهء حنين است و ديگرى مربوط به صلح حديبيه .\r\n( 2 ) . توبه ( 9 ) آيهء 26 .\r\n","page_name":" 172 ","page_number":172},
  {"content":"\r\n\r\nديگر به دست آورد و خود آيه از بيان آن ساكت است . اكنون گواه‌هاى قابل ملاحظه :\r\n1 . منظور خدا از بازگو نمودن داستان غار ثور ، يادآورى مؤمنان است كه از تجهيزات نظامى روميان نترسند و تصور نكنند پيامبر براثر ضعف بنيهء مالى و نظامى ، در اين جنگ شكست خواهد خورد . نه ، اين را بدانيد هرگاه او را در اين كارزار كمك كنند ، چه بهتر و گرنه همان خدايى كه او را در سخت‌ترين لحظات ، يارى كرده است در اين لحظه نيز او را يارى خواهدكرد .\r\nچنان‌كه ملاحظه مىفرماييد موضوع سخن ، نصرت و معاونت پيامبر است و بيان لحظات حساس زندگى اوست و گفتگو از حالات ابوبكر مطلبى ضمنى است ، بنابراين بسيار دور است كه بگوييم : منظور از جمله « ثُمَّ أَنْزَلَ اللَّهُ سَكِينَتَهُ عَليه » بيان كمك به مصاحب رسول خداست نه خود او ، در صورتى كه پايه و اساس آيه و ما قبل و ما بعد آيه ، مطلقاً در بيان كمك به پيامبر و نصرت و معاونت اوست .\r\n2 . دو جملهء بعدى گواه محكمى است براين‌كه مرجع ضمير خود پيامبر است ؛ زيرا بعداً مىفرمايد :\r\n« وَأَيَّدَهُ بِجُنُودٍ لَمْ تَرَوْها وَجَعَلَ كَلِمَةَ الَّذِينَ كَفَرُوا السُّفْلى وَكَلِمَةُ اللَّهِ هِىَ العُلْيا ؛\r\nاو را با سپاهيانى نامريى نيرومند كرد و سخن كافران را پست و تنها سخن خدا والاتر است » .\r\nناگفته پيداست كه اين دو سخن ، كيفيت نزول سكينه را بيان مىكند و هر كس داراى اين دو قسمت است همان شخص ، محل نزول سكينه است و هرگاه جملهء اول « وَأَيَّدَهُ بِجُنُودٍ لَم‌ْتَرَوْها » صلاحيت اين را داشته باشد ، كه راجع به هم‌سفر پيامبر باشد ، به‌طور مسلم ، جملهء ديگر از خصايص پيامبر است ؛ زيرا مقصود از كلمهء كافران ، نقشهء سران دارالندوه است و منظور از كلمهء خدا ، همان وعدهء قطعى الهى است كه پيامبر خدا را تأييد خواهد نمود و آيين او را بر تمام آيين‌ها پيروز\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nخواهد گردانيد ، بنابراين دو جمله خصوصاً دومى از آن رسول‌خداست ، از اين نظر ، جملهء سابق نيز راجع به خود پيامبر خواهد بود .\r\nتوضيح معناى سكينه و اين‌كه مقصود چيست و نزول آن ملازم با اين نيست كه پيامبر مضطرب باشد ، در تفسير آيهء 26 همين سوره گذشت .\r\n« انْفِرُوا خِفافاً وَثِقالًا » . دو لفظ « خفاف » و « ثقال » جمع خفيف و ثقيل است و منظور اين است كه آن كه سبكبار است و موانع از شركت در جهاد ، از قبيل زن و فرزند و تجارت كمتر دارد و آن كه سنگين بار است و موانع زيادى دارد و حركت براى او سنگين است ، هر دو گروه اين بهانه‌ها را كنار بگذارند و به‌طور دسته جمعى در جبههء جنگ شركت نمايند .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\n\r\nبحران‌هاى سياسى حقيقت را روشن مىسازد\r\n42 . « لَوْ كانَ عَرَضاً قَرِيباً وَسَفَراً قاصِداً لَاتَبعُوكَ وَلكِنْ بَعُدَتْ عَلَيْهِمُ الشُّقَّةُ وَسَيَحْلِفُونَ بِاللَّهِ لَوِ اسْتَطَعْنا لَخَرَجْنا مَعَكُمْ يُهْلِكُونَ أَنْفُسَهُمْ وَاللَّهُ يَعْلَمُ إِنَّهُمْ لَكاذِبُونَ ؛\r\nاگر بهره و غنيمتى نزديك و سفر كوتاهى بود ، تو را پيروى مىكردند . ولى اين مسافت ( از مدينه تا تبوك ) به نظرشان دور آمد و به همين زودى سوگند ياد مىكنند كه اگر توانايى داشتيم با شما در ( جهاد ) شركت مىنموديم ، خود را ( با گفتن دروغ ) هلاك مىسازند . خدا مىداند كه آنان دروغگويانند » .\r\n43 . « عَفَا اللَّهُ عَنْكَ لِمَ أَذِنْتَ لَهُمْ حَتّى يَتَبَيَّنَ لَكَ الَّذِينَ صَدَقُوا وَتَعْلَمَ الكاذِبِينَ ؛\r\nخدا از تو بگذرد ، چرا پيش از آن‌كه راستگويان بر تو آشكار شوند و دروغگويان را بشناسى ؛ اجازه دادى » .\r\n44 . « لا يَسْتَأْذِنُكَ الَّذِينَ يُؤْمِنُونَ بِاللَّهِ وَاليَوْمِ الآخِرِ أَنْ يُجاهِدُوا بِأَمْوالِهِمْ وَأَنْفُسِهِمْ وَاللَّهُ عَلِيمٌ بِالمُتَّقِينَ ؛\r\nكسانى كه به خدا و روز ديگر ايمان دارند براى اين‌كه با مال‌ها و جان‌هاى خويش جهاد كنند ، از تو اجازه نمىگيرند و يا براى ترك جهاد اذن نمىطلبند ، خدا پرهيزگاران را مىشناسد » .\r\n45 . « إِنَّما يَسْتَأْذِنُكَ الَّذِينَ لا يُؤْمِنُونَ بِاللَّهِ وَاليَوْمِ الآخِرِ وَارْتابَتْ قُلُوبُهُمْ فَهُمْ فِى\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nرَيْبِهِمْ يَتَرَدَّدُونَ ؛\r\nفقط كسانى كه به خدا و روز ديگر ايمان ندارندو دل‌هايشان به شك افتاده و در شك خويش سرگردانند ، از تو اجازه ( براى مجاهده و يا ترك جهاد ) مىخواهند » .\r\n46 . « وَلَوْ أَرادُوا الخُرُوجَ لَأَعَدُّوا لَهُ عُدَّةً وَلكِنْ كَرِهَ اللَّهُ انْبِعاثَهُمْ فَثَبَّطَهُمْ وَقِيلَ اقْعُدُوا مَعَ القاعِدِينَ ؛\r\nاگر تصميم جهاد داشتند ، لوازم آن را آماده مىكردند ، ولى خدا حركتشان را مكروه ساخت و بازشان داشت و گفته شد هم‌چون از كار افتادگان ، به خانه بنشينيد » .\r\n47 . « لَوْ خَرَجُوا فِيكُمْ ما زادُوكُمْ إِلّا خَبالًا وَلأَوْضَعُوا خِلالَكُمْ يَبْغُونَكُم الفِتْنَةَ وَفِيكُمْ سَمّاعُونَ لَهُمْ وَاللَّهُ عَلِيمٌ بِالظّالِمِينَ ؛\r\nاگر با شما بيرون مىآمدند ، در كارتان جز تباهى نمىافزودند ، در صفوف شما به منظور فتنه جويى وارد مىشدند و در ميان شما زود باورانى ( عرب به افراد دهن بين « سماع » مىگويد ) هستند . خدا ستمكاران را مىشناسد » .\r\n48 . « لَقَدِ ابْتَغَوُا الفِتْنَةَ مِنْ قَبْلُ وَقَلَّبُوا لَكَ الأُمُورَ حَتّى جاءَ الحَقُّ وَظَهَرَ أَمْرُ اللَّهِ وَهُمْ كارِهُونَ ؛\r\nاز پيش نيز فتنه جويى كرده‌اند و كارها را بر تو آشفته‌اند ، تا اين كه حق پيروز شد و فرمان خدا با اين كه كراهت داشتند ، آشكار گشت » .\r\nانقلابات سياسى ، بحران‌هاى سخت ، پيش آمدهاى ناگوار ، سنگ محكى است كه پايدار را از ناپايدار جدا مىسازد ، امتحان و آزمايش به‌سان كورهء داغى است كه طلا و خاك را از هم جدا مىكرد و مدعيان و طرفداران واقعى را از جرگهء منافقان و دروغ‌پردازان جدا مىنمايد .\r\nدر شرايط عادى ، كه شانس با حكومت وقت همراه باشد و به تعبير صحيح ، امنيت و ثبات سايه‌افكن شود ، همه دعوى پايدارى و خيرخواهى مىنمايند ، غريو سرودهاى نصرت و وفا در تمام محيط طنين انداز مىگردد ؛ ولى اگر ورق برگردد ،\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nامنيت در خطر افتد و حملات دشمن موقعيت دستگاه انتظامى را تهديد نمايد ، در چنين موقع ، امين و خائن ، مؤمن و منافق ، راستگو و گزاف‌گو ، از هم جدا شده و شكاف عميقى در ميان افراد پديد مىآيد .\r\nروزى كه اميرمؤمنان ( پس از شورش مصريان كه منجر به قتل خليفهء سوم گرديد ) به خلافت انتخابى از طرف مسلمانان منصوب گرديد عموم مهاجر و انصار را با پيش آمدهاى ناگوار و امتحان‌هاى سخت و آزمايش‌هاى صعب ، تهديد نمود و چنين فرمود :\r\n« والذي بعثه بالحق لتبلبلنّ بلبلة و لتغربلنّ غربلة و لتساطنّ سوط القدر حتى يعود أسفلكم أعلا كم ، و أعلاكم أسفلكم ؛ « 1 »\r\nسوگند به آن كسى كه پيامبر را به‌حق فرستاده ، به راستى كه درهم آميخته مىشويد و در غربال امتحان از هم جدا مىگرديد و بر هم زده مىشويد ، مانند برهم زدن كف‌گير آن‌چه را در ديگ طعام است در وقت غليان و جوشش ، تا اين‌كه پست‌ترين شما ، به مقام بلندترين شما و بلندترين شما ، به مقام پست‌ترين شما بازگشت نمايد » .\r\n\r\nهدف آيه‌ها علل تشكيل حزب منافق در مدينه است\r\nعلل پيدايش اين حزب سرى و غير رسمى را در مدينه در تفسير آيه‌هاى آينده خواهيد خواند ، مهم اين است كه هدف آيات مورد بحث را روشن كنيم .\r\nدقت در مفاد آيات به خوبى مىرساند كه اعضاى اين حزب از بىوجدان‌ترين افراد بودند ؛ زيرا در تمام مجامع دينى حضور به‌هم مىرساندند و در همه جا به ديانت و ايمان تظاهر مىنمودند و به همين جهت در همه جريان‌هايى كه به نفع آنها تمام مىشد ، بهرهء كافى از غنايم جنگى مىبردند و در نبردهايى شركت مىكردند كه پيروزى مسلمانان در آن نبرد قطعى بود و چندان نيازى به طى\r\n\r\n\r\n","description":"","footnote":"\r\n( 1 ) . نهج البلاغه ، خ 16 .\r\n","page_name":" 177 ","page_number":177},
  {"content":"\r\n\r\nمسافت نداشت . در چنين موارد با مسلمانان به منظور منافع مادى همكارى مىنمودند ، ولى در نبردهايى كه به پيمودن راه‌هاى سخت ، آن‌هم در هواى گرم و سوزان ، نياز داشت ، هرگز شركت نمىورزيدند . از آن‌جا كه كوچك‌ترين علاقه‌اى به ايمان و اسلام در كار نبود ، از سقوط حكومت جوان اسلام كوچك‌ترين باكى نداشتند . ولى براى حفظ ظاهر ، عذرهايى مىآوردند كه از اعتذارهاى قوم موسى دست كمى نداشت . آيهء 42 ، براى توضيح همين جريان نازل گرديد و مىرساند كه علت سرپيچىشان اين بود كه راه تبوك دور بوده و منافعى كه آنان به حصول در مدينه يقين داشتند با منافعى كه احتمالًا در جبههء جنگ به دست مىآوردند ، اصطكاك داشته از اين رو ، نشستن در مدينه را بر خروج ترجيح دادند و اين كه مىگويند : ما قدرت و نيرو نداريم ، دروغ مىگويند ؛ زيرا اگر مصمم مىشدند مقدمات مسافرت را آماده مىساختند ، چنان‌كه در آيهء 46 مىفرمايد : « وَلَوْ أَرادُوا الخُرُوجَ لَأَعَدُّوا لَهُ ؛ اگر تصميم شركت در جهاد داشتند براى آن لوازمى تهيه مىكردند » ، ولى از اول خيال سرپيچى از فرمان رسول خدا داشتند .\r\n\r\nنشانه‌هاى ايمان و نفاق\r\nآيه‌هاى 44 و 45 نشانهء واضحى براى تشخيص مؤمن از منافق بيان مىكند و آن اين‌كه در چنين لحظات حساس و موقعيت سرنوشت‌ساز ، كه پايگاه مسلمانان از طرف ارتش روم در خطر افتاده ، افرادى كه به خدا و روز رستاخيز ايمان دارند پس از شنيدن فرمان جهاد ، دست به قبضهء شمشير مىزنند و بهانه‌هاى بنىاسرائيلى را كنار گذارده و راه جبهه را پيش مىگيرند ، ولى افراد منافق و غيرمؤمن به خدا و روز جزا ، با پيش كشيدن بهانه‌ها و عذرهاى خنده‌آور به حضور رسول‌خدا شرفياب شده ، اذن مىطلبند كه در اين جهاد شركت نورزند و در مدينه بمانند . ناگفته پيداست در چنين لحظهء حساسى كه ايمان و اسلام در خطر افتاده ، اذن گرفتن براى تقاعد و شركت نورزيدن ، نشانهء كاملى است بر اين‌كه\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nايمان در قلوبشان وجود ندارد .\r\nاز بيان گذشته روشن مىشود كه متعلّق « اذن » در دو آيهء مزبور ، جهاد در راه خدا نيست ، به اين معنا كه مؤمن براى شركت در جهاد در راه خدا اذن نمىطلبد ، ولى منافق پس از اذن شركت مىكند ، بلكه متعلق آن ، ترك جهاد و تقاعد و شركت نورزيدن است . « 1 » گواه ما براين‌كه متعلق اذن ، همان ترك جهاد است ، علاوه بر استقامت مطلب ( زيرا اذن گرفتن براى ترك جهاد در لحظهء حساس بهتر مىتواند نشانهء نفاق بشود تا از اذن گرفتن براى جهاد ) آيه‌هاى 86 و 93 همين سوره است كه آشكارا متعلق اذن در آنها بيان شده است ، چنان‌كه مىفرمايد :\r\n« اسْتَأْذَنَكَ أُولُوا الطَّوْلِ مِنْهُمْ وَقالُوا ذَرْنا نَكُنْ مَعَ القاعِدِينَ ؛ « 2 »\r\nافراد متمكن از تو اذن مىخواهند و مىگويند : بگذار ما ، مانند از كار افتادگان به خانه بمانيم » .\r\nاذن پيامبر مصلحت بود\r\nگروهى كه به عصمت پيامبران اعتقاد ندارند ، با آيات مورد بحث بر گفتهء خود استدلال نموده و مىگويند : اذن پيامبر در اين جريان بر خلاف مصلحت بوده ؛ يعنى خطا و لغزشى بوده كه خدا آن را بخشيده ، به گواه توبيخى كه متوجه او نموده و او را مذمت كرده و فرموده :\r\n« عَفَا اللَّهُ عَنْكَ لِمَ أَذِنْتَ لَهُمْ حَتّى يَتَبَيَّنَ لَكَ الَّذِينَ صَدَقُوا وَتَعْلَمَ الكاذِبِينَ ؛\r\nخدا از تو بگذرد ، چرا پيش از آن‌كه راستگويان بر تو آشكار شوند ، و دروغگويان را بشناسى اجازه دادى » .\r\n\r\n\r\n","description":"","footnote":"\r\n( 1 ) . بنابراين بايد گفت : لفظ « كراهة » و امثال آن درآيهء 44 : « لايَسْتَأْذِنُكَ الَّذِينَ يُؤْمِنُونَ بِاللَّهِ وَاليَوْمِ الآخِرِ [ كراهة 
  ] أَنْ يُجاهِدُوا بِأَمْوالِهِمْ [ يا ، لئلا يجاهدوا بأموالهم 
  ] » مقدراست ونظيراين مورددرقرآن فراوان است .\r\n( 2 ) . توبه ( 9 ) آيهء 86 .\r\n","page_name":" 179 ","page_number":179},
  {"content":"\r\n\r\nمعلوم مىشود كه پيامبر در اذن دادن به منافقين در مدينه خطاكار بوده ، كه خداى او را از آن عفو فرموده است و گرنه عفو معنا نداشت .\r\nاز اين لحاظ برخى كوشيده‌اند به منظور حفظ مقام عصمت كه دلايل عقلى و نقلى بر آن گواهى مىدهند ، بگويند اذن رسول خدا ، « ترك اولى » بوده است و بهتر اين بود كه اصلًا اجازه نمىداد و لفظ عفو ، همان‌طورى كه در معصيت به‌كار مىرود ، در انجام دادن كارى كه ترك آن بهتر مىباشد نيز استعمال مىشود .\r\nما تصور مىكنيم كه اصلًا احتياجى به اين جواب نيست و ظاهر آيات در رفع شبهه كافى است و خود آيات گواه براين است كه اذن رسول خدا ، صددرصد صلاح و مقارن با مصلحت بوده است . شما فرض كنيد كه ، رسول خدا به آنها اذن نمىداد و پيامبر خدا آنان را از توقف در مدينه نهى مىنمود ، ولى از دو حال خارج نبود :\r\n1 . يا شركت مىكردند و نهى او را اطاعت مىنمودند و در صفوف مسلمانان وارد شده و رو به سوى جبهه مىآوردند .\r\n2 . يا با نهى صريح او مخالفت كرده و از فرمان صريح سر پيچى مىنمودند .\r\nهر دو صورت خالى از مفسده نبود ، زيرا اگر در جهاد شركت مىكردند ، به تصريح آيهء 47 جز تباهى در امور و فتنه جويى ، كار ديگرى انجام نمىدادند و اختلاف كلمه و دو دستگى ميان ارتش پديد مىآوردند و مفسدهء آن به مراتب بيش از تخلف آنان از جهاد بود .\r\nدر صورت دوم ، يعنى اگر با نهى پيامبر مخالفت مىنمودند و در مدينه مىماندند ، در اين صورت رعب و عظمت رسول اكرم از بين مىرفت و كم‌كم جرأت و جسارت منافقان از مرحلهء سرى به مراحل ديگرى كشيده مىشد .\r\nبنابراين پيامبر با آن بصيرت خدادادى ، صلاح در اين ديد كه اگر منافقان براى توقف در مدينه اذن بطلبند ، به آنان اجازه دهد ، تا از شرّ هر دو مفسده آسوده گردد .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nمنظور از عفو در آيه چيست ؟\r\nاين تصور ماست كه هر كجا عرب جملهء « عَفَا اللَّهُ عَنْكَ » را به‌كار برد ناچار بايد طرف خطاب مرتكب جرمى شده باشد ، در صورتى كه چنين نيست ، بلكه جملهء مزبور مانند جمله‌اى است كه به عنوان تحيت ، به خلفا وامرا مىگفتند ؛ مانند أصلح اللَّه حال الأمير ، و هرگز معناى آن اين نيست كه حال امير بد است و خدا او را رو به‌راه كند ، بلكه اين سنخ گفتارها ، تحيت و دعايى بوده كه به يكديگر مىنمودند .\r\nجملهء « لِمَ أَذِنْتَ » اگر چه متضمن توبيخ است ، ولى حقيقت توبيخ متوجه منافقين مىباشد نه پيامبر گرامى و مقصود اين است كه وضع منافقان و نفاق و دروغ آنان ، به‌قدرى واضح و آشكار است كه آزمايش مختصرى در رفع پردهء نفاق آنان كافى است و اگر تو اذن نمىدادى اين مطلب براى تو آشكار مىگشت .\r\nچنان‌كه ملاحظه مىفرماييد لبهء تيز اعتراض متوجه آنهاست كه آنان افراد دروغگو و لاف زنى هستند و تو اى رسول خدا ، پرده بر دروغ آنها افكندى و اگر اجازه نمىدادى دروغشان آشكار مىگشت .\r\nاذن ندادن اگر چه مايهء جدا سازى مؤمن از منافق بود ، ولى اين صراف سكه بود ، صراف ديگر آن ، مصلحت مهم‌تر داشت ، همان‌طور كه بيان گرديد .\r\nمقصود از جملهء « لَقَدِ ابْتَغَوُا الفِتْنَةَ » در مورد سرگذشت غزوه است كه تفصيل آن در گذشته بيان شد .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\n\r\nپيروزى واقعى\r\n49 . « وَمِنْهُمْ مَنْ يَقُولُ ائْذَنْ لِى وَلا تَفْتِنِّى أَلا فِى الفِتْنَةِ سَقَطُوا وَ إِنَّ جَهَنَّمَ لَمُحِيطَةٌ بِالكافِرِينَ ؛\r\nبرخى از آنها مىگويند : به من اجازه بده و ما را در فته ( بلا و مصيبت جنگ ) مينداز .\r\nآگاه باش در بلا و محنت افتاده‌اند ، دوزخ فراگير كافران است » .\r\n50 . « إِنْ تُصِبْكَ حَسَنَةٌ تَسُؤْهُمْ وَ إِنْ تُصِبْكَ مُصِيبَةٌ يَقُولُوا قَدْ أَخَذنا أَمْرَنا مِنْ قَبْلُ وَيَتَوَلَّوْا وَهُمْ فَرِحُونَ ؛\r\nاگر حادثهء خوش به تو رسد آنها را غمگين مىسازد ، و اگر تو را مصيبتى برسد گويند : ما كار خودمان ( احتياط و عدم شركت در جهاد ) را قبلًا انجام داده‌ايم و شادمان بر مىگردند » .\r\n51 . « قُلْ لَنْ يُصِيبَنا إِلّا ما كَتَبَ اللَّهُ لَنا هُوَ مَوْلانا وَعلَى اللَّهِ فَلْيَتَوَكَّلِ المُؤْمِنُونَ ؛\r\nبگو : جز آن‌چه خدا براى ما مقدر فرموده چيزى به‌ما نمىرسد و او ولىّ ماست و مؤمنان بايد به خدا توكل كنند » .\r\n52 . « قُلْ هَلْ تَرَبَّصُونَ بِنا إِلّا إِحْدى الحُسْنَيَيْنِ وَنَحْنُ نَتَرَبَّصُ بِكُمْ أَنْ يُصِيبَكُمُ اللَّهُ بِعَذابٍ مِنْ عِنْدِهِ أَوْ بِأَيْدِينا فَتَرَبَّصُوا إِنّا مَعَكُمْ مُتُرَبِّصُونَ ؛\r\nبگو : دربارهء ما جز وقوع يكى از دو نيكى ، چيز ديگرى را انتظار نمىبريد ، ولى ما دربارهء شما انتظار داريم كه عذابى از جانب خدا و يا به دست ما به شما برسد ، پس در انتظار ( عذاب ) باشيد ، كه ما نيز در انتظار به‌سر مىبريم » .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nكسانى كه در نبردها و مبارزه‌هاى خود ، محرك معنوى دارند ، و جنگ و ستيز آنها براى خداست و از روى ايمان به هدف ، دست به سلاح مىزنند و به منظور جلب رضاى خدا و نيل به درجات بزرگ سراى ديگر مبارزه مىكنند ، همواره پيروزند ، خواه بكشند و يا كشته شوند و هرگز در قاموس زندگى چنين افرادى ، لفظ شكست وجود ندارد ؛ زيرا اين گروه ، معتقدند اگر فتح و پيشروى ظاهرى نصيب ما نگردد زندگى جاويدانى نصيب ما خواهد شد و اگر كشته شويم ، فقط زندگى دنيوى و مادى خود را از دست مىدهيم ، ولى در برابر آن ، نخستين فصل سعادت به روى ما گشوده خواهدشد .\r\nاين طرز تفكر را پيامبران آسمانى به آنها تعليم داده‌اند و شالودهء دعوت تمام معلمان الهى همين است و در آياتى كه دربارهء جهاد وارد شده ، اين مطلب كاملًا محسوس و روشن است . از آن جمله آيهء زير است .\r\n« إِنَّ اللَّهَ اشْتَرى مِنَ المُؤْمِنِينَ أَنْفُسَهُمْ وَأَمْوالَهُمْ بِأَنَّ لَهُمُ الجَنَّةَ يُقاتِلُونَ فِى سَبِيلِ اللَّهِ فَيَقْتُلُونَ وَيُقْتَلُونَ وَعْداً عَلَيْهِ حَقّاً فِى التَّوْراةِ وَالإِنْجِيلِ وَالقُرآنِ وَمَنْ أَوْفى بِعَهْدِهِ مِنَ اللَّهِ فَاسْتَبْشِرُوا بِبَيْعِكُمُ الَّذِى بايَعْتُمْ بِهِ وَذ لِكَ هُوَ الفَوْزُ العَظِيمُ ؛ « 1 »\r\nخدا از مؤمنان جان‌ها و مال‌هايشان را در برابر بهشت خريده است ؛ آنان در راه خدا جنگ مىكنند ، مىكشند و كشته مىشوند . بهشت وعدهء محققى است كه در تورات و انجيل و قرآن به آنها داده‌شده‌است ، چه كسى است كه از خدا به پيمان خود وفادارتر باشد ؟ و اين است كاميابى بزرگ » .\r\n\r\nتوضيح آيات مورد بحث\r\nآيهء پنجاهم ، متضمن گفتار و تصور خام منافقان است و دو آيهء بعدى در حقيقت به‌منزلهء پاسخ و ابطال گمان آنهاست . از آن‌جا كه منافقان در باطن ،\r\n\r\n\r\n","description":"","footnote":"\r\n( 1 ) . توبه ( 9 ) آيهء 111 .\r\n","page_name":" 183 ","page_number":183},
  {"content":"\r\n\r\nدشمنان اسلام بودند و از ترس به اسلام تظاهر مىنمودند ، از اين جهت پيروزى مسلمانان در جبهه‌هاى جنگ ، آنان را غمگين مىساخت و از لطمه و خسارت‌هايى كه بر مسلمانان وارد مىشد بسيار مسرور مىگشتند . اين مطلب از لابه‌لاى سخنان و نگاه‌هاى مرموزشان هويدا مىگشت و مقصود از جمله « يَقُولُوا قَدْ أَخَذنا أَمْرَنا مِنْ قَبْلُ ؛ مىگويند ما احتياط خود را كرده‌ايم » اين است كه ما به‌وسيلهء ترك جهاد و ماندن در مدينه احتياط و پيش بينى خود را كرده‌ايم ؛ احتمال دارد كه منظور اين باشد از آن‌جا كه مشركين عرب مىدانند كه ما با آنها همراز هستيم و اسلام ما جز تظاهر چيز ديگرى نيست از اين رو اگر آنها پيروز شوند ، حزب منافق از خطرهاى جانى و مالى مصون خواهد ماند و مقصود از جملهء « قَدْ أَخَذنا أَمْرَنا ؛ ما احتياط خود را كرده‌ايم » اين است كه ما علاقهء خود را به مشركين رسانيده‌ايم .\r\n\r\nپاسخ قرآن در اين‌باره\r\nقرآن در مقابل پندار پوچ منافقان به دو پاسخ اشاره مىنمايد : 1 . در ابتدا قانونى كلى و ناموسى عمومى و غير قابل تغيير را به گوش جهانيان و بالأخص حزب منافق مىرساند و آن اين‌كه ، تمام حوادث و جريان‌هاى كوچك و بزرگ ، در تمام زمان‌ها و دوران‌ها ، در ميان همهء ملت‌ها به خواست خدا و ارادهء قطعى و حتمى او انجام مىگيرد ؛ نظام موجودات از مظاهر برجستهء آن مانند كهكشان گرفته ، تا ريزترين مظهر هستى در قبضهء اراده و خواست اوست . فتح و پيروزى ، مغلوبيت و عقب‌نشينى جملگى در دست اوست و تا او نخواهد يكى غالب و ديگرى مغلوب نمىگردد و اين‌كه شما منافقان پيوسته سرشكستگى و سقوط ما را مىخواهيد كوچك‌ترين تأثيرى در وضع ما نخواهد داشت ، بلكه بايد ديد ، خدا دربارهء ما چه خواسته و سرنوشت ما در قضاى الهى چيست ؟ آيهء پنجاه و يكم اشاره به همين مطلب دارد :\r\n\r\n","description":"","footnote":"","page_name":" 184 ","page_number":184},
  {"content":"\r\n\r\n« قُلْ لَنْ يُصِيبَنا إِلّا ما كَتَبَ اللَّهُ لَنا ؛\r\nبگو : جز آن‌چه خدا در حق ما مقدر نموده چيز ديگرى به‌ما نخواهد رسيد » .\r\nسپس علت اين مطلب را با جملهء « هُوَ مَوْلينا ؛ خدا ، ولىّ مطلق ماست » و دربارهء ما به هرگونه تصرف از خود ما ، اولى است و ما هم به غير او اعتماد نداريم ؛ بيان مىفرمايد :\r\nو در برخى از آيه‌ها اين ناموس كلى را به عبارت ديگر فرموده و آن اين‌كه ، تمام حوادث اين جهان پيش از آن‌كه جامهء عمل به خود بپوشند ، حدّ و حدود آن‌ها در كتابى معين شده است ، چنان‌كه مىفرمايد :\r\n« ما أَصابَ مِنْ مُصِيبَةٍ فِى الأَرْضِ وَلا فِى أَنْفُسِكُمْ إِلّا فِى كِتابٍ مِنْ قَبْلِ أَنْ نَبْرَأَها إِنَّ ذ لِكَ عَلَى اللَّهِ يَسِيرٌ ؛ « 1 »\r\nهيچ مصيبتى در زمين و نفوس شما رخ نمىدهد ، مگر اين‌كه پيش از آن‌كه آن را به‌وجود آريم ، در نامه‌اى ( كتاب ) مقدّر نموده و اين براى خدا آسان است » .\r\nو در آيهء ديگر مىفرمايد :\r\n« ما أَصابَ مِنْ مُصِيبَةٍ إِلّا بِإِذنِ اللَّهِ ؛ « 2 »\r\nمصايب به خواست خدا انجام مىگيرد » .\r\nروى اين اساس مؤمنان نبايد براى خوشحالى و بدحالى دشمنان ارزش قائل شوند ، زيرا سرچشمهء كار جاى دگر است .\r\n2 . اين پاسخ ، مطلبى است كه آيهء پنجاه و دوم متضمن آن است و آن همان است كه ، به عنوان پيش‌گفتار به توضيح آن پرداختيم و گفته شد : اساس تمام دعوت پيامبران روى همان است و هرگز در قاموس انبيا ، لفظ مغلوبيت در كار نيست و پيوسته در انتظار يكى از دو مطلب ، يكى از دو نيكى ( إحدَى الْحُسْنَيَيْن ) هستند ؛ يا پيروزى ظاهرى و نشر حقايق و اشاعهء كلمهء توحيد و يا\r\n\r\n\r\n","description":"","footnote":"\r\n( 1 ) . حديد ( 57 ) آيهء 22 .\r\n( 2 ) . تغابن ( 64 ) آيهء 11 .\r\n","page_name":" 185 ","page_number":185},
  {"content":"\r\n\r\nپيروزى باطنى و تحصيل رضاى الهى و كسب درجات اخروى و زندگى هميشگى .\r\nمسلمانان معتقدند كه پيوسته آنان پيروز و نيك فرجام هستند و همواره يكى از دو نيكى در انتظار آنهاست ؛ ولى منافقان و كافران را يكى از دو حادثهء بد و ناگوار تهديد مىكند يا در اين جهان به دست مؤمنان نابود مىگردند و يا در سراى دگر به سرنوشت سوء كردار خود مىرسند ، پس در هر حال فنا و شكست آنها قطعى است .\r\nدر پايان به توضيح جملهء « وَ لا تَفْتِنى » كه در آيهء چهل‌ونهم وارد شده‌است مىپردازيم . آن‌چه به نظر مىرسد اين است كه مقصود از فتنه در اين آيه ، همان محنت و بلا و مصيبت است ؛ زيرا مسافرت در تابستان ، آن‌هم در نقاط گرمسير و بىآب ، سراسر محنت است و بلا ، چنان‌كه خود منافقان بنا به نقل قرآن مىگفتند :\r\n« لا تَنْفِروا فِى الْحَرِّ ؛ در فصل گرما كوچ نكنيد » . خدا در پاسخ اعتذار آنها مىگويد :\r\n« أَلا فِى الْفِتْنَة سَقَطُوا ؛ سرانجام ، بلا دامنگير آنهاست » و هرگاه از بلاهاى دنيوى فرار كنند ؛ به بلاى اخروى و محنت‌هاى سراى دگر ، دچار خواهند شد . بنابراين جملهء « وَ إِنَّ جَهَنَّمَ لَمُحِيطَةٌ بِالكافِرِينَ » به منظور توضيح همين بلاها وارد شده‌است .\r\nاحتمال ديگر اين‌كه ، جملهء « وَ لا تَفْتِنّى » به معناى « ما را گول نزن و فريب مده و مغرور نساز » باشد ؛ زيرا گويا پيامبر در تحريك مردم به جهاد ، سخن از غنايم با ارزش روميان به ميان آورده بود و از اين راه آنان را تهييج مىنموده‌است در چنين حالت برخى از منافقان به پيامبر مىگفتند : يا رسول اللَّه ، ما را با توصيف غنايم فريب مده . قرآن در پاسخ آنها مىفرمايد : « ألا فِى الْفِتْنَةِ سَقَطُوا ؛ سرانجام شماگول خورده‌ايد و غرور كفر و ضلالت شما را فرا گرفته است » ، ولى احتمال نخستين در نظر ما صحيح‌تر و استوارتر است .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\n\r\nهمه چيز براى خدا\r\n53 . « قُلْ أَنْفِقُوا طَوْعاً أَوْ كَرْهاً لَنْ يُتَقَبَّلَ مِنْكُمْ إِنَّكُمْ كُنْتُمْ قَوْماً فاسِقِينَ ؛\r\nبه آنها بگو : خواه از روى ميل و رغبت انفاق كنيد يا به كراهت ؛ هرگز از شما پذيرفته نخواهد شد ؛ زيرا شما گروه فاسقى بوديد » .\r\n54 . « وَما مَنَعَهُمْ أَنْ تُقْبَلَ مِنْهُمْ نَفَقاتُهُمْ إِلّا أَ نَّهُمْ كَفَرُوا بِاللَّهِ وَبِرَسُولِهِ وَلا يَأْتُونَ الصَّلوةَ إِلّا وَهُمْ كُسالى وَلا يُنْفِقُونَ إِلّا وَهُمْ كارِهُونَ ؛\r\nجهت اين‌كه انفاق آن‌ها پذيرفته نشده‌است ، اين است كه آن‌ها به خدا و رسول او كفر ورزيده‌اند ( منكر شداند ) و نماز را با حالت كسالت به‌جا مىآورند و ( در راه خدا ) به كراهت و بىرغبتى انفاق مىنمايند » .\r\n55 . « فَلا تُعْجِبْكَ أَمْوالُهُمْ وَلا أَوْلادُهُمْ إِنَّما يُرِيدُ اللَّهُ لِيُعَذِّبَهُمْ بِها فِى الحَيوةِ الدُّنْيا وَتَزْهَقَ أَنْفُسُهُمْ وَهُمْ كافِرُونَ ؛\r\nاموال و اولاد آنها موجب اعجاب تو نگردد ، خدا مىخواهد به‌وسيلهء آنها در دنيا عذابشان كند و در حال كفر جان بدهند » .\r\n56 . « وَيَحْلِفُونَ بِاللَّهِ إِنَّهُمْ لَمِنْكُمْ وَما هُمْ مِنْكُمْ وَلكِنَّهُمْ قَوْمٌ يَفْرَقُونَ ؛\r\nبه خدا سوگند ياد مىكنند كه آنها از شما هستند ؛ ولى ( دروغ مىگويند ) هرگز از شما نيستند ، بلكه آنان گروهى هستند كه ( از نيروى شما ) مىترسند » .\r\n57 . « لَوْ يَجِدُونَ مَلْجَأً أَوْ مَغاراتٍ أَوْ مُدَّخَلًا لَوَلَّوْا إِلَيْهِ وَهُمْ يَجْمَحُونَ ؛\r\nهرگاه پناهگاه و مخفىگاهى پيدا كنند و يا گريزگاهى به‌دست آورند ، با كمال سرعت به سوى آن روى آورند » .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\n\r\nنقاط قابل دقت در آيات فوق\r\n1 . چرا انفاق منافقان پذيرفته نشد ؟\r\n2 . چرا ثروت و فرزندان براى آنان وسيلهء سعادت نيست ؟\r\n3 . دروغ‌پردازى منافقان براثر ترس از نيروى مسلمانان بود .\r\nجاى شك و ترديد نيست كه طبقهء متمكن و قدرتمند اجتماع ، بايد در فكر افراد بيچاره و افتاده باشد و هرگاه بلاى آسمانى و زمينى دامنگير گوشه‌اى از آنان شد بايد با تمام نيرو به كمك آسيب‌ديدگان شتافت و خرابىها را ترميم نمود .\r\nولى در اين باره بايد انديشيد كه محرك انسان بر انجام اين كارها ، چه چيز بايد باشد . دراين جا مىتوان يكى از مشخصات اخلاق اسلامى را باز شناخت و آن را از اخلاق مادى كه بر انتفاع و سودجويى استوار است تميز داد ؛ زيرا اسلام هر عمل نيك و هر نيكوكارى را نمىپذيرد و به هر كار خير و نيك اجر و ثواب نمىدهد و تا كار نيك و عمل سودمند با يك سلسله شرايط ، توأم نباشد در مكتب قرآن ارزشى ندارد ، با اين توضيح كه ، گروهى تصور مىكنند رمز زندگى آرام ، رسيدگى به طبقهء افتاده و رنجديده است و براى آسوده زندگى كردن بايد به وضع طبقهء كارگر و بيچاره رسيدگى كرد و تا آن‌جا كه ممكن است ؛ رضايت خاطرشان را به‌دست آورد ؛ زيرا در غير اين صورت ، طبقهء زحمتكش برضد ثروتمندان شورش مىكنند و زندگى آرام آنها را به‌هم مىزنند . ثروتمندان براى بقاى رفاه خود ، بايد مراكزى از قبيل بيمارستان و پرورشگاه و مدارس براى عموم بسازند و يا كارگران را در درآمد مؤسسات بزرگ صنعتى شريك سازند ، تا رضايت طبقهء رنجبر تأمين شود .\r\nاين طرز تفكر ، يك نوع طرز فكر مادى و نمايانگر اصول اخلاقى مادى است ؛\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nزيرا فرد نيكوكار از آن‌جا كه خود را دوست مىدارد و به نفسانيات و ارضاى غرايز جسمانى خود كاملًا علاقه‌مند است و نيل به آمال و آرزوهاى مادى خود را رهين تعاون و دستگيرى از طبقهء منحط اجتماع مىداند ، از اين لحاظ ، دست به انفاق و تعاون و تأسيس مؤسسات خيريه مىزند و اگر ما بخواهيم اين مطلب را در جملهء كوتاهى بگنجانيم بايد بگوييم اين طرز تفكر عبارت‌است از :\r\n« خدمت به اجتماع در پرتو حب ذات و بقاى شخصيت » . اين طرز تفكر دو ضرر اساسى دارد :\r\nالف ) هرگاه تمام خدمات ما در پرتو علايق شخصى صورت پذيرد ، در حقيقت بايد ديگر ملكات فاضلهء انسانى ناديده گرفته شود و براى رحم و مروّت و شفقت و عواطف و علايق انسانى مفهومى نباشد ؛ در اين موقع حيوانى شده‌ايم كه تمام هستى را براى خود خواسته و غير از حبّ ذات ، هدفى ديگر نخواهيم داشت ، بلكه مىتوان گفت كه در ميان چار پايان و پرندگان ، مظاهرى براى اين خصال حميده پيدا مىشود ، ولى انسان با آن كمالات و آن صفات عالى ، خود را به قدرى تنزّل دهد كه كمتر از حيوان مىگردد .\r\nب ) به‌طور مسلّم كمك‌ها و تعاون‌هايى كه ريشهء آنها را علايق شخصى تشكيل دهد ، دوام پذير نيست ؛ زيرا هرگاه ثروتمندان موقعيت خود را محكم و استوار ببينند ديگر هيچ محّركى براى تأسيس مؤسسات خيريه و شركت‌هاى تعاونى نخواهند داشت و ناچار بايد طبقهء افتاده ، با وضع رقّت بارى به سر ببرند .\r\nبه جهت چنين فكر ماديى است كه امروز ، دارندگان اخلاق مادى براى گردآورى اعانه براى مصيبت‌زدگان مجالس جشن ترتيب مىدهند و درآمد آن را به مصيبت زدگان مختص مىگردانند .\r\nاين همان روح مادّيگرى و حبّ ذات و شخص پرستى است ؛ كه حاضر نيست دينارى در رفع نيازمندىهاى دردمندان خرج كند ، مگر در آن‌جا كه در برابر آن نفع شخصى و لذت نفسانى داشته باشد ، در حالى كه ضرر اخلاقى اين موضوع از\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nمنافع اقتصادى آن به مراتب بيشتر است .\r\n\r\nعالىترين برنامه‌هاى انسانى\r\nاسلام كه مكتب عالى انسانى و اخلاقى است ، مىگويد تمام كمك‌ها بايد ريشه‌اى معنوى و محرك خدايى داشته باشد . اسلام علاوه بر رفاه مستمندان به پرورش فضايل اخلاقى و سجاياى انسانى ، علاقهء تامى دارد و انفاق را در تحت شرايط معينى مىپذيرد . كردار افراد رياكار را باطل مىداند و اعمال كسانى را كه محرك آنها جلب توجه مردم و تثبيت خوشنامى خود مىباشد ، پوچ و بىارزش مىشمرد .\r\nاسلام معتقد است بايد سرچشمهء تمام كارهاى نيك ، خدا و جلب رضايت او باشد و با اين حالت ، ديون واجب و مستحب خود را ادا كنند .\r\nدر آيه‌هاى 53 و 54 مىفرمايد : انفاق مردان منافق قبول نمىشود ؛ زيرا آنان :\r\n« كَفَرُوا بِاللَّهِ وَ رَسُولِهِ » و محرك خدايى ندارند و تمام كارهاى نيك را از روى كرامت و بى رغبتى و ترس از حكومت اسلام صورت مىدهند .\r\nآيا ثروت و فرزندان منافقان ، وسيلهء عذابند ؟\r\nبىشك بايدگفت : ثروت و فرزند از امورى هستند كه سود و ضرر آن با هم توأمند . هرگاه ثروت در طريق عبوديت و تحصيل بندگى و كسب فضايل اخلاقى و رفع نيازمندىهاى خويش و ديگران به‌كار رود طبعاً عامل سعادت و رفاه خواهدبود . ولى اگر مقصود از جمع ثروت ، فقط اندوختن اموال باشد و در طريق تحصيل آن ، جهات اخلاقى و وجدانى رعايت نشود ، در اين صورت نه تنها عامل سعادت نخواهد بود ، بلكه مايهء بدبختى شمرده مىشود ؛ زيرا عمر گرانبها را در تحصيل متاعى صرف كرده كه هرگز دوام ندارد .\r\nهرگاه آدمى دنيا را هدف قرار دهد نه وسيله ، پيوسته خود را در كشاكش\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nنيروهاى مختلف قرار خواهد داد ، شب و روز آسوده نخواهد نشست ، در خواب و بيدارى نقشهء زيادى و فزونى آن را خواهد كشيد و در يك عذاب روحى حرص و آز ، معذب خواهد بود و هر چه ارقام ثروت بالا رود ، ولع شديدى در خود احساس خواهد نمود و در نتيجه چيزى عايد او خواهد شد كه دوام و ثبات ندارد . حقا كه اين زندگى همان زندگى « ضنك » است كه قرآن مجيد دربارهء دنياپرستان فرموده‌است :\r\n« وَمَنْ أَعْرَضَ عَنْ ذِكْرِى فَإِنَّ لَهُ مَعِيشَةً ضَنْكاً وَنَحْشُرُهُ يَوْمَ القِيامَةِ ؛ « 1 »\r\nاگر كسى از ياد خدا روى گرداند يك زندگانى سخت و تنگ ، نصيب وى خواهد شد و در روز رستاخيز نابينا محشور مىشود » .\r\nمقصود از زندگى سخت و تنگ ، اين نيست كه از نظر زندگى ، لنگ و بيچاره گردد بلكه منظور ، همان عذاب‌هاى روحى است كه پيوسته با چنين افرادى دست به‌گريبان است و با داشتن ثروت سرشار ، هنوز ميدان زندگى را براى خود تنگ ديده در فكر اقليم ديگر است . به‌طور مسلم ، چشم‌پوشى از دنيا براى چنين افراد در لحظه مرگ ، بسيار ناگوار و صعب خواهد بود . از اين نظر قرآن مىفرمايد : اى رسول خدا ، ثروت و اولاد به حسب ظاهر براى منافقان وسيلهء نعمت است ، ولى در حقيقت نقمت و عوامل بد بختى است : « فَلا تُعْجِبْكَ أَمْوالُهُمْ وَلا أَوْلادُهُمْ إِنَّما يُرِيدُ اللَّهُ لِيُعَذِّبَهُمْ بِها فِى الحَيوةِ الدُّنْيا . . . » .\r\nآيه‌هاى 55 و 56 به دروغ‌پردازى منافقان اشاره مىنمايد و تظاهر آنان را به اسلام ، صورى مىداند و مىفرمايد : علت توقف آنان در مركز اسلام ( مدينه ) از اين نظر است كه گريزگاهى ندارند .\r\n\r\n\r\n","description":"","footnote":"\r\n( 1 ) . طه ( 20 ) آيهء 124 .\r\n","page_name":" 191 ","page_number":191},
  {"content":"\r\n\r\n\r\nنظام مالى در اسلام\r\n58 . « وَمِنْهُمْ مَنْ يَلْمِزُكَ فِى الصَّدَقاتِ فَإِنْ أُعْطُوا مِنْها رَضُوا وَ إِنْ لَمْ يُعْطَوْا مِنْها إِذا هُمْ يَسْخَطُونَ ؛\r\nبرخى از آنها ( در تقسيم زكات ) بر تو خرده مىگيرند ، هرگاه بهره‌مند شوند خوشحال مىگردند و اگر بى نصيب شوند آن‌گاه خشمگين مىشوند » .\r\n59 . « وَلَوْ أَ نَّهُمْ رَضُوا ما آتاهُمُ اللَّهُ وَرَسُولُهُ وَقالُوا حَسْبُنَا اللَّهُ سَيُؤْتِينَا اللَّهُ مِنْ فَضْلِهِ وَرَسُولُهُ إِنّا إِلَى اللَّهِ راغِبُونَ ؛\r\nهرگاه آنها ( منافقان ) به آن‌چه خدا و رسول او داده راضى مىشدند و مىگفتند : خدا ما را كفايت مىكند و خدا و پيامبر او از كرم خويش به ما عطا مىنمايند و ما به سوى او متوجه هستيم ( به نفع آنها بود ) » .\r\n60 . « إِنَّما الصَّدَقاتُ لِلْفُقَراءِ وَالمَساكِينِ وَالعامِلِينَ عَلَيْها وَالمُؤَ لَّفَةِ قُلُوبُهُمْ وَفِى الرِّقابِ وَالغارِمِينَ وَفِى سَبِيلِ اللَّهِ وَابْنِ السَّبِيلِ فَرِيضَةً مِنَ اللَّهِ وَاللَّهُ عَلِيمٌ حَكِيمٌ ؛\r\nزكات به فقيران ، مساكين ، عاملان زكات ( كسانى كه مأمور جمع‌آورى زكاتند ) ؛ اشخاصى كه با دادن زكات قلوب آنها متوجه اسلام مىشود ، براى آزاد كردن بندگان و ( تأمين بدهى ) بدهكاران و در راه خدا ( كارهاى نيك ) واماندگان در راه تعلق دارد ؛ اين قرارى است از جانب خدا و او دانا و حكيم است » .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nزكات اسلامى به اصطلاح امروز ، همان مالياتى است كه تحت شرايط مخصوصى برمكلفين واجب مىشود و مصارف آن ، همان است كه در آيهء شصتم بيان شده است و حكومت اسلامى بايد با وسايلى كه در اختيار دارد ، آن را جمع‌آورى كند و نيازمندىهاى جامعهء اسلامى را بر طرف سازد .\r\nاسلام با وضع قانون زكات توانسته است به قسمتى از نيازمندىهاى اجتماع ، پاسخ بگويد . هرگاه دولت‌هاى اسلامى با برنامهء صحيح تحت نظر مجتهدى عادل و بينا به جمع‌آورى زكات از طبقاتى كه زكات بر آنها واجب مىشود دست مىزدند ، امروز دچار اين گرفتارىها نمىشدند و دست گدايى به سوى بيگانگان براى اخذ وام‌هاى دراز مدت نمىنمودند و چنان‌كه رسول خدا فرموده است از خود اجتماع مىگرفتند و دربارهء همان مجتمع به‌كار مىبردند :\r\n« تؤخذ من أغنيائهم فتردّ على فقرائهم » .\r\nاسلام به گرفتن مقدارى از اموال مردم به عنوان زكات ، پاره‌اى از شؤون اجتماعى را ، كه اكنون در زير به آن‌ها اشاره مىشود ، مرمت نموده است :\r\n1 . سطح زندگى طبقات افتاده و تهى دست ( فقيران و مساكين ) را بالا برده و قدرت خريد و وسايل كسب و توليد جنس را در اختيار اين گروه ، كه در شرف نابودى بودند ، گذارده است .\r\n2 . اعتبار حقوق برخى از كارمندان خود را كه در دايرهء مالى اسلام و جمع‌آورى زكات و حمل و نقل و تقسيم آن انجام وظيفه مىنمايند ؛ تأمين بودجه و اعتبار آن براى دولت اسلامى بىمشقت خواهد بود و در آيه از آنان با عنوان « عاملين زكات » يادشده‌است .\r\n3 . بودجهء ارتش و بهدارى و فرهنگ از همين راه تأمين مىگردد و اين مطلب در آيه تحت عنوان « فى سَبيلِ اللَّه » گفته شده است .\r\nعلاوه بر اين دولت اسلامى ، گاهى لازم مىبيند كه به گروهى از بيگانگان كمك‌هاى بلاعوض كند ، تا در مواقع مخصوصى از وجود و عواطف و حسن\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nروابطشان استفاده كند . از اين جهت يكى از مصارف زكات ، « الْمُؤلّفة قُلُوبِهِمْ » است كه بعداً به معناى آن اشاره خواهيم نمود .\r\nگذشته از اينها در ميان جامعه كسانى پيدا مىشوند با اين‌كه فقير و مسكين نيستند ولى لازم است از طرف افراد جامعه به آنها كمك شود ، مانند بدهكاران كه در اثر پيش‌آمدهايى سرمايه‌هاى خود را از دست داده و قدرت به پرداخت قرض خود را ندارند و يا مانند « واماندگان در راه » كه دست آنها از ميهن و ثروت كوتاه گشته و دچار مضيقهء مالى شده‌اند و نيازمندى چنين افرادى امروز از ناحيهء بودجهء شهردارى تأمين مىشود ، ولى اسلام تمام آنها را از راه زكات تأمين نموده‌است . قانون مزبور با درنظر گرفتن شرايطى مىتواند بسيارى از مشكلات را حل كند :\r\nاولًا ، بايد روح ايمان به خدا و ترس از عواقب بد ترك اين فريضه ، در پرداخت كنندگان زكات قوى باشد كه با كمال ميل و رغبت ، زكات مال خود را در اختيار مسؤولان شرعى ماليات بگذارند و دراين باره خلاف و دروغ نگويند .\r\nثانياً ، روح امانتدارى و حفظ اموال عمومى در كارمندان و كارگران دايرهء دارايى اسلام ، بيش از همه وجود داشته باشد و گرنه راه بسيار آسانى براى دزدى و چپاولگرى خواهد بود .\r\nبالاتر از اين دو شرط ، اين است كه جامعهء اسلامى با طبقات مختلفى كه دارد ، روش صحيحى براى زندگى خود داشته باشند ؛ تجملات و تشريفات بىجا را تا سرحدّ امكان از زندگى حذف و روح اعتدال و صرفه جويى را در خود تقويت نمايند تا هماهنگى صحيحى ميان فقيران و مساكين و كارمندان و ارتشيان و فرهنگيان و . . .\r\nبه‌وجود آيد و عوامل ثبات فكر و بلندى روح در تمام افراد ، مستقر گردد .\r\n\r\nشأن نزول آيه‌هاى مورد بحث\r\nيكى از علل تظاهر به كارهاى دينى حزب منافق ، اين بود كه از غنايم و زكات\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nاسلامى بهره‌اى ببرند و چون از مصارف هشت‌گانهء زكات بيرون بودند پيامبر اكرم درخواست آنها را رد مىنمود و آنان ناراحت مىشدند .\r\nروزى پيامبرگرامى زكاتى را تقسيم مىكرد ، ثروتمندان منافق در وقت تقسيم حاضر بودند ، تصور مىكردند كه سهمى خواهند برد ولى پيامبر تمام آنها را ميان فقيران تقسيم نمود و چيزى بديشان نداد . در اين اثنا ذوالخويصره تميمى ، كه بعدها در سلك خوارج درآمد ، جلو آمد و عرض كرد : « اعدل يا رسول اللَّه ؛ روش عدالت پيش‌گير » . رسول خدا از سخن بىجا و مغرضانهء او كمى ناراحت شد و فرمود :\r\n« ويلك من يعدل إذا لم أعدل ؛\r\nواى بر تو ! هرگاه ( من با داشتن مقام رسالت ) عدالت نكنم چه كسى عدالت خواهد كرد ؟ » يكى از اصحاب بلند شد و درخواست كرد كه او را براثر اين جسارت مجازات كند . حضرتش اجازه نداد و از آيندهء تاريك معترض گزارش داد و فرمود كه ، اين مرد به گروهى مىپيوندد كه از دين خدا بيرون مىروند به‌سان تيرى كه از چلهء كمان رها مىشود .\r\nآيهء پنجاه‌وششم ، پرده از اسرار اين گروه برمىدارد كه اين حزب مادى از آن‌جا كه علاقه‌اى به معنويات اسلام ندارد ؛ هر موقع منافع شخصى آنها در خطر افتد دستگاه تخريبى و تبليغى خود را عليه اسلام راه مىاندازند .\r\nاين گونه عمل اختصاصى به منافق ندارد\r\nاين حقيقتى است كه اختصاص به منافق ندارد ؛ بلكه منافق به عنوان يك مصداق بارز معرفى شده است . بنابراين هر گروهى كه با انگيزه‌هاى مادى از دستگاهى حمايت مىكنند ، تا آن روز حاضرند قلم و بيان و فعاليت‌هاى خود را به نفع آن دستگاه به كار ببرند كه منافع خود را در ترويج و ثبات دستگاه احساس كنند ، ولى اگر روزى از دستگاه رانده شوند و ريشه‌هاى حياتى و رگ‌هاى منافعشان بريده شود ، در اين صورت فرشتهء ملكوتى را هيولايى ترسناك معرفى مىكنند و حداكثر كوشش خودرا به‌كار مىبرند كه مردم را به دستگاه بدبين\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nسازند و هر چه زودتر سازمان آن فرو ريزد .\r\nروى اين اساس است كه امام صادق عليه السلام به اسحاق بن غالب مىفرمايد :\r\n« يا اسحق ! كم ترى أهل هذه الآية ؛\r\nبه نظر تو چه افرادى مشمول اين آيه ( آيهء 58 ) هستند ؟ » . سپس خود حضرت مبادرت به جواب نموده فرمود :\r\n« هم أكثر من ثلثي الناس ؛\r\nبيش از دو سوم جمعيت جزء اين دسته هستند » .\r\nسالار شهيدان حضرت حسين بن على عليهما السلام مىفرمايد :\r\n« الناس عبيد الدنيا و الدين لعق على ألسنتهم ، يحوطونه ما درّت به معايشهم . فإذا محّصوا بالبلاء قلّ الديانون ؛\r\nمردم بندهء دنيا هستند ، دين روى زبان آنها قرار گرفته است . به آن در زبان تظاهر مىكنند ، تا روزى كه زندگى آنان را اداره مىنمايد . وقتى آزموده شدند افراد ديندار بسيار كم است » .\r\nپاسخ قرآن به اعتراض منافقان\r\nقرآن به اعتراض آنها دو پاسخ مىدهد :\r\n1 . به‌سان طبيبى روانى ، برنامهء تربيتى خاصى در اختيار آنها مىگذارد و آن ، همان حالت رضا به دادهء خداست و اين بزرگ‌ترين كمالى است كه انسان در دورهء زندگى خود مىتواند به‌دست آورد و زير سايهء همين صفت كمال ، بسيارى از افكار شيطانى را مىتواند از خود دور كند . چنين فردى هرگز چشم به مال ديگرى نمىدوزد ، فكر غارت و چپاول و دست برد در مغز او راه نمىيابد ؛ زيرا راضى به تقدير الهى است و جملهء « وَلَوْ أَ نَّهُمْ رَضُوا ما آتاهُمُ اللَّهُ » . تا آخر ، اشاره به اين مطلب است .\r\n2 . اعلام مىدارد كه پيامبر از تشريع الهى پيروى مىكند و اختيارى از خود ندارد و در تقنين الهى فقط زكات در هشت مورد مصرف مىشود و حزب ثروتمند منافق ، در هيچ كدام داخل نيست .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nدر پايان چند نكته‌اى را تذكر مىدهيم :\r\n1 . « لمز » در لغت به معناى خرده‌گيرى است ، خواه در حضور و خواه در پشت سر ، ولى « همز » خرده‌گيرى در غياب را گويند .\r\n2 . مادهء « رغب » هرگاه با حرف « الى » و يا « فى » و يا بدون آنها به‌كار رود مقصود از آن ميل و توجه و شوق است و هرگاه با حرف « عن » استعمال شود ، به معناى اعراض خواهد بود ؛ مانند :\r\n« وَمَنْ يَرْغَبُ عَنْ مِلَّةِ إِبْراهِيمَ إِلّا مَنْ سَفِهَ نَفْسَهُ ؛\r\nاز طريقهء ابراهيم اعراض نمىكند مگر كسى تن به خوارى و ذلت دهد » .\r\nو در آيهء مورد بحث مقصود از « إلَى اللَّهِ راغِبُون » مقصود همان معناى اولى است .\r\n3 . در قرآن فقط در همين آيه ، لفظ « مسكين و فقير » با هم آورده شده‌است و دانشمندان دربارهء فرق اين دو لفظ ، گفتگوهاى فراوانى دارند كه بيشتر آنها متكى به گواه محكمى نيست و روشن‌تر از همه آن‌است كه در برخى از روايات وارد شده‌است كه ، « فقير » كسى است كه تهى دست و قدرت ادارهء زندگى را نداشته باشد ، ولى « مسكين » نوع خاصى از فقير است كه فقر و فاقهء او به سرحدّ پريشانى برسد ، بنابراين افراد فقيرى كه براثر شدت فقر آبروى خود را مىريزند و در خانه هرلئيم و كريمى مىروند و يا علاوه بر فقر با نابينايى و زمينگيرى دست به گريبان هستند ، اينان مساكين از فقرا هستند .\r\n4 . دربارهء مصارف هشت‌گانه دو مورد را با حرف « فى » بيان كرده‌است ؛ مانند « فى الرِّقابِ وَ فى سَبيلِ اللَّهِ » و باقىمانده با حرف « لام » - كه مفيد ملكيت و يا اختصاص است . نكتهء آن اين است كه دو مورد پيش ، دربارهء مصرف زكات است نه مالك زكات و از اين نظر نام آنها را جهت مصرف گذارده‌اند ، ولى موارد شش‌گانهء ديگر ، مانند فقيران و . . . ، مالك زكاتند و يا زكات از آن آنهاست و لذا با « لام » وارد شده‌اند . البته حرف « لام » فقط در ظاهر كلمهء « فقراء » وارد شده و در باقى اصناف پنج‌گانه به خاطر عطف بر « فقراء » در تقدير است .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\n\r\nخوش بينى\r\n61 . « وَمِنْهُمُ الَّذِينَ يُؤْذُونَ النَّبِىَّ وَيَقُولُونَ هُوَ أُذُنٌ قُلْ أُذُنُ خَيْرٍ لَكُمْ يُؤْمِنُ بِاللَّهِ وَيُؤْمِنُ لِلْمُؤْمِنِينَ وَرَحْمَةٌ لِلَّذِينَ آمَنُوا مِنْكُمْ وَالَّذِينَ يُؤْذُونَ رَسُولَ اللَّهِ لَهُمْ عَذابٌ أَلِيمٌ ؛\r\nبرخى از منافقان پيامبر را اذيت مىكنند و مىگويند : او خوش باور است . بگو : اين حالت به نفع شماست به خدا ايمان دارد ( به سخنان او گوش فرا مىدهد ) و مؤمنان را تصديق مىكند و براى كسانى كه ايمان آورده‌اند رحمت است ، براى اشخاصى كه پيامبر را اذيت مىكنند عذاب دردناك مقرر است » .\r\n62 . « يَحْلِفُونَ بِاللَّهِ لَكُمْ لِيُرْضُوكُمْ وَاللَّهُ وَرَسُولُهُ أَحَقُّ أَنْ يُرْضُوهُ إِنْ كانُوا مُؤْمِنِينَ ؛\r\nسوگند به خدا ياد مىكنند كه شما را راضى كنند ، اگر ايمان دارند بهتر بود كه خدا و رسول او را راضى كنند » .\r\n63 . « أَلَمْ يَعْلَمُوا أَ نَّه مَنْ يُحادِدِ اللَّهَ وَرَسُولَهُ فَأَنَّ لَهُ نارَ جَهَنَّمَ خالِداً فِيها ذ لِكَ الخِزْىُ العَظِيمُ ؛\r\nمگر نمىدانند كه هر كس با خدا و پيامبر او مخالفت كند ؛ سزاى او آتش دوزخ است كه هميشه در آن هست و اين خود خوارى بزرگى است » .\r\n64 . « يَحْذَرُ المُنافِقُونَ أَنْ تُنَزَّلَ عَلَيْهِمْ سُورَةٌ تُنَبِّئُهُمْ بِما فِىقُلُوبِهِمْ قُلِ\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nاسْتَهْزؤُا إِنَّ اللَّهَ مُخْرِجٌ ما تَحْذَرُونَ ؛\r\nمنافقان مىترسند كه دربارهء آنها سوره‌اى نازل گردد و از آن‌چه در دل دارند خبر دهد . بگو : استهزا كنيد ؛ خدا آن‌چه را از آشكار شدن آن مىترسيد آشكار خواهد نمود » .\r\n65 . « وَلَئِنْ سَأَلْتَهُمْ لَيَقُولُنَّ إِ نَّما كُنَّا نَخُوضُ وَنَلْعَبُ قُلْ أبِاللَّهِ وَآياتِهِ وَرَسُولِهِ كُنْتُمْ تَسْتَهْزُؤنَ ؛\r\nاگر از آنها بپرسى ( كه چرا در عقبه موضع گرفته بوديد ) مىگويند : تفريح مىكرديم .\r\nبگو : آيا خدا و آيات او و پيامبرش را استهزا مىكرديد ؟ ! » .\r\n66 . « لا تَعْتَذِرُوا قَدْ كَفَرْتُمْ بَعْدَ إِيمانِكُمْ إِنْ نَعْفُ عَنْ طائِفَةٍ مِنْكُمْ نُعَذِّبُ طائِفَةً بِأَ نَّهُمْ كانُوا مُجْرِمِينَ ؛\r\nعذر مىآريد ؛ زيرا پس از ايمان آوردنتان كافر شده‌ايد . اگر گروهى از شما را ببخشيم ( كه توبهء واقعى نموده‌اند ) گروه ديگرى را عذاب خواهيم نمود ؛ زيرا آنان مجرمند » .\r\nيكى از دستورهاى عالى اسلام اين است كه مؤمنان بايد به يكديگر حسن ظن داشته و خوش‌بين باشند و تا آن‌جا كه امكان دارد ، كردار و رفتار هم‌كيشان خود را به صورت صحيح تفسير كنند خصوصاً كارهايى كه مىتواند به دو گونه انجام گيرد ؛ يعنى تا گواه قطعى و يا اطمينان بخش بر نامشروع بودن عمل نباشد آن را برفساد حمل نكنند .\r\nروى اين اساس ناچاريم ، كارهاى فردى و اجتماعى مسلمانان را به طرز مشروع تفسير كنيم و هرگاه در افعال و گفتار آن ترديد ورزيديم ؛ آنها را صحيح و پابرجا و مغرضانه تلقى نكنيم ، چنان‌كه درزبان مسلمانان گفته مىشود كه بايد فعل مؤمن را حمل برصحت نمود .\r\nاين خصيصهء اسلامى همان است كه امروز از آن به خوش‌بينى تعبير مىآورند ؛ يعنى بايد كارى كرد كه استاد به شاگرد ، شاگرد به استاد ، كارفرما به\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nكارگر ، كارگر به كارفرما ، ملت به دستگاه حاكمه و بالعكس ، خوش‌بين باشند .\r\nالبته تصور نشود كه منظور از اين صفت اين است كه ، هر كس هر چه گفت بايد آن را صددرصد صحيح و پا بر جا بدانيم و ديگر دنبال تحقيق و جستجو نرويم ؛ زيرا اين نه تنها خصيصهء عالى انسانى نيست ، بلكه موجب فساد و تباهى اجتماع ، به‌هم خوردن شيرازهء زندگى است ؛ بلكه مقصود اين است كه هرگاه از يك فرد مسلمان عملى را ديديد و گفتارى را شنيديد ، بايد كردار و گفتار او را از دريچهء فكر او يك عمل صحيح بدانيد و معتقد شويد كه محرك و غرض نامشروعى نداشته است . ولى اگر بخواهيد برطبق قول و كردار او كارى را انجام دهيد و به اصطلاح دانشمندان اثرى مرتب نماييد در چنين حال بايد كاوش بيشترى نموده و پس از ثبوت به مورد اجرا بگذاريد .\r\nمختصر اين كه خوش بينى به افراد يك مطلبى است ، دهن بينى و گوش بودن ، خوش باورى و پذيرفتن قول هر كس ، مطلب ديگرى است . فرد خوش‌بين ، در عين خوش‌بينى و حسن ظن بدون تحقيق ، عملى را انجام نمىدهد ، ولى فرد خوش باور و دهن‌بين به گفتهء هر شخص ترتيب اثر مىدهد و به اصطلاح مردم ، به ساز هر فردى مىرقصد .\r\nخوش‌بينى صفت عالى انسانى است كه شخص خوش‌بين زير سايهء آن ، به حرف مردم توجه مىكند ، ولى در عمل ، كمال احتياط را رعايت مىكند . دهن‌بينى يك‌حالت و ضعف نفسانى است كه‌اثر مستقيم عدم تمالُك نفسانى مىباشد .\r\nبنابراين ما مىتوانيم به گفتار دو مسلمانى كه سخنانشان با يكديگر تضاد دارد ، خوش‌بين باشيم ؛ مثلًا هرگاه ما در محفلى نشسته باشيم ، ناگهان يكى از دوستان وارد مجلس شده و بگويد فلانى را در خيابان ديدم كه مرتكب يك عمل نامشروعى شده بود ، ما موظف هستيم گوينده را تصديق كنيم ، به اين معنا كه ، بگوييم : در محيط فكر خود دروغى نمىگويد ، ولى حق نداريم با اين تصديق ، دوست خود را متهم سازيم به‌طورى كه هرگاه با او تماس بگيريم و او جداً\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nتكذيب كند بايد او را نيز تصديق كنيم و بگوييم : او نيز راستگوست و لابد اولى در گزارش اشتباه كرده است ولى هنگام ترتيب اثر ، مثلًا دادن دختر و سپردن مال نمىتوانيم فقط به تكذيب خود شخص اكتفا كنيم ، چنان‌كه فقط به صرف گفتار شخص اول نبايد به او بدبين شويم .\r\nپيامبر اسلام ، كه داراى عالىترين محاسن اخلاقى بود ، نه تنها روش او دربارهء مسلمانان واقعى چنين بود ، بلكه با منافقان نيز به همين طريق رفتار مىنمود .\r\nجوانان مسلمان و فرزندان اسلام ، به‌وسايل مخصوصى از دسيسه‌ها و توطئه‌هاى منافقان عليه اسلام مطلع مىشدند و نتايج تحقيقات خود را در اختيار رئيس مسلمانان مىگذاردند و مورد تكريم و تصديق پيامبر واقع مىشدند و پيامبر براى خاموش كردن آشوب و به‌هم زدن بساط توطئه ، متهمين از منافقان را مىخواست و مىفرمود : براى من چنين گزارش داده‌اند كه مثلًا شما تصميم گرفته‌ايد روابط اقتصادى خود را با مسلمانان قطع كنيد ، و گفته‌ايد :\r\n« لاتُنْفِقُوا عَلى مَنْ عِنْدَ رَسُولِ اللَّهِ حَتّى يَنْفَضُّوا ؛ « 1 »\r\nافراد منافق موظفند كه با ياران رسول خدا معامله نكنند تا بدين وسيلهء اجتماع آنها به‌هم بخورد » .\r\nبه من گزارش داده‌اند كه شما مىخواهيد مسلمانان را از مدينه بيرون كنيد و مىگوييد :\r\n« لَئِنْ رَجَعْنا إِلَى المَدِينَةِ لَيُخْرِجَنَّ الأَعَزُّ مِنْها الأَذَلَّ ؛ « 2 »\r\nهرگاه به « مدينه » برگرديم ، عزيزان ( منافقان ) ذليلان ( مسلمانان ) را بيرون خواهند كرد » .\r\nدر اين هنگام منافقان با قسم‌هاى شديد و غليظ مطلب را تكذيب مىكردند و پيامبر بزرگ طبق موازين اخلاقى و اسلامى ، به حسب ظاهر آنها را تصديق مىنمود .\r\n\r\n\r\n","description":"","footnote":"\r\n( 1 ) . منافقون ( 63 ) آيهء 7 .\r\n( 2 ) . منافقون ( 63 ) آيهء 8 .\r\n","page_name":" 201 ","page_number":201},
  {"content":"\r\n\r\nحزب منافق چون به حقيقت اين خصيصهء عالى پى نبرده بودند پيامبر را به دهن‌بينى و خوش باورى متهم و شروع به انتقاد نموده و مىگفتند :\r\n« هُوَ أُذُنٌ ؛\r\nمرد خوش باورى است . به گفتهء هر فردى گوش فرا مىدهد » .\r\nالبته ما انتظار نداريم كه دشمن - ولو به حقيقت اين خصيصه پى برده باشد از آن انتقاد نكند ؛ زيرا دشمن مىكوشد محاسن طرف مقابل را به صورت بدى تفسير كند ؛ مثلًا پيامبر در تقسيم غنايم عدالت مىكند مورد انتقاد آنها واقع گرديد ، عمل به وظيفه اخلاقى مىنمايد ، مىگويند خوش باور است .\r\nقرآن مجيد در پاسخ انتقاد آنها به سه جمله اكتفا مىنمايد :\r\n1 . « يؤمن باللَّهِ ؛ به‌خدا ايمان دارد » . يعنى اين‌كه پيامبر گوش شنوايى دارد و حاضر است به سخن هرگوينده‌اى گوش فرا دهد ، صددرصد به نفع اوست ؛ زيرا براثر داشتن اين حالت به سخنان خدا كه از طريق وحى مىرسد ، گوش فرا مىدهد و برنامهء الهى نه تنها به نفع اوست بلكه به نفع عموم بشر است .\r\n2 . « و يؤمن للمؤمنين ؛ و مؤمنان را ( اعم از واقعى و منافق به‌حسب ظاهر ) تصديق مىنمايد ( و علناً به تكذيب آنها برنمىخيزد ) » ، در صورتى كه مىداند آنها در برخى از موارد خلاف مىگويند ولى پردهء آنها را نمىدرد و با تمايلى ظاهرى گفتارشان را صحيح مىشمرد و اين طرز رفتار به نفع عموم مؤمنان حتى شما منافقان است و گرنه مىتوانست سخن شما را نپذيرد و به تنبيه و مؤاخذه شما بپردازد . « 1 » سپس به جهت اين‌كه براى مؤمنان واقعى امتيازى قائل گردد ، كه منافقان از آن بىبهره‌اند جملهء سوم را فرموده است .\r\n\r\n\r\n","description":"","footnote":"\r\n( 1 ) . مفسران مىگويند : علت اين‌كه لفظ ايمان را در جملهء اول با « باء » و در دومى با « لام » استعمال كرده است براى اين است كه ، ايمان او به خدا با ايمان او به گفتهء همهء مؤمنان فرق دارد : ايمان او به خدا يك ايمان جدى و واقعى خلل ناپذير است و ايمان او به مؤمنان ، ايمان ظاهرى است كه به نفع مؤمنان است و تصديق جدى به اين‌كه گفته ، مطابق واقع است ، در صورتى انجام مىگيرد كه تحقيق كند و حقيقت روشن گردد .\r\n","page_name":" 202 ","page_number":202},
  {"content":"\r\n\r\n3 . « وَ رَحْمَةٌ لِلّذينَ آمَنُوا مِنْكُمْ ؛ به افراد با ايمان واقعى رحمت الهى است » . اين جمله منافات ندارد كه حضرتش براى عموم جهانيان رحمت است ؛ چنان‌كه قرآن مىگويد : « وَما أَرْسَلْناكَ إِلّا رَحْمَةً لِلْعالَمِينَ ؛ « 1 » تو را به عموم عالميان پيامبر رحمت فرستاده‌ايم » ، زيرا منظور از رحمت بودن او به عموم جهانيان اين است كه تمام بشر استعداد آن را دارند كه از وجود او بهره‌اى ببرند ، ولى فعليت اين بهره‌بردارى مخصوص به گروه مؤمن واقعى است و منافقان از آن بىبهره‌اند .\r\nاز آيهء شصت و چهارم ، استفاده مىشود كه منافقان گروهى مردد بودند ، نه منكر و در نبوت پيامبر شك و حالت ترديد داشتند ؛ از اين نظر مىفرمايد مىترسند و احتمال مىدهند كه سوره‌اى نازل گردد و راز آنها را فاش كند .\r\nآيهء شصت و پنجم ، اشاره به توطئه‌اى است كه منافقان براى قتل پيامبر هنگام مراجعت از جنگ « تبوك » چيده بودند و مىخواستند كه در « عقبه » ، شتر حضرت را رم دهند . از اين رو ، در آن‌جا كمين كرده بودند ولى پيامبر گرامى از نقشهء آنها آگاه شد و دستور داد قبل از او كسى بالا نرود در حالى كه حذيفه شتر حضرت را مىراند و عمار مهار شتر را مىكشيد ، ديدهء حضرت به افرادى افتاد كه صورت‌ها را پوشيده بودند و بلافاصله بانگى بر آنها زد كه متفرق شدند . آنان با خود گفتگو كرده بودند كه هرگاه پيامبر از وضع و نقشه ما اطلاع يافت ، به‌وى مىگوييم كه غرض ما ، بازى بود ، لذا قرآن در پاسخ آنها مىگويد :\r\n« أَبِاللَّهِ وَ آياتِهِ وَ رَسُولِهِ كُنْتُمْ تَسْتَهْزِؤن ؛\r\nخدا و رسول و آيات او را استهزا مىكرديد ؟ ! » .\r\n\r\n\r\n","description":"","footnote":"\r\n( 1 ) . انبياء ( 21 ) آيهء 107 .\r\n","page_name":" 203 ","page_number":203},
  {"content":"\r\n\r\n\r\nنشانه‌هاى منافقين\r\n67 . « المُنافِقُونَ وَالمُنافِقاتُ بَعْضُهُمْ مِنْ بَعْضٍ يَأْمُرُونَ بِالمُنْكَرِ وَيَنْهَوْنَ عَنِ المَعْرُوفِ وَيَقْبِضُونَ أَيْدِيَهُمْ نَسُوا اللَّهَ فَنَسِيَهُمْ إِنَّ المُنافِقِينَ هُمُ الفاسِقُونَ ؛\r\nمردان و زنان منافق ؛ به‌هم پيوسته و دوست يكديگرند . به كارهاى بد ، دعوت مىكنند و از كارهاى نيك ، باز مىدارند و دست‌هاى خود را ( در انفاق ) مىبندند . خدا را فراموش كرده‌اند و خدا نيز آنها را فراموش كرده است ( كنايه از قطع عنايات خداست ) . به‌راستى منافقان همان فاسقان و خارجان از اطاعت خدا هستند » .\r\n68 . « وَعَدَ اللَّهُ المُنافِقِينَ وَالمُنافِقاتِ وَالكُفّارَ نارَ جَهَنَّمَ خالِدِينَ فِيها هِىَ حَسْبُهُمْ وَلَعَنَهُمُ اللَّهُ وَلَهُمْ عَذابٌ مُقِيمٌ ؛\r\nخدا به مردان و زنان منافق و گروه كافر ، آتش دوزخ را وعده داده است ، پيوسته در آن هستند . از نظر كيفر ، آتش براى آنان كافى است و آنان را از رحمت خود دور ساخته است و بر آنان است عذاب دايم » .\r\nتفسير اين دو آيه ، در صورتى به روشنى انجام مىگيرد كه آيه‌هاى 70 و 71 به اين دو آيه ضميمه گردند ؛ زيرا اين دو آيه در مورد مردان و زنان منافق بحث و گفتگو مىكند و حالات افعال آنان را شرح مىدهد ، هم‌چنان‌كه آيه‌هاى 70 و\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n72 ، مربوط به مردان و زنان با ايمان است ، كه از نظر روحيه و انديشه و كار و هدف در دو قطب مخالف قرار دارند ؛ از اين جهت بهتر است موقعى به تفسير اين دو آيه بپردازيم كه بحث ما به تفسير آيه‌هاى 70 و 71 رسيده‌باشد و در آن بخش ، مفاد آيات هر دو موضوع را به گونه‌اى روشن خواهيم نمود .\r\n\r\nآينهء عبرت\r\n69 . « كَالَّذِينَ مِنْ قَبْلِكُمْ كانُوا أَشَدَّ مِنْكُمْ قُوَّةً وَأَكْثَرَ أَمْوالًا وَأَوْلاداً فَاسْتَمْتَعُوا بِخَلاقِهِمْ فَاسْتَمْتَعْتُمْ بِخَلاقِكُمْ كَما اسْتَمْتَعَ الَّذِينَ مِنْ قَبْلِكُمْ بِخَلاقِهِمْ وَخُضْتُمْ كَالَّذِى خاضُوا أُولئِكَ حَبِطَتْ أَعْمالُهُمْ فِى الدُّنْيا وَالآخِرَةِ وَأُولئِكَ هُمُ الخاسِرُونَ ؛\r\n( شما اى جمعيت منافقان ، ) مانند كسانى هستيد كه در گذشته ( در روى زمين ) زندگى مىكردند و از شما نيرومندتر و اموال و اولاد آنها فزون‌تر بود ، از نصيب خود برخوردار شدند ، شما نيز از نصيب خويش به‌سان گذشتگان برخوردار گشتيد و مانند پيشينيان ( در مطالب باطل و بىاساس ) غوطه‌ور شديد . اعمال آنها در دنيا و آخرت نابود شده و آنان زيان‌كارانند » .\r\n70 . « أَلَمْ يَأْتِهِمْ نَبَأُ الَّذِينَ مِنْ قَبْلِهِمْ قَوْمِ نُوحٍ وَعادٍ وَثَمُودَ وَقَوْمِ إِبْراهِيمَ وَأَصْحابِ مَدْيَنَ وَالمُؤْتَفِكاتِ أَتَتْهُمْ رُسُلُهُمْ بِالبَيِّناتِ فَما كانَ اللَّهُ لِيَظْلِمَهُمْ وَلكِنْ كانُوا أَنْفُسَهُمْ يَظْلِمُونَ ؛\r\nمگر خبر كسانى كه پيش از آنها زندگى مىكردند ، مانند قوم نوح و عاد و ثمود و قوم ابراهيم و اهل مدين و دهكده‌هاى واژگون شده به آنها نرسيده‌است ؟ پيامبران ، آنان را با ادلهء محكم تبليغ نمودند ( ولى سرپيچيدند ) . چنين نبود كه خدا به آنها ستم كند ، بلكه خود آنها ، به خويشتن ستم مىكردند » .\r\nزندگى پر غوغاى فرزندان آدم در كرهء زمين نفيس‌ترين مجموعه‌اى است كه در اختيار بشر قرار گرفته‌است . زورمندان ، صاحبان ثروت و مكنت ، رؤساى ايل و قبيله ، سران كشورها و ممالك ، چند صباحى در اين جهان زيسته و سر درنقاب\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nخاك كشيده‌اند و آن قدرت و نيرو ، زندگى را براى آنان در اين دنيا جاويدان نساخت . با داشتن كاخ‌هاى سربه فلك كشيده و خانه‌هاى زيبا و آراسته ، سرانجام در دل خاك منزل گرفتند و خود را در برابر چنگال‌هاى درندهء مرگ زبون و ناتوان ديدند . ظواهر فريبندهء طبيعت ، آنها را به خود مشغول ساخت و مجال هرگونه فكر ، جز فكر جمع نيرو و قدرت ، و زينت و ثروت ، را از آنان ستاند و از اين رهگذر ، جز لذايد آنى و زودگذر چيزى دستگيرشان نشد . قرآن نام اين لذت‌هاى زودگذر را « استمتاع » گذارده ، چنان كه مىفرمايد :\r\n« اسْتَمْتَعَ الَّذِينَ مِنْ قَبْلِكُمْ بِخَلاقِهِمْ ؛ از آن‌چه در اختيار داشتند ، برخوردار شدند » ، و در روز آخر ، روز پايان زندگى دنيوى ، با حسرت تمام ، چشم از اين جهان پوشيده و طبعاً فراق با اين مظاهر لذت بخش براى كسانى كه آيندهء درخشانى براى خود نمىبينند ، فوق‌العاده سخت و جان‌گداز است ، چنان‌كه مىفرمايد :\r\n« إِنَّما يُرِيدُ اللَّهُ لِيُعَذِّبَهُمْ بِها فِى الحَيوةِ الدُّنْيا وَتَزْهَقَ أَنْفُسُهُمْ وَهُمْ كافِرُونَ ؛ « 1 »\r\nخدا مىخواهد آنها را با دادن اموال و اولاد در زندگانى دنيا معذب بسازد و با حال كفر ، جانشان را بگيرد » .\r\nقرآن در پاره‌اى از موارد ؛ آيندگان را به زندگى گذشتگان ، توجه داده و مكررّاً دستور مىدهد از هلاك و نابودى اقوامى كه از هر نظر از شما بالاتر بودند ، پند بگيرند و بدانند آنان با آن عظمت نتوانستند زندگى جاويدان داشته باشند و سرانجام در برابر قضا وتقديرالهى تسليم گرديدند . اكنون به عنوان نمونه ، آيه‌اى را نقل مىكنيم :\r\n« أَوَ لَمْ يَسِيرُوا فِى الأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ وَكانُوا أَشَدَّ مِنْهُمْ قُوَّةً وَما كانَ اللَّهُ لِيُعْجِزَهُ مِنْ شَىءٍ فِى السَّمواتِ وَلا فِى الأَرْضِ إِنَّهُ كانَ عَلِيماً قَدِيراً ؛ « 2 »\r\nآيا در روى زمين نگشته‌اند ، تا بنگرند عاقبت كسانى كه پيش از آنان زندگى\r\n\r\n\r\n","description":"","footnote":"\r\n( 1 ) . توبه ( 9 ) آيهء 55 .\r\n( 2 ) . فاطر ( 35 ) آيهء 44 .\r\n","page_name":" 206 ","page_number":206},
  {"content":"\r\n\r\nمىكردند . و در نيرو از آنها افزون‌تر بودند ؟ ! هيچ موجود زمينى و آسمانى خدا را ناتوان نمىسازد . خدا دانا و تواناست » .\r\nمطالعهء حالات گذشتگان به قدرى اهميت دارد كه كتاب آسمانى ما ، آن را در سوره‌هاى قصص ، روم ، غافر ، فصّلت ، ق و . . . به طور مكرر گوشزد مىكند و در اين سوره نيز ، كه روى سخن با منافقان است ، اين مطلب را يادآور مىشود چنان‌كه ملاحظه مىفرماييد .\r\n\r\nنكتهء قابل توجه يا حبط اعمال\r\nنكتهء قابل توجه در آيهء 69 ، مسألهء حبط اعمال است . از آيات قرآن استفاده مىشود ، برخى از گناهان ، مانند ارتداد و خروج از دين اسلام سبب مىشود ، كارهاى نيك انسان حبط و بىاثر گردد ، چنان‌كه مىفرمايد :\r\n« وَمَنْ يَرْتَدِدْ مِنْكُمْ عَنْ دِينِهِ فَيَمُتْ وَهُوَ كافِرٌ فَأُولئِكَ حَبِطَتْ أَعْمالُهُمْ فِى الدُّنْيا وَالْآخِرَةِ ؛ « 1 »\r\nهر مسلمانى از دين برگردد و مرگ او در حال كفر فرارسد اعمال چنين افراد در دنيا و آخرت باطل گشته است » .\r\nمقصود اين است كه تمام اعمال و عبادات و طاعات آنها از نظر نتيجه نابود مىگردد و نقطهء مقابل « ارتداد » اسلام و توبه است ، كه وسيلهء محو گناهان و بخشوده شدن تمام آنهاست چنان‌كه مىفرمايد :\r\n« يا عِبادِىَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّهِ إِنَّ اللَّهَ يَغْفِرُ الذُّنُوبَ جَمِيعاً ؛ « 2 »\r\nاى بندگان من ، كه دربارهء خويش زياد روى كرده‌ايد ( و پااز حريم محرمات فراتر نهاده‌ايد ) از رحمت خدا نوميدنباشيد ، به‌راستى خدابخشايندهء تمام‌گناهان‌است » .\r\nاز برخى از آيات استفاده مىشود كه ، مخالفت با رسول خدا و يا داد زدن پيش\r\n\r\n\r\n","description":"","footnote":"\r\n( 1 ) . بقره ( 2 ) آيهء 217 .\r\n( 2 ) . زمّر ( 39 ) آيهء 55 .\r\n","page_name":" 207 ","page_number":207},
  {"content":"\r\n\r\nپيامبر ، سبب حبط اعمال و نابودى ثواب كردارهاى نيك انسان مىگردد .\r\nچنان‌كه مىفرمايد :\r\n« إِنَّ الَّذِينَ كَفَرُوا وَصَدُّوا عَنْ سَبِيلِ اللَّهِ وَشاقُّوا الرَّسُولَ مِنْ بَعْدِ ما تَبَيَّنَ لَهُمُ الهُدى لَنْ يَضُرُّوا اللَّهَ شَيْئاً وَسَيُحْبِطُ أَعْمالَهُمْ ؛ « 1 »\r\nكسانى كه پس از روشن شدن حق كفر ورزيده‌اند و از راه خدا منحرف شده‌اند و با پيامبر مخالفت كرده‌اند ، به هيچ وجه خدا را زيانى نمىزنند و اعمال آنان محو خواهد گرديد » .\r\nدر سورهء حجرات مىفرمايد :\r\n« لا تَرْفَعُوا أَصْواتَكُمْ فَوْقَ صَوْتِ النَّبِىِّ . . . أَنْ تَحْبَطَ أَعْمالُكُمْ ؛ « 2 »\r\nپيش رسول خدا داد نزنيد . . . مبادا اعمالتان محو گردد » .\r\nدانشمندان اسلام دربارهء احكام معاصى در اسلام سخنان زيادى دارند كه فعلًا مجال نقل آنها نيست .\r\n\r\nنمونه‌هايى از اقوام گذشته\r\nقرآن براى يادآورى ، سرگذشت اقوامى را در آيهء 70 به اجمال بيان مىنمايد و در بسيارى از سوره‌ها ، سرگذشت اين اقوام را به‌طور مشروح بيان نموده‌است .\r\n1 . قوم « نوح » كه به‌وسيلهء طوفان جهان‌گير غرق شدند ؛\r\n2 . « عاد » كه باد مسمومى همهء آنها را هلاك نمود ؛\r\n3 . « ثمود » كه به‌وسيلهء صيحهء آسمانى به ديار مرگ رهسپار شدند ؛\r\n4 . قوم « ابراهيم » كه نعمت را از آنها سلب نمود و سلطان آنان « نمرود » را هلاك ساخت ؛\r\n5 . قوم « لوط » كه با خسف ، آبادىهايشان را زير و رو نمود .\r\n\r\n\r\n","description":"","footnote":"\r\n( 1 ) . محمّد ( 47 ) آيهء 32 .\r\n( 2 ) . حجرات ( 49 ) آيهء 2 .\r\n","page_name":" 208 ","page_number":208},
  {"content":"\r\n\r\n\r\nنشانه‌هاى مؤمن\r\n71 . « وَالمُؤْمِنُونَ وَالمُؤْمِناتُ بَعْضُهُمْ أَوْلِياءُ بَعْضٍ يَأْمُرُونَ بِالمَعْرُوفِ وَيَنْهَوْنَ عَنِ المُنْكَرِ وَيُقِيمُونَ الصَّلوةَ وَيُؤْتُونَ الزَّكوةَ وَيُطِيعُونَ اللَّهَ وَرَسُولَهُ أُولئِكَ سَيَرْحَمُهُمُ اللَّهُ إِنَّ اللَّهَ عَزِيزٌ حَكِيمٌ ؛\r\nمردان و زنان مؤمن ، ولىّ يكديگرند ، مردم را به كارهاى نيك دعوت نموده و از كارهاى زشت باز مىدارند ، نماز مىگزارند و زكات مىدهند و خدا و رسول او را اطاعت نموده و براثر آن مشغول رحمت الهى مىگردند . خدا عزيز و حكيم است » .\r\n72 . « وَعَدَ اللَّهُ المُؤْمِنِينَ وَالمُؤْمِناتِ جَنَّاتٍ تَجْرِى مِنْ تَحْتِها الأَنْهارُ خالِدِينَ فِيها وَمَساكِنَ طَيِّبَةً فِى جَنّاتِ عَدْنٍ وَرِضْوانٌ مِنَ اللَّهِ أَكْبَرُ ذ لِكَ هُوَ الفَوْزُ العَظِيمُ ؛\r\nخداوند به مرد و زن با ايمان وعدهء بهشت داده است كه زير درختان آن ، آب‌ها جارى مىگردد ، همراه با خانه‌هاى پاكيزه در بهشت دايم و رضايت الهى بالاتر از همه چيز است . اين است پيروزى بزرگ » .\r\n\r\nاهميت نظارت عمومى\r\nمطالعهء آيات قرآن در مورد دو عامل سعادت آفرين ( امر به معروف و نهى از منكر ) ما را به اهميت شايان هر دو ، رهبرى مىكند . در بسيارى از آيات به\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nمؤمنان دستور مىدهد كه مردم را به كارهاى نيك و سودمند دعوت كنند و از ارتكاب عمل‌هاى زشت و زيان‌آور بازدارند و جمعيتى را رستگار و نيك فرجام مىداند كه اين دو عامل درميان آنان حكمفرما باشد :\r\n« وَلْتَكُنْ مِنْكُمْ أُمَّةٌ يَدْعُونَ إِلى الخَيْرِ وَيَأْمُرُونَ بِالمَعْرُوفِ وَيَنْهَوْنَ عَنِ المُنْكَرِ وَأُولئِكَ هُمُ المُفْلِحُونَ ؛ « 1 »\r\nبايد دسته‌اى از شما قيام كنند و مردم را به كارهاى نيك بخوانند و از منكر باز بدارند و چنين جمعيتى سعادتمند و ديگران نيز از سعادت آنها برخوردارند » .\r\nقرآن سعادت اجتماع را در پرتو حكومت چهار عامل مىداند و معتقد است پس از ايمان به خدا و اعمال صالح ، سومين عامل ، همان امر به معروف و نهى از منكر است و اين مطلب را در سورهء والعصر ، با اين جمله ادا فرموده است : « وَ تَواصَوْا بِالْحَقِّ ؛ پيروى از حق را به يكديگر سفارش مىكنند » . همان‌گونه كه عامل چهارم را ، توصيه به صبر و استقامت مىداند آن‌جا كه مىفرمايد : « وَ تَواصَوْا بِالصَّبْرِ » .\r\nاسلام معتقد است سعادت جامعه براساس مبارزه با فساد و جلوگيرى از عمل‌هاى ناشايست استوار است . و در جامعه‌هاى اسلامى بايد پند و اندرز و اعمال قدرت در برابر سيل بنيان كن فساد ، در سرلوحهء برنامهء آنها قرار گيرد :\r\n« كُنْتُمْ خَيْرَ أُمَّةٍ أُخْرِجَتْ لِلنّاسِ تَأْمُرُونَ بِالمَعْرُوفِ وَتَنْهَوْنَ عَنِ المُنْكَرِ ؛ « 2 »\r\nشما ، در صورتى بهترين جمعيت هستيد كه در مبارزه با فساد از پاى ننشينيد و در هدايت مردم و تشويق آنهاكوشا باشيد » .\r\nتأثير اين دو عامل در سعادت جامعه\r\nجمعيتى كه كنار يكديگر زندگى مىكنند ، در سعادت و شقاوت ، سود و زيان ،\r\n\r\n\r\n","description":"","footnote":"\r\n( 1 ) . آل عمران ( 3 ) آيهء 104 .\r\n( 2 ) . آل عمران ( 3 ) آيهء 110 .\r\n","page_name":" 210 ","page_number":210},
  {"content":"\r\n\r\nبدبختى و خوشبختى شريك يكديگرند . هرگاه فردى و يا افراد معدودى از اين جامعه آلوده شوند به‌طور مسلم اثر مستقيمى روى تمام افراد آن جامعه خواهد داشت و افراد پاك و غير منحرف هرچه بخواهند ، بساط زندگى خود را كنار بكشند و بگويند به ما چه ، براى آنان سودى نخواهد داشت و ممكن نيست كه حساب خود را جدا نمايند و از شقاوت و تيره روزى آن عدهء منحرف صدمه‌اى نبينند .\r\nاجتماعى كه در يكى از نقاط جهان به‌وجود مىآيد ، به‌سان شخصى است كه از مادر متولد مىگردد . افراد آن جامعه مانند اعضاى انسانى است ، هرگاه يكى از اعضا صدمه‌اى ببيند به روشنى اعضاى ديگر را ناراحت خواهد كرد .\r\nافراد جامعه ، در محيط واحدى به‌سر مىبرند ، در يك گارگاه مشغول كار و فعاليت هستند ، در يك دبيرستان و دانشگاه درس مىخوانند ، با اين ارتباط و به‌هم پيوستگى چطور مىتوانند حساب يكديگر را از هم جدا نگاه دارند ؟\r\nيك فرد آلوده يا يك جوان ناصالح ، كه روحيات و افكار او دستخوش هوا و هوس باشد ، مىتواند گروه انبوهى را به رنگ خود در آورد ؛ زيرا جهان ، جهان ارتباط و محيط ، محيط تأثير و تأثر و عكس‌العمل و واكنش است . بروز يك بيمارى خطرناك مانند آبله ، در گوشهء يك اجتماع به‌سان زنگ خطرى است كه به صدا در مىآيد ؛ بانگ هشدارى است كه افراد را تكان مىدهد . در چنين هنگام افرادى كه مسؤول بهداشت جامعه‌اند فوراً به تكاپو افتاده با فرستادن گروه‌هاى تلقيح ، بقيهء اجتماع را از بيمارى مسرى نجات مىبخشند .\r\nخوب است در بيمارىهاى روحى و روانى و اخلاقى نيز اين چنين فكر كنيم ، شيوع يك عمل زشت و بروز يك كردار ناپسند ، سقوط دختر و پسرجوانى را زنگ خطر بدانيم و قواى معنوى و اخلاقى و نيروهاى ايمانى خود را عليه آن بيمارى بسيج كنيم و منطق « عيسى به دين خود و موسى به دين خود » را كنار بگذاريم و از جان و دل ، عليه فساد مبارزه كنيم .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n\r\nسلب آزادى\r\nافراد فرو رفته در ماديات و شهوات ، چنين تصور مىكنند كه تجهيز گروهى به‌نام امر به معروف و نهى از منكر ، سبب مىشود كه از مردم آزادى عمل سلب گردد و حريت و آزادى ، كه آخرين آرزوى انسان است ، از بين برود ؛ در صورتى كه ريشهء تمام نهضت‌هاى امروز براى درهم شكستن قيد و زنجير محدوديت و تحميل اراده‌هاست .\r\nاين منطق به قدرى سست و واهى است كه به پاسخ نياز ندارد ؛ زيرا نتيجهء اين فكر اين است كه بايد زنجير قوانين را از پاى بشر باز نمود و محيطى مانند محيط حيوانات يا بدتر از آن ، كه آزادى مطلق در آن حكمفرما باشد ، به وجود آورد .\r\nبنابراين اصلًا نبايد به قاتل و خونريز ، به غارتگر و مفسد اعتراض نمود و بايد دست روى دست گذارد تا هر كس هر چه خواست ، انجام دهد .\r\nسخنى از رسول‌اكرم صلى الله عليه و آله\r\nعين اين سخن را يكى از شاگردان رسول خدا صلى الله عليه و آله از حضرتش پرسيد و گفت :\r\nدين اسلام دين حريّت و آزادى است ، بنابراين چه حق دارد كه گروهى از انسان سلب آزادى نمايند و جلو اراده شخص را در كارهاى خود بگيرند ؟\r\nحضرتش فرمود : آيا در كشتى نشسته‌ايد ؟ عرض كرد : بله ، يا رسول‌اللَّه . فرمود :\r\nكسى كه در يكى از نقاط كشتى جايى بگيرد و با دادن مبلغى ، نقطه‌اى را به‌خود اختصاص دهد ، آيا حق دارد در نيمه راه ، جاى پاى خود را سوراخ كند ؟ عرض كرد : نه ، فرمود : چرا ؟ عرض كرد : در چنين صورت نه تنها ضرر به‌خود مىزند ، بلكه سبب مىشود كشتى با تمام سرنشينانش در اعماق دريا فرو رود . پيامبر اكرم فرمود : مَثَل يك گنه‌كار و منحرف و يا يك جوان آلوده ، در ميان اجتماع ، به‌سان فرد خرابكارى است كه در كشتى با جمعيتى بنشيند و موجبات تخريب آن را\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nفراهم آورد و هرگاه به او بگويند : چه مىكنى ؟ بگويد : به شما مربوط نيست ، من زير پاى خود را سوراخ مىكنم . « 1 »\r\n\r\nنشانه‌هاى مؤمن و منافق\r\nهرگاه اين دو آيه را ، كنار آيه‌هايى كه در مورد افراد منافق ( آيه‌هاى 67 - / 68 ) وارد شده است ، قرار دهيم ، مفاد هر دو قسمت روشن مىشود .\r\nاز مجموع بيانات قرآن دربارهء منافق و مؤمن ، استفاده مىشود كه ، اين دو گروه ، در دو قطب مخالف هم قرار دارند و هيچ نوع وجه اشتراكى ميان اين‌دو گروه ، جز اين كه هر دو انسان هستند ، وجود ندارد . براى روشن شدن اين قسمت ، كه چگونه اين دو گروه در دو قطب مخالف هم قرار دارند ، جملاتى از آيات سورهء برائت را ذيلًا تجزيه كرده ، هر جمله‌اى را كه دربارهء منافق وارد شده‌است در كنار جملهء مخالف آن ، كه درباره مؤمن وارد شده‌است قرار مىدهيم تا مطلب روشن شود اكنون توجه شما را به اين قسمت جلب مىكنم :\r\nقرآن ، مؤمن و منافق را ضد يكديگر مىخواند ، زيرا گروه منافق به هيچ اصلى جز شهوت و لذت و نيل به مقاصد دنيوى معتقد نيستند و پيوسته مردم را به برداشتن مرزهاى اخلاقى و ايمانى دعوت نموده و از كارهاى نيك باز مىدارند ، چنان‌كه مىفرمايد : « يَأْمُرُونَ بِالمُنْكَرِ وَيَنْهَوْنَ عَنِ المَعْرُوفِ » ولى افراد مؤمن و پاسداران مرزهاى ايمان و تقوا در قطب مخالفند ، آنان با فساد مبارزه مىكنند و به كارهاى نيك دعوت مىكنند : « يَأْمُرُونَ بِالمَعرُوفِ وَ يَنْهَوْنَ عَنِ الْمُنْكَرِ وَ يُقيمُونَ الصَّلوة » . و اگر نماز گزاردن مؤمنان را پس از ذكر اين دو عامل تذكر مىدهد ، براى اين است كه خود نماز عملًا دعوت به حق و حق‌پرستى است و خود امر به معروف عملى است .\r\nمنافقان از رساندن خير به مردم و شركت در كارهاى نيك عقب‌نشينى\r\n\r\n\r\n","description":"","footnote":"\r\n( 1 ) . حديث را با شرح و توضيح ذكر كرده‌ام .\r\n","page_name":" 213 ","page_number":213},
  {"content":"\r\n\r\nمىنمايند ؛ زيرا جز خود و شهوات خود ، كارى در زندگى ندارند ، از اين نظر در بيان احوال آنان مىفرمايد : « وَ يَقْبِضُون أَيْدِيَهُم » ، ولى برعكس افراد با ايمان كه جان و مال و زبان و قلمشان پيوسته در تأسيس مؤسسات خيريه و بريدن ريشه‌هاى فساد و ارشاد افكار عموم مصرف مىشود و چون مصالح شخصى خود را در پرتو ترميم مصالح نوع مىدانند دست به انفاق زده و زكات مال خود را مىدهند : « وَ يُؤْتُونَ الزَّكوةَ » .\r\nاز آن‌جا كه منافقان ، اعتقاد به مبدأ و معاد ندارند و يا به تعبير صحيح‌تر ، فطرت خداپرستى خود را به وسيلهء پرده‌هاى ضخيم ماديت و شهوت پوشانيده‌اند ، قهراً خدا را فراموش كرده و از اطاعت او سرپيچى مىنمايند و از آن‌جا كه خدا هيچ‌گاه فراموش نمىكند ، ناگزير مقصود ، همان طرد از حريم رحمت و قطع عنايات غيبى است و در قرآن از اين نوع تعابير فراوان است و لذا دربارهء آنان چنين مىفرمايد : « نَسُوا اللَّهَ فَنَسِيَهُم ؛ خدا را فراموش كردند ( پس به كيفر اعمال خود كه طرد از ساحت رحمت الهى است ) خدا ( نيز ) آنان را فراموش كرد » . ولى گروه مؤمن از اوامر خدا وپيامبر او پيروى مىكنند ، چنان‌كه مىفرمايد : « وَ يُطيعُونَ اللَّهَ وَ رَسُولَه ؛ خدا و رسول او را اطاعت مىكنند » و براثر اطاعت مىفرمايد : « أُولئكَ سَيَرْحَمُهُمْ اللَّهُ ؛ به زودى مشمول عنايات الهى مىشوند » .\r\n\r\nنكتهء قابل توجه\r\nاين دو آيه ، مردان و زنان منافق را در يك صف و مردان و زنان با ايمان را در صف مقابل قرار داده‌است و آشكارا مىرساند كه اهل نفاق از يكديگر پيروى نموده و پشتيبان هم‌ديگرند ، و اين مطلب را با جملهء زير ادا نموده‌است :\r\n« المُنافِقُونَ وَالمُنافِقاتُ بَعْضُهُمْ مِنْ بَعْضٍ ؛ مردان و زنان منافق حامى و نگه‌دار يكديگرند » . و در برابر آنها پاكان و مؤمنان را ، ولىّ و دوست هم شمرده و حافظ حيات يكديگر دانسته و مىفرمايد : « وَالمُؤْمِنُونَ وَالمُؤْمِناتُ بَعْضُهُمْ أَوْلِياءُ\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nبَعْضٍ » .\r\nاين مطلب را دربارهء يهود و نصارا تكرار نموده و مىفرمايد :\r\n« لا تَتَّخِذُوا اليَهُودَ وَالنَّصارى أَوْلِياءَ بَعْضُهُمْ أَوْلِياءُ بَعْضٍ ؛ « 1 »\r\nيهود و نصارا را به دوستى نگيريد كه آنان دوست و ولىّ يكديگرند » .\r\nدر سورهء آل عمران ، گروهى از انبيا را پيرو يكديگر و از يك مبدأ مشتق دانسته است ، چنان‌كه مىفرمايد :\r\n« إِنَّ اللَّهَ اصْطَفى آدَمَ وَنُوحاً وَآلَ إِبْراهِيمَ وَآلَ عِمْرانَ عَلَى الْعالَمِينَ ذُرِّيَّةً بَعْضُها مِنْ بَعْضٍ وَاللَّهُ سَمِيعٌ عَلِيمٌ ؛ « 2 »\r\nخداوند آدم و نوح و فرزندان ابراهيم و عمران را از جهانيان برگزيده و برخى از نسل برخى هستند و خدا شنوا و داناست » .\r\nسپس قرآن دو وعدهء متخالفى را كه به دو جمعيت ( مؤمن و منافق ) داده است ، در آيه‌هاى 68 و 72 بيان مىنمايد .\r\n\r\nمظهر بارزى از عدالت اجتماعى اسلام\r\nنمونهء بارزى از عدالت اجتماعى اسلام اين است كه زن و مرد را از نظر پاداش اخروى يك‌سان قرار داده و مىگويد : مرد و زن مؤمن و نيكوكار به پاداش اعمال خويشتن در دنيا و آخرت مىرسند و اين مطلب را صريحاً در مواردى از قرآن ، مثلًا در سورهء نحل بيان نموده است :\r\n« مَنْ عَمِلَ صالِحاً مِنْ ذَكَرٍ أَوْ أُنْثى وَهُوَ مُؤْمِنٌ فَلَنُحْيِيَنَّهُ حَيوةً طَيِّبَةً وَلَنَجْزِيَنَّهُمْ أَجْرَهُمْ بِأَحْسَنِ ما كانُوا يَعْمَلُونَ ؛\r\nهرگاه مرد و زن مؤمن عمل شايسته و صالحى انجام دهند به آنها زندگى پاكيزه‌اى مىبخشيم و به‌وجه شايسته‌ترى پاداش خواهيم داد » .\r\n\r\n\r\n","description":"","footnote":"\r\n( 1 ) . مائده ( 5 ) آيهء 51 .\r\n( 2 ) . آل عمران ( 3 ) آيهء 34 .\r\n","page_name":" 215 ","page_number":215},
  {"content":"\r\n\r\nاسلام با اين پيام ، جهانى را كه براى زن روح انسانى قائل نبودند تكان داد ؛ جهانى كه مىگفتند : زن نه حيوان است و نه انسان ، بلكه موجودى است بينابين ؛ وى از دايرهء حيوان پا فراتر نهاده ، ولى به حدّ انسانيت نرسيده است . و در اين سوره در آيهء 72 مردان و زنان مؤمن را به خطاب زير مخاطب ساخته :\r\n« وَعَدَ اللَّهُ المُؤْمِنِينَ وَالمُؤْمِناتِ جَنَّاتٍ تَجْرِى مِنْ تَحْتِها الأَنْهارُ خالِدِينَ فِيها وَمَساكِنَ طَيِّبَةً فِى جَنّاتِ عَدْنٍ ؛\r\nخدا به زنان و مردان مؤمن ، بهشت‌ها وعده داده كه جوىها در آن روان است و جاودانه در آن هستند » .\r\nچنان‌كه ملاحظه مىكنيد در آيهء 72 زن و مرد را از نظر پاداش و اعمال و افعال مثل هم شمرد . و هر كس ، خواه مرد و خواه زن از روى ايمان ، عملى را انجام دهد پاداش عمل خود را خواهد ديد . در آخر اين آيه به نكته‌اى اشاره فرموده كه برخى از مؤمنان غافل از درجات بالاتر بهشت ( يعنى رضايت الهى ) هستند لذا در دنبالهء آيه فرمود : « رِضْوانٌ مِنَ اللَّهِ أَكْبَرُ ذ لِكَ هُوَ الفَوْزُ العَظِيمُ ؛ رضايت الهى بزرگ‌ترين پاداش است » .\r\nبسيارى از مردم خدا را براى پاداش‌هايى كه در شرع در برابر آنها تعيين شده است مىپرستند . اين نوع پرستش در عين اين‌كه شايستهء تقدير است مخصوص گروهى است كه روح خدا پرستى در آنها به سر حدّ كمال نرسيده باشد و در روايات ما از اين عبادت به « عبادة الأجراء » يادآورى شده‌است ؛ ولى كسانى هستند كه روح خداشناسى آنها به سرحدّ كمال رسيده ، كمال مطلق را دوست دارند ، علاقهء تامى به ذات اقدس او دارند ، تحصيل رضايت او را بالاتر از همهء لذايذ مىدانند ، محركى ديگر جز شايستگى او به پرستش ندارند . آنان همانند افرادى هستند كه مىگويند :\r\n« ما عبدناك خوفاً من نارك ولا طمعاً في جنّتك بل وجدناك أهلًا للعبادة ؛\r\nپرستش ما براى ترس از دوزخ و طمع در بهشت تو نيست ، بلكه اهليت و شايستگى ذاتى تو ، سبب شد كه ما تو را بپرستيم » . البته اين گروه كاملًا در اقليتند .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\n\r\nمنافقين دشمنان خطرناك و نحوهء مبارزهء اسلام با آنها\r\n73 . « يا أَ يُّها النَّبِىُّ جاهِدِ الكُفّارَ وَالمُنافِقِينَ وَاغْلُظْ عَلَيْهِمْ وَمَأْواهُمْ جَهَنَّمُ وَبِئْسَ المَصِيرُ ؛\r\nاى پيامبر ، با كفار و منافقان جهاد كن و بر آنها سخت بگير . جايگاه آنها دوزخ است و چه سرانجام بدى است » .\r\n74 . « يَحْلِفُونَ بِاللَّهِ ما قالُوا وَقَدْ قالُوا كَلِمَةَ الكُفْرِ وَكَفَرُوا بَعْدَ إِسْلامِهِمْ وَهَمُّوا بِما لَمْ يَنالُوا وَما نَقَمُوا إِلّا أَنْ أَغْناهُمُ اللَّهُ وَرَسُولُهُ مِنْ فَضْلِهِ فَإِنْ يَتُوبُوا يَكُ خَيْراً لَهُمْ وَ إِنْ يَتَوَلَّوْا يُعَذِّبْهُمُ اللَّهُ عَذاباً أَلِيماً فِى الدُّنْيا وَالآخِرَةِ وَما لَهُمْ فِى الأَرضِ مِنْ وَلِىٍّ وَلا نَصِيرٍ ؛\r\nبه خدا سوگند ياد مىكنند كه ( سخن كفرآميز ) نگفته‌اند . محققاً كلمهء كفر را بر زبان جارى ساخته و پس از اسلام ، كفرورزيده‌اند . ( به پيامبر ) سوءقصدى داشتند ولى موفق نشدند . تنها ايراد آنها اين است كه ، خدا و رسول او از كرم خود ، آنها ( منافقان ) را بىنياز ساخته است . هرگاه توبه نمايند براى آنها خوب است و اگر سر پيچى كنند ، در دنيا و آخرت گرفتار مىشوند و براى آنان در روى زمين يار و حامى نيست » .\r\n75 . « وَمِنْهُمْ مَنْ عاهَدَ اللَّهَ لَئِنْ آتانا مِنْ فَضْلِهِ لَنَصَّدَّ قَنَّ وَلَنَكُونَنَّ مِنَ الصّالِحِينَ ؛\r\nبرخى از منافقين با خدا پيمان بسته‌اند كه اگر خدا از كرم خود به ما عطا كند صدقه\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nمىدهيم و از نيكوكاران خواهيم بود » .\r\n76 . « فَلَمّا آتاهُمْ مِنْ فَضْلِهِ بَخِلُوا بِهِ وَتَوَلَّوْا وَهُمْ مُعْرِضُونَ ؛\r\n( ولى آنان به پيمان خود عمل نكردند ) . هنگامى كه خدا از روى كرم به آنها عطا كرد ، بخل ورزيدند و ( از عمل به پيمان ) سرپيچى كردند » .\r\n77 . « فَأَعْقَبَهُمْ نِفاقاً فِىقُلُوبِهِمْ إِلى يَوْمِ يَلْقَوْنَهُ بِما أَخْلَفُوا اللَّهَ ما وَعَدُوهُ وَبِما كانُوا يَكْذِبُونَ ؛\r\nپيمان‌شكنى و دروغگويى ؛ صفت نفاق را در دلشان پديد آورده و تا روز ملاقات با خدا ، باقى است » .\r\n78 . « أَلَمْ يَعْلَمُوا أَنَّ اللَّهَ يَعْلَمُ سِرَّهُمْ وَنَجْواهُمْ وَأَنَّ اللَّهَ عَلّامُ الغُيُوبِ ؛\r\nمگر نمىدانند كه خدا نهان و آشكار آنها را مىداند و از اسرارشان با خبر است » .\r\nاز روزى كه حكومت اسلامى در « مدينه » به‌دست پيامبر اسلام پىريزى شد تا به امروز ، دو دشمن نيرومند براى اسلام وجود داشته و دارد :\r\n1 . كافران : مقصود از كافر كسى است كه به خدا و معاد و يا رسالت پيامبر گرامى ايمان نياورده است و مادى و بت‌پرست و اهل كتاب نيز كافرند . اين گروه از دشمنان از آن‌جا كه كاملًا شناخته شده‌اند ، تكليف حكومت اسلامى با آنها روشن است و به قرار زير با آنان رفتار مىشود :\r\nهرگاه كافر ملحد و يا بت‌پرست دست از الحاد و بت‌پرستى بردارد جزو جامعه اسلامى مىگردد و در غير اين صورت در كشور اسلامى براى چنين افراد جايى نيست ؛ زيرا كفر بدين معنا بيمارى مهلك و مسرى است كه اگر معالجه نشود ، چه بسا عموم مردم را مبتلا مىسازد و در نتيجه ، اشرف مخلوقات ( انسان ) به پست‌ترين مرحله كشيده مىشود و در برابر هر چوب و فلزى ، ذليل و زبون و درهاى ترقى و تعالى بر روى وى بسته مىشود و اگر ، خداشناس و پيرو يكى از آيين‌هاى آسمانى سابق باشد ، او در كشور اسلامى آزاد است و با پرداخت جزيه و\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nالتزام به يك سلسله شرايط مىتواند تحت الحمايهء حكومت اسلامى در آيد .\r\n2 . منافقان : اين دسته خطرناك‌تر از گروه گذاشته‌اند . منافق كسى را گويند كه به اسلام تظاهر مىكند ، ولى در باطن ايمان ندارد و اعمال ظاهرى او براى فريب دادن مسلمانان است . مسجدسازى آنها براى خدا نيست ، به منظور تأسيس مركز سياسى است . اگر در مجامع دينى شركت كنند ، غرض اين است كه جاسوسى كنند و اگر با مسلمانان به سوى جبهه جنگ بروند ، منظور فراهم آوردن مقدمات شكست مسلمان‌هاست . اين گروه نوعاً افراد حريص و پر توقع و پر مدعا هستند .\r\nاگر در غزوات اسلامى غنيمتى به‌دست ارتش اسلامى بيفتد ، توقع دارند بزرگ‌ترين سهم به آنها داده شود ، اگر رموز و اسرار حكومت اسلامى را بفهمند ، فوراً در اختيار دشمنان مىگذارند .\r\nمبارزه با اينها از اين نظر مشكل است ؛ يعنى به حكم ابراز اسلام ، نمىشود آنها را از جامعهءاسلامى طرد كرد و به حكم نفاق و دورويى نمىتوان به آن اعتماد نمود . آنان اقليتى هستند كه در برابر اكثريت مسلمانان واقعى ، به فعاليت‌هاى سرى مشغولند ؛ در فكر ايجاد تفرقه در ميان مسلمانانند و به حكم اين كه مسلمانند مىتوانند در مجالس مسلمانان حاضر شوند و رئيس اسلام را ترور كنند ، چنان‌كه منافقان در طريق مراجعت از « تبوك » ، قصد جان او را كردند و خواستند در فرصت مخصوصى شتر رسول خدا را رم دهند و او را به قتل برسانند ، ولى پيامبر آگاه شد و نقشهء آنها را نقش برآب كرد ، چنان‌كه خداوند در آيهء 74 ، به اين جريان با جملهء « وَهَمُّوا بِمالَمْ يَنالُوا » اشاره مىنمايد .\r\n\r\nوظيفهء مسلمانان در برابر منافقان\r\nحكومت‌هاى امروز ، پس از شناسايى مخالفان خود ، آنان را به عناوين مختلف از ميان مىبرند و يا در سياه‌چال‌ها شكنجه مىدهند ، ولى در اسلام ، قصاص قبل از جنايت صحيح نيست و حاكم عادل اسلامى ، هرگاه\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nاز تصميم كسى داير بر قتل او آگاه گردد بايد به حكم خرد از او احتياط كند ، ولى هرگز او را نمىتواند اعدام نمايد ، يا به سياه‌چال‌ها روانه سازد . خود قرآن فقط به پيامبر اكرم دستور پرهيز از منافقين را داده است :\r\n« هُمُ العَدُوُّ فَاحْذَرْهُمْ قاتَلَهُمُ اللَّهُ أَنّى يُؤْفَكُونَ ؛\r\nآنها دشمنانند . از آنها پرهيز كن خدا نابودشان سازد ، به كجا مىروند ! » .\r\nولى اسلام در برابر اين گروه كارشكن و مزدور ، راه مبارزهء منفى را پيش مىگيرد و مسلمانان را موظف كرده كه با منافقين با كمال خشونت و غلظت رفتار نمايند ، روى خوش به آنها نشان ندهند و معاشرت خود را با ايشان قطع نمايند ، اين دستور از آيهء « جاهِدِ الكُفّارَ وَالمُنافِقِينَ وَاغْلُظْ عَلَيْهِمْ ؛ با كافران و منافقان نبرد كن و بر آنها سخت‌گيرى بنما » ، استفاده مىشود .\r\nمعناى مجاهدت در آيه چيست ؟\r\nخشونت و غلظت ، راه مؤثرى است براى كوبيدن اقليت مفسد در برابر اكثريت متّفق . چه بسا براثر فشار ، روح توبه و اصلاح در آنها پديد آيد و جز اين راه ديگرى نيست ، زيرا كشتن منافق متظاهر به اسلام ، شرعاً صحيح و جايز نيست بنابراين ، معناى مجاهدت در آيهء « جاهد الكفار و المنافقين » همان كوشش در اصلاح و خنثى نمودن كارهاى منافقين است و در قرآن لفظ مزبور در همين معنا نيز به كار رفته است :\r\n« وَالَّذِينَ جاهَدُوا فِينا لَنَهْدِيَنَّهُمْ سُبُلَنا ؛ « 1 »\r\nكسانى كه در راه رسيدن به ما كوشش كنند آنها را به راه‌هاى خود راهنمايى مىكنيم » .\r\nو اين نوع مبارزه از چهره درهم كشيدن تا آخرين مراحل تنفر و ابراز انزجار ، در صدر اسلام ، عكس‌العمل خوبى داشت و گاهى سبب مىشد كه دسته‌اى\r\n\r\n\r\n","description":"","footnote":"\r\n( 1 ) . عنكبوت ( 29 ) آيهء 69 .\r\n","page_name":" 220 ","page_number":220},
  {"content":"\r\n\r\nاز آنها از فعاليت‌هاى ضد دينى خود دست كشيده و به مسلمانان بپيوندند .\r\nمظاهر محبّت و عطوفت در اسلام\r\nهستهء مركزى گروه منافق را مردم مدينه تشكيل مىدادند ، با اين‌كه آنان در پرتو حكومت اسلام شخصيت مادى پيدا كرده و ثروتى به‌دست آورده بودند ، ولى از آن‌جا كه حق‌شناس نبودند و شخصيت معنوى نداشتند ، به ياد اين نعمت بزرگ نمىافتادند و خداوند در آيهء هفتادوچهارم آنها را به اين نكته متوجه نموده و مىفرمايد : « وَما نَقَمُوا إِلّا أَنْ أَغْناهُمُ اللَّهُ » .\r\nيكى از مظاهر علاقه‌مندى اسلام به بازگشت اين افراد اين است كه راه توبه را براى آنان باز گذارده است با اين‌كه سخنان كفرآميز گفته بودند ، چنان‌كه جملهء « وَلَقَدْ قالُوا كَلِمَةَ الْكُفْرِ » بيانگر آن است با وجود اين در آيهء هفتادوچهارم به توبه دعوتشان نموده و پذيرفته شدن توبهء آنها را اعلام مىدارد .\r\nدشمن بىشخصيت\r\nكسى كه به قول و عهد و ميثاق خود پاى بند نباشد ، فاقد شخصيت اخلاقى است . ثبات و بقاى خود را در گرو دروغ‌پردازى ، پيمان‌شكنى و كلاهبردارى مىداند و اين خود نشانهء زبونى و بيچارگى است كه از رقيب مقابل حساب برده و مىترسد و براى حفظ موقعيت خود به هر وسيلهء ممكن متشبث مىشود ؛ با جعل اكاذيب و تحريف حقايق ، با زير پا گذاردن هرگونه قول و پيمان ، شخصيت موهومى براى خود ساخته و بدين‌وسيله از گزند و محاسبهء رقيب ، خود را محفوظ داشته است .\r\nقسمت اخير آيات فوق ، حاكى از عدم شخصيت گروه منافق است . آنان در حضور پيامبر با خدا پيمان مىبندند كه هرگاه عطايى نصيب آنها شود ؛ حقوق واجب را بدهند خداى مهربان از روى كرم به آنها تفضل مىفرمايد ، ولى\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nبه‌هنگام امتحان ، طريق نفاق و دوريى را پيش مىگيرند .\r\nمفسران مىگويند : اين آيات در حق ثعلبه نازل گرديده است كه از پيامبر خواست دعا نمايد تا خدا به او ثروت مرحمت فرمايد . پيامبر فرمود :\r\n« قليل تطيق شكره خير من كثير لا تطيق شكره ؛\r\nثروت كمى كه بتوانى شكرانهء آن را به‌جا آورى بهتر از آن ثروت زيادى است كه نتوانى حق آن‌را ادا نمايى » . ولى او قول داد كه قيام به وظيفه كرده و حقوق فقرا را رعايت كند . سرانجام پيامبر دعا فرمود ، مالى نصيب او گرديد و در تجارت سود فراوانى برد ، ادارهء امور بازرگانى او به قدرى زياد شده كه كم‌كم مجامع دينى راترك گفت . بعد وقت آن رسيد كه از طرف حكومت اسلامى ، مأموران جمع‌آورى زكات به اطراف مدينه بروند ، زكات اسلامى را جمع كنند . مأموران به سراغ عده‌اى از آن جمله ثعلبه رفتند . او به جهت داشتن احشام زياد در بيرون مدينه به‌سر مىبرد . او نامهء رسول خدا را ديد و از عمل به وظايف اسلامى خوددارى نمود و گفت : زكات اسلامى همان جزيهء حكومت‌هاى ايران و روم است ، در اين هنگام اين آيات : « وَ مِنْهُم مَنْ عاهَد اللَّهُ . . . « 1 » » نازل گرديد .\r\nپيامبر اكرم سه چيز را نشانهء نفاق دانسته و مىفرمايد :\r\n« آية المنافق ثلاثة : إذا حدّث كذب ، وإذا وعد أخلف ، و إذا ائتُمن خان ؛ « 2 »\r\nسه چيز نشانهء نفاق است : دروغگويى ؛ عهد شكنى ؛ خيانت » .\r\nاگر كمى بيشتر دقت كنيم خواهيم ديد ، كه صفت نفاق ( دورويى ) ، با مظاهر مختلفى بر بيشتر افراد جامعهء ما حكومت مىكند . چه بسا افرادى ديده مىشوند ، كه در گرفتارىها متوجه خدا مىشوند ؛ مثلًا هنگامى كه هواپيما يا ماشين و كشتى آنها با خطر مواجه مىگردد ، مسافران با چهره‌هاى رنگ پريده خدا خدا مىگويند ، نالهء جان‌گدازشان سخت‌ترين دل‌ها را تكان مىدهد ، انسان تصور\r\n\r\n\r\n","description":"","footnote":"\r\n( 1 ) . تفسير برهان ، ج 2 ، ص 183 .\r\n( 2 ) . وسائل الشيعه ؛ ج 19 ، باب 31 از ابواب قصاص نفس ، ح 1 ، ص 55 .\r\n","page_name":" 222 ","page_number":222},
  {"content":"\r\n\r\nمىكند كه اين افراد ، در آينده از رهروان حق و حقيقت خواهند بود ، ولى پس از نجات يافتن بار ديگر رشته هوس‌رانى را از سر مىگيرند .\r\nهمواره اين سنخ نفاق در قرآن تذكر داده شده است و يكى از اوصاف بد و زشت قوم فرعون هم همين بوده‌است . در سورهء عنكبوت آشكارا اين مطلب را يادآور مىشود و مىفرمايد :\r\n« فَإِذا رَكِبُوا فِى الفُلْكِ دَعَوُا اللَّهَ مُخْلِصِينَ لَهُ الدِّينَ فَلَمّا نَجّاهُمْ إِلَى البَرِّ إِذا هُمْ يُشْرِكُون ؛ « 1 »\r\nهنگامى كه در كشتى مىنشينند ، خدا را به‌ياد مىآرند و چون به ساحل نجات مىرسند خدا را فراموش مىنمايند و شرك مىورزند » .\r\n\r\nيك بحث علمى و اخلاقى\r\nدانشمندان مىگويند : تمام ملكات فاضله و رذيله با تكرار اعمال در انسان پديد مىآيد . هيچ فردى اين ملكات را از شكم مادر همراه خود نمىآورد ؛ مثلًا ملكهء عدالت با تكرار اعمالى كه براساس تقوا و پرهيزكارى باشد در انسان پديد مىآيد .\r\nيكى از ملكات رذيله صفت نفاق است و اين صفت نكوهيده با دروغگويى و پيمان‌شكنى مكرر در انسان به صورت ملكه ايجاد مىشود و جملهء « فَأَعْقَبَهُمْ نِفاقاً فِىقُلُوبِهِمْ إِلى يَوْمِ يَلْقَوْنَهُ » اشاره به اين مطلب است ؛ زيرا فاعل فعل ، همين پيمان‌شكنى و . . . است كه از آيات مفهوم مىگردد ؛ يعنى اين پيمان‌شكنى باعث شده كه ملكهء نفاق در آنها تا روز مرگ يا روز قيامت باقى و ثابت بماند و جملهء بعدى « بِما أَخْلَفُوا اللَّهَ » اين مطلب را تأييد مىكند .\r\n\r\n\r\n","description":"","footnote":"\r\n( 1 ) . عنكبوت ( 29 ) آيهء 65 .\r\n","page_name":" 223 ","page_number":223},
  {"content":"\r\n\r\n\r\nكارشكنى منافقان\r\n79 . « الَّذِينَ يَلْمِزُونَ المُطَّوِّعِينَ مِنَ المُؤْمِنِينَ فِى الصَّدَقاتِ وَالَّذِينَ لا يَجِدُونَ إِلّا جُهْدَهُمْ فَيَسْخَرُونَ مِنْهُمْ سَخِرَ اللَّهُ مِنْهُمْ وَلَهُمْ عَذابٌ أَلِيمٌ ؛\r\nمنافقينى كه به افراد متمكن كه با كمال رغبت و وسعت زكات مىدهند و هم‌چنين به افرادى كه با مشقت تا حدّ توانايى خود كمك مىكنند . عيب گرفته و مسخره مىكنند .\r\nخدا مسخرهء آنها را تلافى خواهد نمود و عذاب دردناكى در انتظار آنها هست » .\r\n80 . « اسْتَغْفِرْ لَهُمْ أَوْ لا تَسْتَغْفِرْ لَهُمْ إِنْ تَسْتَغْفِرْ لَهُمْ سَبْعِينَ مَرَّةً فَلَنْ يَغْفِرَ اللَّهُ لَهُمْ ذ لِكَ بِأَ نَّهُمْ كَفَرُوا بِاللَّهِ وَرَسُولِهِ وَاللَّهُ لا يَهْدِى القَوْمَ الفاسِقِينَ ؛\r\nبراى آنها طلب آمرزش بكنى يا نكنى ( يك‌سان است ) و اگر هفتاد مرتبه هم براى آنها طلب مغفرت كنى ، خدا آنها را نخواهد بخشيد ؛ زيرا آنان به خدا و رسول او ايمان نياوردند . خدا ، افراد فاسق را هدايت نمىكند » .\r\n81 . « فَرِحَ المُخَلَّفُونَ بِمَقْعَدِهِمْ خِلافَ رَسُولِ اللَّهِ وَكَرِهُوا أَنْ يُجاهِدُوا بِأَمْوالِهِمْ وَأَنْفُسِهِمْ فِى سَبِيلِ اللَّهِ وَقالُوا لاتَنْفِرُوا فِى الحَرِّ قُلْ نارُ جَهَنَّمَ أَشَدُّ حَرّاً لَوْ كانُوا يَفْقَهُونَ ؛\r\nتخلف كنندگان از جهاد ، از مخالفت و جدايى خود از پيامبر خوشحال شدند و از جهاد با مال و جان سرپيچى كردند و به يكديگر مىگفتند : در هواى گرم كوچ نكنيد .\r\nبگو : آتش دوزخ ( كه در انتظار آنان است ) اگر تعقل كنند ، سخت‌تر است » .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\n82 . « فَلْيَضْحَكُوا قَلِيلًا وَلْيَبْكُوا كَثِيراً جَزاءً بِما كانُوا يَكْسِبُونَ ؛\r\n( بگو : ) كمتربخندند و بسيار گريه كنند . اين جزاى كارهايى است كه انجام داده‌اند » .\r\n83 . « فَإِنْ رَجَعَكَ اللَّهُ إِلى طائِفَةٍ مِنْهُمْ فَاسْتَأْذَنُوكَ لِلْخُرُوجِ فَقُلْ لَنْ تَخْرُجُوا مَعِىَ أَبَداً وَلَنْ تُقاتِلُوا مَعِىَ عَدُوّاً إِنَّكُمْ رَضِيتُمْ بِالقُعُودِ أَوَّلَ مَرَّةٍ فَاقْعُدُوا مَعَ الخالِفِينَ ؛\r\nهرگاه خدا تو را به‌سوى گروهى از آنها باز گردانيد و از تو خواستند ( كه در جنگ‌هاى آينده ) شركت كنند ( و به‌سوى جبههء جنگ ) بيرون آيند ؛ بگو : هرگز ( حق نداريد ) با من بيرون آمده و با دشمنان من بجنگيد ؛ زيرا شما در مرتبهء اول به تخلف تن داديد ، باز هم با متخلفان بمانيد » .\r\nمسلمانان مجاهد كه ارتش حكومت اسلامى را تشكيل مىدادند و حافظ حقوق و نواميس و استقلال سياسى و اقتصادى و فرهنگى كشورهاى اسلامى بودند ، بىهيچ‌گونه تأمل ، نيازمند بودجه‌اى بودند ، كه زندگى آنان را تأمين كند .\r\nحكومت جاويد اسلام بودجهء ارتش خود را از طريق تعيين حقوقى در اموال مسلمانان به‌نام زكات و صدقات و . . . تأمين نموده است . هرگاه با پرداخت حقوق مزبور ، نيازمندىهاى ارتش تأمين نشود حاكم شرع و سياستمدار مسلمانان مىتواند ، براى رفع نيازمندىهاى مسلمانان ، از اموال آنان مقدار ديگرى بگيرد و در جهت و مصالح خودشان مصرف كند .\r\nروزى كه بسيج عمومى به منظور شركت در جنگ « تبوك » اعلام گرديد تمام مسلمانان براثر تعاليم عالى پيامبر ، خود را موظف ديدند براى تأمين نيازمندىهاى ارتش منظم سىهزار نفرى ، كمك‌هايى نمايند و از هرگونه اقدام باز نايستند .\r\nنقطه‌اى كه بايد تمام اعانه‌ها در آن‌جا گرد آيد ، تعيين شد . كمك‌هاى شايان تقديرى از طرف مردان غيور و زنان عفيف و پاكدل مسلمان به‌عمل آمد . انواع و\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nاقسام لباس‌ها و غذاها و مركب‌ها به انبار ارتش تحويل داده شد ، اعانه‌ها و كمك‌ها يك‌نواخت نبود ؛ در ميان آنها اگر چهار هزار دينار وجود داشت ، يك صاع خرما ، كه تقريباً يك من خرماست ، نيز به چشم مىخورد . رقم نخستين از آن مرد ثروتمندى به‌نام عبدالرحمان بن عوف بود و رقم دوم از آنِ يك مرد آبكش به نام ابوعقيل . وى دستمزد فعاليت روزانهء خود را داده بود . زنان غيرتمند ، با فرستادن طلا و وجوه نقدى ارتش را يارى كرده و پيامبر را از خود راضى مىساختند .\r\nحكومت اسلامى ، كه در رأس آن پيامبر اسلام قرار گرفته بود ، آن چنان مورد اعتماد و اطمينان قاطبهء مسلمانان بود كه با يك اعلان عمومى ، آن‌چه براى سفرى طولانى ، در آن هواى گرم لازم بود و توانايى مسلمانان ايجاب مىكرد ، جمع‌آورى شد و اين نقطهء تاريخ براى ما درس عبرت است و مىرساند كه زيربناى اجتماع ، همان اعتماد است و اگر حس بدبينى و بىاعتمادى در ميان جامعه حكمفرما باشد ، محيط بشرى به جهنم سوزانى تبديل مىگردد .\r\n\r\nمنافق كارشكن\r\nمنافق بىايمان و بىهدف نه به‌خدا ايمان آورده و نه به رسول او ؛ نه سجاياى حميده دارد و نه از دارندگان فضايل خوشش مىآيد . او از اين ابراز احساسات سخت ناراحت شده و نيكوكاران را به‌جرم نيكوكارى ، سخت مورد تعرض و مسخره قرار مىدهد ، به جوانمردى مانند « ابوعقيل » كه نتيجه و دستمزد خود را در اختيار پيامبر گذارده بود ، كنايه زده و مىگويد : « خدا هرگز به اين كمك ناچيز تو نيازمند نيست » و به افرادى كه كمك‌هاى قابل ملاحظه‌اى كرده بودند طعن ديگرى نثار مىكند . اين جمله‌ها از ضمير ناآگاه منافق حكايت مىكند .\r\nسرچشمهء تمام اين‌گونه حرف‌ها ، نداشتن ايمان و تقواست .\r\nقرآن در آيهء هفتادونهم همين سوره ، به گروه لئيمى كه نيكوكاران را مورد\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nتعرض قرار داده ، وعدهء عذاب دردناك مىدهد . اين عناصر ناپاك به صدر اسلام اختصاص نداشته و در اجتماع ما نيز پيدا مىشوند . در نيمه‌هاى جنگ جهانى دوم ، مرد پاكدل و روشن ضميرى پلى روى رودخانهء قم ساخت ، كه احتياج مبرمى به‌وجود آن بود ، ولى افراد بىفضيلت در اطراف آن جنجال كردند و غوغا به‌راه انداخته و از هر گونه تعرض و اشكال‌تراشى خوددارى نكردند . يا بازرگان نيكوسرشتى در تبريز ، براى دانشجويان علوم دينى كتابخانه‌اى ساخت ، افراد مغرض چيزى نماند كه دربارهء آن عمل خداپسندانه نگفته باشند و به قول خود بانى ، كه اخيراً به رحمت ايزدى پيوست ، اگر مركز فساد ساخته بودم ، اين اندازه فحش نثار من نمىكردند .\r\nدر ايام حج بندگان مسلمان خدا با دسترنج خود ، براى اداى وظيفهء خطير اسلامى ، پس از دادن حقوق فقرا ، دولت و . . . عازم مكهء معظمه مىشوند و به منظور تشكيل بزرگ‌ترين كنگره اسلامى ، اين همه رنج و زحمت را بر خود هموار مىسازند و در انتظار تقدير و تشويق كسى نيستند ولى هرگز از تعرض مغرضان مصون نمىمانند .\r\n\r\nطلب مغفرت پيامبر به‌حال منافق سود ندارد\r\nاين افراد براثر كفر و فسقى كه دارند ، به‌قدرى بىلياقت شده و شايستگى هدايت را از دست داده‌اند ، كه حتى استغفار پيامبر اكرم نيز دربارهء آنها مؤثر نمىافتد و در آيهء 80 مىفرمايد : اگر 70 بار درباره‌شان استغفار كنى ، نيز مؤثر نخواهد بود . مقصود اين نيست كه اگر بيش از 70 مرتبه طلب آمرزش نمايد ، مؤثر مىگردد ، بلكه اين تعبير كنايه از اين است كه هيچ‌گاه خدا آنها را نخواهد بخشيد و دعا و طلب مغفرت تو دربارهء آنان ، براثر بىشايستگىشان كوچك‌ترين اثرى نخواهد داشت و اين حقيقت در قرآن در سورهء منافقين به‌طور واضحى بيان شده‌است ، چنان‌كه مىفرمايد :\r\n\r\n","description":"","footnote":"","page_name":" 227 ","page_number":227},
  {"content":"\r\n\r\n« سَواءٌ عَلَيْهِمْ أَسْتَغْفَرْتَ لَهُمْ أَمْ لَمْ تَسْتَغْفِرْ لَهُمْ لَنْ يَغْفِرَ اللَّهُ لَهُمْ إِنَّ اللَّهَ لايَهْدِى القَوْمَ الفاسِقِينَ ؛ « 1 »\r\nطلب آمرزش و عدم آن دربارهء آنها يك‌سان است و خدا هيچ گاه آنان را نخواهد بخشيد » .\r\nعلت اين همه دورى از رحمت حق ، كه حتى دعاى رسول خدا دربارهء آنها مستجاب نمىشود ، در هر دو آيه بيان شده است و آن كفر و بىايمانى است‌كه موجب حرمان از شفاعت است .\r\n\r\nعذرهاى كودكانه\r\nمرد مجاهد و فداكار كه هدف مقدسى دارد ، هر سختى را در برابر آن آسان مىشمرد و همه گونه ناراحتى براى خود مىخرد و اين شيوهء رجال فداكار است‌كه گرما و سرما ، رنج و محنت ، گرسنگى و تشنگى ، غربت و در به‌درى تأثيرى در ارادهء آهنين آنها نمىگذارد ، ولى منافقى كه نه ايمان دارد و نه هدف ، در مواقع حساس به عذرهاى كودكانه توسّل جسته و چنان‌كه در آيهء هشتاد و يكم نقل كرده است ، به يكديگر مىگويند : « لا تَنْفِرُوا فِى الْحَرِّ ؛ در هواى گرم كوچ نكنيد » ، گرمى هوا بهانه است و گرنه مطلقاً اين گروه تن پرور ، روح جهاد و فداكارى ندارند .\r\nمعاويهء ياغى ، پس از تأسيس حكومت خود مختار در شام ، براى تضعيف حكومت مركزى ، دستجات غارتگرى به عراق مىفرستاد ، تا بدين وسيله روحيهء مردم عراق را تضعيف كرده و رخنه‌اى در حكومت على عليه السلام به‌وجود آورد :\r\nسفيان بن عوف به شهر انبار حمله برد و فرماندار على ، حسان بن حسان بكرى را كشت و اموال مردم را تاراج كرد ، حتى زيور و خلخال زنان را به عنف از آنها گرفت . خبر به كوفه رسيد . على عليه السلام در خطبه‌اى كه مردم را براى جهاد در راه\r\n\r\n\r\n","description":"","footnote":"\r\n( 1 ) . منافقون ( 63 ) آيهء 6 .\r\n","page_name":" 228 ","page_number":228},
  {"content":"\r\n\r\nحق دعوت كرده است ، به عذرهاى كودكانهء برخى از منافقان بىهدف اشاره كرده و مىفرمايد :\r\n« فإذا أمرتكم بالسير إليهم في أيّام الحرّ قلتم : هذه حَمارّة القيظ ، أمهلنا يُسَبِّخْ عنّا الحرّ ؛ و إذا أمرتكم بالسير إليهم في الشتاء ، قلتم : هذه صَبارَّة القُرّ ، أمهلنا ينسلخ عنّا البرد . كلّ هذا فراراً من الحرَّ و القُرّ . . .\r\nفأنتم واللَّه من السيف أفرّ . يا أشباه الرجال ولا رجال ؛ « 1 »\r\nهرگاه در فصل تابستان به‌شما گفتم به‌جنگ آنها رويد ، گفتيد : حالا موقع گرماى شديد است ، بگذار تا گرما بر طرف شود و چون در وقت زمستان به شما امر نمودم كه براى نبرد آنان بيرون رويد ، گفتيد : اكنون هنگام سختى سرماست ، صبر كن تا سرما بگذرد ! شما كه اين همه عذر و بهانه براى فرار از سرما و گرما مىآوريد ، پس به خدا سوگند ( در ميدان جنگ ) از شمشير زودتر فرار خواهيد نمود . اى افرادى كه به ظاهر مرد هستيد ولى مردانگى نداريد ! » .\r\nروان‌شناسان توسل به اين عذرهاى كودكانه را گواه بر تزلزل خاطر و بىارادگى مىدانند و معتقدند كه چنين افرادى در هيچ زمانى گامى به پيش نمىگذارند و افرادى بى مصرف و عاطل و باطل مىگردند . شايستهء اين افراد همان است كه در آيهء هشتادودوم فرموده است كه بر روزگار سياه خود بگريند و كمتر بخندند .\r\n\r\nوظيفهء فرمانده سپاه با اين افراد\r\nچنين افراد سست عنصر و بىاراده و بىعلاقه به هدف ، هرگز به‌درد جهاد نمىخورند ؛ هر آنى فكر فرار و تخليهء سنگر ، در مغز خود مىپرورانند . روى اين اصل در آيهء هشتادوسوم به پيامبر دستور مىدهد كه ، افراد مزبور حق حضور در جنگ ندارند ؛ زيرا آنان در گذشته آزمايش خوبى نداده‌اند ، چنان‌كه مىفرمايد :\r\n« فَاقعُدُوا مَعَ الْخالِفين ؛ بايد مانند بازنشستگان از حضور خوددارى كنند » .\r\n\r\n\r\n","description":"","footnote":"\r\n( 1 ) . نهج البلاغه ، خ 27 .\r\n","page_name":" 229 ","page_number":229},
  {"content":"\r\n\r\n\r\nمنافق احترام ندارد\r\n84 . « وَلا تُصَلِّ عَلى أَحَدٍ مِنْهُمْ ماتَ أَبَداً وَلا تَقُمْ عَلى قَبْرِهِ إِنَّهُمْ كَفَرُوا بِاللَّهِ وَرَسُولِهِ وَماتُوا وَهُم فاسِقُونَ ؛\r\nهرگز به هيچ يك از آنها كه بميرند نماز مگزار و كنار قبر آنها ( براى طلب مغفرت و غيره ) توقف مكن ؛ زيرا آنها به خدا و رسولش كفرورزيده‌اند و در حالى كه از اطاعت خدا بيرون بودند جان سپردند » .\r\n85 . « وَلا تُعْجِبْكَ أَمْوالُهُمْ وَأَوْلادُهُمْ إِنَّما يُرِيدُ اللَّهُ أَنْ يُعَذِّبَهُمْ بِها فِى الدُّنْيا وَتَزْهَقَ أَنْفُسُهُمْ وَهُمْ كافِرُونَ ؛\r\nاز ثروت و فرزندان آنها تعجب مكن ، خدا مىخواهد بدين وسيله ، آنها را در دنيا عذاب كند و در حال كفر جانشان را بگيرد » .\r\n86 . « وَ إِذا أُنْزِلَتْ سُورَةٌ أَنْ آمِنُوا بِاللَّهِ وَجاهِدُوا مَعَ رَسُولِهِ اسْتَأْذَنَكَ أُولُوا الطَّوْلِ مِنْهُمْ وَقالُوا ذَرْنا نَكُنْ مَعَ القاعِدِينَ ؛\r\nهنگامى كه سوره‌اى نازل مىگردد كه به خدا ايمان بياوريد و همراه پيامبر او جهاد كنيد ، ثروتمدان آنها ( منافقان ) از تو اجازه مىخواهند و مىگويند : ما را به حال خود واگذار كه از كار افتادگان باشيم ( و در جنگ شركت نكنيم ) » .\r\n87 . « رَضُوا بِأَنْ يَكُونُوا مَعَ الخَوالِفِ وَطُبِعَ عَلى قُلُوبِهِمْ فَهُمْ لا يَفْقَهُونَ ؛\r\nخشنودند از اين‌كه همراه بازماندگان ( از جنگ ) باشند و بر دل آن‌ها مهر ( غفلت ) زده\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nشده و لذا چيزى نمىفهمند » .\r\n88 . « لكِنِ الرَّسُولُ وَالَّذِينَ آمَنُوا مَعَهُ جاهَدُوا بِأَمْوالِهِمْ وَأَنْفُسِهِمْ وَأُولئِكَ لَهُمُ الخَيْراتُ وَأُولئِكَ هُمُ المُفْلِحونَ ؛\r\nولى پيامبر و افرادى كه به او ايمان آورده‌اند ، با اموال و جان‌هاى خود جهاد مىكنند .\r\nبراى آنها جزاى خير است و آنان رستگارانند » .\r\n89 . « أَعَدَّ اللَّهُ لَهُمْ جَنّاتٍ تَجْرِى مِنْ تَحْتِها الأَنْهارُ خالِدِينَ فِيها ذ لِكَ الفَوْزُ العَظِيمُ ؛\r\nبراى آنها بهشت‌هايى كه نهرها از زير درختان آن جارى است فراهم شده كه جاويد و هميشه خواهند بود و اين كاميابى بزرگ است » .\r\n90 . « وَجاءَ المُعَذِّرُونَ مِنَ الأَعْرابِ لِيُؤْذَنَ لَهُمْ وَقَعَدَ الَّذِينَ كَذَبُوا اللَّهَ وَرَسُولَهُ سَيُصِيبُ الَّذِينَ كَفَرُوا مِنْهُمْ عَذابٌ أَلِيمٌ ؛\r\nجمعى از باديه‌نشين‌ها براى عذرخواهى آمدند تا به آنها اذن داده شود ( در جهاد شركت نكنند ) ولى كسانى كه به خدا و رسول او دروغ گفته بودند در خانه‌هاى خود نشستند و به زودى عذاب دردناكى به افرادى از آنها كه كافر شده‌اند خواهد رسيد » .\r\n91 . « لَيْسَ عَلَى الضُّعَفاءِ وَلا عَلَى المَرْضى وَلا عَلَى الَّذِينَ لا يَجِدُونَ ما يُنْفِقُونَ حَرَجٌ إِذا نَصَحُوا لِلَّهِ وَرَسُولِهِ ما عَلَى المُحْسِنِينَ مِنْ سَبِيلٍ وَاللَّهُ غَفُورٌ رَحِيمٌ ؛\r\nبر افراد ضعيف ، مريض و بىبضاعت ( در ترك جهاد ) اشكالى نيست به شرط اين‌كه به خدا و رسول او اخلاص ورزند ( در اين وضع آنها نيكوكارند ) و بر نيكوكاران ايرادى نيست . خدا آمرزنده و رحيم است » .\r\n92 . « وَلا عَلَى الَّذِينَ إِذا ما أَتَوْكَ لِتَحْمِلَهُمْ قُلْتَ لا أَجِدُ ما أَحْمِلُكُمْ عَلَيْهِ تَوَلَّوْا وَأَعْيُنُهُمْ تَفِيضُ مِنَ الدَّمْعِ حَزَناً أَ لّايَجِدُوا ما يُنْفِقُونَ ؛\r\nو هم‌چنين ( ايرادى نيست ) بر افرادى كه پيش تو آمدند تا مركبى در اختيار آنها بگذارى ، تو گفتى : مركبى كه شما را بر آن سوار كنم ندارم و آنها از غم اين‌كه وسيله‌اى براى آنها نبود كه در راه خدا صرف كنند با چشم اشكبار از پيش تو برگشتند » .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\n93 . « إِنَّما السَّبِيلُ عَلَى الَّذِينَ يَسْتَأْذِنُونَكَ وَهُمْ أَغْنِياءُ رَضُوا بِأَنْ يَكُونُوا مَعَ الخَوالِفِ وَطَبَعَ اللَّهُ عَلى قُلُوبِهِمْ فَهُمْ لا يَعْلَمُونَ ؛\r\nاشكال بر آن ثروتمندانى است كه از تو اذن مىگيرند ( كه در جهاد شركت نكنند ) و راضى شدند كه در رديف معذوران باشند ؛ خدا بر قلوب آنها مهر ( غفلت ) زده لذا چيزى درك نمىكنند » .\r\nاين ده آيه كه ترجمهء آنها از نظر خوانندگان گرامى گذشت امتيازات مسلمان و منافق را با بهترين وجهى بيان مىكند . برخى از اين امتيازات ، حقوقى است كه افراد مسلمان بايد در حق يكديگر مراعات نمايند ، چنان‌كه آيهء 84 به برخى از اين حقوق اشاره مىكند و بعضى از اين امتيازات ، جنبهء روحى دارد و لازمهء ايمان و نفاق است ؛ مثلًا مؤمن به مقتضاى ايمان و اعتقاد به روز باز پسين خود ، مرگ و جنگ ، جهاد و مبارزه را ، با چهرهء باز استقبال مىكند ، ولى منافق براثر انكار مبدأ و معاد ، كوچك‌ترين ارزشى براى جهاد قائل نيست ، بلكه آن‌را نابودى حتمى خود تلقى مىكند و در اين مواقع حساس ، با تراشيدن بهانه‌هاى ناموجهى - و حتى بدون آن نيز - از جهاد اسلامى سرباز مىزند و حيات خود را در سايهء خزيدن در گوشهء خانه و در جرگهء معذوران در آمدن ، مىداند .\r\nيك سلسله از اين امتيازات جنبهء اخروى دارد ؛ مثلًا مؤمن براثر مجاهدات پىگير در آخرت رستگار و با نعمت‌هاى بهشتى متنّعم است ، ولى منافق در عذاب الهى معذب است .\r\nاكنون به شرح مطالبى كه آيات يادشده متضمن آنهاست ، مىپردازيم :\r\n1 . احترام مؤمن به حال حيات و زندگى او اختصاص ندارد . از آن‌جا كه رابطهء مؤمن با جامعه اسلامى رابطه‌اى معنوى و روحى است اين ارتباط پس از مرگ وى نيز برقرار و پايدار است . از اين نظر ، مرگ ظاهرى مؤمن فرقى در حال او باقى نخواهد گذارد ؛ مراسم دفن و كفن و نماز او هر چند وظيفه‌اى دينى است ،\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nولى در عين حال احترام و تقديرى از اوست ، حتى شايسته است پس از دفن و يا در مواقع ديگر ، سرخاك مرده رفت و از او با طلب آمرزش ياد نمود .\r\nاين احترامات براى مؤمن است ، ولى منافق چنين احترامى را ندارد ؛ زيرا رابطهء او از جامعهء اسلامى بريده است و هرگز نبايد بر جنازهء او نماز گزارد و كنار قبر او براى طلب مغفرت توقف نمود ، چنان‌كه در آيهء هشتادوچهارم اين چنين دستور مىدهد :\r\n« وَلا تُصَلِّ عَلى أَحَدٍ مِنْهُمْ ماتَ أَبَداً وَلا تَقُمْ عَلى قَبْرِهِ ؛\r\nبر هيچ يك از آنها كه بميرند هرگز نماز مگزار و كنار قبر آنها توقف مكن » .\r\nاز اين آيه استفاده مىشود كه رسم پيامبر اين بوده است كنار قبر مسلمانان توقف مىكرد و در حقّ آنها دعا مىنمود . از آن‌جا كه منافقان شايستهء چنين احترامى نبودند ، قرآن پيامبر را از انجام دادن چنين احترامى در حقشان جلوگيرى نموده است .\r\n\r\nآيا زيارت قبور مسلمانان مستحب است ؟ !\r\nپيش از همه ، متن خود اين آيه گواه محكم بر استحباب آن است ؛ زيرا توقف پيامبر كنار قبر مسلمانان ناچار روى دستورى بوده كه از پروردگار جهان به او رسيده بود و به لحاظ اهميت ، در حقّ منافقان ممنوع گرديد .\r\nممكن است تصور شود اين آيه دلالت دارد كه پيامبر فقط پس از دفن از آنها ياد مىكرد ولى آيا در مواقع ديگر نيز از ايشان ياد مىنمود و مستقيماً به زيارتشان مىرفت از اين آيه استفاده نمىشود .\r\nولى پاسخ اين سخن روشن است ؛ زيرا اگر به زعم گروهى كه زيارت قبور انبيا و امامان و مسلمين را بدعت و شرك مىشمرند ، زيارت قبر مسلمانان يا بزرگان اسلام و توقف در كنار قبر آنها براى طلب مغفرت و غيره بدعت و شرك باشد ، در اين هنگام ، حال دفن با غيرآن فرقى نخواهد داشت ؛ زيرا شرك مطلقاً حرام\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nاست و حتى يك آن هم جايز نيست .\r\nعلاوه برآيه ، روايات زيادى بر استحباب زيارت قبر پيامبر اكرم و ساير مسلمانان از طريق دانشمندان جهان تسنّن وارد شده است . قاضى عياض در كتاب الشفا مىگويد : عموم مسلمانان در تمام قرون بر استحباب زيارت قبر پيامبر خود اتفاق دارند .\r\nشيخ تقى الدين سبكى شافعى مىگويد : انبيا حيات و ممات آنها با هم فرقى ندارد .\r\nنسائى ، يكى از نويسندگان شش كتاب معتبر جهان تسنّن ، نقل كرده : خداوند فرشته‌اى برانگيخته كه هر كس از امتانم ، كنار قبرم به من سلام كند ، آن را به من برساند .\r\nنويسندگان شش كتاب معتبر جهان تسنّن ( صحاح ستّه ) از پيامبر اكرم نقل فرموده‌اند كه آن حضرت فرمود :\r\n« من زار قبري وجبت له شفاعتي ؛\r\nهر كس قبر مرا زيارت كند ، مورد شفاعت من واقع مىگردد » .\r\nدر روايت ديگر فرموده است :\r\n« من جاءني زائراً ليس له حاجة إلا زيارتي ، كان حقّاً عليّ أن أكون له شفيعاً يوم القيامة ؛\r\nهر كس براى زيارت من ، كنار قبرم بيايد ، بر من لازم است كه روز پسين شفيع او گردم » .\r\nدر بسيارى از كتاب‌ها ، از پيامبر اكرم نقل كرده‌اند كه آن حضرت به قبرستان مسلمانان تشريف مىبرد و مىفرمود :\r\n« السلام عليكم أهل الديار من المؤمنين و المسلمين ؛\r\nسلام بر شما اى ساكنين اين ديار ، از مؤمنان و مسلمانان » « 1 » .\r\n\r\n\r\n","description":"","footnote":"\r\n( 1 ) . براى توضيح بيشتر دربارهء مدارك اين روايات ، ر . ك : الرد على فتاوى الوهّابيين نوشتهء دانشمند بزرگ اسلام ، مرحوم آيت‌اللَّه سيدحسن صدر كاظمى .\r\n","page_name":" 234 ","page_number":234},
  {"content":"\r\n\r\n\r\nريشهء عقايد وهابىها\r\nريشهء اين عقايد از عبيداللَّه بن محمد عكبرى حنبلى ( متوفا 387 ) است و پس از وى تقىالدين احمدبن تيميهء حرانى ( 661 - / 728 ) و شاگرد وى ابن قيم جوزيه ( 691 - / 751 ) اين مكتب را ترويج نمود ، ولى در تمام قرون ، با مخالفت‌هاى علماى اسلام روبه‌رو بوده و كارى از پيش نمىبردند . در قرن يازدهم اسلامى محمد بن عبدالوهاب نجدى ( 1115 - / 1206 ) با استفاده از كتب گذشتگان اين فرقه ، موفق شد گروهى از نجدىها را تحت تأثير افكار خود قرار دهد .\r\nممكن است كسى بگويد : فرقهء وهابىها از زيارت قبور به معناى طلب مغفرت مانع نيستند ، بلكه آن‌چه در نظر آنها غير مشروع است همان سلام كردن به جسدهاى بىروح و تعريف و تمجيد آنهاست و آن‌چه مسلم است پيامبر در كنار قبر مسلمانان مىايستاد و طلب آمرزش مىنمود و بس ، ولى باقى امورى كه امروز در ميان زايرين مرسوم است در كار نبوده است .\r\nجواب اين مطلب روشن است ، چون ما ملاحظه مىكنيم كه خود قرآن بر انبيا پس از مرگشان سلام مىكند ، چنان‌كه مىفرمايد : « سَلامٌ عَلى إِبْراهِيمَ كَذ لِكَ نَجْزِى المُحْسِنِينَ » ؛ « 1 » « سَلامٌ عَلى مُوسى وَهرُونَ إِنّا كَذ لِكَ نَجْزِى المُحْسِنِينَ » ؛ « 2 » « قُل الحَمْدُ لِلَّهِ وَسَلامٌ عَلى عِبادِهِ الَّذِينَ اصْطَفى » ؛ « 3 » و هرگز اين سلام‌ها ، با سلام‌هايى كه زايرين قبور پيامبر و امامان نثار آنها مىنمايند فرقى ندارد ؛ هرگاه سلام بر مردگان بدعت و شرك باشد هرگز خدا در حق يك عده ، انجام نمىداد . اين‌كه گاهى در متون زيارات ، از صاحب قبر تمجيد و تعريف مىشود ، عين مطلب را خدا در حق گروهى از انبيا انجام داده است چنان‌كه\r\n\r\n\r\n","description":"","footnote":"\r\n( 1 ) . صافات ( 37 ) آيات 109 و 110 .\r\n( 2 ) . صافات ( 38 ) آيات 120 و 121 .\r\n( 3 ) . نمل ( 27 ) آيهء 59 .\r\n","page_name":" 235 ","page_number":235},
  {"content":"\r\n\r\nمىفرمايد : « إِنَّهُمْ كانُوا يُسارِعُونَ فِى الخَيْراتِ وَيَدْعُونَنا رَغَباً وَرَهَباً وَكانُوا لَنا خاشِعِينَ « 1 » ؛ آنان به كارهاى نيك مىشتافتند ، و ما را با حالت بيم و اميد مىخواندند و در برابر ما ( خدا ) فروتن و خاضع بودند » ، و اين جمله‌ها با آن‌چه مثلًا در زيارت وارث وارد گرديده‌است ، « أَشْهَدُ أنَّكَ قَدْ أَقَمْتَ الصَّلاةَ . . . » ، كوچك‌ترين فرقى ندارد .\r\nاين‌كه دشمنان و قاتلان انبيا و امامان را لعن مىنماييم از اين نظر است كه آنها فاسق و كافر و ستمكارند و خود قرآن به تكرار بر فاسق و كافر و ستمگر لعن فرستاده است .\r\nبحث در مورد عقايد اين فرقه به مقالهء مفصلى نياز دارد كه اميد است در فرصت ديگرى در اين‌باره بحث نماييم .\r\n2 . گاهى افرادى چنين فكر مىكنند ، كه چرا كافران و منافقان در اين جهان از اولاد و اموال ، بهرهء كافى دارند ، با اين‌كه مورد خشم خداوندى قرار گرفته‌اند ؟\r\nخداوند جهان پاسخ اين پرسش را در ضمن آيهء « وَ لا يُعْجِبْكَ أمْوالُهُمْ . . . » داده و ما مشروح اين قسمت را در تفسير آيهء پنجاه‌وپنج آورده‌ايم .\r\n\r\nنشانه‌هاى مؤمن و منافق\r\nاز آن‌جا كه مؤمن براى خود پس از جهاد در راه خدا ، زندگى جاويدانى معتقد است از اين لحاظ ، مرگ و جهاد را با چهرهء باز استقبال مىكند . قرآن در آيهء هشتادوهشتم شدت علاقهء مؤمنان را به جهاد با بيان درجات اخروى آنان يادآور مىگردد . ولى منافق به‌جز زندگى مادى به چيز ديگرى اعتقاد ندارد ، از اين جهت فرمان جهاد ، لرزهء سختى بر اندام او مىاندازد و مانند افراد غش كرده با چشم‌هاى از حدقه در آمده به‌فرمانده لشكر مىنگرد ، چنان‌كه در سورهء محمد صلى الله عليه و آله مىفرمايد :\r\n\r\n\r\n","description":"","footnote":"\r\n( 1 ) . انبياء ( 21 ) آيهء 90 .\r\n","page_name":" 236 ","page_number":236},
  {"content":"\r\n\r\n« فَإِذا أُنْزِلَتْ سُورَةٌ مُحْكَمَةٌ وَذُكِرَ فِيها القِتالُ رَأَيْتَ الَّذِينَ فِى قُلُوبِهِمْ مَرَضٌ يَنْظُرُونَ إِلَيْكَ نَظَرَ المَغْشِىِّ عَلَيْهِ مِنَ المَوْتِ فَأَوْلى لَهُمْ ؛ « 1 »\r\nهنگامى كه سورهء محكمى نازل مىگردد و فرمان جهاد در آن گفته مىشود ، كسانى كه در دل آنها مرض ( نفاق ) است مشاهده مىكنى كه مانند كسى كه از هول مرگ غش مىكند ، به تو مىنگرند » .\r\nترس و لرز ، آنها را وادار مىكرد كه با داشتن همه گونه امكانات ، از پيامبر اذن بگيرند تا مانند از كار افتادگان در جهاد شركت نكنند ، چنان‌كه در آيهء هشتادوششم بيان مىكند ، ولى تقاعُد از جهاد و سرباز زدن از دفاع از حريم كشور اسلام ، نشانهء بىايمانى و بيمارى روحى است كه قرآن از آن در سورهء محمد صلى الله عليه و آله به « مرض » تعبير فرموده و در آيهء هشتاد و نهم ، اين مطلب را با جملهء « وَ طُبِعَ عَلى قُلُوبِهِمْ ؛ مهر غفلت بر قلوب آنها زده شده » ، يادآور شده است و مقصود اين است كه صفات زشت و ملكات ناستوده چنان روح و روان آنها را احاطه كرده كه ديگر روزنه‌اى براى نفوذ نور اسلام و هدايت باقى نگذاشته است .\r\nگاهى ترس و لرز آنها به مرحله‌اى مىرسد كه حتى از اين‌كه از پيامبر اجازه‌اى ظاهرى و صورى كسب نمايند مىترسند و با كمال پررويى ، حتى بدون تراشيدن عذرى ، گوشهء خانه نشسته در انتظار سرنگون گشتن حكومت اسلامىاند .\r\nاين مطلب كاملًا از آيهء 90 استفاده مىگردد ؛ زيرا عرب‌هاى باديه‌نشين با تراشيدن عذر صحيح و يا غير صحيح موفق به كسب اجازه در ترك جهاد گرديدند ، ولى گروهى از منافقان كه به خدا و رسول او دروغ گفته بودند ، حتى به اين مطلب نيز دست نزدند .\r\nكسانى كه از شركت در جهاد معافند\r\nدر كتاب‌هاى فقهى و روايات ، كسانى كه براى آنها شركت درجهاد مشروع و\r\n\r\n\r\n","description":"","footnote":"\r\n( 1 ) . محمد ( 47 ) آيهء 20 .\r\n","page_name":" 237 ","page_number":237},
  {"content":"\r\n\r\nيا واجب نيست كاملًا بيان شده است . در اين سوره نيز در آيه‌هاى 91 و 92 نام چند گروهى به ميان آمده است : افراد ضعيف كه توانايى مزاجى ندارند ؛ بيماران ؛ بى بضاعتان به شرط اين‌كه در غياب پيامبر ، اخلاص ورزند و فساد ايجاد نكنند چنان‌كه جملهء « إذا نَصَحُوا للَّهِ وَ رَسُولِهِ » ، كاملًا بر اين مطلب دلالت مىكند . اينان از جهاد استثنا شده‌اند ولى تعداد كسانى كه جهاد بر آنها مشروع يا لازم نيست بيش از اينهاست . از آن‌جا كه بيان تمام اين دسته‌ها مورد لزوم نبوده فقط به ذكر گروه‌هاى ياد شده اكتفا نموده است .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\n\r\nطرز مبارزه با منافقان\r\n94 . « يَعْتَذِرُونَ إِلَيْكُمْ إِذا رَجَعْتُمْ إِلَيْهِمْ قُلْ لا تَعْتَذِرُوا لَنْ نُؤْمِنَ لَكُمْ قَدْ نَبَّأَنا اللَّهُ مِنْ أَخْبارِكُمْ وَسَيَرَى اللَّهُ عَمَلَكُمْ وَرَسُولُهُ ثُمَّ تُرَدُّونَ إِلى عالِمِ الغَيْبِ وَالشَّهادَةِ فَيُنَبِّئُكُمْ بِما كُنْتُمْ تَعْمَلُونَ ؛\r\nهنگامى كه به سوى آنها برمىگرديد ( براى عدم شركت در جهاد ) معذرت مىخواهند . بگو :\r\nعذر نخواهيد . ما هرگز به شما ايمان نخواهيم آورد . خدا از كارهاى شما ، ما را مطلع نموده‌است و خدا و پيامبر او به‌زودى اعمال شما را خواهند ديد آن‌گاه به‌سوى خدايى كه از آشكار و نهان آگاه است برمىگرديد و از آن‌چه انجام داده‌ايد آگاهتان مىسازد » .\r\n95 . « سَيَحْلِفُونَ بِاللَّهِ لَكُمْ إِذا انْقَلَبْتُمْ إِلَيْهِمْ لِتُعْرِضُوا عَنْهُمْ فَأَعْرِضُوا عَنْهُمْ إِنَّهُمْ رِجْسٌ وَمَأْواهُمْ جَهَنَّمُ جَزاءً بِما كانُوا يَكْسِبُونَ ؛\r\nهنگامى كه به سوى آنها برمىگرديد سوگند ياد مىكنند تا از آنها صرف نظر كنيد ؛ شما نيز صرف نظر كنيد ( ارزشى براى آنها قائل نشويد ) . آنان پليدند و جايگاهشان دوزخ است و آن سزاى كارهايى است كه انجام مىدادند » .\r\n96 . « يَحْلِفُونَ لَكُمْ لِتَرْضَوْا عَنْهُمْ فَإِنْ تَرْضَوْا عَنْهُمْ فَإِنَّ اللَّهَ لايَرْضى عَنِ القَوْمِ الفاسِقِينَ ؛\r\nبراى شما سوگند ياد مىكنند كه از آنها راضى شويد ، اگر شما از آنان راضى شويد خدا از جمعيت فاسق راضى نمىشود » .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nهر انقلاب و تحولى خواه‌ناخواه ، يك مشت ناراضى و گاهى كارشكن و اخلالگر به‌دنبال دارد كه نتيجهء قهرى تحولات و تبدلات است ، خواه به نفع ملت باشد يا به ضرر آنها . زيرا لازمهء هر انقلاب ، عقب رفتن گروهى و سركار آمدن گروه ديگر است و بالطبع جمعيت عقب رفته براثر از دست دادن مقامات مادى و منافع شخصى ، ناراضى و كارشكن از آب در مىآيند .\r\nهرگاه رهبران انقلاب بخواهند تحولات خود را براساس رضايت عموم طبقات بنا كنند ، اساساً نبايد دست به كارى بزنند و به همان وضع موجود بايد بسازند .\r\nتحولى كه پيامبر گرامى صلى الله عليه و آله در مهاجرت خود به مدينه به‌وجود آورد ، از اين اصل كلى مستثنا نبوده . او با اين‌كه براى نشر اصول آزادى و اصلاح اخلاق عمومى و بالا بردن سطح زندگى و مبارزه با بيدادگرى و . . . مبعوث شده بود با وجود اين از آغاز تمركز قواى اسلامى در مدينه ، ناراضىهايى سر راه خود پيدا كرد كه بعدها به‌نام « منافق » معروف گرديدند . يكى از سرجنبانان اين حزب عبداللَّه بن ابى بود . پيش از تشريف فرمايى پيامبر اسلام طرحى در دست تصويب بود كه وى رئيس و فرمانرواى كل اوسيان و خزرجيان گردد ، ولى با اسلام آوردن گروهى از آنها ، اساس آن طرح متزلزل گرديد و با تشريف فرمايى پيامبر اصل موضوع از بين رفت .\r\nاين مرد اگر چه به‌ظاهر اسلام آورده بود ، ولى در باطن با تمام قوا مىكوشيد كه اساس حكومت نوبنياد اسلام را متزلزل سازد .\r\n\r\nطرز مبارزه با دشمنان دوست نما\r\nمبارزه با اين دشمنان دوست‌نما ، دو حالت مختلف دارد تا آن‌جا كه قيافهء واقعى و واقعيت افراد اين دسته شناخته نشده‌است ، بايد پيوسته براى معرفى و رسوا كردن آنها مبارزه نمود و آنى ساكت ننشست و هرگز شايسته نيست جملهء\r\n\r\n","description":"","footnote":"","page_name":" 240 ","page_number":240},
  {"content":"\r\n\r\n« الباطل يموت به ترك ذكره ؛ اهل باطل با فراموش كردن و بىاعتنايى از ميان مىروند » سند خاموشى و بىعنايتى گردد . دشمنى به اين گونه ، به‌سان بيمارى ناشناخته‌اى است كه اگر پيش‌گيرى به عمل نيايد مانند سرطان در تمام بدن ريشه مىدواند .\r\nدر اين لحظه هرگز خون‌سردى و مسامحه جايز نيست ؛ زيرا نتيجهء مسامحه ، توسعه و سرايت است و گاهى گسترش به‌حدّى مىرسد كه ديگر قابل جلوگيرى نمىشود .\r\nرسول خدا با حزب منافق در آغاز كار از همين طريق وارد شد . از طرف خدا فرمان آمد كه « يا أَ يُّها النَّبِىُّ جاهِدِ الكُفّارَ وَالمُنافِقِينَ وَاغْلُظْ عَلَيْهِمْ ؛ با كافران و منافقان به‌شدت مبارزه كن و با آنها از طريق خشونت رفتار نما » ، مسجدى را كه منافقان در چند كيلومترى « مدينه » به منظور مركز حزب ساخته بودند ، ويران و با خاك يك‌سان نمود - چنان‌كه شرح اين قسمت در تفسير آيه‌هاى 107 - / 108 ، مىآيد . دستور داد با عده‌اى از منافقان مهم و مؤثر ، كه از جهاد سرباز زده بودند ، قطع ارتباط شود ، چنان‌كه در تفسير آيهء ( 118 ) مشروح اين قسمت بيان خواهد شد .\r\nجناياتى كه به دست عمال اين گروه بر اسلام و مسلمانان وارد شده بود ، با سورهء توبه و سورهء منافقون آشكار گرديد . سرانجام همهء مسلمانان فهميدند كه آنان يك مشت مردم بلهوس و اخلالگرند كه جز افساد و به‌هم زدن اوضاع هدف ديگرى ندارند . تا اين لحظه ، برنامه ، برنامهء شدت و غلظت بود ، ولى وقتى كه دشمن معرفى و رسوا شد برنامه و طريق ديگرى پيش مىآيد و آن همان بىاعتنايى و بىارزش شمردن طرف ، در محافل بزرگ و رسمى و سخن به‌ميان نياوردن از او و موجوديتى براى او قائل نشدن است .\r\nدر آيهء 95 همين دستور را به پيامبر مىدهد و مىفرمايد : اى رسول خدا ، از آنها صرف‌نظر كنيد « إنّهُمْ رِجْسٌ ؛ آنها پليد و بىارزشند » ، ديگر بيش از اين ، دربارهء آنها وقت گرانبهاى خود را صرف مكن و در آيهء 98 مىفرمايد : اين بىاعتنايى و\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nمحل نگذاردن نبايد توأم با حالت رضايت و عفو و بخشودن باشد ؛ زيرا هرگاه بار ديگر در قلوب مؤمنان جاى باز كنند و افراد با ايمان اگر با چهرهء باز و خندان ، كه حاكى از رضايت قلبى باشد ، از آنها استقبال نمايند دو مرتبه از اين طريق سوءاستفاده مىكنند ، بلكه مسلمانان بايد به آنان بىاعتنا باشند و در عين حال هرگز روى خوشى به آنها نشان ندهند ، چنان‌كه مىفرمايد : « فَإِنْ تَرْضَوْا عَنْهُمْ فَإِنَّ اللَّهَ لايَرْضى عَنِ القَوْمِ الفاسِقِينَ » .\r\n\r\nمقصود از جملهء « فَسَيَرى اللَّهُ عَمَلَكُمْ وَ رَسُولُهُ » تا آخر چيست ؟\r\nعين همين جمله در همين سوره نيز تكرار شده چنان كه در آيه 105 مىفرمايد : « وَقُلِ اعْمَلُوا فَسَيَرَى اللَّهُ عَمَلَكُمْ وَرَسُولُهُ وَالمُؤْمِنُونَ . . . » . در اين آيه « مؤمنون » را نيز بر « رسول » عطف نموده است ولى در آيهء مورد بحث فقط « خدا و رسول » او ذكر شده‌است و ما نكتهء اين مطلب را در تفسير آيهء 105 خواهيم گفت .\r\nمقصود از اين جمله اين است كه ما هرگز از منافقان اين عذرهاى لفظى و پوزش‌هاى زبانى را نخواهيم پذيرفت و ايمانى به شما پيدا نخواهيم نمود . اعمال آيندهء شما براى خدا و رسول او بهترين گواه است . اگر بعدها نيز از در نفاق و دورويى وارد گرديديد ، معلوم مىشود كه تمام اين پوزش‌ها نيز بىاساس بوده و باز بر عقيدهء نفاق خود باقى هستيد و اگر كردار نيك و مقاصد خوب از شما مشاهده شد ، اين گواه خواهد بود كه در اين اظهار ندامت و پشيمانى و پوزش راستگوييد و اخلاص داريد . خلاصه ، ميزان ، كردارهاى آيندهء شماست كه خدا و رسول او ، آن را مشاهده خواهند فرمود .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\n\r\nمسلمانان صدر اسلام در قيافه‌هاى گوناگون\r\n97 . « الأَعرابُ أَشَدُّ كُفْراً وَنِفاقاً وَأَجْدَرُ أَنْ لا يَعْلَمُوا حُدُودَ ما أَنْزَلَ اللَّهُ عَلى رَسُولِهِ وَاللَّهُ عَلِيمٌ حَكِيمٌ ؛\r\nعرب‌هاى باديه‌نشين ، در كفر و نفاق سرسخت‌ترند و به حدود و قوانينى كه خداوند بر پيامبر خود نازل كرده‌است كمتر توجه دارند . خداوند دانا و حكيم است » .\r\n98 . « وَمِنَ الأَعْرابِ مَنْ يَتَّخِذُ ما يُنْفِقُ مَغْرَماً وَيَتَربَّصُ بِكُمُ الدَّوائِرَ عَلَيْهِمْ دائِرَةُ السَّوْءِ وَاللَّهُ سَمِيعٌ عَلِيمٌ ؛\r\nبرخى از باديه‌نشينان ، آن‌چه را در راه خدا خرج مىكنند ، غرامت و خسارت مىپندارند و در انتظار حوادث سوء بر شما هستند . حوادث بد ، متوجّه آنها باد .\r\nخداوند شنوا و داناست » .\r\n99 . « وَمِنَ الأَعْرابِ مَنْ يُؤْمِنُ بِاللَّهِ وَاليَوْمِ الآخِرِ وَيَتَّخِذُ ما يُنْفِقُ قُرُباتٍ عِنْدَ اللَّهِ وَصَلَواتِ الرَّسُولِ أَلا إِنَّها قُرْبَةٌ لَهُمْ سَيُدْخِلُهُم اللَّهُ فِى رَحْمَتِهِ إِنَّ اللَّهَ غَفُورٌ رَحِيمٌ ؛\r\nولى برخى از باديه‌نشينان ( بر خلاف گروه گذشته ) به خدا و روز ديگر ( رستاخيز ) ايمان دارند و آن‌چه را در راه خدا خرج مىكنند و دعايى را كه پيامبر در حقّ آنان مىنمايد ، مايهء تقرب به خدا مىدانند . آگاه باشيد كه اين كارها مايهء تقرب به خداست .\r\nخداوند به زودى آنان را در رحمت خود وارد مىكند . خداوند آمرزنده و رحيم است » .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n100 . « وَالسّابِقُونَ الأَوَّلُونَ مِنَ المُهاجِرِينَ وَالأَنْصارِ وَالَّذِينَ اتَّبَعُوهُمْ بِإِحْسانٍ رَضِىَ اللَّهُ عَنْهُمْ وَرَضُوا عَنْهُ وَأَعَدَّ لَهُمْ جَنّاتٍ تَجْرِى تَحْتَها الأَنْهارُ خالِدِينَ فِيها أَبَداً ذ لِكَ الفَوْزُ العَظِيمُ ؛\r\nافرادى از مهاجر و انصار كه در ايمان پيشى گرفته‌اند و كسانى كه از آنان به‌خوبى پيروى نموده‌اند ، خداوند از آنها خشنود و راضى شده‌است و براى آنها بهشت‌هايى است كه زير درختان آنها جوىهايى جارى است ، آماده كرده است و تا ابد در آن جا هستند . اين است كاميابى بزرگ » .\r\n101 . « وَمِمَّنْ حَوْلَكُمْ مِنَ الأَعْرابِ مُنافِقُونَ وَمِنْ أَهْلِ المَدِينَةِ مَرَدُوا عَلَى النِّفاقِ لا تَعْلَمُهُمْ نَحْنُ نَعْلَمُهُمْ سَنُعَذِّبُهُمْ مَرَّتَيْنِ ثُمَّ يُرَدُّونَ إِلى عَذابٍ عَظِيمٍ ؛\r\nبرخى از باديه‌نشينان كه در اطراف مدينه زندگى مىكنند و هم‌چنين بعضى از اهل مدينه كه در نفاق غوطه‌ورند ، تو ( اى پيامبر ، ) آنها را نمىشناسى . ما مىشناسيم و دوبار آنها را عذاب مىكنيم ، آن‌گاه به عذابى بزرگ‌تر برده مىشوند » .\r\n102 . « وَآخَرُونَ اعْتَرَفُوا بِذُنُوبِهِمْ خَلَطُوا عَمَلًا صالِحاً وَآخَرَ سَيِّئاً عَسَى اللَّهُ أَنْ يَتُوبَ عَلَيْهِمْ إِنَّ اللَّهَ غَفُورٌ رَحِيمٌ ؛\r\nگروهى از آنها به گناه خود اعتراف كرده‌اند ، عمل نيك و بد را به‌هم آميخته‌اند .\r\nشايد خداوند توبهء آنها را بپذيرد . خداوند آمرزنده و رحيم است » .\r\n« اعراب » اسم جمع است كه مفرد ندارد و يا جمع « اعرابى » است و در لغت ، به گروه باديه‌نشين از عرب و عجم ، « اعراب » مىگويند و گاهى افراد بىاطلاع از معناى اين لفظ ، با آيهء « الأَعرابُ أَشَدُّ كُفْراً وَنِفاقاً » ، بر دورى نژاد عرب از ايمان استدلال مىكنند ، در صورتى كه اين لفظ به معناى عرب در مقابل عجم نيست ، بلكه مقصود ، هر باديه‌نشين است كه از تمدن و « سواد اعظم » دور باشد ، هر چند از نظر نژاد و زبان عرب نباشد .\r\nآيات مورد بحث - بر خلاف اصل مسلم نزد اهل‌تسنن ، كه همهء صحابهء پيامبر\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nرا عادل و پاكدامن و رهرو حقيقت مىدانند ، هر چند يكديگر را سب كنند و خون هم‌ديگر را بريزند و هزاران نفر را سربه‌نيست نمايند - اصحاب و ياران پيامبر را به دسته‌هاى مختلفى تقسيم مىكند و آب پاكى روى دست كسانى كه همهء صحابه را عادل و متقى مىدانند ، مىريزد . اكنون تشريح اين گروه :\r\n\r\n1 . باديه‌نشينان دور از ايمان و تقوا\r\nمردم باديه‌نشين ، براثر نداشتن معلومات صحيح و تربيت‌هاى سازنده ، نفوذ در آن‌ها به سختى و كندى انجام مىگيرد . آنان گرچه از فطرت و سرشت دست نخورده بهره دارند ، ولى دست كشيدن از عقايد موروثى كه با آن رشد و نمو كرده‌اند ، بسيار كار مشكلى است . قرآن به اين حقيقت با جملهء « أشَدَّ كُفْراً وَ نِفاقاً ؛ در كفر و نفاق سرسخت هستند » ، اشاره مىكندو آن‌گاه آنان را افراد ناآگاه از قوانين و حدود الهى معرفى مىنمايد ، چنان‌كه مىفرمايد : « وَأَجْدَرُ أَنْ لايَعْلَمُوا حُدُودَ ما أَنْزَلَ اللَّهُ » . اين گروه آگاهى از قوانين الهى ندارند ، اين گروه به خاطر داشتن كفر و نفاق و عدم آگاهى از واجبات و محرمات ، زكات الهى را نوعى جريمه مىپندارند و پيوسته در انتظار حوادث بد عليه اسلام و مسلمانانند تا با سقوط و نابودى دولت اسلامى از پرداخت اين جريمه راحت گردند ، چنان‌كه مىفرمايد : « وَمِنَ الأَعْرابِ مَنْ يَتَّخِذُ ما يُنْفِقُ مَغْرَماً وَيَتَربَّصُ بِكُمُ الدَّوائِرَ . . . » .\r\nولى در عين حال افراد باديه‌نشين آن‌چنان نيستند كه نفوذ در آنها ممكن نباشد ، بلكه در پرتو عوامل صحيح و روش‌هاى مؤثر مىتوان در ايشان نفوذ كرد و غبار جهل و زنگ شرك را از قلوب آنان زدود ، چنان‌كه در آيهء 99 به اين مطلب اشاره شده‌است .\r\nاسلام با زندگى باديه‌نشينى و بيابانگردى ، كه مايهء محروميت از مزاياى دين و اجتماع انسان است ، مخالفت و آن را نوعى رهبانيت تلقى نموده‌است .\r\nامير مؤمنان به گروه خوارج كه از اجتماع مسلمانان دورى جسته و به‌سان\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nباديه‌نشينان عزلت و انزوا انتخاب كرده بودند ، اين چنين خطاب مىكند :\r\n« و الزموا السواد الأعظم ؛ فإنّ يداللَّه مع الجماعة ، و إيّاكم و الفرقة ؛ فإنّ الشاذّ من الناس للشيطان كما أنّ الشاذّ من الغنم للذئب ؛\r\nبه اجتماعات بزرگ بپيونديد ؛ چون دست خدا با اجتماعات است و از عزلت و تك‌روى بپرهيزيد تك‌روان اجتماع ، به دام شيطان مىافتند ، چنان‌كه گوسفند بازمانده از گله ، طعمهء گرگ مىگردد » .\r\n\r\n2 . باديه‌نشينان مؤمن\r\nگروه ديگر از باديه‌نشينان ، روى عوامل خاص به خدا و سراى ديگر ايمان آورده و زكات را براى تقرب به خدا ، نه خسارت و غرامت مىدانند .\r\nخداوند آنها را در پوشش رحمت خود قرار مىدهد ، چنان‌كه دربارهء آنان مىفرمايد : « وَمِنَ الأَعْرابِ مَنْ يُؤْمِنُ بِاللَّهِ وَاليَوْمِ الآخِرِ وَيَتَّخِذُ ما يُنْفِقُ قُرُباتٍ . . . » .\r\n\r\n3 . پيشگامان در ايمان از مهاجر و انصار\r\nگروه سوم ، پيشگامان در ايمان از مهاجر و انصارند و مقصود كسانى هستند كه پيش از جنگ « بدر » به پيامبر گرويده و او را در موقع تنهايى يارى كرده‌اند .\r\nبه‌طور مسلم اين گروه ، براثر سبقت در اسلام و ايمان ، رضايت خدا را جلب كرده و در پوشش رحمت او قرار گرفته‌اند ، چنان‌كه مىفرمايد : « والسَّابِقُونَ الأَوَّلُونَ مِنَ المُهاجِرِينَ وَ الأَنْصارِ » .\r\n\r\n4 . پيروان گروه پيشين\r\nقرآن اين گروه را با جملهء « وَالَّذِينَ اتَّبَعُوهُمْ بِإِحْسانٍ » معرفى مىكند . « تابعين » در اصطلاح محدثان به گروهى گفته مىشود كه پيامبر را درك نكرده ، اما صحابهء\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nاو را درك نموده‌اند ، در حالى كه اين اصطلاح مخصوص محدثان و علماى رجال است و مقصود قرآن از جمله « اتّبعوهم » عموم كسانى است كه از پيشگامان در اسلام به‌خوبى پيروى نمايند ، خواه پيامبر را ديده باشند و يا نديده باشند و لفظ « باحسان » قيد « اتّبعوهم » است ؛ يعنى گروهى كه از پيشگامان در اسلام به خوبى تبعيت و پيروى كرده‌اند .\r\n\r\n5 . گروه غوطه‌ور در نفاق از باديه‌نشين و شهرنشين\r\nگروهى از اعراب و گروهى از مردم مدينه ، به اسلام تظاهر مىكردند ، در حالى كه در دل ايمان و اعتقادى نداشتند . اين گروه همگى از صحابه پيامبر بودند و نفاق آنان آن‌چنان بود كه گاهى پيامبر نيز آنان را نمىشناخت ، آن‌جا كه مىگويد : « . . . وَمِنْ أَهْلِ المَدِينَةِ مَرَدُوا عَلَى النِّفاقِ لا تَعْلَمُهُمْ . . . ؛ گروهى از اهل مدينه آن‌چنان در نفاق غوطه‌ور شدند كه آنان را نمىشناسى . . . و ما مىشناسيم » .\r\nاگر پيامبر اسلام آنان را با نام و نشان نمىشناسد ؛ مانع از آن نيست كه آنان را از طريق ديگر بشناسد ، چنان‌كه مىفرمايد : « وَلَتَعْرِفَنَّهُمْ فِى لَحْنِ القَوْلِ » . « 1 » همان‌طور كه گروهى از باديه‌نشينان ، فرو رفته در كفر و نفاقند و گروهى ، سربه زير و پوياى حقيقت مىباشند ، هم‌چنين گروهى از شهرنشينان ، مورد رضايت و خشنودى خدا قرار گرفته و گروه ديگر غوطه‌ور در نفاقند و از اين مطلب مىتوان نتيجه گرفت كه مايهء برترى ، ايمان و تقوا و پويايى حق است ؛ نه باديه‌نشينى ، پيوسته كفر آفرين و نفاق‌زاست و نه شهرنشينى ، ملازم با ايمان و صفا ، بلكه تربيت صحيح و روش‌هاى منطقى مىتواند از هر دو گروه انسان سالم و صالح بسازد و دورى از تربيت است كه مايهء كفر و نفاق مىگردد ، هر چند وسايل تربيت و موجبات اصلاح و پويايى حق در « سواد اعظم » آماده‌تر و فراهم‌تر است .\r\n\r\n\r\n","description":"","footnote":"\r\n( 1 ) . محمّد ( 47 ) آيهء 30 .\r\n","page_name":" 247 ","page_number":247},
  {"content":"\r\n\r\n\r\n6 . گروهى كه نيك و بد را به‌هم آميخته‌اند\r\nگروه ديگر كسانى هستند كه گاهى نيكوكار و پوياى حقيقت و گاهى بدكار و گنه‌كار هستند و قرآن اين گروه را در آيهء 102 ، چنين معرفى مىكند : « خَلَطُوا عَمَلًا صالِحاً وَآخَرَ سَيِّئاً » .\r\nنقطهء خوب اين گروه اين است كه خويشتن و مسير خود را شناخته و به گناهان خود اعتراف نموده‌اند ، چنان‌كه مىفرمايد : « اعتَرَفُوا بِذُنُوبِهِمْ » و اگر اين حالت در آنان نبود چندان فاصله‌اى با ديگر گروه‌هاى باطل نداشتند .\r\nبه جهت اهميتى كه اين گروه دارند و غالب افراد اجتماع ما را ، اين گروه تشكيل مىدهند ، قرآن در آيات بعدى دربارهء اين گروه نيز سخن مىگويد ، چنان‌كه مىفرمايد : « وَآخَرُونَ مُرْجَوْنَ لِأَمْرِ اللَّهِ ؛ گروهى هستند كه اميد به رحمت خدا دارند » .\r\nمشروح اين قسمت را در تفسير آيهء 106 همين سوره خواهيد خواند .\r\nآيات مورد بحث ، ياران پيامبر و صحابه او را به قيافه‌هاى گوناگون معرفى مىكند و همگى حاكى از آن است كه در ميان آنان ، صالح و طالح ، مسلمان و كافر ، مؤمن و منافق ، نيكوكار و بدكار و . . . وجود داشته است ، با وجود اين چگونه مىتوان ، همهء صحابهء پيامبر را عادل و دادگر و پاك دانست ؟\r\nبرخى با آيهء « السّابِقُونَ الأَوَّلُونَ مِنَ المُهاجِرِينَ وَالأَنْصارِ » ، بر عدالت صحابه پيامبر و خوبى و پاكى آنان استدلال مىكنند ، در صورتى كه اين آيه ، يك دسته از آنان را مىستايد و خدا را از آنان خشنود معرفى مىكند ، نه همهء دسته‌ها و گروه‌هاى آنان را و آيات ديگر ، از قيافه‌هاى خشن و نفاق‌زاى گروه‌هاى ديگر گزارش مىدهند .\r\nحتى آيهء « السَّابِقُونَ . . . » نيز ، گواه بر آن نيست كه همهء اين گروه تا لحظهء مرگ مورد رضايت خدا بوده‌اند ؛ زيرا افرادى از اين گروه ، بعداً راه ارتداد و يا معصيت را پيش گرفته‌اند ، كه به تعدادى از آنها ذيلًا اشاره مىكنيم :\r\n\r\n","description":"","footnote":"","page_name":" 248 ","page_number":248},
  {"content":"\r\n\r\n1 . عبداللَّه بن سعد بن ابى سرج . وى برادر رضاعى عثمان و از مهاجران مكه بود و از نويسندگان وحى به شمار مىرفت . بعد مرتد شد و از مدينه به مكه گريخت و مدعى شد كه من نيز مىتوانم قرآنى نظير قرآن محمّد صلى الله عليه و آله بياورم . قرآن دربارهء او چنين يادآور مىشود : « وَمَنْ قالَ سَأُنْزِلُ مِثْلَ ما أَنْزَلَ اللَّهُ ؛ گفت : به زودى قرآنى مانند قرآن محمّد صلى الله عليه و آله نازل خواهم كرد » ، و پيامبراكرم در روز فتح مكه خون چند نفر را مباح كرد . يكى از آنها همان شخص بود . آن‌گاه به‌خاطر شفاعت عثمان ، توبه او را پذيرفت و بار ديگر در عداد مسلمانان قرار گرفت .\r\n2 . حاطب بن ابى بلتعه . او در رديف مبارزان جنگ بدر بود ، ولى براى مشركان جاسوسى مىكرده و نامه‌اى از مدينه به مكيان نوشت و آمادگى پيامبر را براى فتح مكه گزارش داد و آن را به‌وسيلهء زنى فرستاد و پيامبر على عليه السلام را مأمور ساخت كه اين زن را از نيمه راه برگرداند و نامه را از او بگيرد . آيا اين عمل با عدالت و پاكى مىسازد و قرآن دربارهء او مىفرمايد :\r\n« يا أَيُّها الَّذِينَ آمَنُوا لا تَتَّخِذُوا عَدُوِّى وَعَدُوَّكُمْ أَوْلِياءَ ؛ « 1 »\r\nاى افراد با ايمان ، دشمنان من و خودتان را دوست خود قرار ندهيد » .\r\n3 . عبيداللَّه بن جحش . از مسلمانان مكه است و پس از مهاجرت به حبشه از دين اسلام دست كشيد و نصرانى شد .\r\n4 . حكم بن عاص . از تابعين « بإحسان » است كه به‌خاطر كارهاى زشتى كه انجام مىداد رسول خدا او را به مكه تبعيد نمود .\r\n5 . وليد بن عقبه . از تابعين مزبور است و قرآن صريحاً او را در سورهء حجرات « فاسق » ناميد و در زمان استاندارى خود در كوفه ، از جانب عثمان نماز صبح را در حالت مستى چهار ركعت خواند و سپس از آن‌جا به مدينه فرا خوانده شد و حدّ شراب بر او جارى گرديد .\r\n6 . حرقوص بن زهير . رئيس خوارج كه در تقسيم غنايم به پيامبر اعتراض كرد\r\n\r\n\r\n","description":"","footnote":"\r\n( 1 ) . ممتحنه ( 60 ) آيهء 1 .\r\n","page_name":" 249 ","page_number":249},
  {"content":"\r\n\r\nو پيامبر از آيندهء خطرناك اين مرد خبر داد .\r\nخلاصه با وجود اين افراد ناصالح در ميان منافقين و تابعين از مهاجر و انصار ، چگونه مىتوان گفت كه خداوند از همهء آنها تا لحظهء مرگ راضى بوده است ؟\r\nايمان و اخلاص مهاجر و انصار ، مانند ديگر مقتضيات است كه بهره‌بردارى از آنها مشروط بر اين است كه بعدها اعمالى انجام ندهند كه اين مقتضى را از تأثير بيندازد و به قول دانشمندان ، رضايتى كه در اين آيه وارد شده‌است پاداشى نسبى است و هيچ منافات ندارد كه همين اشخاص بعداً كارهايى انجام دهند كه پاداش آنها ، خشم خداوند و دوزخ باشد .\r\nهرگز اين آيه نيامده است به اصحاب سابق رسول خدا مصونيت قطعى ببخشد كه چون خداوند از آنها خوشنود شده است هر كارى كه دلشان خواست انجام بدهند و يا ما هر كار نامشروعى از يكى آنها ديديم به حكم آيه مجبور به تأويل گرديم ، به گمان اين‌كه آيه در حقّ آنان حكم قطعى صادر كرده است و اعمال زشت و بد آنان را توجيه كنيم . نه ، هرگز چنين مصونيتى به احدى از انبيا و اوليا - حتى رسول اكرم - داده نشده است . خداوند به گرامىترين افراد بشر چنين مىفرمايد : « لَئِنْ أَشْرَكْتَ لَيَحْبَطَنَّ عَمَلُكَ وَلَتَكُونَنَّ مِنَ الخاسِرِينَ ؛ « 1 » هرگاه شرك و بت‌پرستى را پيشه‌گيرى ، تمام خدمات و كارها و عبادات توحبط و بىارزش مىشود » . هرگز ايمان و اخلاص ياران پيامبران بيش از ايمان و فداكارىهاى پيامبران خدا نبود .\r\nقرآن دربارهء ابراهيم و فرزندان وى مانند اسحاق و يعقوب و موسى و هارون چنين مىفرمايد :\r\n« وَلَوْ أَشْرَكُوا لَحَبِطَ عَنْهُمْ ما كانُوا يَعْمَلُونَ ؛\r\nاگر شرك ورزيده بودند ، تمام اعمال آنها بىارزش مىشود » .\r\n\r\n\r\n","description":"","footnote":"\r\n( 1 ) . زمر ( 39 ) آيهء 65 .\r\n","page_name":" 250 ","page_number":250},
  {"content":"\r\n\r\n\r\nراه‌هاى درآمد دولت اسلامى\r\n103 . « خُذْ مِنْ أَمْوالِهِمْ صَدَقَةً تُطَهِّرُهُمْ وَتُزَكِّيهِمْ بِها وَصَلِّ عَلَيْهِمْ إِنَّ صَلوتَكَ سَكَنٌ لَهُمْ وَاللَّهُ سَمِيعٌ عَلِيمٌ ؛\r\nاز اموال آنها زكات بگير و بدين‌وسيله پاك و پاكيزه‌شان گردان و دربارهء آنان دعا كن كه دعاى تو مايهء آرامش آنهاست و خداوند شنوا و داناست » .\r\n104 . « أَلَمْ يَعْلَمُوا أَنَّ اللَّهَ هُوَ يَقْبَلُ التَّوْبَةَ عَنْ عِبادِهِ وَيَأْخُذُ الصَّدَقاتِ وَأَنَّ اللَّهَ هُوَ التَّوّابُ الرَّحِيمُ ؛\r\nآيا نمىدانند كه خداوند توبه را از بندگان خود مىپذيرد و زكات‌ها مىگيرد و به راستى خداوند توبه‌پذير و رحيم است » .\r\n105 . « وَقُلِ اعْمَلُوا فَسَيَرَى اللَّهُ عَمَلَكُمْ وَرَسُولُهُ وَالمُؤْمِنُونَ وَسَتُرَدُّونَ إِلى عالِمِ الغَيْبِ وَالشَّهادَةِ فَيُنَبِّئُكُمْ بِما كُنْتُمْ تَعْمَلُونَ ؛\r\nبگو : عمل كنيد كه خداوند و رسول او و مؤمنان كردار شما را به‌زودى خواهند ديد و به‌سوى خداوندى كه پنهان و آشكار را مىداند ، برده مىشويد آن‌گاه از آن چه انجام مىداديد شما را خبر مىدهد » .\r\n106 . « وَآخَرُونَ مُرْجَوْنَ لِأَمْرِ اللَّهِ إِمّا يُعَذِّبُهُمْ وَ إِمّا يَتُوبُ عَلَيْهِمْ وَاللَّهُ عَلِيمٌ حَكِيمٌ ؛\r\nدستهء ديگر عاقبت كار آنها محول به فرمان خداوند است يا آنها را عذاب مىكند و يا مىبخشد . خداوند دانا و حكيم است » .\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nبررسى نظام مالى و تشريح نظام اقتصادى اسلام ، به بحث‌هاى مبسوط و مفصلى نياز دارد كه فعلًا از هدف ما بيرون است و گوشه‌اى از اين نظام مالى را ، مالياتى به‌نام « زكات » تشكيل مىدهد . ما در تفسير آيهء 60 ، به اجمال در اين باره بحث نموديم و اكنون براى تكميل بحث گفتار گذشته را مجدداً دنبال مىكنيم .\r\nدركشورهاى سرمايه‌دارى دو نوع ماليات وجود دارد :\r\nاوّل ، ماليات مستقيم كه به سود خالص سهام شركت‌هاو در آمد بنگاه‌هاى اقتصادى و غيره تعلق مىگيرد .\r\nدوم ، ماليات‌هاى غير مستقيم كه به‌صورت تعرفه‌هاى گمركى يا انواع انحصارات ، بر مردم تحميل مىشود .\r\nماليات‌هاى مستقيم ، در بسيارى از كشورها روى اشكالاتى كه ميان مأمورين دولت و مؤديان ماليات ، پيش مىآيد ، نوعاً به‌طور كامل دست يافتنى نيست .\r\nرجال ثروتمند گاهى به‌وسيلهء رشوه ، عقل و هوش و ايمان مأموران را مىخرند و اگر از اين راه نتوانستند ، از شخصيت و نفوذ خود استفاده مىنمايند و سرانجام از پرداخت ماليات شانه خالى مىكنند و اگر حكومت وقت ، دولت ناتوانى باشد شاخص درآمدهاى مالياتى به حداكثر تنزل مىكند و اگر حكومت مقتدرى روى كار باشد و همه گونه تشبثات صاحبان زور و زر را خنثى كند ، سرمايه‌داران داخلى سرمايه‌هاى خود را پنهان نموده و يا به خارج كشور منتقل مىسازند و سرانجام سطح توليد داخلى ، كاهش يافته و موازنهء اقتصادى به‌هم مىخورد .\r\nاكنون صاحب نظران اقتصادى ، براى حل اين گونه اشكال و تسهيل و تسريع در وصول ماليات ، فشار روى ماليات غير مستقيم آورده و از اين راه از مردم ماليات‌هايى مىگيرند و بدين وسيله درآمد دولت‌ها را از راه تعرفه‌هاى گمركى و انحصارات دولتى به‌حد قابل ملاحظه‌اى افزايش مىدهند .\r\nولى آيا گرفتن چنين مالياتى براساس صحيح و مستقيمى استوار است يا اين‌كه اين نوع ماليات ، تحميلى است بر طبقهء مصرف كننده ؛ ظلم و ستمى است بر محروم و مستمند نه بر كارفرما و نه بر افراد ثروتمند ؟ زيرا آن‌چه بنگاه‌هاى توليدى و\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nبازرگانى وارد كننده ، به عنوان ماليات غير مستقيم مىپردازند به‌حساب هزينهء توليد و يا خرج خريد و وارد كردن در آورده و هنگام عرضهء كالا ، تمام آنها را به عنوان هزينه روى آن مىكشند و به مصرف كننده تحميل مىنمايند .\r\n\r\nطرز تعلق ماليات در اسلام\r\nاسلام مانند ساير ملل به اصول اقتصادى اهميت خاصى مىدهد . اساس ماليات‌گيرى و طرز تعلق آن در اسلام براساس ماليات مستقيم است ؛ يعنى پيوسته از سود خالص افراد ، براى تأمين نيازمندىهاى اجتماعى و بالا بردن سطح زندگى طبقهء محروم و تأسيس سازمان‌هاى بهداشتى و فرهنگى ، تشكيل قدرت‌هاى نظامى و دفاع ملى و . . . ماليات مىگيرد :\r\nاز منافع كسب ، صدى بيست ( خمس ) و از طلا و نقره و جو و گندم و خرما و كشمش و شتر و گاو و گوسفند صدى ده ( زكات ) - در صورتى كه هر كدام به‌حد نصاب خود برسند - به صورت‌هاى مختلفى ماليات تعلق مىگيرد كه شرح آن در نوشته‌هاى فقهى به دقت بيان شده است . علاوه بر اينها از منافع زيرزمينى و كليهء معادن و آن‌چه غواصان براثر فرو رفتن در آب به‌دست مىآورند و گنج‌هايى كه در نقاط مختلف پيدا مىشود و . . . نيز صدى بيست به عنوان ماليات اسلامى به منظورهاى مختلف گرفته مىشود .\r\nاين نوع ماليات‌گيرى از جهاتى بر ماليات غير مستقيم ترجيح دارد ؛ زيرا در اين صورت طبقهء فقير و مستمند ، از پرداخت ماليات معاف خواهند بود .\r\nبنابراين ماليات به سود خالص موجود پس از كسر هزينهء زندگى در منافع كسب و يا كسر هزينه‌هاى لازم در زكات تعلق مىگيرد و كسانى كه قادر به تأمين زندگى يك‌سالهء خود نيستند معمولًا سرو كارى با ادارهء دارايى اسلام ندارند ، بلكه بيشتر طرف حساب ، بنگاه‌هاى توليدى ، بازرگانان وارد كننده ، صاحبان صنايع خواهند بود و از اين راه علاوه بر اين‌كه نيازمندىهاى ضرورى مسلمانان بر طرف خواهد شد ، ثروت متراكم ، عادلانه تقسيم مىشود .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nاسلام با تقويت ايمان مأموران دارايى ، مؤديان ماليات و با ايجاد پليس باطنى و با اعتقاد به اين‌كه پرداخت ماليات به‌فرمان خداوند جهان است كه علاوه بر منافع دنيوى مزاياى بىشمار فردى دارد ، كشمكش‌هاى فعلى را ، كه در كشورهاى سرمايه‌دارى موجود است ، از بين برده و بهترين عامل وصول را ، كه همان ايمانِ دهندگانِ زكات و خمس است ، در پيروان خود به‌وجود آورده‌است .\r\n\r\nنكاتى چند در آيه‌هاى مذكور\r\n1 . اسلام معتقد است دادن زكات نفوس افراد را از نظر اخلاق رذيله ، مانند بخل و طمع و پستى و قساوت تطهير مىكند و مردم زكات دهنده براثر پرداخت واجب مالى ، اين سلسله از اوصاف بد را از وجود خويش ريشه كن مىسازند و در نتيجه صفات برجسته‌اى مانند رأفت و محبت و نوع‌دوستى جاىگزين آنها مىگردد ، علاوه برآن نفوس اجتماع را از آفت‌ها و انفجارها ، كه غالباً از طرف بيچارگان صورت مىگيرد ، مصون مىدارد .\r\nتطهير به معناى پاك كردن و تزكيه به معناى نمو و رشد گياهان است ، از اين رو گويا صفات برجسته كه خميرهء ذات انسانى است ، با دادن زكات رشد و نمو مىكند .\r\n2 . دعاى پيامبر وسيلهء آرامش مؤديان زكات است ، « وَصَلِّ عَلَيْهِمْ إِنَّ صَلاتَكَ سَكَنٌ لَهُمْ ؛ براى آنها دعا كن كه دعاى تو وسيلهء آرامش آنهاست » ، همانطور كه دعاى او وسيلهء آمرزش گناهان است :\r\n« وَلَوْ أَنَّهُمْ إِذ ظَلَمُوا أَنْفُسَهُمْ جاؤُكَ فَاسْتَغْفَرُوا اللَّهَ وَاسْتَغْفَرَ لَهُمُ الرَّسُول لَوَجَدُوا اللَّهَ تَوّاباً رَحِيماً ؛ « 1 »\r\nاگر مردم زمانى كه بر نفس‌هاى خود ستم كرده‌اند ، پيش تو ( پيامبر ) مىآمدند و از خداوند طلب آمرزش مىكردند و پيامبر نيز در حقّ آنها استغفار مىنمود ، خداوند توبه‌شان را مىپذيرفت » .\r\n\r\n\r\n","description":"","footnote":"\r\n( 1 ) . نساء ( 4 ) آيهء 64 .\r\n","page_name":" 254 ","page_number":254},
  {"content":"\r\n\r\n\r\nخانهء نفاق\r\n107 . « وَالَّذِينَ اتَّخَذُوا مَسْجِداً ضِراراً وَكُفْراً وَتَفْرِيقاً بَيْنَ المُؤْمِنِينَ وَ إِرْصاداً لِمَنْ حارَبَ اللَّهَ وَرَسُولَهُ مِنْ قَبْلُ وَلَيَحْلِفُنَّ إِنْ أَرَدْنا إِلّا الحُسْنى وَاللَّهُ يَشْهَدُ إِنَّهُمْ لَكاذِبُونَ ؛\r\nدسته‌اى از منافقان كسانى هستند كه به منظور ضرر زدن به مسلمانان و تقويت كفر و ايجاد دو دستگى ميان مؤمنان ، كمين‌گاهى براى كسى كه قبلًا با خداوند و پيامبر وى به محاربه برخاسته‌بود ، ساخته‌اند . و سوگند مؤكد ياد مىكنند كه ، ما جز كار خير ، هدفى نداشتيم و خداوند گواهى مىدهد كه آنان دروغ مىگويند » .\r\n108 . « لا تَقُمْ فِيهِ أَبَداً لَمَسْجِدٌ اسِّسَ عَلَى التَّقْوى مِنْ أَوَّلِ يَوْمٍ أَحَقُّ أَنْ تَقُومَ فِيهِ فِيهِ رِجالٌ يُحِبُّونَ انْ يَتَطَهَّرُوا وَاللَّهُ يُحِبُّ المُطَّهِّرِينَ ؛\r\nهرگز در آن‌جا نماز مگزار . مسجدى كه از روز نخست بر پايهء تقوا بنا شده‌است ، شايسته است در آن نماز بگزارى . در آن مسجد مردانى نماز مىگزارند كه مىخواهند پاك شوند و خداوند افراد پاك را دوست مىدارد » .\r\n109 . « أَفَمَنْ أَسَّسَ بُنْيانَهُ عَلَى تَقْوى مِنَ اللَّهِ وَرِضْوانٍ خَيْرٌ أَمْ مَنْ أَسَّسَ بُنْيانَهُ عَلى شَفا جُرُفٍ هارٍ فَانْهارَ بِهِ فِى نارِ جَهَنَّمَ وَاللَّهُ لا يَهْدِى القَوْمَ الظّالِمِينَ ؛\r\nآيا آن كس كه شالودهء كار خود را براساس پرهيزكارى و خوشنودى خداوند گذارده\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nاست بهتر است يا آن‌كه آن را برلب سيلگاهى كه در حال ريختن است گذارده و با آن در آتش جهنم سقوط مىكند ؟ خداوند ستمكار را هدايت نمىكند » .\r\n110 . « لا يَزالُ بُنْيانُهُمُ الَّذِ ى بَنَوْا رِ يبَةً فِى قُلُوبِهِمْ إِلّا أَنْ تَقَطَّعَ قُلُوبُهُمْ وَاللَّهُ عَلِيمٌ حَكِيمٌ ؛\r\nبنايى كه به وجود آورده‌اند مايهء اضطراب و شك و ترديد قلوبشان‌است ، مگر اين‌كه دل‌هاى آنها ( به‌وسيلهء مرگ ) پاره پاره شود . خداوند دانا و حكيم است » .\r\n\r\nسرگذشت مسجد ضرار\r\nدر شبه‌جزيرهء عربستان دو منطقهء وسيع ، مركز اهل كتاب بود : نخست مدينه و اطراف آن ، كه يهوديان عربستان در آن‌جا تمركز داشتند ؛ ديگرى نجران ، كه مركز نصارا بود . مردى در مدينه به‌نام ابوعامر اطلاعات جامع و وسيعى دربارهء كتب عهدين ( تورات و انجيل و . . . ) داشت و به تمام معنا پيشواى روحانى و معنوى متنفذى بود و جلسات دينى اهل كتاب را اداره مىنمود و مطالبى از تورات و انجيل براى آنها نقل مىكرد و پيش از بعثت و هجرت پيامبر اسلام ، نويد ظهور مىداد و علايم و نشانه‌هاى پيامبر اسلام را كه در اين دو كتاب آسمانى ذكر شده‌است براى مردم بازگو مىكرد .\r\nدست تقدير ، پيامبر را به مدينه كشانيد و جان‌بازىهاى بىدريغ اوس و خزرج باعث شد پيامبر در مدينه اقامت گزيند . در اين هنگام نفوذ و قدرت اسلام روز به‌روز در حال گسترش بود و در اين گيرودار ، ابوعامر نيز ايمان آورد و به آيين اسلام گرويد ، ولى ديگر آن عزت و عظمت و نفوذ كلمهء قبلى را نداشت ، به‌سان يك مرد مسلمان دانشمند از او احترام مىكردند . چيزى نگذشت كه جنگ بدر پيش آمد ، سران قريش در اين نبرد سركوب شدند ، پيروزى عجيبى نصيب مسلمانان گرديد ، قدرت نظامى و سياسى اسلام سراسر عربستان را فراگرفت .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nابوعامر از اين‌كه قدرت فردى خود را از دست داده و فروغى در برابر مشعل فروزان اسلام ندارد ، سخت ناراحت شد . آتش كينه توزى و حسد ، كانون وجود او را فرا گرفت و با منافقان اوس و خزرج همكارى صميمانه‌اى را آغاز كرد و شالودهء حزب منافقان را در مدينه ريخت و تحريكات و جنب و جوش‌هاى مرموز اين مرد براى پيامبر اسلام روشن گرديد . وى پيش از آن‌كه دستگير شود به مكه فرار نمود و با سران قريش همدست شد و جنگ احد را به‌راه انداخت و در اين نبرد شخصاً شركت كرد ، ولى سودى نبرد و با قافلهء قريش راه مكه را پيش گرفت و شبكهء جاسوسى ضد اسلامى مدينه ، طبق نقشه‌هاى وى كار مىكرد .\r\nسرانجام براى درهم ريختن صفوف فشردهء مسلمانان ، ناچار شد امپراتور روم را بر ضد اسلام تحريك كند . سفرى به شام كرد و تمايلات بزرگ روميان را براى نبرد با مسلمانان جلب نمود .\r\nتا سال نهم هجرت حزب منافق در مدينه مركزى نداشت . وى ديد كه نخستين گام براى پيشرفت كار خود اين است كه مركزى براى حزب نفاق به وجود آورد ، كه همه گونه تعليمات و تصميمات در آن‌جا اتخاذ شود . ابوعامر درك كرد كه ساختن چنين مركزى در محيط مدينه دچار اشكال خواهد شد ؛ زيرا پيامبر اجازه نخواهد داد كه چنين مركزى ساخته شود ، در نتيجه نقشه‌اى ريخت كه به آن اشاره مىشود :\r\nمسجد ضرار در كجا و چگونه به‌وجود آمد ؟\r\nيكى از دانشمندان معاصر مىگويد : در كشورى كه دين رواج كامل دارد ، بهترين وسيله براى برانداختن آن سوء استفاده از خود دين است و از خود دين بيش از هر عاملى مىتوان عليه آن استفاده نمود . ابوعامر نيز از همين راه وارد شد . به دوازده نفر از سران منافق ساكن دهكدهء قبا - كه در بيرون مدينه قرار داشت - نامه‌اى نوشت و دستور داد در آن نقطه مسجدى در برابر مسجد قبا - كه\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nپيامبر پيش از ورود خود به مدينه شالودهء آن را در مدت اقامت چند روزهء خود ريخته بود - بسازند و اين ساختمان در ظاهر به‌نام مسجد باشد و در واقع محفلى براى حزب و مجمعى براى منافقان به‌شمار رود و در مواقع نماز ، به بهانهء نماز گزاردن در آن‌جا گرد آيند و تعليمات تخريبى ببينند و در طريق اجراى دستورهاى ابوعامر به بحث و مذاكره بپردازند .\r\nنمايندگان حزب منافق خدمت پيامبر آمدند و به بهانهء اين‌كه پيران و بيماران در شب‌هاى تار و بارانى موفق نمىشوند مسافت ميان خانه‌ها و مسجد قبا را طى كنند ، اجازه خواستند مسجدى ساخته شود . پيامبر اكرم اجازهء صريحى نداد و بلافاصله عازم تبوك گرديد . چند ماه مسافرت پيامبر طول كشيد و منافقان از اين فرصت استفاده كرده ساختمان مسجد را به‌پايان رساندند . هنگام مراجعت پيامبر از تبوك ، منافقان اصرار داشتند كه پيامبر آن‌جا را با اقامهء جماعت افتتاح فرمايد تا به تمام معنا رنگ مسجد به‌خود بگيرد و ديگر ، رهبر مسلمانان نتواند آن را ويران كند . فرشتهء وحى نازل گرديد و از منويات سوء منافقان ، پيامبر را آگاه ساخت و با آوردن آيات ياد شده اهداف منافقان را از ساختن اين معبد ، در چهار كلمه خلاصه كرد و اكنون به شرح اين چهار هدف مىپردازيم :\r\n1 . « ضِراراً » : اين مسجد به عنوان ضرر وارد كردن به مسلمانان ساخته شده و هيچ غرض خدايى در آن نيست .\r\n2 . « وَ كُفْراً » : براى تقويت كفر بنا شده است .\r\n3 . « وَتَفْريقاً » : براى ايجاد دو دستگى و ايجاد اختلاف ميان مردم « قبا » ساخته شده تا نتوانند آنان اجتماع صحيحى به وجود آورند .\r\n4 . « وَ إِرْصاداً » : كمين‌گاهى براى ابوعامر است كه محارب خدا و پيامبر اوست . اگر چه منافقان ادعا دارند كه غرض دينى در اين كار دارند ، لكن آنها دروغ مىگويند .\r\nآن‌گاه خداوند پيامبر را از اين‌كه در آن‌جا نماز بر پا دارد ، نهى مىنمايد و\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nمىفرمايد : مسجد قبا از روز اول براساس تقوا بنا شده و غرضى دينى آن‌را به‌وجود آورده است و هدف نمازگزاران آن‌جا ، تقوا و پرهيزكارى است و هدف منافقان از اين مسجد ، ضد هدف‌هاى دينى است و در تشبيه مسجد منافقان به « شفا جرف هار » يعنى لب سيلگاهى كه در حال ريختن است ، منتهاى بلاغت و شاهكار ادبى به‌كار رفته است .\r\nدر سرزمين شن‌زارى كه سيلاب جارى مىشود شن‌هاى كنار رودخانه همراه آب سيل شسته مىشود و قشرنازكى از شن ، كه زير آن خالى است ، در سطح بالا قرار مىگيرد و با فشار مختصرى و با تندبادى فرو مىريزد ؛ يعنى قدرت منافقان و پايدارى اين مسجد در برابر قدرت‌هاى مادى و معنوى مسلمانان و عنايت پيوستهء خداوند ، مانند ساختمانى است كه بر لب چنين پرتگاهى ساخته شود كه ناگهان ساكنان آن و خود خانه در آتش دوزخ فرو مىريزند ، چنان‌كه مىفرمايد :\r\n« فَانْهارَ بِهِ فِى نارِ جَهَنَّمَ » .\r\nآن‌گاه ، براى مأيوس كردن پيامبر از ايمان منافقان در آيهء 110 تذكر مىدهد كه وجود اين بنا ، تا روز مرگ مايهء ترديد قلوب آنان است و مقصود از بريده شدن قلوب در اين آيه ، همان مرگ و جان دادن است .\r\nتفرقه بينداز و حكومت كن\r\nجملهء فوق مَثَل مشهورى است و در زبان عربى جمله‌اى به همين مضمون نيز هست كه مىگويد : « فَرِّقْ تَسُد » . نتيجهء هر دو جمله يكى است و آن اين‌كه حكومت بيگانه و تحميل اراده بريك ملت ، براثر ايجاد دو دستگى است و تا دودستگى در ميان ملت رخ ندهد محال است چنگال استعمار ، بند شود . شكى نيست در اثر تفرقه ، نيروهاى معنوى و مادى در يك نقطه متمركز نمىشوند . و كليهء نيروها و نقشه‌ها براثر نبودن هماهنگى و افزايش كارشكنى به هدر مىروند .\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nامير مقتدرى دوازده فرزند داشت و از تفرقه و اختلاف آنها پس از مرگ خود سخت ترسان بود . روزى از طريق پند به آنها گفت : بقاى ملك و قدرت در گرو يگانگى است و كوچك‌ترين اختلاف كافى است كه هستى شما را به‌دست فنا بسپارد . آن‌گاه دستور داد دوازده چوب را ، كه يك شخص متعارف مىتواند هر كدام از آنها را روى زانوى خود بگذارد و بشكند ، بياورند . او چوب‌ها را دسته كرد و روى زانو گذارد ، هر چه فشار داد ، شكسته نشد . آن گاه آنها را از هم جدا كرد ، هر يك را جداگانه دو نيم كرد و گفت : فرزندان من ، به‌واسطهء اتحاد بود كه ، اين چوب‌ها در برابر فشار خارجى مقاومت كردند ، ولى در اثر تفرقه از پاى درآمدند ؛ يعنى حال شما نيز مانند همين چوب‌هاست .\r\nقرآن پيوسته مردم را به اتحاد و يگانگى دعوت كرده و با صداى هر چه رساتر فرموده است : « وَاعْتَصِمُوا بِحَبْلِ اللَّهِ جَمِيعاً وَلا تَفَرَّقُوا ؛ « 1 » به ريسمان الهى چنگ زنيد و از هم جدا نشويد » . امروز دشمنان اسلام به اختلاف داخلى دامن مىزنند و كار به‌جايى رسيده‌است كه در برخى كشورهاى اسلامى اختلاف ميان سنى و شيعه بيش از اختلاف ميان مسلمانان و مسيحيان و هندوهاست . ما بايد به اين سياست شوم خانمان برانداز توجه كنيم و از داستان مسجد ضرار درس عبرت بگيريم . از اين رو پيامبر گروهى را اعزام كرد كه مسجد ضرار را ويران كنند و براى محو آثار نفاق ، زباله‌ها را در آن‌جا بريزند .\r\n\r\n\r\n","description":"","footnote":"\r\n( 1 ) . آل عمران ( 3 ) آيهء 103 .\r\n","page_name":" 260 ","page_number":260},
  {"content":"\r\n\r\n\r\nپاداش مجاهدان\r\n111 . « إِنَّ اللَّهَ اشْتَرى مِنَ المُؤْمِنِينَ أَنْفُسَهُمْ وَأَمْوالَهُمْ بِأَنَّ لَهُمُ الجَنَّةَ يُقاتِلُونَ فِى سَبِيلِ اللَّهِ فَيَقْتُلُونَ وَيُقْتَلُونَ وَعْداً عَلَيْهِ حَقّاً فِى التَّوْراةِ وَالإِنْجِيلِ وَالقُرآنِ وَمَنْ أَوْفى بِعَهْدِهِ مِنَ اللَّهِ فَاسْتَبْشِرُوا بِبَيْعِكُمُ الَّذِى بايَعْتُمْ بِهِ وَذ لِكَ هُوَ الفَوْزُ العَظِيمُ ؛\r\nخداوند جان و مال مؤمنان را در برابر بهشتى كه براى آنان است ، خريده است . آنان در راه خدا نبرد مىكنند و مىكشند و كشته مىشوند ؛ وعدهء حقى است بر خدا كه آن را در تورات و انجيل و فرقان اعلام داشته است . كيست كه از خدا با وفاتر به عهد خود باشد .\r\nاز اين جهت خوشحال باشيد به معامله‌اى كه انجام داده‌ايد . اين است فيض بزرگ » .\r\n112 . « التّائِبُونَ العابِدُونَ الحامِدُونَ السائِحُونَ الرّاكِعُونَ السّاجِدُونَ الآمِرُونَ بِالمَعْرُوفِ وَالنّاهُونَ عَنِ المُنْكَرِ وَالحافِظُونَ لِحُدُودِ اللَّهِ وَبَشِّرِ المُؤْمِنِينَ ؛\r\nآنان توبه گران ، عابدان و ستايشگران ، روزه‌داران ، ركوع و سجود كنندگان هستند ، به نيكىها دستور مىدهند و از بدىها باز مىدارند و حدود الهى را حفظ مىكنند . به گروه با ايمان نويد ده » .\r\n\r\nهدف دو آيهء نخست\r\nآيهء نخست ، جامعهء با ايمان را به جهاد و فداكارى در راه خدا دعوت\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nمىكند . آنان كسانى هستند كه جان و مال به كف مىگيرند و در راه خدا گام مىنهند و خداوند براى تشويق اين گروه معامله‌اى با آنان انجام مىدهد و آن‌چه را خود به آنان از جان و مال بخشيده ، به گران‌ترين وجه مىخرد .\r\nاين گونه تعبيرهاى عاطفى از خصايص قرآن است و نظير آن در قرآن موضوع قرض خواهى خدا از افراد متمكن است « 1 » و خداوند آن‌چه را مالك آن است ، از بندگان خود ، استقراض مىكند و غنىِّ مطلق ، براى تحريك عواطف بندگان از بندگان سراسر فقر خود قرض مىگيرد .\r\nدر آيهء دوم مورد بحث ، صفات گروه مجاهد را يادآور مىگردد و براى آنان صفات نه‌گانه‌اى بيان مىكند . هدف از توصيف اين گروه با اين صفات نه‌گانه ، اين است كه فرد مجاهد بداند مقام و موقعيت او در نزد خدا ، تنها با شمشير زدن نيست ، اگر با ديگر صفات انسانى و ارزش‌هاى اخلاقى متصف نگردد ، بلكه بايد همراه جهاد و كوشش در راه دين ، به تصفيه و پالايش خويش و جامعه بپردازد و با صفات زير ، كه شخصيت آفرين و انسان‌ساز است ، متخلق گردد :\r\n1 . از كارهاى زشت گذشته نادم گردد : « التائبون » ؛\r\n2 . خدا را بپرستد : « العابِدُون » ؛\r\n3 . او را ستايش كند : « الحامِدُون » ؛\r\n4 . روزه‌دار باشد : « السَّائِحُون » ؛\r\n5 و 6 . ركوع و سجود كند : « الرَّاكِعُونَ وَ السَّاجِدُون » ؛\r\n7 و 8 . بالاتر از همه ، با امر به معروف و نهى از منكر ، با فساد مبارزه كند و علاوه بر تصفيه و پالايش خويش ، به اصلاح جامعه نيز بپردازد : « الآمِرُونَ بِالمَعْرُوفِ وَالنّاهُونَ عَنِ المُنْكَرِ » ؛\r\n\r\n\r\n","description":"","footnote":"\r\n( 1 ) . ر . ك : حديد ( 57 ) آيات 11 و 18 ؛ تغابن ( 64 ) آيهء 17 و مزمل ( 73 ) آيهء 20 .\r\n","page_name":" 262 ","page_number":262},
  {"content":"\r\n\r\n9 . به طور كلى تمام حدود الهى و مرزهاى دينى را به روشنى بشناسد و حلال و حرام او را رعايت كند .\r\nدر اين صورت قيام مجاهد و فداكارى او ، در نزد خدا قيمت و ارزش پيدا مىكند و گرنه پيكرى بىروح خواهد بود .\r\nاز آن‌جا كه در گذشته خصوصاً در تفسير آيهء 52 دربارهء جهاد بحث نموده‌ايم ، ديگر بدان نمىپردازيم و از آيه‌هاى بعدى بحث مىكنيم .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\n\r\nتعصب ناروا\r\n113 . « ما كانَ لِلنَّبِىِّ وَالَّذِينَ آمَنُوا أَنْ يَسْتَغْفِرُوا لِلْمُشْرِكِينَ وَلَوْ كانُوا أُولِى قُرْبى مِنْ بَعْدِ ما تَبَيَّنَ لَهُمْ أَ نَّهُمْ أَصْحابُ الْجَحِيمِ ؛\r\nپيامبر و كسانى كه ايمان آورده‌اند نبايد براى مشركين ، اگر چه خويشاوندان آنها باشند ، طلب آمرزش كنند در صورتى كه برايشان روشن شده است كه مشركان اهل دوزخند » .\r\n114 . « وَما كانَ اسْتِغْفارُ إِبْراهِيمَ لِأَبِيهِ إِلّا عَنْ مَوْعِدَةٍ وَعَدَها إِيّاهُ فَلَمّا تَبَيَّنَ لَهُ أَ نَّهُ عَدُوٌّ لِلَّهِ تَبَرَّأَ مِنْهُ إِنَّ إِبْراهِيمَ لَأَ وّاهٌ حَلِيمٌ ؛\r\nاستغفار ابراهيم براى پدر خود به جهت وعده‌اى بود كه ابراهيم به وى داده بود .\r\nوقتى روشن شد كه او دشمن خداوند است از او دورى جست . به‌راستى ابراهيم خاشع و بردبار بود » .\r\n115 . « وَما كانَ اللَّهُ لِيُضِلَّ قَوْماً بَعْدَ إِذ هَداهُمْ حَتّى يُبَيِّنَ لَهُمْ ما يَتَّقُونَ إِنَّ اللَّهَ بِكُلِّ شَىءٍ عَلِيمٌ ؛\r\nشأن خداوند نيست كه قومى را پس از هدايت گمراه كند مگر اين‌كه چيزهايى كه بايد از آنها بپرهيزند ، بيان كند . خداوند به همه چيزداناست » .\r\n116 . « إِنَّ اللَّهَ لَهُ مُلْكُ السَّمواتِ وَالأَرضِ يُحْيِى وَيُمِيتُ وَما لَكُمْ مِنْ دُونِ اللَّهِ مِنْ وَلِىٍّ وَلا نَصِيرٍ ؛\r\nبه راستى ملك و سلطنت آسمان‌ها و زمين براى خداست . اوست كه زنده مىكند و مىميراند و براى شما جز خداوند ولىّ و ياورى نيست » .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nاقليت‌هاى مذهبى كه كتاب و پيامبر آسمانى دارند در دين اسلام از رسميت كامل برخوردارند ، مال و جان آنها محترم است و در مراسم دينى خود از آزادى كامل برخوردارند و با پرداخت ماليات مختصرى ، كه آن‌هم در رفاه و صلاح آنها مصرف مىشود ، از همهء مزاياى اجتماعى و اقتصادى بهره‌مند مىشوند . ولى در اسلام ، مشرك و بت‌پرست ، هيچ رسميتى ندارند جان و مالشان محترم نيست ، حاكم اسلام ، بايد قبلًا آنان را دعوت به اسلام كند و مزاياى آيين يكتاپرستى و حقايق اديان آسمانى را براى آنها كاملًا تشريح نمايد و هرگاه باز در شرك ايستادگى ورزند ، قرآن تكليف آنها را در همين سوره در آيهء 5 معين كرده است و ما در تفسير آيهء مزبور گسترده سخن گفتيم و فلسفهء اين جهت را ، كه چرا با مشرك چنين معامله شده‌است ، بيان نموديم .\r\nاسلام براى پيش‌گيرى از اين بيمارى خطرناك ، كه انسانيت انسان را تباه مىكند ، دستور داده است ، همه گونه روابط ظاهرى و معنوى و عاطفى با آنها بريده شود و اگر پدر و مادر و خويشاوند شخص مسلمانى مشرك باشند ، دوستى و طرح رفاقت با آنها ، لطمه‌هاى جبران ناپذيرى به ايمان و اخلاص آن شخص وارد مىسازد .\r\nاز اين نظر در سال نهم هجرت اين آيهء نازل گرديد و خداوند مكرر از دوستى و ايجاد روابط معنوى و طلب مغفرت در حق آنها ، منع فرموده‌است . اكنون آياتى را به عنوان نمونه ياد آور مىشويم :\r\n1 . « لا تَجِدُ قَوْماً يُؤْمِنُونَ بِاللَّهِ وَالْيَوْمِ الآخِرِ يُوادُّونَ مَنْ حادَّ اللَّهَ وَرَسُولَهُ وَلَوْ كانُوا آباءَهُمْ أَوْ أَبْناءَهُمْ أَوْ إِخْوانَهُمْ أَوْ عَشِيرَتَهُمْ أُولئِك كَتَبَ فِى قُلُوبِهِمُ الإِيمانَ وَأَيَّدَهُمْ بِرُوحٍ مِنْهُ ؛ « 1 »\r\nگروهى كه به خدا و سراى ديگر ايمان دارند ، هرگز با مخالفان خدا و رسول او ، اگر چه پدران يا پسران يا برادران و يا خويشاوندان آنها باشند ، طرح دوستى نمىريزند . آنان كسانى هستند كه ايمان در دل آنها نقش بسته و\r\n\r\n\r\n","description":"","footnote":"\r\n( 1 ) . مجادله ( 58 ) آيهء 22 .\r\n","page_name":" 265 ","page_number":265},
  {"content":"\r\n\r\nبه‌وسيلهء روحى از جانب خود مؤيد كرده است » .\r\nاين آيه - كه در سال دوم و يا سوم هجرت نازل گرديده - روشن مىسازد برقرارى روابط ظاهرى و معنوى با مشرك در آغاز اسلام تا چه رسد به سال نهم - كه سال نزول سورهء توبه است - ممنوع بوده است و آيات 133 - / 144 سورهء نساء به همين مضمون هستند و بيشتر مفسران مىگويند سورهء نساء در آغاز هجرت نازل شده‌است .\r\n2 . در سورهء منافقون كه به عقيدهء بيشتر مفسران در سال ششم هجرت نازل گرديده ، استغفار و طلب آمرزش در حقّ مشركان را امر لغو و بىاثر معرفى كرده و وجود و عدم آن را يك‌سان دانسته و به پيامبر گرامى خود چنين خطاب كرده است :\r\n« سَواءٌ عَلَيْهِمْ أَسْتَغْفَرْتَ لَهُمْ أَمْ لَمْ تَسْتَغْفِرْ لَهُمْ لَنْ يَغْفِرَ اللَّهُ لَهُم ؛ « 1 »\r\nدر حق مشركان طلب آمرزش بكنى يا نكنى ، يك‌سان است . خداوند هرگز آنها را نخواهد آمرزيد » .\r\nنتيجهء مطالعه اين آيه‌ها اين مىشود كه مودّت و دوستى با مشرك و دعا در حقّ آنها از آغاز هجرت ممنوع بوده و روشن مىشود كه طلب مغفرت دربارهء آنها ، كوچك‌ترين سودى به‌حالشان نخواهد داشت .\r\n\r\nتحريف حقايق\r\nمحدثان معروف جهان تسنّن ، بخارى و مسلم ، در صحيح‌هاى خود به‌سندى كه منتهى به سعيدبن مسيب مىشود روايتى در شأن نزول آيه ، نقل و بيشتر مفسران از آنها پيروى نموده‌اند و براى آيندگان ، سند تاريخى محكمى بر كفر ابوطالب به‌شمار آمده‌است . اكنون ترجمه متن روايت :\r\nمرگ ابوطالب فرارسيد . ابوجهل و عبداللَّه بن ابىاميه در كنار بستر وى حاضر بودند ، پيامبر رو به عموى خود كرد و فرمود : عموجان ! بگو لااله الااللَّه تا من\r\n\r\n\r\n","description":"","footnote":"\r\n( 1 ) . براى آگاهى از آياتىكه در اين قسمت نازل شده براى نمونه ر . ك : آل‌عمران ( 3 ) آيهء 28 ؛ توبه ( 9 ) آيات 23 و 80 .\r\n","page_name":" 266 ","page_number":266},
  {"content":"\r\n\r\nپيش خداوند براى تو احتجاج كنم . ابوجهل و ديگران رو به ابوطالب كردند و گفتند : ابوطالب ، از آيين عبدالمطلب روى مىگردانيد ؟ ! پيامبر از اين طرف ، آنها از آن طرف اصرار مىكردند تا اين‌كه ابوطالب گفت : من برآيين عبدالمطلب مىميرم و از گفتن كلمهء توحيد خوددارى كرد . پيامبر فرمود : من در حق عموى خود طلب آمرزش خواهم كرد تا آن جا كه نهى صريح از خداوند برسد . خداوند اين آيه را كه متضمن نهى از استغفار در حق مشركان است نازل فرمود ، از آن پس از طلب آمرزش خوددارى فرمود .\r\nبه‌راستى اين روايت مصداق واضح تحريف حقايق است ؛ زيرا در تاريخ اسلام دلايل قطعى به ايمان ابوطالب وجود دارد ، سخنان و اشعار و فداكارىهاى او گواه روشن بر ايمان اوست . بنابراين ، اين روايت كوچك‌ترين ارزشى در برابر آن‌همه دلايل روشن نخواهد داشت ، ولى با وجود اين ، در روايت اشكالاتى هست كه از نظرشما مىگذرانيم :\r\nالف ) راوى حديث سعيدبن مسيب ، از دشمنان سرسخت اميرمؤمنان است . او روايت كرده پيامبر در حقّ پدر خود طلب مغفرت مىنمود ؛ در حالى كه به همين روايت ، اشكال گذشته نيز متوجه است و هرگز پدر پيامبر اسلام حساب جداگانه‌اى نداشته است ، تا پيامبر پس از نهى الهى در حقّ او استغفار كند .\r\nبسيارى از محدثان بزرگ عامه ، مانند ترمذى و نسائى روايت ديگرى نيز دارند . مىگويند : على مردى را مشاهده كرد كه براى پدر مشرك خود طلب آمرزش مىكند ، وى اعتراض كرد كه چرا براى پدر مشرك خود استغفار مىنمايى ؟ او در پاسخ گفت كه : ابراهيم براى آزر مشرك ، آمرزش مىطلبيد . وقتى على جريان را به پيامبر رساند آيه‌هاى مورد بحث نازل گرديد .\r\nزينى دحلان در اسنى المطالب ( ص 18 ) مىنويسد : روايت اخير شاهد ديگرى دارد . مىگويد : مسلمانان براى مشركان استغفار مىكردند تا اين‌كه آيهء « و ما كانَ لِلنَّبِىِّ وَالَّذِينَ آمَنُوا مَعَهُ » نازل گرديد . نتيجهء آيه اين شد كه از استغفار\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nبرمشركان مرده ، خوددارى كردند ؛ ولى بر مشركان زنده آمرزش مىطلبيدند و مدرك آنها اين بود كه ، ابراهيم در حال حيات پدر مشرك خود در حقّ او دعا مىنمود . در اين وقت اين آيه نازل گرديد . « وَما كانَ اسْتِغْفارُ إِبْراهِيم . . . » . با بودن اين روايات مختلف چگونه مفسران تنها به روايت نخستين اعتماد كرده‌اند و كوشيده‌اند كه كفر ابوطالب را ثابت كنند .\r\nب ) از دو روايت اخير استفاده مىشود كه استغفار كنندگان براى تصحيح عمل خود ، استغفار ابراهيم را شاهد مىآوردند و قرآن نيز استدلال آنها را ابطال مىكند به اين‌كه ، وضع پدر ابراهيم ، درست براى ابراهيم روشن نبود ، هنوز پرده از روى عناد و لجاجت او برداشته نشده بود از اين رو ابراهيم پس از روشن شدن مطلب ، كه آزر دشمن خداوند است ، از دعا در حقّ او خوددارى نمود . اكنون اين پرسش پيش مىآيد كه چرا استغفار كنندگان استغفار پيامبر را در حق ابوطالب دستاويز قرار ندادند ، در صورتى كه اين مطلب ، شاهد زنده‌ترى بود . در اين هنگام بايد اين حقيقت را پذيرفت كه اصلًا طلب آمرزش پيامبر در حقّ ابوطالب ، طلب مغفرت براى مؤمن بوده و هرگز از مقولهء طلب آمرزش بر مشرك نبوده است و گرنه همين عمل براى مسلمانان مدرك مىشد و لازم بود قرآن به پاسخ آن بپردازد . در پايان يادآور مىشويم كه مقصود از آيهء « وَما كانَ اللَّهُ لِيُضِلَّ قَوْماً بَعْدَ إِذ هَداهُمْ ؛ شأن خداوند نيست كه قومى را پس از هدايت گمراه كند » اين است كه بفهماند طرح دوستى با مشركان نوعى گمراهى است ، هم‌اكنون بيدار باشيد كه از اين عمل خوددارى كنيد و بدين وسيله براى شما اتمام حجت مىشود چنان‌كه مىفرمايد : « حَتّى يُبَيِّنَ لَهُمْ ما يَتَّقُونَ ؛ تا آن‌چه را بايد بپرهيزند براى آنها بيان كند » .\r\nدر آيهء « أَنَّ اللَّهَ لَهُ مُلْكُ السَّمواتِ » سلطنت و فرمانروايى مطلق را از آن خداوند مىداند و به‌جز او براى مؤمنان ولى و ياورى نمىداند و نتيجه اين مىشود كه بايد مؤمنان از دشمنان او ( مشركان ) بپرهيزند و جز او كسى ديگر را يار و ولىّ خود نگيرند و بدانند دوستى با رسول خدا و هواداران او از شُعَبِ ايمان به خدا و دوستى با خداست .\r\n\r\n","description":"","footnote":"","page_name":" 268 ","page_number":268},
  {"content":"\r\n\r\n\r\nاعتصاب عليه كارشكنان\r\n117 . « لَقَدْ تابَ اللَّهُ عَلَى النَّبِىِّ وَالمُهاجِرِينَ وَالأَنْصارِ الَّذِينَ اتَّبَعُوهُ فِى ساعَةِ العُسْرَةِ مِنْ بَعْدِ ما كادَ يَزِ يغُ قُلُوبُ فَرِيقٍ مِنْهُمْ ثُمَّ تابَ عَلَيْهِمْ إِنَّهُ بِهِمْ رَؤُفٌ رَحِيمٌ ؛\r\nخداوند رحمت خود را بر پيامبر و مهاجران و انصار نازل كرد ؛ مهاجران و انصارى كه در لحظه‌هاى سخت كه نزديك شد دل‌هاى برخى از حق منحرف شود ، از وى پيروى كردند ، باز رحمت خود را بر آنان نازل فرمود ؛ زيرا خداوند به ايشان مهربان است » .\r\n118 . « وَعَلَى الثَّلاثَةِ الَّذِينَ خُلِّفُوا حَتّى إِذا ضاقَت عَلَيْهِمُ الأَرضُ بِما رَحُبَتْ وَضاقَتْ عَلَيْهِمْ أَنْفُسُهُمْ وَظَنُّوا أَنْ لا مَلْجَأَ مِنَ اللَّهِ إِلّا إِلَيْهِ ثُمَّ تابَ عَلَيْهِمْ لِيَتُوبُوا إِنَّ اللَّهَ هُوَ التَّوّابُ الرَّحِيمُ ؛\r\nهم‌چنين رحمت خود را بر آن سه نفرى نازل نمود كه از لشكر اسلام باز ماندند ( و در جهاد شركت نكردند ) تا اين‌كه ( براثر قطع رابطهء مردم با آنها ) زمين با آن وسعت برايشان تنگ شد و جانشان در فشار قرار گرفت ، دانستند جز خداوند پناهگاهى نيست ، خداوند آنها را مشمول رحمت خود قرار داد ، تا توبه كنند . خداوند توبه‌پذير و رحيم است » .\r\n119 . « يا أَ يُّها الَّذِينَ آمَنُوا اتَّقُوا اللَّهَ وَكُونُوا مَعَ الصّادِقِينَ ؛\r\nاى ايمان آورندگان ، از خداوند بپرهيزيد و با راستگويان باشيد » .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nيكى از جنگ‌هاى اسلام غزوهء تبوك است . يك كاروان بازرگانى ، آمادگى امپراتور روم را براى حمله به مركز اسلام به پيامبر گزارش داد . خبر هنگامى به پيامبر رسيد كه مردم زراعت پيشهء مدينه ، آمادهء جمع‌آورى زراعت و محصول سال بودند . فصل رسيدن خرماها بود ، ولى با اين همه سربازان دلاور اسلام به همه چيز پشت پا زدند . پيامبر با ارتشى منظم و در حدود سى هزار نفر ، عازم تبوك شد گروهى به علت نفاق و نداشتن ايمان و اعتقاد ، از شركت در جهاد امتناع كردند و شرح حال اين گروه در تفسير آيات پيش گذشت . پيامبر گرامى دربارهء آنان تصميم خطرناكى نگرفت ، بلكه آنان را معرفى كرد .\r\nولى روزى كه پيامبر بسيج عمومى اعلام كرد ، سه نفر از مسلمانان حقيقى به‌نام‌هاى هلال ، كعب و مراره از شركت در اين جهاد مقدس ، امتناع كردند و اگر مسلمانان به موقع براى دفع قيام نمىكردند ؛ چه بسا با حمله‌اى ناگهانى تمام زحمات پيامبر و مسلمانان در طول 22 سال از بين مىرفت . اين سه نفر از رسول‌خدا معذرت طلبيدند كه اكنون موقع رسيدن خرما و فصل جمع‌آورى محصول است و نيز افزودند كه ما در ظرف چند روزى كارهاى خود را روبه‌راه مىكنيم و بلافاصله خود را به ارتش اسلام مىرسانيم .\r\nناگفته پيداست ، پوزش آنها منطقى نبود و هرگز اين گونه عذرها در لحظه‌اى كه اساس مذهب در خطر افتاده است پذيرفته نيست . مال دنيا و ثروت دنيا در صورتى لذت بخش است كه استقلال ملتى محفوظ بماند و اسارت در دست دشمن سايهء شوم خود را بر سر آنها نيفكند . ملتى كه به‌موقع دست به جهاد نزند و براى چند خروار گندم و جو و خرما دست روى دست بگذارد و جاده را براى ورود دشمن و حملهء ناگهانى او باز گذارند ، هرگز در آينده از استقلال مالى و اقتصادى برخوردار نخواهد شد .\r\nعقل و خرد مىگويد بايد از محصول و خرما و تمام درآمد يك‌سال گذشت و در سايهء استقلال سياسى به استقلال اقتصادى نيز رسيد . ولى متأسفانه خرد آنان\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nاين حقيقت را درك نكرد ، سود موقت را بر سود دايم مقدم داشتند .\r\nحبّ دنيا چنان دامنگير اينها شد كه براى حركت خود به جبهه ، امروز و فردا كردند كه ناگهان خبر مراجعت موفقيت‌آميز پيامبر در مدينه پيچيد . اين سه نفر از كردهء خود آن‌چنان پشيمان بودند كه حدّ نداشت . براى جبران به استقبال رسول‌خدا رفتند و سلام عرض كردند و تبريك گفتند ، ولى پيامبر اعتنايى نكرد و پس از ورود به مدينه ، تصميم مهمى دربارهء آنها گرفت و دستور داد مسلمانان همه گونه روابط خود را با آنان قطع كنند ، زنان آنها حضور پيامبر آمدند و عرض كردند : اى پيامبر خدا ، آيا ما نيز در اين باره تكليف و وظيفه‌اى داريم ؟\r\nفرمود : بله ، لازم است در خانه‌هاى آنها بمانيد ، اما با آنان همبستر نشويد .\r\nاعتصاب عمومى در حق سه نفر اعلام گرديد . نخستين مبارزهء منفى در اسلام به مرحله اجرا گذارده شد . سياست خردمندانهء پيامبر كه جزء لاينفك آيين او بود ، نقش عجيبى داشت . تجارت و بازار متخلفان از جهاد راكد ماند ، اجناسشان به‌فروش نرسيد نزديك‌ترين افراد آنها از سخن گفتن با آنها امتناع كردند و به تعبير قرآن : « ضاقَتْ عَلَيْهِمُ الأَرضُ بِما رَحُبَتْ » . سرزمين پهناور مدينه برايشان مانند قفس گرديد ، روح و روان آنان در فشار سختى قرار گرفت چنان كه مىفرمايد : « وَضاقَتْ عَلَيْهِمْ أَنْفُسُهُمْ » .\r\nاين سه نفر به حكم خرد با كمال فراست فهميدند در محيط اسلامى ، زندگى جز با پيوستن به صفوف مسلمانان امكان ندارد ، در ميان اكثريت تعداد اقليت ناچيز نمىتواند زندگى كند ، شايد منظور از جمله « وَظَنُّوا أَنْ لا مَلْجَأَ مِنَ اللَّهِ إِلّا إِلَيْهِ ؛ دانستند كه پناهگاهى جز خدا نيست » معناى وسيعى دارد كه اين مطلب را نيز شامل است ؛ يعنى براى ايمان آنها دو انگيزه بود : يكى فطرت و وجدان كه آنان را به سوى ايمان و توبه مىكشانيد و ديگر حساب‌هاى اجتماعى ، منهاى حساب ايمان . زيرا آنان ديدند كه با اين وضع زندگى براى آنها محال خواهد بود و به‌ناچار تسليم حق و حقيقت گرديدند .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\n\r\nاعتصاب چگونه شكسته شد ؟\r\nمدت اعتصاب پنجاه روز تمام بود : چهل روز در مدينه بودند و ده روز در اطراف مدينه در بيابان‌ها . سه روز آخر را روزه گرفتند . هر كدام در گوشهء بيابان مشغول عبادت بودند . ناگهان جبرئيل آمد و آيهء 118 را آورد و پيامبر اكرم كسى را فرستاد و به آنها بشارت داد كه خداوند توبهء شما را پذيرفته است .\r\nمبارزهء منفى بى دردسرترين مبارزه\r\nجاى گفتگو نيست ، ملتى كه بخواهد بر دشمن پيروز گردد و مبارزهء مثبت انجام دهد ، ناچار است مقدمات و عوامل پيروزى را فراهم آورد ، ارتش منظمى كه مىخواهد با آخرين سلاح‌ها مجهز گردد دستگاه‌هاى اطلاعاتى و سازمان‌هاى جاسوسى و ده‌ها ابزار جنگى لازم دارد ، ولى ملتى كه هنوز در چنگ استعمار است ، قدرت چنين مبارزه‌هايى را ندارد . براى اين طبقهء ، مبارزهء منفى از بىدردسرترين مبارزه‌هاست . اعتصاب اكثريت برضدّ اقليت ناچيز - كه ستون پنجم را در كشور تشكيل مىدهند و از پشتيبانى دولت‌هاى بيگانه برخوردارند - بسيار مؤثر و مفيد است و كوچك‌ترين زحمتى ندارد .\r\nسياستى كه جزء دين اسلام است ، همين سياست معقولانهء رسول اكرم است .\r\nادارهء يك خانواده ، با بىتدبيرى رئيس خانه امكان‌پذير نيست ، يك شركت تجارتى بدون تدبير مديرعامل و هيأت مديره ، با شكست روبه‌رو مىگردد ، آيا ادارهء يك كشور پهناور كه تحت نظر صاحب رسالت و جانشينان او اداره خواهد شد ، ممكن است نقشهء سياسى نداشته باشد ؟\r\nاين آيه علاوه بر اين‌كه درس‌هاى آموزنده‌اى به زمامداران مسلمان مىدهد ، هر فردى از افراد ملت نيز مىتواند از اين آيه يك سلسله نتايج جزئى بگيرد .\r\nما دايرهء اجراى اين سياست اسلامى را كوچك‌تر مىگيريم ، روى سخن با\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nيك‌مشت مسلمان است كه سراسر اجتماع ما را فرا گرفته است . در فاميل همهء ما افرادى پيدا مىشوند كه عملًا به احكام دين ما ، از خود بىاعتنايى نشان مىدهند تكليف ما با چنين افراد چيست ؟ آيا لازم نيست پس از تذكرات مفيد و سودمند و پس از اعتراضات زبانى ، روابط خود را با آنها محدودتر كنيم ؟ ! و روى خوش به كسانى كه از نصايح مشفقانهء ما پند نمىگيرند نشان ندهيم ، تا لااقل از اين راه آنها را به سوى ترك گناه و پيروى از تعاليم عالى اسلام بكشانيم ؟\r\nالبته اين قسم امر به معروف و يا مبارزه با فساد ، پس از طى مراحلى است كه اگر آن مراحل دربارهء شخص آلوده مؤثر واقع نشد ، در اين هنگام بايد دست به مبارزهء منفى به صورت اعتصاب زد . در اين جا براى تكميل مطلب به نقل يك حديث از اميرمؤمنان عليه السلام اكتفا مىكنيم :\r\n« أدنى الإنكار أن يلاقي أهل المعاصي بوجوه مكفهرة ؛\r\nكمترين مرتبهء امر به معروف و نهى از منكر اين است كه مردم مسلمان با مردم مسلمان گنه‌كار ، با چهره‌هاى درهم كشيده روبه‌رو شوند » .\r\nمنظور از جملهء « لَقَدْ تَابَ اللَّهُ عَلَى النَّبِىّ » چيست ؟\r\nپيامبر اكرم به حكم خرد و نصوص قرآن معصوم از گناه است . مهاجر و انصار با اين‌كه عصمت ندارند بلكه همهء آنها هم ، مرتبهء عدالت را دارا نيستند با وجود اين در جريان « جنگ تبوك » گناهى از آنها كه موجب فسق باشد سرنزده بود ، به‌گواه اين‌كه مىگويد : « مِنْ بَعْدِ ما كادَ يَزيغُ قُلوبُ فَريقٍ مِنْهُمْ ؛ نزديك بود دل‌هاى برخى از آنها از حق منحرف شود ( ولى منحرف نشدند تا موجب فسق گردد ) . . . » و منظور همان تنبلى و سستى بود كه اثر مستقيم گرمى هوا و رسيدن ميوه‌ها بود و اين مطلب امرى طبيعى است كه در طبقات مختلف به‌وجود مىآيد .\r\nبنابراين مقصود از جمله « تابَ اللَّهُ » چنان‌كه لغت گواهى مىدهد مشمول رحمت قرار دادن است . در لغت آمده است : « تاب عليه ؛ رجع إليه بالرحمة » .\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nهرگز چنين تعبيرى دلالت بر صدور گناه نمىشود .\r\nتخلف آن سه نفر اگر چه جنبهء مخالفت داشت و جملهء « وَ عَلَى الثَّلاثَةِ » نيز عطف بر « عَلَى النَّبِىّ وَ الْمُهاجِرينَ » است ، ولى با اين همه دليل بر صدور معصيت از نبى و ياران با وفاى او ، كه در لحظه‌هاى سخت از او پيروى كرده‌اند ، نمىشود ؛ زيرا در خود آيهء 117 ، كه متعرض حال پيامبر و اصحاب اوست ، گواه محكمى بر عدم صدور معصيت موجود است و اتحاد سياق و عطف كردن جملهء « وَ عَلَى الثَّلاثَةِ » بر جملهء « وَ عَلَى النَّبِىّ » گواه بر اتحاد از نظر مضمون نيست .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\n\r\nپاداش مجاهدان راه خدا\r\n120 . « ما كانَ لِأَهْلِ المَدِينَةِ وَمَنْ حَوْلَهُمْ مِنَ الأَعْرابِ أَنْ يَتَخَلَّفُوا عَنْ رَسُولِ اللَّهِ وَلا يَرْغَبُوا بِأَنْفُسِهِمْ عَنْ نَفْسِهِ ذ لِكَ بِأَ نَّهُمْ لا يُصِيبُهُمْ ظَمَأٌ وَلا نَصَبٌ وَلا مَخْمَصَةٌ فِى سَبِيلِ اللَّهِ وَلا يَطُونَ مَوْطِئَاً يَغِيظُ الكُفّارَ وَلا يَنالُونَ مِنْ عَدُوٍّ نَيْلًا إِلّا كُتِبَ لَهُمْ بِهِ عَمَلٌ صالِحٌ إِنَّ اللَّهَ لا يُضِيعُ أَجْرَ المُحْسِنِينَ ؛\r\nشايستهء اهل مدينه و كسانى كه در اطراف آن زندگى مىكنند ، اين نيست كه از پيامبر خدا تخلف كنند ( و در سفرهاى جهادى شركت نكنند . بدانند ) كه هيچ تشنگى و خستگى و گرسنگى در راه خدا به آنان دست نمىدهد و هيچ گامى كه موجب خشم كافران باشد ، برنمىدارند و ضربه‌اى به دشمن نمىزنند مگر اين‌كه همگى به عنوان عمل صالح در دفتر اعمال آنان نوشته مىشود و خدا پاداش نيكوكاران را ضايع نمىكند » .\r\n121 . « وَلا يُنْفِقُونَ نَفَقَةً صَغِيرَةً وَلا كَبِيرَةً وَلا يَقْطَعُونَ وادِياً إِلّا كُتِبَ لَهُمْ لِيَجْزِيَهُمُ اللَّهُ أَحْسَنَ ما كانُوا يَعْمَلُونَ ؛\r\nهيچ مال كوچك و بزرگى را ( در راه خدا ) انفاق نمىكنند و هيچ سرزمينى را نمىپيمايند ، مگر اين‌كه براى آنها نوشته مىشود و سرانجام ، خداوند اعمال نيكشان را پاداش مىدهد » .\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nدر جنگ تبوك - همان‌طورى كه در گذشته به صورت گسترده يادآور شديم - گروهى در مدينه توقف كردند و رسول خدا را همراهى ننمودند و در حقيقت جان و اموال خود را بر حفظ جان رسول خدا مقدم داشتند و سرانجام رسول‌گرامى آنان را توبيخ كرد و با محاصرهء اقتصادى آنان را كيفر داد و بعداً توبه‌شان را پذيرفت .\r\nاكنون وقت آن رسيده است كه قرآن به همهء مسلمانان پيام بدهد و ضررهاى اين نوع كناره‌گيرى را يادآور شود . در اين مورد از دو راه استفاده كرده‌است : يكى بيان عاطفى و به يك معنا بيان عقلى و منطقى و ديگرى راه تشويق و تقدير .\r\nبيان نخست را چنين آغاز مىكند : « ما كانَ لِأَهْلِ المَدِينَةِ وَمَنْ حَوْلَهُمْ مِنَ الأَعْرابِ أَنْ يَتَخَلَّفُوا عَنْ رَسُولِ اللَّهِ وَلا يَرْغَبُوا بِأَنْفُسِهِمْ عَنْ نَفْسِهِ . . . » ؛ يعنى شأن جامعهء با ايمان نيست كه رهبر خود را ترك كند و او را در لحظات حساس همراهى ننمايد و جان خود را بر جان او مقدم دارد . جملهء « ما كانَ . . . » در مواردى به كار مىرود كه كار ، دون شأن فرد و جامعه باشد ؛ يعنى مقام رفيع مؤمن ايجاب مىكند كه به يك چنين كار ذلت‌بارى تن ندهد ؛ پس چگونه گروه با ايمان ، جان خود را بر جان پيامبر صلى الله عليه و آله مقدم مىدارد ؟ در حالى كه تعاليم دين آنان مىگويد : « النَّبِىُّ أَوْلى بِالمُؤْمِنِينَ مِنْ أَنْفُسِهِمْ . . . « 1 » ؛ پيامبر براى مؤمنان ، از جانشان برتر است » .\r\nراه ديگر ، راه تشويق و تقدير است :\r\nدر برابر هر نوع تشنگى ( لا يُصِيبُهُمْ ظَمَأٌ . . . ) ؛ رنج و خستگى ( وَلا نَصَبٌ ) ؛ گرسنگى ( وَلا مَخْمَصَةٌ فِى سَبِيلِ اللَّهِ ) ؛ و پيمودن راه‌هاى خطرناك كه مايهء خشم آمدن كافران مىشود ( وَلا يَطُونَ مَوْطِئَاً يَغِيظُ الكُفّارَ ) و در برابر هر نوع ضربه‌اى كه بر دشمن وارد مىكنند ( وَلا يَنالُونَ مِنْ عَدُوٍّ نَيْلًا ) ، در برابر همهء اينها خدا پاداشى مرحمت فرموده و كارهاى آنان را به عنوان عمل صالح در دفتر\r\n\r\n\r\n","description":"","footnote":"\r\n( 1 ) . احزاب ( 33 ) آيهء 6 .\r\n","page_name":" 276 ","page_number":276},
  {"content":"\r\n\r\nاعمالشان ضبط مىكند . ( إِلّا كُتِبَ لَهُمْ بِهِ عَمَلٌ صالِحٌ ) و اين وعده‌اى قطعى است ؛ زيرا تخلف از وعده ، بر خدا قبيح است و ساحت خدا از هر قبيحى پيراسته است . ( إِنَّ اللَّهَ لا يُضِيعُ أَجْرَ المُحْسِنِينَ ) .\r\nاين تشويق‌ها و تقديرها به ضميمهء بيان عاطفى و منطقى ، در آيهء نخست ، مطرح شده است ( آيهء 120 ) در حالى كه در آيهء بعد ( آيهء 121 ) به صورت ضابطه‌اى كلى دو مطلب را يادآور مىشود :\r\nالف ) مجاهدان راه خدا بدانند هر نوع خدمت مالى كه از آنان سربزند ، در دفتر اعمالشان نوشته مىشود : « وَلا يُنْفِقُونَ نَفَقَةً صَغِيرَةً وَلا كَبِيرَةً » .\r\nب ) مجاهدان راه خدا بدانند هر نوع خدمت جانىكه از آنان سربزند ، بىپاداش نخواهد بود : « وَلا يَقْطَعُونَ وادِياً إِلّا كُتِبَ لَهُمْ » .\r\nسرانجام ، در آيهء دوم با جمع‌بندى خاصى يادآور مىشود اين نوع اعمال به عنوان بهترين عمل در دفتر اعمال آنان ضبط خواهد شد . مسلماً مجاهدان در راه خدا اعمال ديگرى نيز دارند كه مايهء خشنودى خداست ، ولى هيچ عملى از نظر زيبايى به پايهء اين اعمال نمىرسد و اين اعمال گل سرسبد كارهاى آنان خواهد بود چنان‌كه مىفرمايد : « لِيَجْزِيَهُمُ اللَّهُ أَحْسَنَ ما كانُوا يَعْمَلُونَ » .\r\nبنابراين تفسير « أَحْسَنَ » صفت كار آنهاست . تو گويى خدا چنين مىگويد :\r\n« لِيَجْزِيَهُمُ اللَّهُ أَحْسَنَ أَعمالِهِمْ يعنى خداوند به اعمال شايسته و زيباى آنان پاداش مىدهد .\r\nبرخى احتمال مىدهند كه « أحسن » قيد فعل متقدم ( لِيَجْزِيَهُمْ ) باشد در اين صورت معناى آيه ، اين مىشود كه اعمال آنان را به بهترين وجه پاداش مىدهد .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\n\r\nتعليمات اجبارى در اسلام\r\n122 . « وَما كانَ المُؤْمِنُونَ لِيَنْفِرُوا كافَّةً فَلَوْلا نَفَرَ مِنْ كُلِّ فِرْقَةٍ مِنْهُمْ طائِفَةٌ لِيَتَفَقَّهُوا فِى الدِّينِ وَلِيُنْذِرُوا قَوْمَهُمْ إِذا رَجَعُوا إِلَيْهِمْ لَعَلَّهُمْ يَحْذَرُونَ ؛\r\nهمهء كسانى كه ايمان آورده‌اند ، نمىتوانند ( براى تحصيل علم يا جهاد در راه خدا ) سفر كنند . چرا از هر قبيله‌اى گروهى سفر نكنند ، تا حقيقت دين را بفهمند و پس از مراجعت ، قوم خود را راهنمايى كنند و بترسانند ، اميد است آنها نيز هدايت شوند و بترسند » .\r\nتعليمات اجبارى يكى از برنامه‌هاى مفيد و سودمند اجتماع است كه ، مىتواند چراغ دانش را در تمام دل‌ها روشن سازد ، بلكه نشانهء فرهنگ قوى و حيات‌بخشى است كه مىتواند در سراسر نقاط كشور با عفريت جهل و نادانى مبارزه كرده و دشمن شمارهء يكِ تمدن و انسانيت را از اجتماع براند .\r\nبسيارى از جوانان و درس خوانده‌هاى ما تصور مىكنند تعليمات اجبارى يكى از ارمغان‌هاى مغرب زمين است كه به‌وسيلهء مستشاران خارجى وارد مشرق زمين گرديده و مسلمانان در تصويب و اجراى اين برنامه ، رهين تفكر دانشمندان غربى هستند ؛ در صورتى كه بىاطلاعى ما از تعاليم عالى اسلام ما را به اين اشتباه افكنده است . بزرگ پيشواى اسلام به وسيلهء همين آيهء مورد بحث ،\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nتعليمات اجبارى را در سر لوحهء برنامه‌هاى خود قرارداده است و در همين آيه « 1 » به فرمان پروردگار جهان ، مأمور شده است به مسلمانان ابلاغ كند كه در هر زمان و هر مكان ، بايد از هر جمعيتى ، عده‌اى كوچ و در مراكز علمى تحصيل كنند و آن‌گاه بعد از بازگشت ، به ارشاد و هدايت و تعليم و تربيت ملّت خود بپردازند و در اين مطلب به قدرى پافشارى فرموده كه سخن خود را با لفظ « لولا » كه دلالت بر ترغيب و تحريص و ارعاب دارد ، آغاز فرموده‌است .\r\nاز بدبختىهايى كه دامنگير بعضى از جوانان ما گرديده ، اين است كه در طرز تفكر خود ، دنباله رو ديگرانند و استقلال فكرى ندارند و به‌سان مجسمه‌هاى بىاراده و بىفكر ، به مغرب زمين چشم دوخته‌اند و معتقدند : هرچه از آن سو بيايد بايد دربست قبول كرد و به مرحلهء اجرا گذارد ، اگر چه كامل‌تر از آن ، در قوانين و برنامه‌هاى ما باشد و ديگر ، به خود اين زحمت را نمىدهند كه تحقيق كنند كه آيا اين برنامه تا چه اندازه به صلاح ماست و در صورت صلاح ، آيا در قوانين و برنامه‌هاى مذهبى ما بهتر از آن و كامل‌تر از آن هست يا نه ؟\r\nامروز در كشورهاى متمدن « مؤسسات حمايت از حيوانات » در حال رشد است و اين طرز تفكر كم و بيش در ميان ما پديد آمده‌است . جوانان فريب خورده پيدايش اين فكر را از دانشمندان غرب مىدانند در صورتى كه اسلام قوانين زيادى را براى حفظ حيوانات و تربيت و مراقبت و حدود انتفاع مالك از حيوان و . . . بيان نموده است ، « 2 » ولى متأسفانه با داشتن چنين ميراث گرانبهايى ، گروهى دست‌گدايى به سوى بيگانگان دراز مىنمايند و در واقع مىخواهند برسانند كه اجتماع ما اجتماعى دنباله‌رو و چشم و گوش بسته است ، و ما از همه چيز ، حتى از ميراثى كه نياكان ما به‌رايگان در اختيار ما قرار داده‌اند ، بىاطلاعيم .\r\nاكنون براى تكميل مطلب چند جمله كوتاه دربارهء تعليمات اجبارى از پيشوايان\r\n\r\n\r\n","description":"","footnote":"\r\n( 1 ) . كيفيت استفادهء اين مطلب از آيه ، خواهد آمد .\r\n( 2 ) . مجموع تعاليم اسلام پيرامون حمايت از حيوانات در كتاب شؤون اقتصادى در اسلام تأليف‌گروهى از محققان مؤسسه امام صادق عليه السلام قم آمده است . علاقه‌مندان به آن كتاب مراجعه فرمايند .\r\n","page_name":" 279 ","page_number":279},
  {"content":"\r\n\r\nدين نقل مىكنيم :\r\n1 .\r\n« طلبُ العلْمِ فريضةٌ على كل مُسلمِ و مُسلمةٍ ؛\r\nدانش اندوزى وظيفهء هر مرد و زن مسلمانى است » .\r\n2 .\r\n« اطلبوا العلمَ مِنَ المَهْدِ إلى اللحْدِ ؛\r\nز گهواره تا گور دانش بجوى » .\r\n3 .\r\n« اطلبوا العِلْمَ وَلو بالصينِ ؛\r\nهرگاه دانش در نقاط دور دست ، مانند چين باشد لازم است سفر كنيد و علم آموزيد » .\r\n4 .\r\n« الحِمْكةُ ضالّةُ المؤمنِ يَأخُذُها أَيْنَ وَجَدها ؛\r\nدانش گمشده مسلمان است هر كجا پيدا كند آن را فرا مىگيرد ( از هر كس و در هر كشور ) » .\r\n5 .\r\n« لَوْ عَلِمَ الناسُ ما في طلبِ العلمِ لَطلبُوه وَلَو بسفك المُهَجِ و خَوْضِ اللُجِج ؛\r\nاگر مردم مىدانستند كه در تحصيل دانش چه نتايجى هست ، به دنبال آن مىرفتند ولو به قيمت از دست دادن جان و يا فرو رفتن در درياها باشد » .\r\nمردى محضر امام سجاد عليه السلام شرفياب گرديد ، در حالى كه دست مردى را در دست داشت و عرض كرد : اين مرد پدرم را كشته است ، تكليف من چيست ؟\r\nحضرت در پاسخ وى فرمود : اسلام دو راه در پيش پاى تو گذارده‌است : يا خونبها بگير و از او درگذر و يا او را براى قصاص و دادن درس عبرت به ديگران اعدام كن . سپس افزود : بهتر است كه از تقصير او درگذرى و از او خونبها بگيرى .\r\nآن مرد عرض كرد : چگونه بگذرم در صورتى كه دلم ، ملتهب و وجودم ، كانون خشم گرديده است . امام فرمود : آيا قاتل حقى برگردن تو دارد ؟ در پاسخ گفت :\r\nبله ، ولى جزئى است . قاتل حق تعليم دارد . مدت‌ها معلم من بوده و من در مكتب او درس آموخته‌ام . امام سجاد عليه السلام در حالى كه از گفتار آن مرد ناراحت شده‌بود ، فرمود : حقى كه اين قاتل بر گردن تو دارد ، بالاتر از حقى است كه تو بر او دارى .\r\nامام پس از گفتگوهايى حاضر شد كه آن حق را از قاتل بخرد و آن مرد را با دادن خونبها راضى سازد .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\n\r\nرازى كه هنوز علت آن روشن نيست\r\nجاى تعجب و تأسف است با اين‌كه قرن‌ها مسلمانان ، پى افكنان علوم و پايه‌گذاران دانش‌هاى بشرى بودند و در بسيارى از رشته‌هاى علوم ، دانشكده‌ها تأسيس و استادان و متخصصينى تربيت كردند و اروپاييان را رهين علوم خود ساختند و در پيدايش تمدن كنونى سهم به سزايى داشتند و با اين‌كه اسلام ، سفارش‌هاى مؤكدى در بسط علوم و باسواد كردن افراد كرده ، امروزه هنوز در كشورهاى اسلامى ، بيمارى جهل و بيسوادى ريشه‌كن نشده و درصد بالايى از مردم از نعمت خواندن و نوشتن محرومند و در حقيقت اين معمايى است كه چه شد با آن سوابق درخشان ، با آن‌همه سفارشات و تأكيدات ، مسلمانان اين اندازه عقب مانده‌اند ؟ ! و اين ركود و سستى براثر چه عاملى است ؟ كار به جايى رسيده است كه مؤسسهء يونسكو ، از ماوراى بحار بلند شده و آمده است تا براى رضاى خدا - ان‌شاء اللَّه براى رضاى خدا ! - مسلمانان ، جوانان و اطفال كشورهاى اسلامى را باسواد كند .\r\nسابقاً در عراق مجله‌اى به‌نام مجلة العلم منتشر مىگرديد ؛ روى جلد مجله به مناسبت نام آن و مقالات ارزندهء علمىاش چهار حديث اول را ، كه از نظر خوانندگان گذشت ، با وضع جالبى قرار داده بود . يك نفر از خارجيان با كنجكاوى غريبى ، احاديث چهارگانهء روى جلد را بررسى مىكرد و با لحن تعجب‌آميزى از گردانندگان مجله سؤال كرد : اگر پيامبر شما چنين دستورهايى در دانش اندوزى داده‌است ، چرا علم و دانش در ميان شما توسعه نيافته است ؟\r\n\r\nپاسخ اين سؤال\r\nجاى گفتگو نيست كه كشمكش‌هاى سياسى و اختلافات داخلى بر اثر هوس‌رانى خلفاى اموى و عباسى ، فاصلهء طبقاتى عجيبى در ميان مسلمانان\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nبه‌وجود آورد و نتايج شوم آن پس از قرونى ظاهر گرديد . از اين نظر برنامه‌هاى نجات بخش اسلام دربارهء بسط علم و دانش ، درست و به طور دقيق به مرحلهء اجرا در نيامد و توانايى درس خواندن براثر انحراف از مقررات اسلام از گروهى سلب گرديد . گروهى به هوس‌رانى و عياشى مشغول و عده‌اى به نان شب محتاج بودند . به دليل عدم لياقت دستگاه‌ها و هيأت‌هاى حاكمه در قرن‌هاى گذشته با آن‌همه ترقيات و پيشرفت‌هايى كه نصيب مسلمانان گرديده بود ، برنامهء تعليمات اجبارى به طور كامل اجرا نگرديد و اكنون كه بساط خلافت از كشورهاى اسلامى برچيده شده هنوز فقر و بدبختى دامنگير عدهء زيادى است . به همين دليل ودلايل ديگر كه اين‌جا جاى گفتن آنها نيست ، بسيارى از مردم مشرق زمين با داشتن برنامه‌هاى صحيح و قوانين تابناك اصلاحى ، از موهبت بزرگ خواندن و نوشتن محروم هستند .\r\nعلاوه براين ، بسيارى از مسلمانان تصور كردند كه منظور پيشوايان اسلام از اين سفارشات ، تجليل از مقام عالم و دانشمنداست ، از اين جهت به تكريم عالم و دانشمند پرداختند ، ولى ديگر غفلت از اين كردند كه هدف نهايى گويندگان آنها سوق دادن اجتماع به تحصيل دانش است و منظور ، تحريك به علم آموزى و مبارزهء همگانى با بيمارى جهل و نادانى است .\r\nبارى ، علت در گذشته هر چه بود فعلًا كارى با آن نداريم اكنون برماست با تأسيس دبستان و دبيرستان و دارالعلوم و دانشگاه ، چراغ دانش را در قلوب تودهء مردم روشن سازيم و با جنبشى علمى ، چراغ علم و دانش را فرا راه هم ميهنان و هم كيشان خود قرار دهيم و عزت و عظمت را در سايهء علم و دانش بطلبيم . « 1 »\r\n\r\n\r\n","description":"","footnote":"\r\n( 1 ) . در نظام گذشته براى ظاهر سازى و جلب افكار عمومى ، سپاهى به نام سپاه دانش تشكيل و مقرر شد كه « ديپلمه‌هايى » كه پشت درهاى كنكور مانده‌اند دوران سربازى خود را در روستاها به عنوان سپاه‌دانش بگذرانند ، طرح به ظاهر طرح خوبى بود ولى چون اخلاصى در كار نبود ، بازدهى چشمگيرى نداشت و در مناطقى ، مايهء فساد و تباهى ، و احياناً به دستگاه اطلاعاتى به سود نظام تبديل گرديد . اميد است در نظام جمهورى اسلامى ، با طرح « نهضت سواد آموزى » اين لكه از دامن ملت شريف شسته شود ، همهء هم‌ميهنان به نعمت خواندن و نوشتن نايل آيند ؛ زيرا به تعبير امام‌راحل قدس سره : « سواد آموزى يك تكليف شرعى است » و مسلمان در برابر تكاليف الهى مسؤول است .\r\n","page_name":" 282 ","page_number":282},
  {"content":"\r\n\r\n\r\nتفسير آيه\r\nاكنون كه با اين بحث مقدماتى آشنا شديد ، يادآور مىشويم آيهء مورد بحث به صورت‌هاى مختلف تفسير شده است كه اجمالًا يادآور مىشويم :\r\n1 . مقصود اين است كه همهء مؤمنان نمىتوانند به جهاد بروند ، پس لازم است از هر قبيله‌اى گروهى به ميدان جهاد بروند و در آن‌جا آيات الهى را با چشم خود مشاهده كنند كه چگونه افراد با ايمان بر مشركان پيروز مىشوند و چگونه خدا دين خود را كمك مىكند ، آن‌گاه به سوى قوم خود برگردند و آنچه را ديده‌اند ، به قوم خود گزارش كنند و از اين طريق آنان را بيم دهند تا از همراهى با پيامبرشان دست برندارند .\r\nاين تفسير با ظاهر آيه ، كمال مطابقت را دارد ؛ زيرا ظاهر آيه اين است كه كوچ‌كنندگان همان متفقهان در دين و نيز همان‌ها هستند كه قوم خود را بيم مىدهند . در اين تفسير ضماير سه‌گانه در جمله‌هاى « لِيَتَفقَّهُوا » و « لِيُنْذِرُوا » و « إِذا رَجَعُوا » مرجع واحدى پيدا كرده و همگى به يك گروه باز مىگردند .\r\nاما اين‌كه در ميدان نبرد ، چگونه انسان به حقيقت دين آگاه مىشود كه قرآن از آن به تفقه ياد مىكند ، همان است كه در بيان سابق اجمالًا گذشت و آن اين‌كه انسان مجاهد لمس مىكند ايمان به خدا و سراى ديگر و پاداش‌هاى اخروى به مجاهد آن‌چنان قدرت و توان مىبخشد كه او را به صورت دژى تسخيرناپذير در مىآورد ؛ در حالى كه شرك و اعتماد به غير خدا ، لانهء عنكبوتى بيش نيست كه با نسيمى فرو مىريزد .\r\nاين تفسير ، هر چند با ظاهر آيه كاملًا موافق است ، بالأخص كه آيه در رديف آيات جهاد واقع شده‌است و طبعاً بايد مقصود از مهاجرت ، همان مهاجرت به سوى ميدان نبرد باشد و تفقه نيز در آن‌جا انجام گيرد ، ولى مانع از آن نيست كه\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nآيه ، بعد ديگرى نيز داشته باشد كه با قطع نظر از سياق بتوان آن را تفسير كرد .\r\n2 . مقصود اين است كه همه مؤمنان نمىتوانند در جهاد شركت كنند ؛ زيرا شركت همهء مردم در جهاد هر چند از يك نظر مايهء پشت گرمى مجاهدان راه خداست ، ولى از نظر ديگر ، ضررهايى در بردارد و نتيجهء آن اين مىشود كه پيامبر خدا در مدينه تنها بماند و از فراغت رسول‌خدا استفاده نشود پس چه بهتر كه گروهى به سوى جهاد روند و گروهى ديگر در مدينه بمانند تا گروه دوم از فراغت پيامبراكرم صلى الله عليه و آله بهره بگيرند و احكام و تعاليم الهى را بياموزند ، آن‌گاه كه مجاهدان به سوى مدينه برگشتند ، آنان را در امور دينى يارى دهند و واجبات و محرمات را براى آنان بيان كنند .\r\nصحت اين تفسير بستگى به آن دارد كه جمله‌اى در آيه تقدير بگيريم و بگوييم مقصود اين است : « فَلَوْلا نَفَرَ مِنْ كُلِّ فِرْقَةٍ مِنْهُمْ طائِفَةٌ [ و تبقى مع النبي جماعة 
  ] لِيَتَفَقَّهُوا فِى الدِّينِ وَلِيُنْذِرُوا قَوْمَهُمْ إِذا رَجَعُوا إِلَيْهِمْ » .\r\nدر اين تفسير ، گروه كوچ كننده بايد غير گروهى باشند كه آموزش مىبينند و در نتيجه در مرجع‌هاى ضمير ، بايد تفكيكى پديد آيد و آن اين‌كه ضماير « ليتفقّهوا » و « ولينذروا » از آن گروهى خواهد بود كه در محضر پيامبر صلى الله عليه و آله مىمانند ، ولى ضمير « رجعوا » از آن كسانى خواهد بود كه به ميدان جهاد رفته و از جهاد برمىگردند .\r\nيك چنين تفكيك ، هر چند بر خلاف سياق آيه است ، ولى اگر قرينه‌اى گواهى دهد كه مقصود ، رفتن گروهى به ميدان نبرد و باقى ماندن گروهى نزد پيامبر صلى الله عليه و آله است ، در اين صورت تفكيك ، چندان مشكلى نخواهد داشت . در روايتى امام صادق عليه السلام چنين مىفرمايد : « اين آيه موقعى فرود آمد كه آمار مسلمانان فزونى پيدا كرد و خدا فرمان داد كه گروهى به سوى جهاد روند و گروهى ديگر براى تفقه در مدينه بمانند و اين وظايف به صورت متناوب در ميان مسلمانان انجام گيرد » .\r\n3 . گاهى گفته مىشود : مقصود اين است كه مسلمانان اطراف مدينه نمىتوانند\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nهمگى به حضور پيامبر برسند و چرا گروهى از آنان به مدينه نمىآيند تا معارف و احكام الهى را از طريق قرآن و سنّت بياموزند و به هنگام بازگشت به ميان قوم خود ، آنان را تعليم دهند ؟\r\nدر اين تفسير ، بايد از ارتباط آيه با آيات پيشين ، صرف نظر كرد و برخى از روايات اين تفسير را تأييد مىكند .\r\nكلينى از امام صادق عليه السلام نقل فرموده‌است كه ، يعقوب بن شبيب ، از آن حضرت پرسيد : هرگاه امام فوت كند ، تكليف كسانى كه دور از مركز امامت زندگى مىكنند براى شناخت امام بعدى چيست ؟\r\nآن حضرت در پاسخ وى ، آيهء مورد بحث را تلاوت فرمود و آن‌گاه افزود :\r\n« افراد دور از مركز امامت ، گروهى را اعزام مىكنند تا حقيقت امر را به دست آورده و به آنها پس از مراجعت ابلاغ كنند و تا مراجعتشان اين چنين افراد در نشناختن امام جديد معذورند » .\r\nچيزى كه مىتواند اين احتمال را تصحيح كند ، اين است كه ، آيه دو بار نازل شده باشد : يك بار به‌صورت متصل به آيات پيشين و در اين صورت ، طبعاً مربوط به جهاد خواهد بود كه با اين ترتيب بيش از دو احتمال نخست را نخواهد داشت ، ولى اگر احتمال بدهيم كه آيه ، بار ديگر به صورت مستقل فرود آمده‌است ، در آن موقع ، احتمال سوم متعين است بالأخص كه در طول قرون اسلامى ، فقهاى اسلام ، با اين آيه بر لزوم آموزش تعاليم دينى استدلال كرده‌اند و گفته‌اند بايد گروهى از لانه و كاشانهء خود به سوى مراكز علمى حركت كنند و علم دين را بياموزند و در بازگشت ، اقوام خود را آموزش دهند .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\n\r\nنبرد با دشمنان نزديك\r\n123 . « يا أَ يُّها الَّذِينَ آمَنُوا قاتِلُوا الَّذِينَ يَلُونَكُمْ مِنَ الكُفّارِ وَلْيَجِدُوا فِيكُمْ غِلْظَةً وَاعْلَمُوا أَنَّ اللَّهَ مَعَ المُتَّقِينَ ؛\r\nاى افراد با ايمان ، با كافرانى كه به شما نزديك هستند ، نبرد كنيد و از شما شدت احساس كنند . بدانيد كه خدا با پرهيزگاران است » .\r\nدشمن يك نظام ، خواه نزديك باشد ، خواه دوردست ، در هر دو حالت دشمن است كه نبايد از او غفلت كرد و بايد دربارهء هر دو انديشيد ، ولى اگر از نظر خطر ، هر دو يك‌سان باشند بايد حل مشكل دشمن نزديك را ، بر دور دست مقدم شمرد ؛ زيرا او به خاطر قرب مكان ، با حركت و خيزش كوتاهى مىتواند ضربه بزند و ناديده گرفتن اين و پرداختن به آن ، سبب مىشود كه وى از پشت خنجر بزند و فاجعه بيافريند . از اين جهت در آيهء مورد بحث ، فرمان مىدهد : « قاتِلُوا الَّذِينَ يَلُونَكُمْ مِنَ الكُفّارِ ؛ با كافرانى كه به شما نزديك هستند نبرد كنيد » ، آن‌هم نه نبرد ملايم ، بلكه نبرد سخت و سنگين ، به گونه‌اى كه قدرت و كوبندگى خود را به نمايش بگذاريد ، تا رعب بر او مستولى گردد و از عداوت و كارشكنى و انديشهء تهاجم دست بردارد ، چنان‌كه مىفرمايد : « وَلْيَجِدُوا فِيكُمْ غِلْظَةً ؛ شدت و شجاعت شما را لمس كنند » .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nچنين اصلى ( پرداختن به دشمن نزديك ) اصلى كلى است ، ولى در عين حال ، مانند ديگر اصول ، خالى از استثنا نيست ؛ يعنى حاكم اسلامى ، احياناً بايد نبرد با دشمن دور دست را مقدم بدارد و آن در صورتى است كه دشمن دور دست ، خطرناك‌تر از دشمن مجاور باشد .\r\nبنابراين ، اصل كلى در برنامه‌هاى دفاعى و يا تهاجمى ، پرداختن به دشمن مجاور است مگر اين‌كه دشمن دور دست حالت استثنايى به خود بگيرد . اين نه تنها قرآن است كه به نبرد با دشمن نزديك ، اولويت خاصى قائل است ، بلكه سيرهء پيامبر نيز همين مطلب را تأييد مىكند : او نخست ، با قبايل يهود ساكن مدينه به نبرد پرداخت و پس از پاك‌سازى سرزمين مدينه از لوث طوايف بنىقينقاع و بنىالنضير و بنىقريظه ، به دشمنان دور دست مانند روم و غيره پرداخت و اگر در سرزمين بدر با قريش قبل از قبايل يهود ، نبرد كرد به خاطر اين بود كه قريش از جايگاه خود حركت كرده و به سوى مدينه آمده بودند .\r\nسيرهء پيامبر ، نه تنها در زمينهء دفاع و تهاجم براساس « اولويت تهاجم به دشمن نزديك » استوار بود ، بلكه در هدايت مردم نيز از اين روش استفاده كرده و تا نزديكان خود را دعوت نكرد ، به دعوت ديگران نپرداخت و اين وحى الهى بود كه او را براين روش فرمان داد و فرمود : « وَأَنْذِرْ عَشِيرَتَكَ الأَقْرَبِينَ ؛ بستگان خود را از عذاب خدا بترسان » .\r\nدر پايان ، آيه يادآور مىشود : بايد كافران نزديك ، قدرت و شدت شما را احساس كنند ، ولى اين اصل نبايد سبب شود كه تقوا و پرهيزگارى را در حال جنگ از دست بدهيد ، بلكه بايد با حفظ اين اصل ، شدتِ عمل به خرج دهيد ، چنان‌كه مىفرمايد : « وَاعْلَمُوا أَنَّ اللَّهَ مَعَ المُتَّقِينَ » .\r\nدر اين جا مىتوان از آيه ، مطلب ديگرى را نيز استفاده كرد و آن اين‌كه ، نه تنها در نبرد نظامى ، بايد نخست به سركوبى دشمن نزديك پرداخت و آن‌گاه سراغ دشمن دور دست رفت ، بلكه در نبرد فرهنگى نيز بايد از اين اصل بهره گرفت .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nمسلمانان بايد با انديشه‌هاى باطل و زيانبخش نبرد كنند و در عين حال اولويت‌ها را نبايد ناديده بگيرند ؛ انديشه‌هايى كه كيان و نظام اسلامى را امروزه تهديد مىكند ، در مقام دفاع ، از اولويت خاصى برخوردارند تا انديشهء باطل ديگرى كه حايز اين ويژگى نيست ؛ مثلًا ديروز در اين كشور ، مسألهء ماركسيسم ، مكتب خطرناكى بود كه خشك وتر را مىسوزانيد و مستقيماً با هويت الهى و اسلامى ما در نبرد و معارضه بود ، در حالى كه ديگر مكتب‌هاى باطل تا اين حد خطرناك نبودند ، از اين جهت ، فشار دفاع در گذشته متوجه اين ماجراجويان بود كه در لباس دفاع از محروم و كارگر به استثمار او مىپرداختند ، ولى اكنون كه عمر ماركسيسم به پايان رسيده و اين مكتب پس از 80 سال آزمون ، در قلمروهاى فلسفى و اقتصادى و اجتماعى ، با شكست فاحشى روبه‌رو شده به گونه‌اى كه گريز از ماركسيسم ، شعار نجات از اسارت معرفى شده‌است ، بايد در فكر نبرد با ديگر انحرافات فكرى بود كه پس از ماركسيسم كانون خطر و عداوت هستند .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n\r\nنشانه‌هاى نفاق\r\n124 . « وَ إِذا ما انْزِلَتْ سُورَةٌ فَمِنْهُمْ مَنْ يَقُولُ أَ يُّكُمْ زادَتْهُ هذِهِ إِيماناً فَأمّا الَّذِينَ آمَنُوا فَزادَتْهُمْ إِيماناً وَهُمْ يَسْتَبْشِرُونَ ؛\r\nهر موقع سوره‌اى فرود آيد ، برخى از منافقان ( به عنوان استهزا ) به يكديگر مىگويند :\r\nاين سوره ، ايمان كدام يك از شماها را افزود ( ولى ) آنان‌كه ايمان آورده‌اند ، بر ايمان آنها افزوده ، در حالى كه خوشحالند » .\r\n125 . « وَأَمّا الَّذِينَ فِى قُلُوبِهِمْ مَرَضٌ فَزادَتْهُمْ رِجْساً إِلى رِجْسِهِمْ وَماتُوا وَهُمْ كافِرُونَ ؛\r\nآنان‌كه در قلوبشان بيمارى ( نفاق ) است ، بر پليدى آنان افزوده و در حالى كه كافر بودند ، در گذشتند » .\r\n126 . « أَوَلا يَرَوْنَ أَ نَّهُمْ يُفْتَنُونَ فِى كُلِّ عامٍ مَرَّةً أَوْ مَرَّتَيْنِ ثُمَّ لا يَتُوبُونَ وَلا هُمْ يَذَّ كَّرُونَ ؛\r\nآيا نمىبيند كه در هر سال ، يك بار يا دو بار آزمايش مىشوند ، باز توبه نمىكنند و متذكر نمىشوند » .\r\n127 . « وَ إِذا ما أُنْزِلَتْ سُورَةٌ نَظَرَ بَعْضُهُمْ إِلى بَعْضٍ هَلْ يَراكُمْ مِنْ أَحَدٍ ثُمَّ انْصَرَفُوا صَرَفَ اللَّهُ قُلُوبَهُمْ بِأَ نَّهُمْ قَوْمٌ لا يَفْقَهُونَ ؛\r\nهر موقع سوره‌اى فرود آيد به يكديگر نگاه مىكنند و مىگويند : آيا كسى ، شما را\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nمىبيند ( و از وضع ما آگاه است ) ؟ ! آن‌گاه مجلس پيامبر را ترك مىكنند و خدا نيز قلوب آنان را از گرايش به حق منصرف ساخته است ؛ زيرا آنان گروهى هستند كه نمىفهمند » .\r\nدر اين آيات ، دو نشانه براى منافقان بيان شده است كه به ترتيب تفسير مىكنيم :\r\n\r\n1 . افزايش بيمارى به هنگام شنيدن آيات قرآنى\r\nآيات قرآنى ، به‌سان دانه‌هاى حيات بخش باران رحمت است كه با ريزش خود ، رستاخيز در سطح زمين بر پا مىكند و در پرتو آن روى زمين را گل و گياه و سبزه و ميوه مىپوشاند ، ولى اين ويژگى در صورتى است كه زمين مستعد و شايسته بوده و مرده و شوره‌زار نباشد و گرنه ، جز خار و خس ، چيزى در آن نمىرويد و به قول سعدى :\r\n باران كه در لطافت طبعش خلاف نيست * در باغ لاله رويد و در شوره‌زار خس \r\nاگر در پرورش يك پديده ، علت فاعلى لازم است ، قابليت محل نيز ، شرط لازم به شمار مىرود . قرآن يكى از نشانه‌هاى افراد با ايمان را اين مىداند كه استماع آيات الهى ، مايهء فزونى ايمان آنان مىگردد ، چنان‌كه مىفرمايد :\r\n« إِنَّما المُؤْمِنُونَ الَّذِينَ إِذا ذُكِرَ اللَّهُ وَجِلَتْ قُلُوبُهُمْ وَ إِذا تُلِيَتْ عَلَيْهِمْ آياتُهُ زادَتْهُمْ إِيماناً وَعلى رَبِّهِمْ يَتَوَكَّلُونَ ؛ « 1 »\r\nافراد با ايمان كسانى هستند كه هر موقع خدا يادآورى شود ، قلوبشان ترسان مىشود . وقتى كه آياتش بر آنان تلاوت گردد ، بر ايمانشان افزوده مىشود و بر پروردگارشان توكل مىكنند » .\r\n\r\n\r\n","description":"","footnote":"\r\n( 1 ) . انفال ( 8 ) آيهء 2 .\r\n","page_name":" 290 ","page_number":290},
  {"content":"\r\n\r\nاين آيه براى افراد با ايمان ، سه نشانه متذكر مىشود و هر سه ، به ترتيب در روح انسان پديد مىآيند :\r\nالف ) ياد خدا ، مايهء خشيت و خوف مىشود ؛ زيرا به عظمت وجود او پى برده و خود را در برابر او بسيار كوچك مىبيند . از اين جهت يك نوع ترس و لرز بر اندام او حاكم مىگردد ، هم‌چنان‌كه اين حالت ، براى نوع افراد ، به هنگام روبه‌رو شدن با بزرگان رخ مىدهد ، تا آن‌جا كه در حرف زدن ، لكنت زبان پيدا مىكنند .\r\nب ) افزايش ايمان به هنگام شنيدن آيات الهى ؛ زيرا خوف و خشيت تفكر مىآفريند و در سايهء تفكر ، كيفيت ايمان بالا مىرود و درجهء يقين افزايش مىيابد .\r\nج ) در پرتو افزايش يقين و بالا رفتن درجهء ايمان ، سرچشمهء هستى را به خوبى مىشناسند و مطمئن مىگردند اسباب و علل ظاهرى ، نمايى بيش نيستند و كارها در دست اوست و او خداى سبب ساز و خداى سبب سوز است از اين جهت به او توكل مىكنند و امور خود را به او مىسپارند .\r\nدر آيهء ديگر يادآور مىشود كه بندگان حقيقى خدا از كنار آيات الهى به سادگى نمىگذرند آن‌جا كه مىفرمايد :\r\n« وَالَّذِينَ إِذا ذُكِّرُوا بِآياتِ رَبِّهِمْ لَمْ يَخِرُّوا عَلَيْها صُمّاً وَعُمْياناً ؛ « 1 »\r\nكسانى كه وقتى ، آيات الهى به آنان گوشزد شود ، كور و كر بر آن نمىافتند » .\r\nآن‌چه بيان گرديد همگى از آثار ايمان است كه به انسان حيات معنوى مىبخشد ، آن‌گاه او را به تكامل مىكشد و سرانجام در برابر هستى بخش ، پيشانى عبوديت مىسايد ؛ ولى قلب فاقد ايمان ، فاقد روح است و طبعاً استماع آيات قرآن به حكم اين‌كه مرده است در او اثر نمىگذارد . از اين جهت به هنگام نزول آيات قرآنى منافقان از باب تمسخر به يكديگر مىگفتند ، اين سوره ، ايمان كدام يك از شماها را بالا برد : « أَ يُّكُمْ زادَتْهُ هذِهِ إِيماناً » .\r\nقرآن در پاسخ اين گفتار يادآور مىشود افزايش ، از آن انسان‌هاى زنده دل\r\n\r\n\r\n","description":"","footnote":"\r\n( 1 ) . فرقان ( 25 ) آيهء 73 .\r\n","page_name":" 291 ","page_number":291},
  {"content":"\r\n\r\nاست و ايمان اين گروه خواه ناخواه بالا مىرود و در روح و روان ، حتى اعضاى آنان مانند چهره اثر مىگذارد ، به گواه اين‌كه يك نوع انبساط و نشاط بر آنها حكومت مىكند ، چنان‌كه مىفرمايد : « فَأمّا الَّذِينَ آمَنُوا فَزادَتْهُمْ إِيماناً وَهُمْ يَسْتَبْشِرُونَ » .\r\nولى افراد منافق كه دلى بيمار و چشمى كور و گوشى ناشنوا دارند ، از اين آيات بهره نمىگيرند ؛ زيرا بيمارى نفاق ، منافذ فهم و درك آنان‌را بسته و نمىخواهند چيزى را بفهمند و از آيه بهره ببرند و به سايقهء نفاق ، تمام آيات الهى را مسخره كرده و بر جرايم اعمال خود مىافزايند و بيمارى خود را دو چندان مىسازند و براى تكرار اين عمل به پايه‌اى مىرسند كه اصلاح آنان امكان‌پذير نمىگردد و به حال كفر مىميرند ، چنان‌كه مىفرمايد : « وَأَمّا الَّذِينَ فِى قُلُوبِهِمْ مَرَضٌ فَزادَتْهُمْ رِجْساً إِلى رِجْسِهِمْ وَماتُوا وَهُمْ كافِرُونَ » .\r\n\r\n2 . ترس از كشف راز\r\nآيهء مورد بحث ، نخست يادآور مىشود كه چرا منافقان بيدار نمىشوند ، در حالى كه در سال يكى دوبار آزمايش مىشوند و به تدريج پردهء نفاق كنار رفته و چهرهء واقعىشان نمايان مىگردد ؟ آيا وقت آن نرسيده‌است ، كه اين ماسك را كنار بگذارند و بدانند ديگر « حناى آنان رنگ ندارد » و جامعهء اسلامى آنان را به خوبى شناخته است ؟ پس چه بهتر خود را اصلاح كنند ، در غير اين صورت ، گرفتار عذاب دردناك الهى خواهند بود : « أَوَلا يَرَوْنَ أَ نَّهُمْ يُفْتَنُونَ فِى كُلِّ عامٍ مَرَّةً أَوْ مَرَّتَيْنِ ثُمَّ لا يَتُوبُونَ وَلا هُمْ يَذَّ كَّرُونَ » .\r\nحالا اين امتحان چه بود كه سالى يكى دوبار دامنگير منافقان مىشد ؟ ظاهراً براثر فرار از جبههء جنگ و فتنه‌انگيزى ، پرده از راز آنان مىافتاد و كاملًا رسوا مىشدند .\r\nتنها سرمايهء منافقان براى زندگى در جامعهء اسلامى ، ماسك نفاقشان است و\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nاگر ماسك كنار رود و چهرهء كريه آنان نمايان گردد ، زندگى براى چنين دشمنانى ، كار مشكلى خواهد بود . از اين رو هر موقع آياتى فرود مىآمد و پيامبر آن‌را بر مردم تلاوت مىكرد ، آنان به يكديگر مىنگريستند ؛ زيرا پيوسته فكر مىكردند كه آيه در حق آنها نازل گشته و آنان‌را رسوا خواهد ساخت . قرآن به اين نكته چنين اشاره مىكند : « وَ إِذا ما أُنْزِلَتْ سُورَةٌ نَظَرَ بَعْضُهُمْ إِلى بَعْضٍ » .\r\nدر هر حال آنان در مجلس نزول و تلاوت قرآن ، سخت ناراحت بودند و براى كتمان چنين حالتى و ترك مجلس و نجات از عذاب‌روحى از يكديگر مىپرسيدند : آيا كسى ما را نمىبيند ؟ ! سرانجام مجلس را ترك مىگفتند ، ولى در حقيقت از سعادت روىگردان مىشدند ، چنان كه مىفرمايد : « نَظَرَ بَعْضُهُمْ إِلى بَعْضٍ هَلْ يَراكُمْ مِنْ أَحَدٍ ثُمَّ انْصَرَفُوا صَرَفَ اللَّهُ قُلُوبَهُمْ » .\r\n\r\n","description":"","footnote":"","page_name":" 293 ","page_number":293},
  {"content":"\r\n\r\n\r\nپيامبر علاقه‌مند و رؤوف و مهربان\r\n128 . « لَقَدْ جاءَكُمْ رَسُولٌ مِنْ أَنْفُسِكُمْ عَزِيزٌ عَلَيْهِ ما عَنِتُّمْ حَرِيصٌ عَلَيْكُمْ بِالْمُؤْمِنِينَ رَؤُفٌ رَحِيمٌ ؛\r\nپيامبرى از خودتان به سوى شما آمد . رنج‌هاى شما براى او سخت است ، به هدايت شما حريص و به مؤمنان رؤوف و رحيم است » .\r\n129 . « فَإِنْ تَوَلَّوْا فَقُلْ حَسْبِىَاللَّهُ لا إِلهَ إِلّا هُوَ عَلَيْهِ تَوَكَّلْتُ وَهُوَ رَبُّ العَرْشِ العَظِيم ؛\r\nاگر روى گردانيدند ، بگو : خدا براى من كافى است ، جز او خدايى نيست ، براو توكل كردم و اوست صاحب عرش بزرگ » .\r\nاين دو آيه از نظر برخى از مفسران ، آخرين آياتى است كه بر پيامبر گرامى نازل شده و به فرمان او در پايان سورهء برائت قرار گرفته است . آيهء نخست ، براى پيامبر چهار ويژگى يادآور مىشود :\r\n1 . « رَسُولٌ مِنْ أَنْفُسِكُمْ ؛ پيامبرى از خودتان » .\r\n2 . « عَزِيزٌ عَلَيْهِ ما عَنِتُّمْ ؛ رنج‌هاى شما بر او گران است » .\r\n3 . « حَرِيصٌ عَلَيْكُمْ ؛ به شما علاقه‌مند است » .\r\n4 . « بِالْمُؤْمِنِينَ رَؤُفٌ رَحِيمٌ ؛ به افراد با ايمان رؤوف و مهربان است » .\r\nاكنون بيان ويژگىهاى چهارگانه :\r\n\r\n","description":"","footnote":"","page_name":" 294 ","page_number":294},
  {"content":"\r\n\r\n\r\n1 . مقصود از « مِنْ أَنْفُسِكُمْ » چيست ؟\r\nنخستين ويژگى پيامبر اين است كه از خود شماست . آيا مقصود اين است كه از جنس بشر است و لازمهء الگو بودن پيامبر اين است كه با كسانى براى هدايت آنان مبعوث شده‌است ، هم نوع باشد . يا اين‌كه مقصود اين است فردى را از گروه خود مؤمنان برانگيخت ؟ چنان‌كه مىفرمايد : « لَقَدْ مَنَّ اللَّهُ عَلى المُوْمِنِينَ إِذ بَعَثَ فِيهِمْ رَسُولًا ؛ خدا بر مؤمنان منت نهاد آن‌گاه كه در ميان آنان از خودشان پيامبرى را برانگيخت » در اين جا وجه مشابهت همان مؤمن بودن هر دو طرف معرفى شده است .\r\nدر برخى از آيات ، وجه مشابهت « امّى بودن » هر دو معرفى شده‌است ، چنان‌كه مىفرمايد : « هُوَ الَّذِى بَعَثَ فِى الأُمِّيِّينَ رَسُولًا مِنْهُمْ ؛ اوست كه در ميان درس نخوانده‌ها پيامبرى از خودشان برانگيخت » .\r\nدر هر حال ، وجه مشابهت ، چنين امورى است كه يادآورى شد نه عربيت ؛ زيرا قرآن هيچ‌گاه ، روى نژاد تكيه نكرده و پيوسته پيام‌هاى خود را با الفاظ « يا أَ يُّهَا النّاسُ » ، « يا أَ يُّهَا الْمُؤْمِنُونَ » آغاز مىنمايد .\r\n\r\n2 . رنج‌هاى شما بر او گران است\r\nظرف نزول آيات سوره برائت ، سال‌هاى نهم و دهم بوده كه جهاد با قيصر در سرزمين تبوك ، با رنج و مشقت همراه بود . از اين رو تذكر مىدهد رنج‌هاى جهاد و غيره كه افراد با ايمان متحمل شدند براى پيامبر سخت و گران است ، ولى چه‌مىتوان كرد ، هدايت مردم و ابلاغ رسالت در گرو تلاش و جهاد است ، چنان‌كه مىفرمايد : « عَزِيزٌ عَلَيْهِ ما عَنِتُّمْ » .\r\nاحتمال دارد كه دايرهء رنج ، وسيع‌تر از رنج‌هاى مربوط به جهاد باشد .\r\nسرانجام نشر اسلام در مدت ده سال كه پيامبر در مدينه به‌سر مىبرد ، با رنج و\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nدرد و غربت و شهادت و مجروح شدن همراه بود . خدا يادآور مىشود كه پيامبر در برابر اين زحمات و رنج‌ها ، نه تنها بىتفاوت نيست ، بلكه كاملًا آگاه است ، اما چاره چيست ؟ در راه هدف بايد تحمل كرد .\r\n\r\n3 . به افراد علاقه‌مند است\r\nاو به همهء افراد اعم از مؤمن و كافر علاقه دارد . نه تنها به هدايت همه علاقه‌دارد ، بلكه سعادت و خوشبختى همه را در دو جهان از صميم دل مىخواهد و اگر با منافقان به شدت برخورد مىكند ، صلاح آنان در همين است و اگر از مشركان تبرى مىجويد و بيشتر از چهارماه مهلت نمىدهد ، روى محبت و علاقه است و لذا چهار ماه نگذشته‌بود كه ، همگى راه اسلام پيش گرفتند و دست از سنگ پرستى برداشتند .\r\n\r\n4 . به افراد با ايمان مهربان است\r\nاو اگر چه به همهء افراد علاقه‌مند است ، ولى به افراد با ايمان ، مهر بيشترى دارد ؛ زيرا علاوه برجنبهء انسانيت ، رابطهء معنوى خاص ، ميان او و جامعهء با ايمان حكمفرماست . و درآخرين آيه ، يادآور مىشود كه ايمان افراد به سود خود آنان است و روى گردانى گروه مخالف نيز به ضرر خودشان تمام مىشود و تكيه گاه پيامبر ، خداى يگانه است كه حافظ و نگهبان اوست و بر او توكل مىجويد : « فَإِنْ تَوَلَّوْا فَقُلْ حَسْبِىَاللَّهُ لا إِلهَ إِلّا هُوَ عَلَيْهِ تَوَكَّلْتُ » .\r\nخدايى كه صاحب عرش بزرگ است و قدرت دارد كه بندهء صاحب رسالت خود را از شرّ كافران و منافقان حفظ بفرمايد : « وَهُوَ رَبُّ العَرْشِ العَظِيم » .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nملخص\r\nإن سورة التوبة سورة مدنية فيها ثلاثة مواضيع رئيسة المثيرة للالتفات وبذلك سميت هذه السورة بأسماء متعددة نحو : \" التوبة \" ، \" البرائة \" \" الفاضحة \" و قد خص القسم الأعظم من الآيات الاول لهذه السورة بالبرائة والاشمئزاز من المشركين والوثنيين والاعراض عن عهودهم وتشير آيات اخر إلى خيانة جماعة من المنافقين وتفشي أسرار شبكتهم التجسسية وفضاحتهم ، وتقوم أيضا آيات اخر بتبيين قصة توبة جماعة من المهاجرين والأنصار الذين تخلفواعن الجهاد ثم تابوا من بعد .\r\nهذا وقد تعرضت هذه السورة إلى موضوعات ، كعقائد أهل الكتاب ، والحكم الإسلامي بشأنهم ، ومحاربتهم ، والجهاد ، والسنة ، والشهر الإسلامي ، وأخلاق رسول الله .\r\nالناشر\r\nمؤسسة بوستان كتاب\r\nمركز الطباعة والنشر التابع لمكتب الاعلام الإسلامي\r\nالناشر اكثر نجاحا على المستوى الوطني\r\nعنوان المكتب المركزي : ايران ، قم ، اول شارع شهداء ، ركن الزقاق 17 ، ص . ب : 917\r\nالهاتف : 982517742155 + ، الفاكس : 982517742154 + ، التوزيع : 982517743426 +\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nفي أرض تبوك\r\nتفسير سورة التوبة\r\nالتنقيح الثاني\r\nآية الله الشيخ جعفر السبحاني\r\nمؤسسة بوستان كتاب\r\n1428 / 1385\r\n\r\n","description":"","footnote":"","page_name":" 298 ","page_number":298},
  {"content":"\r\n . \r\n","description":"","footnote":"","page_name":" 299 ","page_number":299},
  {"content":"\r\n . \r\n\r\n","description":"","footnote":"","page_name":" 300 ","page_number":300}
  ]