[
  {"content":"\r\nترجمهء الغدير\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nالغدير جلد 15\r\nمؤلف : علامه و محقق عبد الحسين امينى نجفى\r\nترجمه : اكبر ثبوت\r\nناشر : بنياد بعثت\r\nتيراژ : 2500\r\nنوبت چاپ : چهارم\r\nتاريخ نشر : 1369\r\nچاپ از : مركز چاپ و نشر بنياد بعثت\r\nتهران - خيابان سميه بين مفتح و فرصت\r\nتوزيع : فروشگاههاى كتاب بنياد بعثت\r\nتهران : 760133 - مشهد 59555 - قم 32118\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nعلامه فقيد شيعه آية الله مجاهد :\r\nمرحوم شيخ عبد الحسين امينى نجفى\r\nالغدير\r\nمترجم :\r\nاكبر ثبوت\r\nجلد پانزدهم\r\n","description":"","footnote":"","page_name":" تعريف الكتاب 3 ","page_number":3},
  {"content":"\r\nولاية على بن ابى طالب حصنى\r\nفمن دخل حصنى امن من عذابى\r\n","description":"","footnote":"","page_name":" تعريف الكتاب 4 ","page_number":4},
  {"content":"\r\n\r\n","description":"","footnote":"","page_name":" تعريف الكتاب 5 ","page_number":5},
  {"content":"\r\n\r\n","description":"","footnote":"","page_name":" تعريف الكتاب 6 ","page_number":6},
  {"content":"\r\n\r\n","description":"","footnote":"","page_name":" تعريف الكتاب 7 ","page_number":7},
  {"content":"\r\n\r\n","description":"","footnote":"","page_name":" تعريف الكتاب 8 ","page_number":8},
  {"content":"\r\n\r\nبه نام چاشنى بخش زبانها\r\nو اين هم جلد پانزدهم است از برگردان پارسى « غدير » ، كه - به دنبال آن چه گذشت - نخست مىپردازد به بررسى در چون و چراهاى سنيان پيرامون كيش ابو طالب و باورها و گرايشهاى او ، و پس از پايان گفتگو نيز بر مىگردد بر سر پژوهش پيشين در برترىهائى كه براى بوبكر شمرده‌اند و گزارشهاى ستايش آميزى كه دربارهء او آورده‌اند تا نوبت عمر برسد و در پرس و جوئى كوتاه ، گزافگوئىهاى پيروانش را دربارهء وى آشكار ساخته پنبهء همه را بزند و خوانندگان را براى بينائى و آگاهى بيشتر در پيرامون اين مرد به جلد ششم ( 1 ) بازگشت دهد و آن گاه به سراغ عثمان رود و لغزشها و كارهاى نادرست و نابجايش را بر شمارد و همچنان سخن را دنبال كند تا اين جلد را به پايان برده باز ماندهء گفتگو را براى جلدهاى ديگر بگذارد .\r\nاما روش من در برگرداندن « الغدير » همان است كه كم و بيش در پيوستهاى جلد سيزدهم ياد كرده‌ام و شايسته است آن سخنان را هنگام نگريستن در اين جلد نيز پيش چشم داشته باشيد تا هم راه بهره جستن از اين دفتر شناخته گردد و هم آن چه را در ارزيابى ديدگاه من از « الغدير » نبايد از ياد برد .\r\nو اكنون تنها كوتاه شدهء آن همه را - در چند فراز - باز نموده و سپس با بررسى در پيرامون پاره اى از بخشهاى اين جلد ، پيشگفتار را به پايان مىبرم .\r\nمىدانيم يكى از چشمگيرترين روشهاى امينى در پاسدارى از كيش شيعى\r\n\r\n","description":"","footnote":"\r\n( 1 ) جلد يازدهم و دوازدهم از برگردان پارسى .\r\n","page_name":" مقدمة 9 ","page_number":9},
  {"content":"\r\nاين بوده كه پرداخته است به آشكار ساختن ناسازگارىهاى خلفا - و نيز پيروان ايشان - با آن چه بر بنياد گزارشها و نگاشته‌هاى خود سنيان ، بايستى درست و پذيرفتنى شناخته شود . خواه آن گزارشها و داورىها به هيچ روى از ديدگاه شيعه پذيرفتنى باشد يا نه و خواه رفتار و گفتارى كه - با پشتگرمى به اين گزارشها و داورىها - به خرده گيرى نهاده مىشود از ديدگاه ويژهء شيعه به هيچ روى جاى خرده گيرى داشته باشد يا نه . و اين نكته اى است كه هنگام بررسى الغدير هرگز نبايد از پيش چشم دور داشت . چون با پشتگرمى به آن است كه مىتوانيم گفت :\r\nنه هر چه در الغدير « اثبات » مىشود ما پذيرفته‌ايم و نه هر چه « نفى » مىشود نپذيرفته‌ايم !\r\nدر اين باره در پيوستهاى جلد 13 با گستردگى بيشترى سخن رفت و اكنون چون مجال آن نيست كه همهء نوشته‌هاى اين جلد را به ارزيابى نهيم به ياد آورى چند نمونه اى بسنده مىكنيم كه اگر هم نمىتواند ديدگاه ويژهء ما را دربارهء همهء نوشته‌هاى اين جلد برساند اين اندازه هست كه چون و چند كار را در پيرامون « نفى » و « اثبات » هاى آن روشن مىنمايد .\r\nيك - در ص 328 تا 337 اين گفتگو به ميان مىآيد كه اگر زنى شوهرش گم شد چه بايد بكند و آيا با نبودن او راهى براى آزاد كردن خويش و شوى ديگر گرفتن دارد يا نه . پاسخ عمر و عثمان ، اين بوده است كه پس از گذشتن چهار سال از گم شدن مرد ، همسر او همچون زنى است كه طلاق داده شده و پس از چهار ماه و ده روز ديگر كه درنگ كرد مىتواند شوهر كند ولى امينى به اين گونه داورى ، سخت پرخاش كرده و - با پشتگرمى به گزارشهاى فراوانى از على ( ع ) - نشان داده است كه زن به هيچ روى آزاد نمىشود و تا هنگامى كه مردن شوهرش بى چون و چرا بر او روشن نگردد يا خود شوهر او را طلاق ندهد مانند ديگر زنان شوهر دار است و نمىتواند همسر ديگرى بشود .\r\nبا آن كه اين برداشت با روش خاندان محمد ( ص ) چندان سازگار نيست\r\n","description":"","footnote":"","page_name":" مقدمة 10 ","page_number":10},
  {"content":"\r\nو آئين شناسان شيعى - به پيروى امامانشان - كم و بيش همان راه حلى را در اين باره برگزيده‌اند كه عمر و عثمان پذيرفته بودند و برخىشان از اين هم پيشتر رفته و گفته‌اند : با دشوارىهائى كه درنگ چهار سالهء زن در بردارد ، به جانشينى امام مىتوان اين مدت را نيز بايسته ندانست يا آن را - هر چه مىشود - كوتاه تر ساخت .\r\nدو - در ص 357 تا 360 در گزارشهائى چند مىخوانيم : آيهء 24 از سورهء نساء درگير و دار اوطاس فرود آمد تا آميزش با كنيزانى كه در آن سرزمين به دست مسلمانان افتاده بودند ناروا ننمايد . با آن كه :\r\nالف : نبردى كه در سرزمين اوطاس روى داد همان جنگ حنين است ( 1 ) كه هشت سال پس از كوچيدن به مدينه در گرفته ( 2 ) با آن كه - چنان چه در ص 15 و 16 بيايد - سورهء نساء - سالها پيش از آن - در همان آغاز كوچيدن پيامبر به مدينه فرود آمده يا به گفتهء برخى پيش از كوچيدن به مدينه و در مكه .\r\nپس نمىتوان آن را به گزارشهائى پيوند زد كه - درست يا نادرست - رويدادهاى چندين سال بعد را باز مىنمايد .\r\nب : تفسيرهاى شناخته شدهء شيعه نيز روشنگرى آيه به گونهء بالا را درست ندانسته‌اند چنان كه در « الميزان » - 4 / 285 - مىخوانيم :\r\nآن چه نيز برخى ديگر گفته‌اند : خواست قرآن از * ( « ما مَلَكَتْ أَيْمانُكُمْ » ) * زنانىاند كه به دست مسلمانان مىافتادند و شوهرانشان نامسلمان بودند ، دليلشان گزارشى از ابو سعيد خدرى است كه مىرساند « اين فراز دربارهء دستگير شدگان جنگ اوطاس فرود آمده كه مسلمانان ، زنانى را كه - در ميان نامسلمانان - شوهر داشتند دستگير كردند و چون آيه بر پيامبر فرود آمد جارچى او بانگ در داد :\r\nبا زنان آبستن همبستر نشويد تا بارى كه در دل دارند برزمين نهند و با ديگر زنان نيز نياميزيد تا روزگارى كه بايستى درنگ كنند به سر آيد . » ( 3 )\r\n\r\n","description":"","footnote":"\r\n( 1 ) معجم البلدان 1 / 281 ، سيرة ابن هشام 4 / 130 ( پانويس ) .\r\n( 2 ) اعلام منجد 261 .\r\n( 3 ) گزارشهائى كه در خود « الغدير » از زبان بوسعيد آمده ، دو دستور بالا را كه دربارهء خوددارى از آميزش با زنان شوهردار است ندارد و همين نيز آنها را نپذيرفتنىتر مىنمايد زيرا به هيچ روى با دستورهاى فقهى سازش پذير نيست .\r\n","page_name":" مقدمة 11 ","page_number":11},
  {"content":"\r\nاين گونه روشنگرى آيه ، پذيرفتنى نيست چون هم گزارش ياد شده سست است و هم ما را ناگزير مىسازد كه بىهيچ دست آويز درستى ، آيه را ويژهء يك نمونه بيانگاريم .\r\nج - در پيرامون سست بودن گزارش - كه « الميزان » گفته و گذشته - نگاهى به بازگو گران و پذيرندگان آن - كه نامشان در « الغدير » آمده ، اين زمينه را روشن مىنمايد و ما اينك كسانى از ايشان را با نمونهء گزارش و برداشتهاشان كه در ديدهء شيعه بىارج است ياد مىكنيم تا دانسته شود كه كار امينى - در روشنگرى هايش با پشتگرمى به گفته‌هاى ايشان - تنها براى خرده گيرى از سنيان است نه براى ارزش نهادن بدانها :\r\n1 - بيهقى : در ص 20 در گزارشى از وى مىخوانيم كه خداوند پيامبرش را از آمرزش خواستن براى مادر خويش بازداشت ! و در ص 105 نيز گزارش دروغينى از وى مىخوانيم كه مىرساند اهريمن از عمر مىترسد و دورى مىگزيند و از پيامبر نه ! چنان چه در ص 314 تا 316 مىبينيم - براى پشتيبانى از عثمان - يك جا گزارشى سست را درست خوانده و يك جا روش پيامبر را پيش از نهاده شدن قانون ، دست آويز نپذيرفتن قانون گردانيده و دستور بعدى او را نديده گرفته و ص 136 نيز بازگو گر گزارشى از زبان اوست در اعجاز عمر !\r\n2 - جصاص : در ص 315 مىبينيم كه وى از سر دلبستگى به عثمان ، آئين نامهء پيامبر ( ص ) را ديگرگون نموده و آن را به گونه اى دستخورده بازگو مىكند .\r\nدر ص 351 نيز آمده است كه به گزارش وى ، برداشت ابن عباس با عثمان دربارهء « داشتن دو خواهر با يكديگر » همانند بوده است با آن كه از ص 353 و 354 بر مىآيد چنين هماننديى در كار نبوده و تنها مهر خليفه ، جصاص را بر آن داشته است تا در يك برداشت ناساز با قرآن ، همانندى براى وى دست و پا كند .\r\n3 - زهرى : اين مرد همان ابن شهاب است كه در ج 13 - پانويس ص 319 - بىارجى او و گزارشهايش را به گفتگو نهاديم و اينك كه جائى براى بازگوئى\r\n","description":"","footnote":"","page_name":" مقدمة 12 ","page_number":12},
  {"content":"\r\nآن سخنان نيست بنگريد به ص 12 و 179 تا بدانيد چگونه به خدا دروغ بسته و آيهء نامهء او را در نكوهش ابو طالب - پدر بزرگوار على - فرود آورده ( ! ) و براى پاك نمودن عثمان در كار نادرستش بهانه اى بىپايه و گزارشى ساختگى تراشيده است .\r\n4 - شوكانى : در ص 105 گزارش دروغينى از زبان وى مىخوانيم كه مىرساند اهريمن از عمر مىترسد و دورى مىگزيند و از پيامبر نه ! چنان چه در ص 179 نيز مىبينيم براى پاك نمودن عثمان در كار نادرستش بهانه اى بىپايه و گزارشى ساختگى بازگو مىكند .\r\n5 - عبد الرحمان پسر عوف : دربارهء وى به همين اندازه بسنده كنيم كه : كسى است كه در سوم بار ، گوى جانشينى را از چنگ على بربود و ناجوانمردانه به دامن برادر زنش - عثمان - افكند و براى نشاندن او و امويان برگردن مسلمانان ، بىشرمى را به جائى رسانيد كه به على گفت : اگر برگزيدهء مرا نپذيرى و نافرمانى نمائى سر و كارت با شمشير بران خواهد بود و كشته خواهى شد ، نمونهء يغماگرىهايش از دارائى توده‌هاى مستمند مسلمان نيز اين كه پس از مرگ ، 1000 شتر و 3000 گوسفند و 100 اسب بر جاى گذاشت و 20 شتر ، ويژهء آبيارى كشتزارهايش در « جرف » بود و چندان شمشهاى زر از وى ماند كه براى بخش كردن آنها تبرداران زور آور به كار برخاسته و چندان با تبر زدند تا دستهاشان آبله كرد و كيسه‌هاى سيم و زر او را كه بر روى هم چيدند ديوارى بلند بر سر پاشد كه يك تن ايستاده مىتوانست در پشت آن پنهان گردد . . . ( الغدير 8 / 296 و 284 و 336 و 369 ، 9 / 88 + الامامة و السياسة 1 / 31 + طبرى 3 / 302 و 297 + ابن ابى الحديد 1 / 63 ) و پس از اينها نكوهشهاى على از وى - در كنار عمر - و گرفتار شدنش به نفرين آن پيشوا ، كه هر كدام براى بىارج ساختن او و گفتارش بس است ( نيز برگرديد به ج 13 از برگردان پارسى غدير ص 182 و 285 + تنقيح المقال 2 / 147 كه دربارهء او مىنويسد : به گزارش او پشتگرم نتوانم بود زيرا كسى كه\r\n","description":"","footnote":"","page_name":" مقدمة 13 ","page_number":13},
  {"content":"\r\nدر آن چه به بنيادهاى آئين ما وابسته است نادرستكارى نمايد - در پيرامون شاخه‌ها و فرمانهاى آن - سخنش را پشتوانه نشايد ساخت .\r\n6 - عبد اللَّه پسر عمر : بىارزشى اين مرد و گزارشهايش را نيز از همان چه در ج 13 ص 346 و 347 گذشت مىتوان دريافت و در اين جلد نيز - ص 33 و 34 - از زبان وى يكى از زشتترين گزارشهائى را خواهيد شنيد كه در نكوهش ابو طالب - و براى كوچك كردن او - به هم بافته شده و امينى گناه ساختن آن را سر بسته به گردن وى افكنده است .\r\n7 - عمر : دربارهء وى هيچ گونه نيازى به گفتگو نمىبينم و همان چه را امينى سربسته در اين جلد - ص 101 تا 103 و 137 و 149 و 151 - و با گستردگى در جلد يازدهم و دوازدهم از برگردان پارسى « غدير » آورده براى آشنائى با عمر بسنده مىشمارم .\r\n8 - قرطبى : در ص 3 و 4 و 11 و 35 خواهيد ديد كه وى - براى بدگوئى از ابو طالب - داستان بافى و گزارش سازى كرده و با دروغ بستن به خدا و پيامبر ، آيه‌هاى قرآن را در نكوهش پدر على ( ع ) فرود آورده است !\r\n9 - مسلم نيشابورى : در ص 20 در گزارشى از وى مىخوانيم كه خداوند پيامبرش را از آمرزش خواستن براى مادر خويش بازداشت ! و در ص 6 و 12 و 13 و 31 مىبينيم وى گزارش دروغسازانى را بازگو مىكند و درست مىشمارد كه - از سر كينتوزى با على - به خدا و پيامبر نيز دروغ بسته و آيه‌هاى قرآن را در نكوهش ابو طالب فرود آورده‌اند ! چنان چه در ص 36 و 155 از دو گزارشى كه به گفتهء وى بايد پذيرفت بر مىآيد كه پيامبر ابو طالب را از دوزخيان مىشمرده ! و در هنگام نماز پيامبر ، اهريمن بر وى تاختن برده و نماز او را شكسته . . . !\r\n10 - مكحول : او را نيز شيعيان از دشمنان على ( ع ) شمرده و گزارشهايش را داراى بنيادى استوار نمىشناسند ( تنقيح المقال 1 / 154 و 3 / 246 ) .\r\nهمين اندازه آشنائى با كسانى را كه گزارشها و برداشتهايشان در ص\r\n","description":"","footnote":"","page_name":" مقدمة 14 ","page_number":14},
  {"content":"\r\n357 تا 360 پشتوانهء روشنگرى قرآن گرديده بس مىشماريم و پرسش پيشين را باز به ميان مىآريم : اين گونه روشنگرىها براى شيعه چه ارزشى دارد ؟\r\nسه - در ص 109 تا 120 گزارشها و برداشتهاى فراوانى ياد شده است در نكوهش خوانندگى و نوازندگى و دست افشانى و پايكوبى ، كه چون با آنها روبرو مىشويم دو پرسش بر ايمان پيش مىآيد :\r\nالف : اين گزارشها و برداشتها براى شيعه چه اندازه ارزش دارد و آيا ما مىتوانيم آنها را دست افزارى گردانيم براى شناخت دستورهاى خداوند كه بايد بدان گردن نهاد ؟\r\nب : اگر گرفتيم كه اينها دست آويز استوارى نباشد ، چه ملاكى مى - تواند ما را يارى دهد تا فرمان آئين خويش را در اين باره دريابيم ؟\r\nپرسش نخست را هنگامى مىتوان پاسخ داد كه بدانيم اين گزارشها را چه كسانى بازگو كرده و اين برداشتها از آن چه كسانى است و ايشان تا چه اندازه در نزد شيعه ، شايستهء ارج نهادناند براى روشن ساختن اين زمينه ، اينك كسانى از ايشان را - با نمونهء گزارش و برداشتهاشان كه در ديدهء شيعه بىارج است - ياد مىكنيم .\r\n1 - ابن ابى جمره : بنگريد به گزارش گزافه آميزى كه دربارهء دانش عمر بازگو كرده و به دنبال آن نيز لافى بدين گونه زده : « هيچ يك از جانشينان پيامبر ( در دانائى ) به پاى وى نرسند - چه رسد به ديگر ياران پيامبر و چه رسد به آيندگانشان » و اين هم از داورى خود امينى دربارهء ابن ابى جمره : با سخنان زر اندود ، زمينه‌هاى درست را از چشم ساده دلان توده نهان مىدارد و اين كار را كه نزد خدا بسى سهمناك است آسان مىشمارد ( ص 151 - 152 ) .\r\n2 - ابن ابى حاتم : بنگريد به گزارش وى در ص 20 كه مىرساند خداوند با فرستادن آيه اى از قرآن ، مادر پيامبر را شايستهء آن ندانست كه برايش آمرزش\r\n","description":"","footnote":"","page_name":" مقدمة 15 ","page_number":15},
  {"content":"\r\nبخواهند و در روز رستاخيز به سود او ميانجى گرى نمايند ( ص 20 ) .\r\n3 - ابن جوزى : وى همان است كه گزارش دروغينى در برترى ابو بكر - و آن هم از زبان على - بازگو كرده است ( ص 59 ) و همان كه امينى لاف پرگزافهء او را دربارهء پايگاه عمر - در روزگار پيش از اسلام - به باد سرزنش گرفته و دروغ شمرده است ( ص 98 ) .\r\n4 - ابن عبد البر ، ابو عمر : وى نيز همان است كه امينى گزارش پرگزافه اش را دربارهء دانش بسيار عمر و دربارهء پايگاه بلندش در روزگار پيش از اسلام به باد نكوهش گرفته و دروغ شمرده است ( ص 98 و 99 و 150\r\n5 - ابن عساكر : در ص 23 و 24 مىبينيد وى با گزارشهاى نادرستى كه بازگو مىكند ابو طالب را از جرگهء مسلمانان به در برده و بر آن رفته كه خداوند در قرآن پيامبرش را از آمرزش خواستن براى پدر على باز داشته است . گذشته از گزارشهاى گزافه آميزش دربارهء پايگاه عمر در روزگار پيش از اسلام ( ص 98 ) و دربارهء برترىهاى فراوان بوبكر ( ص 54 ) .\r\n6 - ابن كثير : داورى امينى دربارهء اين مرد و نوشته هايش در جلد 16 از برگردان پارسى بيايد و اين جا به چند فراز از آن بسنده مىكنيم :\r\nراستى را شيوهء اين مرد - در ياد كردن از برترىها - بر آن است كه چون خواهد به درهم بافتن تاريخ محبوبان خويش - از امويان يا كسانى از پيوستگان ايشان - پردازد كه از پيشگامان آزمندى و سيرى ناپذيرىاند ، در آن هنگام سخنان بسيارى مىآرد و گزارشهاى ناچيز و ساختگى را - به گونهء خبرهاى درست - رديف مىكند بى آن كه به زنجيرهء آنها بپردازد يا در پيرامون زمينهء آنها سخنى در دنباله اش بياورد و هرگز هم از اين افسانه پردازى خسته نمىشود . هر چند كه « مثنوى هفتاد من كاغذ » را دربارهء آنها سياه كند ولى چون نوبت مىرسد به ياد از برترىهاى كسى از خاندان على يا پيروان و ويژگان ايشان - از بزرگان و نيكان توده همچون ابوذر - آن گاه مىبينى زمين با همهء فراخىاش بر وى تنگ\r\n","description":"","footnote":"","page_name":" مقدمة 16 ","page_number":16},
  {"content":"\r\nمىآيد و در مىماند و لنگ مىشود كه گوئى زبانش را بريده و لبانش را دوخته‌اند يا گوئى در هنگام شنيدن آنها گوشش سنگين مىشود كه آن را به خود راه ندهد و اگر هم به ناچار يادى از آن كند آن را به گونه اى خرد و ناچيز مىآرد چنان چه مىبينى آن چه را از بلند آوازه ترين برترىهاى ابوذر است سست و ناتوان مىشمارد . . .\r\n7 - ابن ماجه : برگرديد به گزارش وى در ص 20 كه مىرساند خداوند - با فرستادن آيه اى از قرآن - پيامبر را از آمرزش خواستن براى مادر خويش باز داشت و گواهى داد كه او بر كيش بتپرستى مرده و از دوزخيان است .\r\n8 - ابن مردويه : در ص 20 و 32 مىبينيد وى با گزارشهاى نادرستى كه بازگو مىكند ابوطالب و آمنه - عمو و مادر پيامبر - را از جرگهء نيكان و خدا پرستان - به در برده ، و بر آن رفته است كه خداوند در قرآن ، پيامبر را از آمرزش خواستن براى مادر باز داشته و عمويش را نيز براى ره يافتگى ناشايسته خوانده است .\r\n9 - ابو الشيخ : در ص 24 مىبينيد وى با گزارش نادرستى كه بازگو مىكند ابو طالب را از جرگهء مسلمانان به در برده و بر آن رفته است كه خدا در قرآن ، پيامبرش را از آمرزش خواستن براى عمو بازداشته است .\r\n10 - ابو داود : آن چه در زير شمارهء 7 دربارهء ابن ماجه گفتيم ، دربارهء ابو داود نيز درست است - كه به همان جا برگرديد .\r\n11 - ابو موسى اشعرى : اين مرد ، شناخته شده تر از آن است كه نيازى به شناساندن داشته باشد و نمونهء دشمنىاش با على ( ع ) بر كنار كردن او است از پيشوائى - در گير و دار حكميت - گذشته از كوششهائى كه پيشترها براى باز داشتن مردم از پيوستن به على مىنمود و گذشته از كارگزارى براى عمر و عثمان ، و كارش به جائى رسيد كه على ( ع ) بر وى نفرين فرستاد ( هدية الاحباب ص 47 )\r\n12 - ابو هريره 13 - انس - بىارجى اين دو و گزارشهاشان را در جلد سيزدهم ص 344 تا 346 به گفتگو نهاديم اكنون نيز خوانندگان را بازگشت\r\n","description":"","footnote":"","page_name":" مقدمة 17 ","page_number":17},
  {"content":"\r\nمىدهيم به ص 31 ، تا نكوهشهاى امينى به ابو هريره را بنگرند كه با گزارش دروغ خويش ابو طالب را از جرگهء مسلمانان به در برده و بر آن رفته است كه خداوند با فرستادن آيه اى از قرآن ، ناشايستگى پدر على ( ع ) را براى راهنمائى شدن باز نموده است - كه پناه بر خدا ! -\r\n14 - بخارى : براى آشنائى با اين مرد ، به گزارشهائى چند از او كه در همين جلد آمده است بنگريد كه هم ناسازگارىاش را با شيعيان در بدگوئى از بزرگان و چهره‌هاى درخشان ايشان مىرساند و هم گرايشهايش را به دشمنان آنان - و در كنار آن نيز نكوهشهاى امينى از وى كه سنيان نگاشتهء او را - پس از قرآن - بىچون و چرا درستترين نامه‌ها مىشناسند : در ص 6 و 12 مىبينيد وى با گزارشهاى دروغينى كه آورده ابو طالب را از جرگهء مسلمانان بيرون برده و بر آن رفته است كه خداوند با فرستادن آيه‌هاى قرآن ، ناشايستگى پدر على ( ع ) را براى راهنمائى شدن باز نموده و مردن او به كيش بت پرستى و گردن ننهادن او به آئين مسلمانى را گواهى كرده و پيامبر خويش را از آمرزش خواستن براى او بازداشته است . در ص 36 نيز مىخوانيم وى گزارشى را درست شمرده كه مىرساند ابو طالب از دوزخيان است و در آتش خشم خداوند كيفر مىبيند ! كه خود امينى در پايان گفتگو از اين گزارش مىنويسد : پس نبايد گول آن را خورد كه داستان را بخارى آورده زيرا نگاشتهء او كه « صحيح » خوانده شده خرجين ياوه سرائىهاست و گنجينهء لغزشها ؛ كه اگر خداى برتر از پندار خواهد - به هنگام گفتگو از آن - تو را - از چگونگى كار - آگاه خواهيم ساخت .\r\nدر ص 54 مىبينيم وى گزارشى را بازگو مىكند و شايستهء پذيرفتن مىداند كه مىرساند به گواهى پيامبر ، ابو بكر از همهء ياران پيامبر داناتر بوده و بيش از همهء مردمان - با همراهىها و بخشيدن دارائى خويش - بر وى منت نهاده - و ديگر برترىهاى دروغينش - و امينى پس از آن كه پنبهء اين گزارش را به خوبى زده مىنويسد :\r\n","description":"","footnote":"","page_name":" مقدمة 18 ","page_number":18},
  {"content":"\r\n« و خوب ! با همهء اينها آيا گزافگوئى و ياوه سرائى نيست كه نووى . . .\r\nمىنويسد : دانشوران . . . همداستان شده‌اند كه پس از قرآن گرامى ، درستترين نامه‌ها ، صحيح بخارى و مسلم است ؟\r\nآيا نگاشته اى كه گزارشش اين و سرگذشت بازگوگران گزارشهايش اين باشد - و تازه اين ، يكى از بهترين و كم آسيبترين آنها است ! - مىتواند درست ترين نامه‌ها پس از قرآن به شمار آيد ؟ - سهمناك است سخنى كه از دهان ايشان بيرون مىآيد - و آن گاه اگر درستترين نگاشته‌هاى ايشان - كه همگى بر درستى آن همداستاناند - چنين باشد ، ديگر نگارشهاشان به هنگام ارزيابى چگونه خواهد بود ؟ »\r\nو اين هم چند نمونهء ديگر از گزارشهاى پوچ بخارى كه در همين جلد به بررسى نهاده شده : ( ص 146 ) فرشتگان با عمر سخن مىگويند . ( ص 152 ) اهريمن از عمر مىگريزد و از پيامبر نه ! ( 154 ) پيامبر نماز مىخواند كه اهريمن بر وى تاخت و نماز او را شكست . و نيز گزارش پر گزافهء او دربارهء دانش عمر ( 146 ) و اين كه آمده و براى پاسدارى از آبروى عثمان ، دستور خود سرانهء او را دست آويزى گرفته براى سست نمودن فرمان پيامبر - و كم ارج ساختن آن - كه امينى پس از پژوهشهائى در اين باره مىنويسد :\r\nاز بخارى چه شگفتى دارد كه براى دستور دادن ، برداشت كسى همچون عثمان را بر آن چه برانگيختهء خدا ( ص ) آورده - و همهء پيروان وى بر آن همداستانند - برتر بشمارد ؟ مگر او همان نيست كه براى گزارش دادن ، عمران پسر حطان - شورشى دشمن على - را از پيشواى راستين - جعفر پسر محمد - شايسته تر مىشمارد ؟\r\nاگر تو از هوسهاى ايشان پيروى كنى - آن هم پس از آن كه دانشى برايت آمد - به راستى كه در آن هنگام از ستمگران خواهى بود .\r\n15 - بيهقى : برگرديد به ص دوازده\r\n16 - ترمذى : بنگريد به گزارش وى در ص 31 كه مىرساند ابو طالب آئين\r\n","description":"","footnote":"","page_name":" مقدمة 19 ","page_number":19},
  {"content":"\r\nپيامبر را نپذيرفته و بر كيش بت پرستى مرده و خداوند با فرستادن آيه اى از قرآن ، ناشايستگى او را براى راهنمائى شدن ، گواهى كرده است و گزارش وى در ص 105 و 106 و 107 و 155 كه مىرساند : اهريمن از عمر مىگريزد و از پيامبر نه .\r\n17 - حكيم ترمذى : بنگريد به گزارش وى در ص 105 كه مىرساند اهريمن از عمر مىگريزد و از پيامبر نه و به خرده گيرى امينى از وى كه چرا « زمينهء گزارشها را با پخت و پزهايش ديگر گونه مىنمايد » ( ص 123 ) و به گزارشهاى گزافه آميزش دربارهء دانش عمر ( ص 150 و 101 )\r\n18 - حماد پسر ابو سليمان : گزارشهاى وى نيز در ديدهء دانشمندان شيعى سست است و شايستهء پشتگرمى نيست ( تنقيح المقال 1 / 44 )\r\n19 - زمخشرى : بنگريد به گزارشى كه در ص 21 از زبان وى بازگو شده و مىرساند كه خداوند با فرستادن فرازى از قرآن ، پيامبرش را از آمرزش خواستن براى مادر خويش بازداشت و اين كه : گزارش ياد شده ، درستتر از گزارشى است كه مىرساند آن فراز دربارهء ابو طالب فرود آمده - و براى جلوگيرى از آمرزش خواهى براى وى - هر چند زمخشرى ، گزارش دوم را نيز نادرست نشمرده است . در ص 352 نيز از زبان وى مىخوانيد : « آورده‌اند كه على و عثمان دربارهء نگه داشتن دو خواهر برده مىگويند : يك آيه آن را روا گردانيده و يك آيه ناروا » و امينى پنبهء اين گزارش را زده و مىنويسد : و از اينها روشن مىشود كه چه بى پايه است آن چه به امير مؤمنان ( ع ) بسته‌اند كه با عثمان - در آن برداشت ناساز با قرآن و آئين نامهء پيامبر - هماهنگى نموده و گفته : يك آيه آن را روا شناخته و يك آيه ناروا . دور است از او كه دربارهء دستورى از دستورهاى خدا به چند گونه سخن كند و اين نسنجيده گويانند كه خواسته‌اند كار سهمناك عثمان را در چشم مردم كوچك بنمايند پس بر على ( ع ) چنين دروغى بسته و چنين نسبت ناروائى به او داده‌اند .\r\n20 - سيوطى - نگارندهء الدر المنثور : براى آشنائى با چون و چند گرايشهاى\r\n","description":"","footnote":"","page_name":" مقدمة 20 ","page_number":20},
  {"content":"\r\nاين مرد ، بر گرديد به ج 13 از برگردان پارسى الغدير - ص 194 - و آن جا اين گزارش را از زبان وى بخوانيد : « پيامبر گفت : مرا كه به آسمانها بالا بردند بر هيچ آسمانى نگذشتم مگر يافتم كه در آن نوشته بود : محمد برانگيختهء خداست و بوبكر جانشين من . » و ببينيد كه وى در آغاز اين گزارش را ساختگى مىشمارد و سپس مهر خليفه بر آتش مىدارد كه استخاره كرده ( ! ) و گزارش ساختگى را نيكو و حسن بشمارد و پشتگرمىاش نيز به گواه هائى چند ؛ كه امينى پنبهء همهء آنها را زده و بىپايگى برداشت وى را روشن گردانيده است .\r\n21 - شوكانى : برگرديد به ص سيزده\r\n22 - ضحاك : گزارشها و سخنان اين مرد نيز بىارزش شناخته شده است ( يادنامهء شيخ طوسى 1 / 300 و 303 ) .\r\n23 - طبرانى : بنگريد به گزارش وى در ص 20 و 21 كه مىرساند خداوند با فرستادن آيه اى از قرآن ، پيامبر را از آمرزش خواهى براى مادر خويش باز داشت و گواهى داد كه او بر آئين بت پرستى مرده و از دوزخيان است و باز بنگريد به گزارشهاى گزافه آميزش در برترى بوبكر و عمر ( ص 57 و 155 )\r\n24 - طبرى : بنگريد به گزارشهاى او در ص 12 و 20 - 21 كه مىرساند خداوند با فرستادن يك آيه از قرآن ، پيامبرش را از آمرزش خواستن براى مادر و پدر و عمويش - ابو طالب - بازداشت و گواهى داد كه آنان بر آئين بت پرستى مرده و از دوزخيانند و در آيهء ديگر نيز ناشايستگى ابو طالب را براى راهنمائى شدن و پذيرفتن آئين راستين ، گواهى كرده است .\r\n25 - عايشه : دشمنى اين زن با على و خاندان او آشكارتر از آن است كه نيازى به بازگوگرى باشد گذشته از آن همه خونهاى پاكان و بيگناهان كه به دستور او در گير و دار جمل ريخته شد و نخستين جنگ خانگى در ميان مسلمانان پديد آمد و براى آشنائى بيشتر با چون و چند زندگى و گزارشهاى او بنگريد به نگاشتهء جداگانه و گسترده اى كه سيد مرتضى عسكرى در اين زمينه پديد\r\n","description":"","footnote":"","page_name":" مقدمة 21 ","page_number":21},
  {"content":"\r\nآورده است .\r\n26 - عبد بن حميد : بنگريد به گزارش وى در ص 31 كه مىرساند ابو طالب از پذيرفتن آئين راستين سر باز زده و بر كيش بت پرستى مرده و خداوند با فرستادن آيه اى از قرآن ، ناشايستگى او را براى راهنمائى شدن گواهى كرده است .\r\n27 - عبد الرحمان پسر عوف : بر گرديد به ص سيزده\r\n28 - عبد اللَّه پسر عمرهء برگرديد به ص چهارده\r\n29 - عطاء پسر ابو رباح : گزارشهاى وى نيز بسى سست و بىپايه به شمار آمده زيرا وى پروائى نداشته كه آنها را از زبان چه كس فرا گيرد و بازگو كند ( راستگو يا . . . ) و شايد هم باورها و گرايشهائى تباه در او بوده ، كه بيداد - گران اموى آن همه در بزرگداشت او و گرم كردن بازارش مىكوشيدند تا جائى كه هر ساله در گرما گرم ديدار مردم از خانهء خدا ، جارچيان امويان بانگ بر مىداشتند كه : جز عطاء هيچ كس را نرسد به روشنگرى دستورها و آئين خدائى پردازد ( تنقيح المقال 1 / 102 + رجال ابن داود 477 + جامع الرواة 1 / 538 + مرآة الجنان يافعى 1 / 244 )\r\n30 - عكرمه : دربارهء او نيز دانشمندان شيعى مىنويسند : رو گردانىاش از خاندان محمد ( ص ) نيازى به روشنگرى ندارد و گرايش به خوارج داشته و گزارش هايش سست است ( تنقيح المقال 1 / 104 ، 2 / 265 )\r\n31 - عمر : برگرديد به ص چهارده\r\n32 - قتاده : وى نيز از آنان بود كه از همگان يكسر بريده و به امويان پيوسته و در بازگو گرى برترىهاشان ! نمونه بود چندان كه فرمانرواى اموى ، وى را بستود و در پشتيبانى از وى سرسختى نموده از همگنانش برتر شمرد ( قاموس الرجال 7 / 382 ) نمونهء گزارشهاى وى را نيز يكى در ص 31 مىخوانيد كه مىرساند خداوند - با فرستادن آيه اى از قرآن - پيامبرش را از آمرزش خواستن براى پدر خويش بازداشته و گواهى داده كه او بر آئين بت پرستى مرده و از دوزخيان است و\r\n","description":"","footnote":"","page_name":" مقدمة 22 ","page_number":22},
  {"content":"\r\nديگرى را نيز در ص 34 كه مىرساند خداوند - با فرستادن آيه اى ديگر - ناشايستگى ابو طالب را براى راهنمائى شدن گواهى كرده و دلخواهانه بخشى از آن را در نكوهش ابو طالب و بخش ديگر را در ستايش از نياى فرمانروايان عباسى فرود آورده است !\r\n33 - قرطبى : برگرديد به ص چهارده\r\n34 - قسطلانى - نگارندهء « ارشاد السارى » - در ص 20 گزارشى از وى مىخوانيد كه مىرساند خداوند - با فرستادن يك آيه - پيامبرش را از آمرزش خواستن براى مادر خويش باز داشته و گواهى داده كه او بر آئين بت پرستى مرده و از دوزخيان است . كه امينى در ص 31 سربسته مىگويد : اين گزارش را ساخته‌اند تا آبروى پيامبر پاك را بريزند و دامن پاكيزهء مادر پاكش را به آلايش بت پرستى چركين نشان دهند . در ص 146 نيز گزارش ديگرى از قسطلانى مىخوانيم كه مىرساند : فرشتگان با عمر پسر خطاب سخن مىگويند . . .\r\n35 - مجاهد : وى نيز گرايش به خوارج و دشمنان على داشته ( قاموس الرجال 7 / 481 ) و نمونهء گزارشهاى او را در ص 34 مىخوانيد كه مىرساند ابو طالب آئين راستين را نپذيرفته و بر كيش بت پرستى مرده و خداوند - با فرستادن يك آيه - ناشايستگى او را براى راهنمائى شدن گواهى كرده است .\r\n36 - معاويه : وى نيز شناخته شده تر از آن است كه نيازى به شناساندنش باشد . و تازه ، دشمنى او با على ، صدها هزار از نيكان و پاكان و بىگناهانى كه خونشان به دست و دستور او ريخته شد و ديگر تبهكارىهائى كه به فرمان او انجام گرفت نه به اندازه اى است كه در چند فراز بتوان فشرده اش را باز گفت و خود امينى بخش گسترده اى از الغدير را ويژهء اين كار گردانيده كه جلدهاى 19 تا 21 از بر گردان پارسى را در بر مىگيرد .\r\n37 - مكحول : بر گرديد به ص چهارده\r\n38 - ميمون پسر مهران : براى شناختن وى نيز به اين دو گزارشى كه بازگو\r\n","description":"","footnote":"","page_name":" مقدمة 23 ","page_number":23},
  {"content":"\r\nكرده بنگريد : پيامبر گفته : « شيعيان را بكشيد ! » و على گفته : « پسر عوف - كه بزرگوارىهايش را در ص سيزده شناختيد ! - امين آسمانيان و زمينيان است . »\r\n( قاموس الرجال 9 / 178 و 189 ) در ج 14 ص 166 از برگردان پارسى « الغدير » نيز مىخوانيد : وى بر على تاخت و تازهائى داشته و اگر هم گيريم كسانى سخن او را شايستهء پشتگر مىشمرده‌اند ، پس از تاخت و تازهايش بر فرمانرواى گروندگان ، ديگر خود و گزارشهايش چه ارزشى دارد ؟\r\n39 - نافع : در ص 33 گزارشى از وى مىخوانيد كه مىرساند ابو طالب از پذيرفتن آئين راستين سر باز زده و بر كيش بتپرستى مرده و خداوند نيز با فرستادن يك آيه - ناشايستگى او را براى راهنمائى شدن باز نموده است .\r\n40 - نخعى ، ابراهيم : وى نيز از كسانى شمرده شده كه در دشمنى با خاندان على ( ع ) آوازه اى بلند دارند . ( قاموس الرجال 1 / 218 و 231 ) .\r\nاين كوتاه سخنى بود براى شناساندن كسانى كه امينى گزارشها و برداشت هاشان را در برابر سنيان ، پشتوانهء ناروا شناختن خوانندگى و نوازندگى گردانيده ، و آن گاه نگفته روشن است كه كسانى با چنان سرگذشتها و باورها و گزارشها - كه نمونه اش را آوردم - دستور و برداشت و گزارش ايشان براى شيعه در اين زمينه ارزشى ندارد . ويژه آن كه سخن و كردار برخىشان ( 1 ) گاهى بدى و ناپسنديدگى اين هنرها را مىرساند و گاه روا بودن آن را و از اين جا برمىآيد كه داورىشان در نيك يا نكوهيده بودن آن ، انگيزه اى بجز روشنگرى دستور خدا داشته و اين گونه روا و ناروا خواندنها ، افزارى بوده است براى رسيدن به هدفى ديگر كه نهفته مىداشته‌اند به اين گونه كه هر جا كارى و هنرى با هوس و دلخواه و سود و سياست ايشان هماهنگى مىنموده ، آن را شايسته و خدا پسندانه شمرده در گرم كردن بازارش مىكوشيدند ، و « حديث » هائى هم دست و پا كرده گزارش و\r\n\r\n","description":"","footnote":"\r\n( 1 ) همچون عمر و پسر او ، معاويه ، عبد الرحمن پسر عوف ، عايشه ، بوهريره و\r\n","page_name":" مقدمة 24 ","page_number":24},
  {"content":"\r\nدستورى در روا بودن آن مىآوردند تا دهان مردم را ببندند و هرگاه جهت سود جوئى و سياست ايشان دگرگونه مىشد و همان كار يا هر كار ديگرى را با خواست خود ناساز مىديدند با گزارشها و فتواهاى ديگرى آن را ناروا مىگردانيدند پس همهء گزارشها و برداشتهائى كه در خوبى و بدى اين كارها و برنامه‌ها آورده‌اند به جاى آن كه نشاندهندهء حقيقت باشد نمايشگر جهت گيرىهائى است كه خودشان در برابر مردم داشته‌اند براى سودجوئى و سوارى گرفتن ؛ و اين است هيچ يك از دو دسته گزارشها و برداشتهاشان را نتوان ارج نهاد . . .\r\nآمديم بر سر اين كه مذهب و آئين ويژهء ما دربارهء اين هنرها چگونه داورى مىكند ، كه در اين باره نيز سخن بسيار بايد گفت و اكنون به همين اندازه بسنده كنيم كه : هر كار يا پديده اى اگر چه به خودى خود بسيار هم خوب و بلكه ضرورى باشد ، هرگاه « جهت ضد مردمى و غير انسانى » پيدا كرد بايستى در برابر آن ، جبهه گرفت و كاربرد يا محتواى زيانمندش را كوبيد ( چه دانش باشد چه فلسفه چه عرفان چه سرايندگى و چه داستان گوئى يا حتى برنامه‌ها و دستورهاى خود مذهب همچون جهاد ، نماز جمعه و . . . ) كه اين ملاك ، همان « تعهد و مسؤليت و رسالت آدمى » را پيش مىكشد كه بايد زير بنياد همهء شيوه‌ها و برنامه‌ها گردد و هر جا هر كارى را « افزار زيان زدن به سرمايهء انسانى مردم » و « دست آويز كمك به دشمنان انسانيت » يافت به سركوبى آن برخيزد پس اگر سخنانى از امامان شيعى در نكوهش پاره اى از هنرها ديديم بايد بدانيم هدف اين نكوهشها به راستى آن هنر غير متعهدى است كه « واقعيتهاى موجود در روزگار ايشان » نمونهء آن بوده و با تهى شدن از هر گونه « رسالت و مسئوليت » ، كارى نداشته به جز شكوه بخشيدن به كاخ خلفاى بيدادگر و لالائى گفتن براى توده‌ها تا به خواب روند و ديگر نه از آن چه بر سرشان مىآيد آگاه شوند و نه از « حقوق و تكاليف خويش »\r\nآرى در « محيطى » كه فرمانروايانش ، يك روز نماز جمعه و جهاد را افزار سرگرمى مردم و سودجوئى و تبهكارى خويش مىگردانند و يك روز فلسفه و\r\n","description":"","footnote":"","page_name":" مقدمة 25 ","page_number":25},
  {"content":"\r\nنجوم را و يك روز كلام و تصوف و شعر را و . . . از كيش پيكار جوى شيعى نيز جز اين نبايد چشم داشت كه هر چه را دست آويز آلودگى و تبهكارى يافت « در چهرهء واقعيت موجود آن » نكوهش كند و به تلاش و تكاپو بر خيزد تا « استعدادهاى آفرينندهء انسانى » در راهى شايسته و درست بيفتد و فرآوردهاى هنر و دانش و مذهب ، رنگ مردمى و انسانى بگيرد .\r\nپذيرفتن برداشت بالا و نياميختن حكم « واقعيت موجود » با « حقيقت مطلوب » چندان هم ساده نيست و نياز به آن دارد كه :\r\n1 - شناخت باريك بينانه اى داشته باشيم هم از تاريخ اسلام و محيطى كه پيشوايان ما در آن زيسته و دستورهاى خويش را در « ظرف زمان و مكان آن » داده‌اند و هم از روح تشيع كه عبارت بوده است از پيكار با آن « واقعيتهاى موجود » و هر واقعيتى از آن قبيل\r\n2 - اين تحريمها و نكوهشها از پديده‌هاى گوناگون را به گونهء حلقه هائى پيوسته به هم ببينيم تا زنجيرى را كه بر دست و پاى ديوان و اهريمنان بايد افكند بتوانيم يافت زيرا اگر جدا از يكديگر و به گونهء حلقه هائى گسسته و پراكنده باشند و هر كدام به عنوان يك جزء از كل دستگاه تشيع منظور نشوند مفهوم درستى نخواهند داشت .\r\n3 - در كنار گزارشهائى كه بدى و نكوهيدگى اين پديده‌ها را مىرساند بايستى آنچه را نيز - از راه خود شيعه - در شايستگى و پسنديده بودن آنها رسيده نگاه كرد تا روشن شود كه روا و ناروا بودن آنها بسته به جهتى است كه در آن به كار افتد نه مطلقا .\r\nكه بيش از اين سخن دراز نكنيم و بررسى گسترده تر را ، هم در اين باره براى جائى ديگر بگذاريم و هم در پيرامون :\r\n، سعيد بن مسيب كه امينى او را سخت نكوهش كرده و از دشمنان على و خاندان او و از سر سپردگان دشمنانش دانسته ( ص 13 و 91 ) با آن كه وى براى\r\n","description":"","footnote":"","page_name":" مقدمة 26 ","page_number":26},
  {"content":"\r\nسرپيچى از فرمان امويان به دستور ايشان 60 تازيانه خورده و راهبر هشتمين ما ، رضا - درودها بر او باد - وى را شيعه شمرده و نياى صادق او ‹ 4 › نيز سعيد را ستوده و از برترين ياران پيشواى سجاد خوانده و چنان كه در گزارشى ديگر مىبينيم وى در برابر سجاد ع داراى همان پايگاهى بوده است كه « حواريان » در كنار عيسى ( داستان راستان ص 256 + شيعه يا پديد آرندگان فنون اسلام ص 79 - 80 )\r\n، جامهء خز كه گزارشى در ص 113 ، پوشيدن آن را ناروا مىنمايد ، با آن كه آئين شناسان شيعى چنين برداشتى را نپذيرفته و حتى نماز خواندن در آن را روا مىدانند ( شرايع 1 / 69 )\r\n، بهاى سگ كه در ص 113 ناشايست شمرده شده ، با آن كه سگ شكارى را مىتوان فروخت و سگ گله و پاسبان را مىتوان به اجاره داد و اگر كسى هر يكى از اين سه را بكشد بايد خونبهايش را به دارندهء آن بپردازد ( شرايع 2 / 11 - 12 )\r\n، گرفتن زكات از اسب كه در ص 256 تا 263 كارى ناروا شمرده شده ، با آن كه به گزارش شيعه ، على - درود بر او باد - از اسب زكات مىگرفته و فقيهان شيعى نيز كه زكات اسب را واجب نمىدانند در مستحب بودن آن چون و چرائى ندارند - چه رسد به روا بودنش ( وسائل الشيعه ج 6 ص 51 و شرايع 1 / 159 )\r\n، دست بسته نماز خواندن پيامبر و آمين گفتن او پس از پايان سورهء حمد و نيز بسم اللَّه نگفتن او در نماز كه در ص 289 و 291 آمده و براى شيعه پذيرفتنى نيست ( توضيح المسائل مسأله 1138 و 1139 )\r\n، شكسته نخواندن نماز در مكه كه در ص 190 و 195 كارى نادرست شمرده شده با آن كه فقه شيعه نيز آن را روا مىداند ( شرايع 1 / 135 )\r\n، دستور به شكسته خواندن نماز در سفر ، هر چند در جائى 2 ماه و 4 ماه درنگ كنند و آن هم با پشتگرمى به سخن پسر عمر ( ص 187 ) ، كه گذشته از سست بودن زنجيرهء گزارش ، شيعه بر آن است كه اگر كسى بخواهد ده روز در جائى درنگ كند نمىتواند نماز را شكسته بخواند و نيز اگر سى روز در جائى درنگ\r\n","description":"","footnote":"","page_name":" مقدمة 27 ","page_number":27},
  {"content":"\r\nكرد پس از آن هر چند بخواهد يكى دو روز ديگر از آنجا رخت بربندد همان يك دو روز را هم نبايد نمازش شكسته باشد ( شرايع 134 / 1 و توضيح المسائل ، مسئله 1362 )\r\nخواست من از ياد آورىهاى بالا خرده گيرى بر امينى نبود زيرا اين گونه زمينه‌ها روشنتر از آن است كه از چشم چون اويى پنهان بماند و من نيز خواستم نشان بدهم گزارشها و دستورهاى « الغدير » بر بنياد گواهىها و داورىهاى سنيان است و اگر نادرستىهائى هم در آن ديده مىشود - خواه در نمونه هائى كه آوردم و خواه در ديگر جاها كه فرصتى براى ارزيابى آن نيست - همه را به گردن سنيان بايد افكند و هدف را كه « از خودشان گرفتن و به خودشان زدن » است با « پذيرفتن يك سخن و ردّ ديگرى » نبايد اشتباه كرد :\r\n\r\nرستم رزم آوران ، آن نه كه در روز جنگ\r\nشاخ سر ديو و دد به گاو سر كوبدا\r\nبلكه جهان پهلوان اوست كه از دست خصم\r\nاسلحه بر گيرد و به سرش در كوبدا\r\nيا به كمر ، پنجه و از سر زين بر كنان\r\nكلهء گند آوران به يكدگر كوبدا\r\nمؤلف الغدير فاتح فتح الفتوح\r\nرايت اين فتح گو به عرش بر كوبدا ، ( 1 )\r\n\r\nا . ثبوت\r\n\r\n","description":"","footnote":"\r\n( 1 ) از آغاز چكامهء « فتح الفتوح » ( ينگريد به حماسهء غدير ص 584 )\r\n","page_name":" مقدمة 28 ","page_number":28},
  {"content":"\r\n\r\nبه نام خداى بخشايندهء بخشايشگر\r\nپاك آفريدگارا ! مرا نرسد كه بگويم آن چه را براى من سزاوار و درست نيست ، آن كسانى كه نامهء آسمانى به ايشان داده‌ايم آن را به گونه اى كه شايسته است مىخوانند آنان به آن مىگروند . و به راستى آنان كه نامهء آسمانى به ايشان داده شده مىدانند كه آن حق است از سوى پروردگارشان . آنان كه نامهء آسمانى به ايشان داديم او را به همان گونه مىشناسند كه فرزندانشان را . در نامه هيچ چيز را فرو گذار نكرده‌ايم ، و به راستى كه گروهى از ايشان آگاهانه و دانسته حق را مىپوشانند . دو رويان و بيمار دلان مىگويند : كيش اينان ، ايشان را فريفته ، سهمناك است سخنى كه از دهانهاشان به در مىآيد ، و به جز دروغ نمىگويند . سوگند به پروردگار آسمان و زمين كه به راستى آن ، قطعى و حق است و خود مانند همان چه سخن مىگوئيد . بگو آرى سوگند به پروردگارم كه البته آن حق است ، و به راستى كه ما چون سخن راست را شنيديم به آن گرويديم ، داستانى كه به دروغ بر هم بسته شده باشد نيست راست شمردن گذشته‌ها است و خداوند كسانى را كه گرويده بودند به خواست خويش به چيستى آن چه دربارهء آن به پراكندگى افتاده بودند راه نمود .\r\nپس ، از حق كه گذشتى به جز گمراهى چيست ؟ و بگو كه حق از سوى پروردگارتان است هر كه خواهد بگرود و هر كه خواهد آن را بپوشاند و بگو ستايش خداى را و درود بر بندگان برگزيدهء وى .\r\nامينى\r\n","description":"","footnote":"","page_name":" 1 ","page_number":29},
  {"content":"\r\nدنبالهء جلد چهاردهم\r\n\r\n\r\n\r\nقرآن حكيم و ياد از ابو طالب\r\nبه راستى كه كار اين گروه در دشنام گفتن و تاخت بردن بر قهرمان اسلام و نخستين مسلمان - پس از فرزند نكوكارش - و بر يگانه ياور كيش خداوند به جائى رسيده كه افسانه هائى را كه در اين زمينه ساخته‌اند بس نشمرده و دست به سوى نامهء خداوندى دراز كرده‌اند تا گفته‌هاى آن را جا به جا گردانيده و دستخوش دستبرد گردانند . پس در پيرامون سه آيه سخنانى به هم بافته‌اند كه از راستى و درستى به همان اندازه دور است كه خاور از باختر ، و اين دستاويزها بالاترين بهانه‌هاى اين گروه است در مسلمان نشمردن ابو طالب و اكنون به روشنگرى سخن آنان مىپردازيم :\r\n\r\nآيهء نخستين\r\nخداى برتر از پندار گويد : و ايشان مردم را از نزديك شدن به پيامبر باز مىدارند و از او دورى مىگزينند ولى بىآن كه بدانند جز خودشان را به پرتگاه نيستى نمىافكنند . سورهء انعام آيهء 26\r\nطبرى و ديگران از زبان سفيان ثورى ، و او از حبيب بن ابى ثابت و او از شاگرد ابن عباس و او از خود وى ، گزارش كرده‌اند كه فراز بالا دربارهء ابو طالب فرود آمده كه مردم را از آسيب رسانيدن به برانگيختهء خدا ( ص ) باز\r\n","description":"","footnote":"","page_name":" 2 ","page_number":30},
  {"content":"\r\nمىداشت و خود از گام نهادن در مرز اسلام خوددارى مىنمود . ( 1 )\r\nو قرطبى گويد : به گفتهء ابن عباس و حسن اين فراز دربارهء همگان از بت پرستان است و مىخواهد برساند كه ايشان مردم را از پيروى محمد ( ص ) بازداشته و خود نيز از او دورى مىگزينند و بر بنياد گزارشى ديگر كه نيز از ابن عباس رسيده اين فراز به ويژه دربارهء ابو طالب فرود آمده كه مردم را از آزار محمد ( ص ) باز مىداشت و خود نيز از گرويدن به او دورى مىجست . و سرگذشت گويان گزارش كرده‌اند كه پيامبر ( ص ) روزى به سوى خانهء خدا بيرون شد و خواست نماز بگزارد پس چون به نماز ايستاد ، ابو جهل - كه نفرين خدا بر او باد - گفت : كيست كه در برابر اين مرد بايستد و نمازش را تباه سازد ؟\r\nابن زبعرى برخاست و با سرگين و خونى كه در شكمبهء جانورى بود چهرهء پيامبر ( ص ) را آلوده ساخت پس پيامبر ( ص ) ناگزير نماز را رها كرد و آن گاه به نزد عمويش ابو طالب شد و گفت عمو نمىبينى با من چه كرده‌اند ؟ ابو طالب گفت كدام كس با تو چنين كرد ؟ پيامبر ( ص ) گفت عبد اللَّه پسر زبعرى . ابو طالب برخاست و شمشيرش را بر شانه اش نهاده با او بيامد تا به نزديك آن دسته رسيد . ايشان چون ابو طالب را ديدند كه روى به آنان مىآمد خواستند برخيزند كه ابو طالب گفت :\r\nبه خدا سوگند كه اگر يك تن برخيزد شمشيرم را به همه جاى تنش آشنا مىكنم پس آنان نشستند تا او نزديك ايشان شد و آن گاه گفت : فرزندم ! چه كسى با تو چنين كرد ؟ او پاسخ داد عبد اللَّه پسر زبعرى . ابو طالب سرگين و خون آن شكنبه را بر گرفت و چهره و ريش و جامهء همه شان را سراسر آلوده ساخت و سخنان درشت بارشان كرده آن گاه اين آيه فرود آمد : و ايشان مردم را از او باز مىدارند و خود نيز از او دورى مىگزينند پس پيامبر ( ص ) گفت عمو ! دربارهء تو آيه اى فرود آمده پرسيد چيست ؟ گفت تو قريش را از آزار رساندن به من\r\n\r\n","description":"","footnote":"\r\n( 1 ) طبقات ابن سعد 1 / 105 ، تاريخ طبرى 7 / 110 ، تفسير ابن كثير 2 / 127 ، كشاف 1 / 448 ، تفسير ابن جزى 2 / 6 ، تفسير خازن 2 / 11 م - گمان مىكنم به جاى تاريخ طبرى ، بايد تفسير طبرى باشد\r\n","page_name":" 3 ","page_number":31},
  {"content":"\r\nباز مىدارى و خود نيز از گرويدن به من سر باز مىزنى پس ابو طالب گفت :\r\n« به خدا سوگند كه دست ايشان با همهء گروهشان به تو نخواهد رسيد\r\nتا آن گاه كه من به بستر خاك سپرده شوم . . . »\r\nتا پايان سروده‌هاى او كه در ج 14 ص 260 از برگردان پارسى گذشت .\r\nپس ديگران گفتند اى برانگيختهء خدا ! آيا يارىهاى ابو طالب سودى براى او دارد ؟ گفت آرى براى همانها است كه در دوزخ گردنبند آهنين بر گردنش نمىنهند و او را در كنار اهريمنان جاى نمىدهند و در چاه مارها و كژدمها نمىافكنند و كيفر او تنها به اين اندازه است كه دو لنگه كفش آتشين بر پايش مىكنند كه مغز سرش را به جوش آرد و اين سبكترين شكنجه اى است كه در دوزخ به كسى دهند . ( 1 )\r\nامينى گويد : فرود آمدن اين آيه را دربارهء ابو طالب دانستن ، بيهوده و خود از ديدگاههاى فراوان نادرست است :\r\n1 - كسى كه گزارش را از ابن عباس گرفته و به حبيب بن ابى ثابت رسانده ناشناخته است و آنگاه در ميان كسانى كه خود را بازگو گر گزارشهاى ابن عباس مىشمرده‌اند چه بسيارند گزارشگرانى كه به سخن ايشان پشتگرم نتوان بود و شايد اين مرد ناشناس نيز يكى از ايشان باشد .\r\n2 - حبيب بن ابى ثابت نيز تنها كسى است كه اين گزارش را از زبان او بازگو كرده و هيچ كس ديگر آن را نياورده و گزارش او تنها را نيز نمىتوان پيروى كرد - هر چند گيريم كه او خود به خود به گونه اى بوده كه به سخنش مىتوان پشت گرمى داشت - زيرا ابن حبان مىگويد كه وى كاستى گزارشها را پوشيده مىداشته و عقيلى مىگويد : ابن عون بر او خرده گرفته و او را از زبان عطاء گزارشهائى است كه در خور پيروى نيست . و قطان مىگويد : او را از زبان عطاء گزارشهائى است كه در خور پيروى نيست و محفوظ شمرده نشده . و آجرى نيز\r\n\r\n","description":"","footnote":"\r\n( 1 ) تفسير قرطبى 6 / 406\r\n","page_name":" 4 ","page_number":32},
  {"content":"\r\nآورده است كه ابو داود گفته : حبيب را از زبان عاصم بن ضمره ، گزارشى درست نيست و ابن خزيمه نيز گفته كه او كاستى گزارشها را پوشيده مىداشته ( 1 ) .\r\nو تازه ما دربارهء بودن سفيان ثورى در زنجيرهء گزارش به خرده گيرى نپرداخته و سخن آن كس را كه گفته : « وى كاستى گزارشها را پنهان مىكرده و از دروغگويان گزارش مىگرفته » ( 2 ) نديده گرفته و با پشتگرمى به آن بر وى نتاخته‌ايم .\r\n3 - گزارش ديگرى كه از راه زنجيره‌هاى گوناگون و به هم پيوسته و درست از ابن عباس رسيده و بسى استوار و روشن است با اين پندار نمىسازد . زيرا به گزارش طبرى و ابن منذر و ابن ابى حاتم و ابن مردويه - از زبان على بن ابى طلحه و از زبان عوفى هر دو - از ابن عباس ، آيهء ياد شده دربارهء بت پرستانى فرود آمده كه مردم را از گرويدن به محمد باز مىداشتند و خود نيز از او دورى و كناره گيرى مىنمودند ( 3 ) .\r\nو آن چه گزارش ايشان را استوارتر مىنمايد آن است كه طبرى و ابن ابى شيبه و ابن منذر و ابن ابى حاتم و عبد بن حميد از زبان وكيع و او از سالم و او از ابن حنفيه و نيز از زبان حسين بن فرج از ابو معاذ و از زبان بشر و او از قتاده آورده‌اند ،\r\nو نيز عبد الرزاق و ابن جرير و ابن منذر و ابن ابى حاتم و ابو الشيخ از قتاده و سدى و ضحاك و از زبان ابو نجيح از مجاهد و از زبان يونس از ابن زيد آورده‌اند ،\r\nكه اين فراز دربارهء كسانى فرود آمده كه مردم را از شنيدن قرآن و از گوش دادن به پيامبر باز مىداشتند و خود نيز از او دورى مىگزيدند ( 4 ) .\r\nو در اين گزارش ، هيچ نامى از ابو طالب نيست و مىرساند كه روى سخن\r\n\r\n","description":"","footnote":"\r\n( 1 ) تهذيب التهذيب 2 / 179\r\n( 2 ) ميزان الاعتدال 1 / 396\r\n( 3 ) تفسير طبرى 7 / 109 ، الدر المنثور 3 / 8\r\n( 4 ) تفسير طبرى 7 / 109 ، الدر المنثور 3 / 8 و 9 ، تفسير آلوسى 7 / 126\r\n","page_name":" 5 ","page_number":33},
  {"content":"\r\nبه بت پرستانى بوده كه مردم را از پيروى برانگيختهء خدا يا قرآن باز مىداشته‌اند و با دورى گزيدن و ستيزه كردن با وى از او كناره مىگرفتند . و تو نيك مىدانى كه اين گونه رفتار بسى ناسازگار است با آن چه از شيوهء ابو طالب - سرور مكيان - آشكار گرديده كه پيامبر را پناه داد و يارى كرد و از او پاسدارى نمود و تا باز پسين دم مردم را به پيروى او خواند .\r\n4 - از پرداخت اين آيهء ارجمند ، چنين بر مىآيد كه خداى برتر از پندار با فرستادن آن مىخواهد كسانى از زندگان را نكوهش كند كه مردم را از پيروى پيامبرش باز مىدارند و خود نيز از او دورى مىجويند و اين همان شيوهء زشت ايشان است كه به آن گونه آشكارا با برانگيختهء خدا ( ص ) دشمنى مىنموده‌اند و چنان كه از گزارش قرطبى كه آورديم به روشنى بر مىآيد در هنگام فرود آمدن اين فراز نيز ايشان همان شيوه را داشته‌اند و آنگاه پيامبر ( ص ) ابو طالب را به فرود آمدن آيه آگاه كرده است .\r\nاز يك سوى نيز بخارى و مسلم - بر بنياد گزارشى كه بيايد - پنداشته‌اند كه اين سخن از خداى برتر از پندار : « تو نمىتوانى هر كه را دوست مىدارى راه بنمائى و خدا است كه هر كه را خواهد راه مىنمايد . سورهء قصص » دربارهء ابو طالب و پس از درگذشت او فرود آمده و بر اين بنياد اگر بگوئيم آيهء « مردم را از او باز مىدارند و خود نيز از او دورى مىگزينند » كه دربارهء كسانى از زندگان فرود آمده دربارهء ابو طالب است ، سخنى بىسرانجام بر زبان رانده‌ايم زيرا چنانچه در « الاتقان 1 / 17 » مىخوانيم سورهء انعام كه آيهء ياد شده نيز در آن است پس از سورهء قصص و پنج سورهء ديگرى كه بدنبال قصص فرود آمده بود فرود آمده - آن هم به گونه اى يك جا ( 1 ) - پس چگونه مىتوان آن را دربارهء ابو طالب\r\n\r\n","description":"","footnote":"\r\n( 1 ) با پشتگرمى به گزارش ابو عبيد و ابن منذر و طبرانى و ابن مردويه و نحاس - همگى از زبان ابن عباس - و به گزارش طبرانى و ابن مردويه - هر دو از زبان عبد اللَّه پسر عمر - بنگريد به تفسير قرطبى 6 / 382 ، 383 ، تفسير ابن كثير 2 / 122 ، الدر المنثور 3 / 2 ، تفسير شوكانى 3 / 91 و 92\r\n","page_name":" 6 ","page_number":34},
  {"content":"\r\nدانست كه - بر بنياد گزارشهاى خودشان در روشنگرى آيه اى ديگر - آن هنگام در دل خاك خفته و روزگارى دراز پيش از فرود آمدن آيهء بالا در گذشته بود ؟\r\n5 - يك فرازى را كه به تنهائى دستاويز گرديده ، همراه با فرازهاى پيشتر و دنبالهء آن بنگريم تا از روى هم رفتهء آنها چه به دست آيد : « و برخى از آنان كسانىاند كه به گفتار تو گوش مىدهند و ما بر دلهاشان سرپوشها نهاده‌ايم كه آن را در نمىيابند و در گوشهاشان سنگينىاى است هر نشانه اى كه ببينند به آن نمىگروند و چون پيش تو آيند با تو بگو مگو مىكنند .\r\nكسانى كه كافر شده‌اند مىگويند اين سخنان به جز افسانه‌هاى پيشينيان چيزى نيست ، و مردم را از ( گوش دادن به ) او باز مىدارند و خود نيز از او دورى مىكنند و بى آن كه بدانند جز خويشتن را در پرتگاه نيستى نمىافكنند . »\r\nو اين گونه پرداخت سخن چنان كه مىبينى به روشنى مىرساند كه گفتار دربارهء بت پرستانى است كه به نزد پيامبر مىآمدند و با او بگو مگو مىكردند و نامهء روشنگر او را به دروغ از افسانه‌هاى پيشينيان مىشمردند ، و هم اينانند كه ديگران را از او و از گوش فرا دادن به نامهء بزرگوارش باز مىداشتند و از وى كناره گيرى و دورى مىنمودند و آن گاه اين ويژگىها كجا با ابو طالب جور در مىآيد كه از آغاز تا پايان زندگىاش چنين رفتارى نداشت و هرگاه نيز به نزد پيامبر مىآمد براى پاسدارى و نگهبانى از او بود آن هم با سخنانى از اين گونه :\r\n« به خدا سوگند كه دست ايشان با همهء گروهشان هرگز به تو نخواهد رسيد\r\nتا آن گاه كه من به بستر خاك سپرده شوم »\r\nو هرگاه نيز از او ياد مىكرد - با سخنانى به اين گونه - برانگيختگى او را يادآور مىشد :\r\n« آيا نمىدانيد كه ما محمد را پيامبرى همچون موسى يافته ايم\r\n","description":"","footnote":"","page_name":" 7 ","page_number":35},
  {"content":"\r\nكه در نامه‌هاى نخستين نوشته شده است ؟ »\r\nو هرگاه نيز از نامهء آسمانى او ياد مىكرد آواز به چنين سخنانى بر مىداشت :\r\n« يا بگرويد به نامه اى شگفت\r\nكه بر پيامبرى همچون موسى يا يونس فرود آمده است . »\r\nآرى همهء روشنگران قرآن نيز ، اين گونه نقطه ضعفها را كه در فرود آوردن آيهء بالا ( ! ) دربارهء ابو طالب هست دريافته و با پيش چشم داشتن آنها ارزش چندانى براى اين برداشت ننهاده‌اند تا آن جا كه برخىشان آن را با نشانى « و گفته شده » ياد كرده‌اند و ديگران برداشتهاى ناساز با آن را روشنتر دانسته و كسانى چند نيز روشنگرىهاى ناهماهنگ با آن را به بنيادهاى استوار ، ماننده تر شناخته‌اند و اين هم نمونه اى از گفته هاشان :\r\nطبرى در تفسير خود 7 / 109 مىنويسد : « اين فراز دربارهء بت پرستانى است كه نشانه‌هاى توانائى خداوند را دروغ شمرده مردم را از پيروى محمد و پذيرفتن راه او ( ص ) باز مىداشتند و از او دورى و كناره گيرى مىنمودند . » آن گاه اين برداشت خود را با همان گزارشهائى استوار مىنمايد كه از زبان ابن حنفيه و ابن عباس و سدى و قتاده و ابو معاذ آورديم . سپس برداشت ديگرى مىآرد كه بر بنياد آن ، اين فراز دربارهء كسانى است كه از شنيدن قرآن و به كار بستن آن چه در آن است مردم را باز مىدارند . و از ميان كسانى كه برداشتى به اين گونه داشته‌اند قتاده و مجاهد و ابن زيد را نام مىبرد - كه اين برداشت هم بر مىگردد به همان برداشت نخستين - سپس گفتار كسانى را كه مىگويند اين فراز دربارهء ابو طالب فرود آمده ياد مىكند و گزارش حبيب بن ابى ثابت را از زبان ديگرى كه او از ابن عباس آن را شنيده بازگو مىكند و در دنبالهء آن - در ص 110 - مىنويسد : برترين اين برداشتها براى روشنگرى اين فراز ، برداشت كسانى است كه مىگويند : گوشهء سخن به كسانى است كه مردم ديگر را\r\n","description":"","footnote":"","page_name":" 8 ","page_number":36},
  {"content":"\r\nاز پيروى محمد ( ص ) باز مىدارند و خود نيز از پيروى او دورى و كناره جوئى مىنمايند زيرا فرازهاى پيش از آن ، به يادآورى كسانى از بت پرستان مىپردازد كه با برانگيختهء خدا ( ص ) كينه مىورزيدند و گفتار او را دروغ شمرده و از وحى و الهامى كه از سوى خدا بر ايشان آورده بود روى بر مىتافتند پس بايد اين فراز نيز : « مردم ديگر را از او باز مىدارند » دربارهء ايشان و گزارش كار ايشان باشد زيرا نشانه اى نداريم تا بتوانيم بگوئيم روى سخن كه تا اين جا به آنان بود از اين پس دربارهء ديگرى است . و دنبالهء اين فراز و نيز فرازهاى پيشترش گواهى مىدهد كه برداشت ما درست است ، همان برداشتى كه بر بنياد آن اين فراز گزارش شيوهء گروهى از بت پرستان در ميان تودهء برانگيختهء خدا ( ص ) مىشود نه گزارش شيوهء يك تن ويژه از ايشان . و بر اين بنياد پس روشنگرى فرازهاى ياد شده به اين گونه انجام مىگيرد : اى محمد ! اين بت پرستان هر نشانه اى نيز ببينند نمىگروند و هنگامى كه به نزد تو آيند با تو بگو مگو مىكنند و مىگويند آن چه تو براى ما آورده اى جز داستانها و گزارشهاى پيشينيان چيزى نيست و ايشان ديگران را از شنيدن فرازهائى كه فرود آمده باز مىدارند و خود نيز از تو كناره مىگيرند ، پس از تو و از پيروىات دور مىشوند و جز خود را به پرتگاه نيستى نمىافكنند . پايان\r\nرازى نيز در تفسير خود 4 / 28 دو برداشت در اين زمينه ياد كرده 1 - فراز ياد شده دربارهء بت پرستانى است كه مردم را از پيروى پيامبر و گواهى به برانگيختگى او باز مىداشتند 2 - تنها دربارهء ابو طالب فرود آمده . آن گاه مىنويسد : برداشت نخستين از دو روى به سخن درست ماننده تر است :\r\n1 - همگى فرازهائى كه پيش از اين يك فراز آمده شيوهء ايشان را نكوهش مىكند پس اين فراز نيز : « و ايشان مردم را از او باز مىدارند » بايد گزارشى از كارهاى ناپسند ايشان در برداشته باشد و اگر بگوئيم گوشهء سخن به ابو طالب است كه مردم را از آزار رساندن به پيامبر باز مىداشته با فرازهاى پيش هماهنگ نيست .\r\n","description":"","footnote":"","page_name":" 9 ","page_number":37},
  {"content":"\r\n2 - خداى برتر از پندار در دنبالهء فراز بالا نيز مىگويد : و جز خويشتن را به پرتگاه نيستى نمىافكنند كه اين جا نيز گوشهء سخن با همان كسان است كه پيشتر يادشان رفت و شايسته نيست بگوئيم اين گوشهء سخن به كسى است كه مردم را از آزار او باز مىداشته زيرا اين كار به خودى خود نيكو است و انگيزهء افتادن به پرتگاه نيست .\r\nو اگر گفته شود اين فراز « جز خود را به پرتگاه نيستى نمىافكنند » بر مىگردد به فراز پيش از آن : « از او دورى مىگزينند » نه به فراز پيشترش « مردم را از او باز مىدارند » كه بر بنياد آن مىخواهد بگويد : ايشان - با پيش گرفتن راهى جدا از كيش او و رها كردن سازش با او - از او دورى مىگزينند و اين نيز نكوهش است پس نبايد با نگاه به فراز پيشترش كه نكوهش نيست برداشت نخستين را برتر بشماريد . در پاسخ مىگوئيم آن چه از نماى گفتار « جز خود را به پرتگاه نمىافكنند » بر مىآيد اين است كه گفتار ياد شده به همهء فرازهاى پيش از خود بر مىگردد نه به يك فراز تنها ، زيرا مانند آن است كه كسى بگويد : « فلانى از فلان چيز دورى مىنمايد و از آن روى بر مىتابد و با اين كار جز به خود زيان نمىزند » كه اين زيان بايد كيفرى براى هر دو كار وى شمرده شود نه يكى از دو كار وى به تنهائى . پايان\r\nابن كثير نيز در تفسير خود 2 / 127 برداشت نخستين را به گزارش از ابن حنفيه و قتاده و مجاهد و ضحاك و كسانى جز ايشان آورده و مىنويسد : اين برداشت روشنتر است - و خدا بهتر مىداند - و ابن جرير نيز همان را برگزيده .\r\nنسفى نيز در تفسير خود كه در كنارهء تفسير خازن چاپ شده ( 2 / 10 ) برداشت نخست را ياد كرده سپس مىنويسد : و گفته شده كه گوشهء سخن به ابو طالب است با اين همه ، برداشت نخستين به سخنان استوار ماننده تر است .\r\nو نيز زمخشرى در كشاف 1 / 448 و شوكانى در تفسير خود 2 / 103 و ديگران برداشت نخستين را ياد كرده و برداشت دوم را نيز با داغ « و گفته شده »\r\n","description":"","footnote":"","page_name":" 10 ","page_number":38},
  {"content":"\r\nياد كرده‌اند و سپس كه آلوسى آمده ، برداشت نخستين را به گستردگى آورده و سپس نيز برداشت دوم را آورده و به دنبال آن مىنويسد : « اين برداشت را امام رازى درست ندانسته . » آن گاه فشردهء گفتار او را ياد كرده .\r\nاكنون قرطبى كه كور كورانه به كار برخاسته و همچون كسى كه شبانه به گرد آورى هيزم برخيزد گزارشى را از اين جا و آن جا سر هم كرده ، اى كاش ما را راهنمائى مىكرد كه اين بافته‌ها را از كجا آورده ؟ از كه گرفته ؟ زنجيرهء گزارش خود را سرانجام به كه رسانيده ؟ و كدام يك از حافظان در آوردن اين گزارش با او هماهنگى نموده ؟ و كدام نگارنده اى پيش از وى آن را نوشته ؟\r\nو كيست كه گفته باشد ابو طالب آن چكامه را - كه قرطبى ياد كرده - در روز درگيرى با ابن زبعرى سروده ؟ و كيست كه آن روز را هنگام فرود آمدن اين فراز شمرده باشد ؟ و چه هماهنگى و پيوستگى هست ميان اين فراز و هشدار دادن پيامبر ( ص ) به ابو طالب با آن سروده هايش ؟ و سخنى را كه قرطبى بافته و بر پيامبر بسته : « اى عمو ! دربارهء تو آيه اى فرود آمد » آيا كسى از ديگر پيشوايان دانش حديث - از گذشتگان و آيندگان وى - نيز گزارش كرده است ؟ و آيا قرطبى باز پسين پاره از گزارش خود را به جز در تفسير خودش ( ! ) در هيچ كجا يافته است ؟ و آيا در چاه كژدمها و مارها نيز فرو رفته تا آن را تهى از ابو طالب بيابد ؟ و آيا كارگزار بستن و گشودن گردن بندهاى آهنين بوده تا بداند كه آن سرور مكيان را با آن نمىبندند ؟ يا نه ، همهء اين سخنان را با پشتگرمى به گفتهء پيامبر مىنويسد ؟ چه خوش آن كه خوابها راست دربيايد . و به هر پندار همهء خرده هائى كه - به فرود آرندگان اين فراز ( ! ) دربارهء ابو طالب - گرفتيم بر قرطبى به گونه اى استوارتر مىتوان گرفت .\r\n\r\nآيهء دوم و سوم\r\n1 - خداى برتر از پندار گويد : پيامبر و گروندگان به او را نمىرسد كه براى بتپرستان آمرزش بخواهند هر چند از خويشان ايشان باشند و اين\r\n","description":"","footnote":"","page_name":" 11 ","page_number":39},
  {"content":"\r\nدستور براى پس از آن است كه بر ايشان آشكار شد كه آنان از دوزخيانند . سورهء برائه : 113\r\n2 - گفتار خداى برتر از پندار : تو نمىتوانى هر كه را دوست دارى راه بنمائى و خدا است كه هر كه را بخواهد راه مىنمايد و او به راه يافتگان داناتر است . سورهء قصص : 56\r\nبخارى در نامهء تفسير از صحيح خود - ج 7 ص 184 - روشنگرى سورهء قصص - مىنويسد : گزارش كرد ما را ابو اليمان از زبان شعيب و او از زهرى و او از سعيد بن مسيب و او از پدرش كه چون ابو طالب را هنگام مرگ فرا رسيد برانگيختهء خدا ( ص ) بيامد و ديد ابو جهل و عبد اللَّه پسر ابو امية پسر مغيره نزد اويند پس گفت اى عمو ! بگو هيچ خدائى جز خداى يگانه نيست تا با اين سخن به سود تو نزد خداوند به گفتگو پردازم ، ابو جهل و عبد اللَّه پسر ابو امية گفتند :\r\nآيا از كيش عبد المطلب روى مىگردانى ؟ پس برانگيختهء خدا همچنان به وى پيشنهاد گفتن آن سخن را مىنمود و آن دو نيز از نو سخن خود را بازگو مىكردند تا سرانجام ابو طالب گفت : من بر كيش عبد المطلبم و پس از آن ، سخنى بر زبان نياورد و نپذيرفت كه بگويد : هيچ خدائى جز خداى يگانه نيست . پس برانگيختهء خدا ( ص ) گفت : به خدا سوگند براى تو از خدا آمرزش خواهم خواست تا هنگامى كه مرا از اين كار باز بدارد پس اين فراز فرود آمد : « پيامبر و گروندگان به وى را نمىرسد كه براى بت پرستان آمرزش بخواهند » و اين جا نيز گوشهء سخن به ابو طالب است كه خداوند به برانگيختهء خويش مىگويد : تو نمىتوانى هر كه را دوست دارى راه بنمائى و اين خدا است كه هر كه را خواهد راه مىنمايد .\r\nو در گزارش طبرى كه زنجيرهء درستى نيز ندارد آمده است كه اين فراز فرود آمد : « پيامبر و گروندگان به وى را نمىرسد . . . » و اين فراز « تو نمىتوانى هر كس را دوست دارى . . . »\r\n","description":"","footnote":"","page_name":" 12 ","page_number":40},
  {"content":"\r\nگزارش بالا را مسلم نيز در صحيح خود از زبان سعيد پسر مسيب آورده و بيشتر تفسير نگاران نيز از روى گمان نيكوئى كه به دو « صحيح » و نگارندگان آن دو داشته‌اند از ايشان پيروى نموده‌اند .\r\nدر اين گزارش از چند چشم انداز بايد به نگريستن پرداخت :\r\n1 - سعيد كه تنها بازگوگر آن است از كسانى شمرده شده كه با فرمانرواى گروندگان على ( ع ) كينه مىورزيده پس آن چه دربارهء او و پدرش و خانواده و كسانش بگويد يا ببافد نمىتواند پشتوانهء روشنگرى گردد زيرا بدگوئى از ايشان براى او شيرينترين كارها بوده است . ابن ابى الحديد در شرح النهج 1 / 370 مىنويسد : سعيد پسر مسيب از او - درود بر وى باد - رو گردان بود و عمر پسر على ( ع ) با گفتارى تند به او تو دهنى زد ، عبد الرحمن پسر اسود از ابو داود همدانى گزارش كرده كه گفت من نزد سعيد پسر مسيب بودم كه عمر پسر على پسر ابيطالب ( ع ) روى آورد پس سعيد به او گفت : برادر زادهء من ! نمىبينم كه تو مانند برادران و عمو زاده هايت بسيار به مسجد برانگيختهء خدا ( ص ) بيائى عمر گفت اى پسر مسيب ! آيا هرگاه كه گام در مسجد نهادم بايد بيايم و خود را به تو بنمايم ؟ سعيد گفت : من نخواستم تو را بر سر خشم بياورم شنيدم پدرت مىگفت : به راستى مرا از خداوند پايگاهى است كه براى زادگان عبد المطلب بهتر است از همهء چيزهائى كه بر روى زمين است عمر گفت من نيز شنيدم كه پدرم مىگفت هيچ گفتار حكيمانه اى در دل كسى از دورويان نيست كه پيش از بيرون شدن او از جهان از زبانش آشكار نشود سعيد گفت برادر زادهء من ! مرا از دو رويان مىشمارى ؟ گفت : همان است كه به تو مىگويم سپس روى از او بگردانيد .\r\nو واقدى آورده است كه سعيد پسر مسيب بر جنازهء سجاد - على پسر حسين پسر على پسر ابو طالب ( ع ) - بگذشت و بر او نماز نگزارد او را گفتند آيا بر اين شايسته مرد كه از خاندان نيكان نيز هست نماز نمىگزارى ؟ گفت : دو\r\n","description":"","footnote":"","page_name":" 13 ","page_number":41},
  {"content":"\r\nركعت نماز در نزد من ، دوست داشتنىتر است از نماز بر اين شايسته مرد . براى آشنائى بهتر با سعيد پسر مسيب و با چون و چند فرا گرفته هايش از كيش خداوند ، آن چه ابن حزم در « المحلى » ياد كرده بس است زيرا مىگويد كه قتاده از سعيد پرسيد آيا در پس حجاج نماز بگزاريم ؟ گفت : ما در پس بدتر از او هم نماز مىخوانيم .\r\n2 - نماى گزارش بخارى و جز آن مىرساند كه دو فراز بالا در پى هم و به هنگام مرگ ابو طالب فرود آمده و نيز آن چه آشكارا دربارهء هر يك از آن دو آمده مىرساند كه فرود آمدن آن در همان هنگام بوده با آن كه اين درست نيست زيرا فراز دوم در مكه فرود آمده و فراز نخستين نيز در مدينه و پس از افتادن مكه به دست مسلمانان - و در اين باره همهء گزارشگران همداستاناند - و جاى آن نيز در سورهء برائت است كه در مدينه فرود آمده و خود باز پسين بخشهاى قرآن است كه فرود آمده ( 1 ) و بر اين بنياد ، ميان فرود آمدن دو آيه نزديك ده سال و شايد هم بيش از آن جدائى بوده است .\r\n3 - فرازى كه دربارهء آمرزش خواستن است در مدينه فرود آمد ، آن هم پس از سالها از مرگ ابو طالب كه از هشت سال افزون بود . اكنون مىپرسيم پيامبر ( ص ) كه هنگام درگذشت ابو طالب گفته بود : « به خدا سوگند براى او آمرزش مىخواهم تا خدا مرا از اين كار باز دارد . » آيا در اين روزگار دراز همچنان براى او از خدا آمرزش مىخواست ؟ ! و اين چگونه شدنى است ؟ ! مگر نه پيامبر ( ص ) و گروندگان به او از روزگارى دراز پيش از فرود آمدن اين فراز نمىبايستى با بت پرستان و دو رويان دوستى نمايند ؟ مگر آمرزش خواستن براى ايشان از آشكارترين نمونه‌هاى دوستى با آنان نبوده است كه خداى برتر از\r\n\r\n","description":"","footnote":"\r\n( 1 ) صحيح بخارى 7 / 67 پايان گفتگو از سورهء نساء ، كشاف 2 / 49 ، تفسير قرطبى 8 / 273 ، اتقان 1 / 17 ، تفسير شوكانى 3 / 316 - به گزارش از ابن ابى شيبه و بخارى و نسائى و ابن ضريس و ابن منذر و نحاس و ابو الشيخ و ابن مردويه از زبان براء پسر عازب -\r\n","page_name":" 14 ","page_number":42},
  {"content":"\r\nپندار مردم را در فراز زير از آن پرهيز مىداده است :\r\nهيچ گروهى را نيابى كه - همراه با گرويدن به خدا و به روز باز پسين - دوستى كسانى را در دل بپرورانند كه با خدا و برانگيختهء او سر جنگ و دشمنى دارند ، هر چند از پدران يا فرزندان يا برادران يا خويشان ايشان باشند ، ( خداوند ) باور داشتن به خويش را در دلهاى ايشان نگاشته و با روانى از سوى خويش نيرومندشان ساخته است . . .\r\nاين فراز آيهء 22 از سورهء مجادله است كه در مدينه فرود آمده آن هم - به گواهى « الاتقان » 1 / 17 - هم پيش از سورهء برائت - كه جلوگيرى از آمرزش خواستن را در برداشت - هم پيش از شش سورهء ديگر كه نيز پيش از فرود آمدن برائت و پس از سورهء مجادله فرود آمده . زيرا به گزارش ابن ابى حاتم و طبرانى و حاكم و ابو نعيم و بيهقى و ابن كثير - چنان كه در تفسير او 4 / 329 مىبينيم و نيز در تفسير شوكانى 5 / 189 و تفسير آلوسى 28 / 37 - اين آيه در روز گير و دار بدر فرود آمده و آن رويداد نيز سه سال پس از كوچ كردن پيامبر از مكه پيش آمده . يا به گزارش برخى از روشنگران در زد و خورد احد فرود آمده كه آن نيز - به گواهى حلبى در سرگذشت نامهء خود - بىهيچ چون و چرائى از سوى هيچ كس در سال سوم روى داده با اين زمينه چينىها فرود آمدن آن بايستى سالها پيش از فرود آمدن فرازى باشد كه از آمرزش خواستن براى بت پرستان جلوگيرى مىكند .\r\nو تازه آمرزش خواهى پيامبر به آن گونه ، با اين دستور ديگر از خداى برتر از پندار نيز ناساز بود كه مىگويد :\r\nاى كسانى كه به آئين راستين گرويده‌ايد ! با چشم پوشى از گروندگان ، كسانى را كه بيرون از كيش شمايند سرپرست و دوست خويش نگيريد . آيا مىخواهيد براى خداوند و به زيان خودتان نشانه اى روشن پديد آريد .\r\nاين دستور نيز در آيهء 144 از سورهء نساء است كه به گفتهء نحاس و علقمه\r\n","description":"","footnote":"","page_name":" 15 ","page_number":43},
  {"content":"\r\nو كسانى جز ايشان در مكه فرود آمده زيرا ايشان مىگويند در هر سوره اى كه دو واژهء « اى مردم ! » ديده شود در مكه فرود آمده است ( 1 ) و اگر هم برداشت ديگران را بگيريم بايد بگوئيم كه فراز بالا در همان آغاز كوچ كردن ، به مدينه فرود آمده زيرا برداشتى كه قرطبى در تفسيرش 5 / 1 درست شمرده و ديگران نيز آن را پذيرفته‌اند بر بنياد گزارشى است كه در صحيح بخارى ( 2 ) از زبان عايشه آمده كه وى گفته : سورهء نساء در هنگامى فرود آمد كه من در نزد برانگيختهء خدا ( ص ) بودم و هر يك از اين دو برداشت را كه بگيريم - چنان چه در « الاتقان 1 / 17 آمده - بايد بگوئيم كه دستور ياد شده ، هم پيش از رسيدن دستور به خوددارى از آمرزش خواهى - در سورهء برائت - آمده و هم پيش از فرود آمدن بيست سورهء ديگر كه پس از سورهء نساء و پيش از سورهء برائت فرود آمده است .\r\nو باز آمرزش خواهى پيامبر به آن گونه ، با اين سخن ديگر از خداى پاك نيز ناساز است كه مىگويد : آنان كه با چشم پوشى از گروندگان به آئين راستين ، كسانى را كه از آن آئين بيروناند دوست و سرپرست خود مىگيرند آيا ارجمندى را نزد آنان مىجويند ؟\r\nاين فراز نيز در آيهء 139 از سورهء نساء است كه روشن شد پيش از سورهء برائت و دستور به خوددارى از آمرزش خواهى فرود آمده است .\r\nو با اين سخن ديگر از خداى برتر از پندار نيز ناسازگار است كه مىگويد :\r\nگروندگان به آئين راستين نبايستى با چشم پوشى از گروندگان ، كسانى را دوست و سرپرست خويش بگيرند كه از مرز آئين درست ، بيروناند و هر كس چنين كند او را با خدا سر و كارى نيست مگر آن كه پروا و بيمى از ايشان\r\n\r\n","description":"","footnote":"\r\n( 1 ) تفسير قرطبى 5 / 1\r\n( 2 ) ج 7 / 30 در نامهء روشنگرى قرآن بخش گرد آورى قرآن ، قرطبى نيز در تفسير خود آن را ياد كرده است 5 / 1\r\n","page_name":" 16 ","page_number":44},
  {"content":"\r\nداشته باشيد و خداوند ، شما را از نافرمانى خويش پرهيز مىدهد و سرانجام به سوى او است .\r\nاين دستور نيز در آيهء 28 از سورهء آل عمران است كه به گفتهء ابن هشام در سيرة 2 / 207 آغاز آن - تا هشتاد و چند آيه - در همان آغاز كوچيدن به مدينه و در روزى فرود آمد كه نمايندگان نجران آمدند . و اگر گزارش قرطبى و جز او را بگيريم ( 1 ) بايد بگوئيم اين فراز دربارهء عبادة بن صامت در روز احزاب و پنج سال پس از كوچيدن به مدينه فرود آمده و هر يك از برداشتهاى گوناگون كه درست باشد باز هم چنان چه در الاتقان 1 / 17 مىخوانيم سورهء آل عمران كه اين دستور در آن است هم پيش از سورهء برائت - كه دستور به خوددارى از آمرزش خواهى در آن است - فرود آمده و هم پيش از بيست و سه سورهء ديگر كه همگى پس از آل عمران و پيش از برائت فرود آمده است .\r\nو باز آمرزش خواهى پيامبر براى يك بت پرست ، با اين سخن ديگر از خداى برتر از پندار نيز ناسازگار است كه : « يكسان است براى ايشان ، چه بر ايشان آمرزش بخواهى و چه نخواهى خداوند ايشان را هرگز نمىآمرزد . » و اين نيز آيهء ششم از سورهء منافقين است كه در نبرد بنى مصطلق فرود آمده و آن گير و دار نيز - به گفتهء ابن كثير - ( 2 ) چنان چه زبانزد جنگ نامه نويسان و سرگذشت نگاران است در ششمين سال كوچيدن به مدينه روى داده پس به گونه اى كه در الاتقان مىخوانيم ( 1 / 17 ) سورهء منافقين كه فراز بالا در آن است هم پيش از سورهء برائت كه دستور به خوددارى از آمرزش خواهى در آن است فرود آمده و هم پيش از هفت سورهء ديگر كه همگى پيش از برائت و پس از منافقين فرود آمده است .\r\nو باز آمرزش خواهى به آن گونه ، ناسازگار است با اين دستور خداى\r\n\r\n","description":"","footnote":"\r\n( 1 ) تفسير قرطبى 4 / 58 ، تفسير خازن 1 / 235\r\n( 2 ) تفسير قرطبى 18 / 127 ، تفسير ابن كثير 4 / 369\r\n","page_name":" 17 ","page_number":45},
  {"content":"\r\nبرتر از پندار : اى آنان كه به كيش راستين باور داريد ، اگر پدران و برادرانتان ، بيرون بودن از مرز آئين را بر گرويدن به آن برگزينند شما ايشان را دوست مگيريد و هر كه از شما ايشان را دوست بگيرد آنان ستمكاران خواهند بود .\r\nو نيز با اين سخن خداى برتر از پندار : آمرزش بخواه براى ايشان يا آمرزش نخواه . اگر هفتاد بار نيز بر ايشان آمرزش بخواهى خداوند آنان را نخواهد آمرزيد .\r\nدو فراز بالا نيز كه آيهء 23 و 80 از همان سورهء برائت است پيش از دستور به خوددارى از آمرزش خواهى فرود آمده است .\r\nآيا مىپنداريد پيامبر ( ص ) با اين همه فرازهائى كه پيش از دستور به خوددارى از آمرزش خواهى فرود آمده بود باز هم ساليان دراز براى همان عمويش آمرزش مىخواسته كه - پناه به خدا - خود از نزديك ديده بود وى به حال كفر از جهان رفته ؟ نه به خدا چنين كارى از پيامبر بزرگوار بسى به دور است .\r\nشايد براى اين همه دشوارىها بوده است كه حسين پسر فضل ، فرود آمدن آن فراز را دربارهء ابو طالب دور دانسته و گفته « اين برداشت دور از پذيرش است زيرا اين سوره از باز پسين بخشهاى قرآن است كه فرود آمده و آن گاه ابو طالب در همان سالهاى آغاز اسلام و هنگامى در گذشت كه پيامبر ( ص ) در مكه بود . »\r\nاين سخن را قرطبى نيز در تفسير خود 8 / 273 آورده و درستى آن را پذيرفته .\r\n4 - تازه گزارشهائى داريم كه با فرود آمدن آن فراز دربارهء ابو طالب و با دستور به خوددارى از آمرزش خواهى براى او ناسازگار است و از آن ميان :\r\nگزارش درستى است كه طيالسى و ابن ابن شيبه و احمد و ترمذى و نسائى و ابو يعلى و ابن جرير و ابن منذر و ابن ابى حاتم و ابو الشيخ و حاكم - كه جداگانه نيز داورى خود را به درست بودن آن آورده - و ابن مردويه و بيهقى در شعب الايمان و ضياء - در « المختاره » - همگى از زبان على آورده‌اند كه\r\n","description":"","footnote":"","page_name":" 18 ","page_number":46},
  {"content":"\r\nگفت شنيدم مردى براى پدر و مادر بت پرستش آمرزش مىخواست گفتم براى پدر و مادر بت پرستت آمرزش مىخواهى ؟ گفت « مگر ابراهيم آمرزش نخواست ؟ » من اين گفتگو را براى پيامبر ( ص ) ، بازگو كردم پس اين فراز فرود آمد :\r\nپيامبر و گروندگان به وى را نمىرسد كه براى بت پرستان آمرزش بخواهند هر چند از نزديكان ايشان باشند و اين دستور براى پس از آن است كه بر ايشان آشكار شد كه ايشان از دوزخياناند و آمرزش خواهى ابراهيم براى پدرش نيز تنها براى وعده اى بود كه به وى داد و سپس كه روشن شد وى دشمن خدا است از او بيزارى جست و به راستى ابراهيم بسيار خدا خوان و نرم دل و بردبار بود ( 1 ) .\r\nاز اين گزارش بر مىآيد كه خوددارى از آمرزش خواستن براى بت پرستان ، دستورى بود كه پيش از فرود آمدن آن فراز در اين باره بايد به كار بسته مىشد و از اين روى سرور ما فرمانرواى گروندگان آن مرد را از آن كار باز داشت و آنگاه اين كار على ( ع ) سازشى ندارد با آن كه بگوئيم پيامبر ( ص ) براى عموى نامسلمانش آمرزش مىخواسته ، و تازه مىبينى كه آن مرد براى روا شمردن كار خود ، آمرزش خواستن ابراهيم براى پدرش را دستاويز مىگرداند نه آمرزش خواستن برانگيختهء خدا ( ص ) براى عمويش را ، زيرا مىداند كه او ( ص ) هرگز براى يك بت پرست آمرزش نمىخواهد .\r\nسيد زينى دحلان در اسنى المطالب ص 18 مىنويسد : اين گزارش درست است و براى آن ، گواهى نيز از گزارش درست پسر عباس ( رض ) يافته‌ايم كه او گفته : مسلمانان براى پدرانشان آمرزش مىخواستند تا اين فراز فرود آمد و پس از آن از آمرزش خواهى براى مردگان خويش دست برداشتند با اين همه ، دستورى به خوددارى از آمرزش خواهى براى زندگان از بت پرستان - تا پيش از آن كه بميرند - نرسيده بود و سپس خداى برتر از پندار اين فراز را فرو فرستاد :\r\n« و آمرزش خواهى ابراهيم براى پدرش نيز هيچ نبود مگر . . . » يعنى تا آن گاه كه زنده بود براى او آمرزش مىخواست و چون بمرد از آمرزش خواهى\r\n\r\n","description":"","footnote":"\r\n( 1 ) سورهء توبه آيهء 113 و 114\r\n","page_name":" 19 ","page_number":47},
  {"content":"\r\nباز ايستاد . سپس مىنويسد : و اين گواهى درست است و چون اين گزارش ، درستتر است به كار بستن آن برتر مىنمايد پس برتر آن است كه بگوئيم اين آيه دربارهء آمرزش خواهى مردمى چند براى پدران بت پرست ايشان ، بوده است ، نه دربارهء آمرزش خواهى براى ابو طالب . پايان\r\nگزارش ديگر - دربارهء اين كه چرا دستور به خوددارى از آمرزش خواهى فرود آمد - همان است كه مسلم در صحيح خود آورده است و احمد در مسندش و ابو داود در سنن خود و نيز نسائى و ابن ماجه - همگى از ابو هريره ( ض ) - كه برانگيختهء خدا ( ص ) كنار آرامگاه مادرش رسيد و بگريست و ديگران نيز كه پيرامون او بودند به گريه افتادند پس برانگيختهء خدا ( ص ) گفت از خدايم دستورى خواستم تا براى او آمرزش بخواهم و او دستورى نداد و دستورى خواستم تا از آرامگاهش ديدار كنم و او دستورى در اين باره داد . پس گورها را ديدار كنيد كه ياد آور جهان باز پسين است ( 1 )\r\nو طبرى و حاكم و ابن ابى حاتم و بيهقى - از زبان ابن مسعود و بريده - و طبرانى و ابن مردويه و طبرى - از زبان عكرمه و او از ابن عباس - آورده‌اند كه پيامبر چون از نبرد تبوك بازگشت آهنگ عمره كرد پس چون به كنار آرامگاه مادرش رسيد از پروردگارش دستورى خواست تا براى وى آمرزش بخواهد و خداى برتر از پندار را خواند تا به او دستورى دهد كه روز رستاخيز براى او ميانجىگرى كند و درخواست او پذيرفته نگرديد و اين فراز فرود آمد ( 2 )\r\nو طبرى در تفسير خود 11 / 31 از زبان عطيه آورده است كه چون برانگيختهء خدا ( ص ) به مكه آمد كنار آرامگاه مادرش ايستاد و به اميد آن كه به او دستورى داده شود تا براى وى آمرزش بخواهد چندان آن جا ايستاد تا آفتاب آن جا را گرم كرد و سرانجام اين فراز فرود آمد : « پيامبر و گروندگان به وى را نمىرسد . . . -\r\n\r\n","description":"","footnote":"\r\n( 1 ) ارشاد السارى فى شرح البخارى 7 / 151\r\n( 2 ) « ارشاد السارى 7 / 270 ، تفسير طبرى 11 / 31 ، الدر المنثور 3 / 283\r\n","page_name":" 20 ","page_number":48},
  {"content":"\r\nتا : ابراهيم - از او ( پدرش ) - بيزارى جست . »\r\nو زمخشرى در كشاف 2 / 49 گزارش فرود آمدن آيه و گوشه زدن آن به ابو طالب را ياد كرده و آن گاه گزارش بالا را نيز كه در روشنگرى فرود آمدن آن است ياد كرده و به دنبال آن مىنويسد : اين دومى درستتر است زيرا ابو طالب پيش از كوچيدن پيامبر به مكه درگذشت و آن گاه اين آيه ، از باز پسين فرازهائى است كه در مدينه فرود آمد .\r\nو قسطلانى در ارشاد السارى 7 / 270 مىنويسد : روشن شده كه پيامبر ( ص ) چون عمره به جا آورد به نزد آرامگاه مادرش شد و از پروردگارش دستورى خواست تا براى وى آمرزش بخواهد پس اين آيه فرود آمد كه اين گزارش را نيز حاكم و ابن ابى حاتم از زبان ابن مسعود و طبرانى از زبان ابن عباس بازگو كرده و خود نشانه اى است بر اين كه فراز ياد شده پس از درگذشت ابو طالب فرود آمد و بنياد كار را نيز بر اين بايد گذاشت كه يك فراز ، دوبار فرود نمىآيد ، مگر گواه جداگانه اى بر اين داشته باشيم\r\nامينى گويد : مگر برانگيختهء خدا ( ص ) در روز تبوك آن هم پس از فرود آمدن آن همه فرازها كه در ص 15 تا 18 آورديم هنوز نمىدانست كه او و گروندگان به وى نمىتوانند براى بت پرستان آمرزش بخواهند و ميانجيگرى كنند ؟ پس چگونه آمده و از پروردگارش دستورى مىخواهد كه براى مادرش آمرزش بخواهد و ميانجى گرى كند ؟ آيا گمان مىكرده كه مادرش جدا از ديگر آدميان به شمار مىآيد ؟ يا اين گزارش را ساخته‌اند تا آبروى پيامبر پاك را بريزند و دامن پاكيزهء مادر پاكش را به آلايش بت پرستى ، چركين نشان دهند ؟\r\nگزارش ديگر همان است كه طبرى در تفسير خود 11 / 31 از زبان قتاده آورده است كه گفت : براى ما چنين ياد كردند كه مردانى از ياران پيامبر ( ص ) گفتند : اى پيامبر خدا ! برخى از پدران ما بوده‌اند كه با پناه خواهان و همسايگان نيكوئى نموده و پيوند خويشاوندى را استوار داشته گرفتاران را مىرهانيدند و\r\n","description":"","footnote":"","page_name":" 21 ","page_number":49},
  {"content":"\r\nآن چه بر گردن مىگرفتند به انجام مىرساندند آيا براى ايشان نيز آمرزش نخواهيم ؟ پيامبر ( ص ) گفت به خدا سوگند همان گونه كه ابراهيم براى پدرش آمرزش مىخواست من نيز براى پدرم آمرزش مىخواهم پس خداوند نخست اين فراز را فرو فرستاد : « پيامبر و گروندگان به او را نمىرسد . . . » و سپس نيز انگيزهء ابراهيم ( ص ) را در آن كار باز نمود و گفت : « آمرزش خواهى ابراهيم براى پدرش نيز هيچ نبود . . . - تا اين فراز - از پدر بيزارى جست . »\r\nو طبرى از زبان عطيهء عوفى و او از ابن عباس آورده است كه پيامبر ( ص ) خواست براى پدرش آمرزش بخواهد و خداوند او را از اين كار با دستورى به اين گونه باز داشت :\r\n« پيامبر و گروندگان به او را نمىرسد كه براى بت پرستان آمرزش بخواهند . . . » و او گفت : پس ابراهيم كه براى پدرش آمرزش خواست ؟ پس اين فراز فرود آمد : « و آمرزش خواهى ابراهيم براى پدرش نيز هيچ نبود مگر براى وعده اى كه به او داده بود . . . » الدر المنثور 3 / 283 .\r\nو از اين دو گزارش نيز به روشنى بر مىآيد كه فرود آمدن آن فراز گرامى دربارهء پدرش و پدران كسانى از يارانش بوده نه دربارهء عمو و مادرش .\r\nگزارش ديگر را نيز طبرى در تفسير خود 11 / 33 آورده و مىنويسد : ديگران گفته‌اند كه خواست خداوند از آمرزش خواهى در اين فراز ، همان نماز گزاردن بر مردهء كسى است سپس از زبان مثنى و او از عطاء ابن ابى رباح آورده كه پيامبر گفت من نماز گزاردن بر هيچ يك از مردمى را كه بر اين قبله‌اند رها نمىكنم - هر چند زنى حبشى باشد كه با روسبى گرى آبستن شود - زيرا من نشنيدم كه خداوند مرا از نماز بر كسى باز دارد مگر بر بت پرستان و اين دستور او نيز همان جا است كه مىگويد : پيامبر و گروندگان به وى را نمىرسد كه آمرزش بخواهند براى ( يا نماز بگزارند بر ) بت پرستان .\r\nو اين روشنگرى نيز ، اگر درست باشد ناسازگار خواهد بود با همهء آن\r\n","description":"","footnote":"","page_name":" 22 ","page_number":50},
  {"content":"\r\nگزارشهاى گذشته زيرا از همهء آنها بر مىآيد كه خداوند در آن فراز دستور به خوددارى از آمرزش خواهى مىدهد و خواست وى همان است كه از نماى بيرونى واژه‌ها به دست مىآيد .\r\nبگذريم ، خود همين آشفتگىها و ناسازگارىها كه ميان اين گزارشها و گزارش بخارى هست از ارزش همهء آنها مىكاهد و بازوى همه را سست مىكند پس نبايد گزارشهائى از اين دست را زمينهء گفتگو گردانيد آن هم در جائى كه مىخواهيم مسلمان نيكوكارى را از مرز آئين بيرون بشماريم و كسى را كه در راه كيش ما همه گونه جانفشانى نموده از چار ديوار آن به در كنيم .\r\n5 - از گزارش بخارى چنان بر مىآيد كه دستور به خوددارى از آمرزش خواهى در هنگام مرگ ابو طالب فرود آمده و از نماى بيرونى آن چه اسحاق بن بشر و ابن عساكر آورده‌اند نيز همين را در مىيابيم چه آنان از زبان حسن گزارش كرده‌اند كه چون ابو طالب در گذشت پيامبر ( ص ) گفت ابراهيم براى پدر بت پرستش آمرزش خواست و من نيز براى عمويم چندان آمرزش مىخواهم تا دستورى در اين باره به من رسد پس خداوند اين فراز را فرو فرستاد : پيامبر و گروندگان به او را نمىرسد كه براى بت پرستان ( و از آن ميان نيز ابو طالب ) آمرزش بخواهند . پس اين دستور بر پيامبر ( ص ) گران آمد و خداوند به پيامبرش ( ص ) گفت : آمرزش خواهى ابراهيم براى پدرش نيز هيچ نبود مگر براى وعده اى كه به او داده بود . الدر المنثور 3 / 283 و آن گاه اين گزارش ناسازگار است با آن چه ابن سعد و ابن عساكر از زبان على آورده‌اند كه گفت : برانگيختهء خدا ( ص ) را از مرگ ابو طالب آگاه كردم و او بگريست و گفت : « برو او را بشوى و جامهء مرگ بپوشان و در خاك پنهان كن خدا او را بيامرزد و بر او مهربانى نمايد » من چنين كردم و برانگيختهء خدا ( ص ) چندين روز براى او آمرزش مىخواست و از خانه اش بيرون نمىشد تا جبرئيل اين فراز را فرود آورد : « پيامبر و گروندگان به وى را نمىرسد كه . . . » ( 1 )\r\n\r\n","description":"","footnote":"\r\n( 1 ) طبقات ابن سعد 1 / 105 ، الدر المنثور 3 / 282 به گزارش از ابن سعد و ابن عساكر\r\n","page_name":" 23 ","page_number":51},
  {"content":"\r\nو شايد اين نماى برونى ، همان باشد كه ابن سعد و ابو الشيخ و ابن عساكر از زبان سفيان بن عيينه آورده‌اند كه عمر گفت چون ابو طالب در گذشت برانگيختهء خدا ( ص ) به وى گفت : خدا تو را بيامرزد و بر تو مهربانى نمايد همچنان براى تو آمرزش خواهم خواست تا خدا مرا از اين كار باز دارد پس مسلمانان ، آغاز كردند به آمرزش خواستن براى مردگانشان كه بر كيش بت پرستى مرده بودند پس خداوند اين فراز را فرو فرستاد : پيامبر و گروندگان به او را نمىرسد كه آمرزش بخواهند براى بت پرستان . الدر المنثور 3 / 283 .\r\nبا اين همه - چنان چه در ص 14 گذشت - تودهء مسلمان همداستاناند كه سورهء برائت - كه اين فراز ارجمند را در خود دارد - باز پسين بخشى است كه از قرآن و پس از افتادن مكه به دست مسلمانان فرود آمده به اين گونه كه برانگيختهء خدا ابو بكر را فرستاده سوره را نيز به او داد تا آن را بر مردم مكه بخواند سپس با دستور ديگرى كه از خداى پاك به او رسيد اين كار را از او پس گرفت و سرور ما فرمانرواى گروندگان را به اين كار برگماشت و گفت : جز من يا مردى از من هيچكس نبايد آن را برساند ( 1 ) و در گزارشى درست كه آن را از چند راه در ص 20 آورديم آمده است كه دستور به خوددارى از آمرزش خواهى در سال نهم و پس از بازگشت برانگيختهء خدا ( ص ) از نبرد تبوك ، فرود آمده پس با همهء اين زمينه‌ها چگونه مىتوان فرود آمدن آن را در هنگام درگذشت ابو طالب يا چند روز پس از آن دانست ؟ و آن چه را بخارى و همانندان او در گزارش ياوه‌ها آورده‌اند كجا مىتواند درست باشد ؟\r\n6 - ساختمان و پرداخت اين فراز ارجمند كه دربارهء آمرزش خواهى است به جاى آن كه آشكارا دستور به خوددارى از اين كار بدهد ، نادرستى چنين كارى را مىرساند پس نشان نمىدهد كه برانگيختهء خدا ( ص ) به اين كار دست زده و سپس دستورى به خوددارى به وى رسيده و تنها هنگامى آمرزش خواهى او با\r\n\r\n","description":"","footnote":"\r\n( 1 ) برگرديد به جلد ششم از همين كتاب ما ص 338 تا 350 از چاپ دوم .\r\n","page_name":" 24 ","page_number":52},
  {"content":"\r\nپرداخت آن فراز هماهنگ مىشود كه اين كار را با مسلمان شمردن عمويش به انجام رسانده و چون در ميان كسانى كه آن جا بودند برخىشان اين ويژگى ابو طالب را از نماى بيرون زندگى او - كه با قريش سازگار مىنمود - در نيافته بودند از اين روى آمرزش خواهى پيامبر را به گفتگو نهاده يا آن را دست افزارى براى آن گردانيدند كه براى بت پرستان آمرزش بخواهند چنان چه بسا هنگام نيز كار ابراهيم ( ع ) را در اين باره پشتوانهء خود گرفتند و آن گاه خداوند پاك آن فراز و فراز پس از آن را فرستاد كه هم پيامبر ( ص ) را از كار نادرست بر كنار بشمارد و هم انگيزهء ابراهيم ( ع ) را نيز در آن كار بازگو كند و كم و بيش بنمايد كه آن كس كه پيامبر ( ص ) براى او آمرزش خواست ، به گونه اى كه ايشان مىپندارند بت پرست نبود و پايگاه پيامبرى از آمرزش خواهى براى بت پرستان سرباز مىزند ، پس همان سر زدن اين كار از وى ( ص ) نشانه اى بس روشنگر است كه ابو طالب بت پرست نبوده چنان چه يگانه مردان توده نيز اين را دريافتند و در آمرزش خواهى براى پدران بت پرست خويش كار پيامبر ( ص ) را دستاويز نگردانيدند و براى گفتگو در اين زمينه كار ابراهيم ( ع ) را پشتوانه گرفتند و بس چنان كه در گزارشى درست از سرور ما فرمانرواى گروندگان ( ع ) گذشت كه گفت شنيدم مردى براى پدر و مادر بت پرستش آمرزش مىخواست گفتم : براى پدر و مادر بت پرستت آمرزش مىخواهى ؟ گفت مگر ابراهيم چنين نكرد . . . تا پايان گزارش بر گرديد به ص 18 و 19\r\nو اگر اين مرد ابو طالب را بت پرست مىشمرد ، براى درست نمودن كار خود ، آمرزش خواهى پيامبر اسلام براى ابو طالب را - كه بر هيچ كس پوشيده نبود - بهتر مىتوانست پشتوانه گرداند تا آمرزش خواهى ابراهيم را براى پدرش با آن كه چنان نكرد و گفتگو را در همان مرز بسنده شمرد .\r\n7 - ما گرفتيم كه گزارش بخارى درست و پذيرفتنى است و اين را هم نديده مىگيريم - كه چنان چه در ج 14 ص 318 و 319 از برگردان پارسى گذشت - به گواهى\r\n","description":"","footnote":"","page_name":" 25 ","page_number":53},
  {"content":"\r\nعباس ، ابو طالب به يگانگى خدا و برانگيختگى محمد گواهى داده و برانگيختهء خدا ( ص ) گفته : اى عمو ! ستايش خداى را كه تو را راه نمود و نيز اين را كه از سرورمان فرمانرواى گروندگان آورديم كه ابو طالب نمرد تا برانگيختهء خدا را از خويش خرسند گردانيد و نيز اين را كه ديديم پيامبر گفت : براى ابو طالب اميد همه گونه نيكوئى از پروردگارم دارم . و نيز سفارش ابو طالب را در هنگام مرگ به قريش و به فرزندان عبد المطلب كه : « از محمد فرمان بريد و او را پيروى كنيد و دستورش را بپذيريد زيرا رستگارى و راه يافتگى در آن است و او در ميان قرشيان ، درستكار خوانده مىشود و در ميان تازيان راست رو . . . » و نيز آن همه سروده‌ها و ديگر گفته‌هاى او در اين باره كه آشكارا گرايشهايش را مىنمايد ، آرى با چشمپوشى از همهء اينها باز هم پذيرفته نيست كه ابو طالب ( ع ) در باز پسين دمهاى زندگى با گفتن اين كه : « من بر كيش عبد المطلب هستم » از گرويدن به آئين راستين سر باز زده باشد زيرا بى هيچ گفتگو عبد المطلب انديشه اش را بر بنيادى درست و بر همان كيش خدائى نهاده بود كه پروردگار جهانيان در آن روزگار براى مردم پسنديده داشت . آغاز و انجام هستى را به گونه اى درست پذيرفته و كار برانگيختگى را كه فروغ آن بر چهرهء خودش تافته و دارنده و تابانندهء آن در پشت خودش جاى گرفته بود مىشناخت و شهرستانى را در پيرامون سرور ما عبد المطلب سخنى است كه پاره اى از آن را در ج 14 ص 281 و 282 و 292 از برگردان پارسى ياد كرديم بنگريد به ملل و نحل او و به نگاشته‌هاى سيوطى ( 1 ) دربارهء پدران پيامبر ( ص ) تا چگونگى را به روشنى دريابى پس سخن ابوطالب ( ع ) كه : « من بر كيش عبد المطلب هستم » به روشنى مىرساند كه او همهء آن بنيادهاى انديشه را به گردن گرفته - گذشته از آن همه گفته‌هاى پياپى او كه تا باز پسين دمهاى زندگىاش درستى آموزشهاى محمد را آشكارا مىرسانيد .\r\n\r\n","description":"","footnote":"\r\n( 1 ) و از آن ميان : مسالك الحنفافى والدى المصطفى ، الدرج المنيفة فى الآباء الشريفة ، المقامة السندسية فى النسبة المصطفوية ، التعظيم و المنة فى ان ابوى رسول اللَّه فى الجنة ، نشر العلمين فى احياء الابوين ، السبل الجلية فى الاباء العلية .\r\n","page_name":" 26 ","page_number":54},
  {"content":"\r\n8 - يك نگاه به دوم فرازى كه دست آويز اينان شده : « تو نمىتوانى هر كه را دوست دارى راه بنمائى و اين خدا است كه هر كه را خواهد راه مىنمايد . » پاره اى از همان زمينه‌ها كه تا اين جا استوار ساختيم به روشنى مىرساند كه دست آويز گرفتن آن براى نامسلمان شمردن سرور مكيان ( ع ) - چنان چه كرده‌اند - نادرست و بيهوده است اكنون با من بيائيد تا به ويژه در فراز دوم و در آن چه تنها در پيرامون آن رسيده بنگريم : پس نخست مىگوئيم :\r\nجاى اين فراز در ميان چند فراز ديگر است كه فرازهاى گذشته اش منش و ويژگى گروندگان به اين آئين را باز مىنمايد و در فرازهاى پس از آن نيز خداى پاك كسانى را ياد مىكند كه از گرويدن سرباز مىزنند از بيم آن كه از مكهء پر شكوه ربوده شوند پس ساختمان و پرداخت اين فرازها هنگامى هماهنگ مىشود كه خداى پاك بخواهد - با اين فراز - تنها روشن كند كه آن كسانى كه راه يافتند - از همانها كه پيشتر يادشان رفت - راه يافتن ايشان تنها فرآوردهء آن نبود كه پيامبر ( ص ) ايشان را خواند و انگيزهء راستين اين كار خواستهء خداى پاك بوده - آن هم به گونه اى كه كار به انتساب به شكلى از توفيق نيانجامد - چنان كه اگر گفتيم خداى پاك كسى را گمراه گردانيده اين نيز با به خود واگذاردن او شدنى تواند بود . هر چند پيامبر ( ص ) براى رساندن آموزشها ميانجىگرى نموده : پس اگر روى بگردانيد بر او است آن چه بر گردن وى نهاده شده و بر شما است آن چه برگردن شما نهاده شده و اگر از او فرمان بريد راه مىيابيد و جز رسانيدن آشكار پيام بر پيامگذار چيزى نيست ( 1 ) و در نامهء فرزانهء خدا است كه : جز اين نيست كه به من دستور داده شده تا پروردگار همين شهرى را پرستم كه آن را ( بزرگ و براى نبرد ) ناروا شمرد و همه چيز ، او راست ، و من دستور گرفته‌ام كه از مسلمانان باشم و قرآن بخوانم ، پس هر كه راه يافت براى خويش راه يافته و هر كه به گمراهى افتاد جز اين نيست كه من از بيم دهندگانم\r\n\r\n","description":"","footnote":"\r\n( 1 ) سورهء نور 54\r\n","page_name":" 27 ","page_number":55},
  {"content":"\r\nو بس ( 1 ) به همان گونه كه اهريمن نفرين زده براى گنهكاران ، رفتار ايشان را مىآرايد . آيا هر چند اهريمن ايشان را به سوى آتشى سوزان بخواند ( 2 ) و اهريمن براى ايشان رفتارشان را آراسته بنمايد و از راه راست رو گردانشان سازد ( 3 ) اهريمن بر آنان چيره شده و ياد خدا را از ياد ايشان برده ( 4 ) به راستى كسانى كه پس از آشكار شدن راه راست به پشت برگردند اهريمن ايشان را گمراه نمود و در گمراهى ، پايدار ساخت ( 5 ) و عقيلى و ابن عدى و ابن مردويه و ديلمى و ابن عساكر و ابن نجار آورده‌اند كه عمر پسر خطاب ( ض ) گفت برانگيختهء خدا ( ص ) گفت : من براى خواندن مردم و رساندن پيام به ايشان برانگيخته شده‌ام و راه يافتن ايشان به هيچ روى با من نيست و اهريمن نيز براى آراستن ( كارهاى بد ) آفريده شده و گمراه شدن ايشان به هيچ روى با او نيست ( 6 ) .\r\nپس اين فراز ارجمند - همچون ديگر فرازهائى كه نيز در فرزانه نامهء خدا آمده - كار راهنمائى و گمراهى را يك سره در دست خداى پاك مىداند چنان كه آفريدگار برتر از پندار گويد :\r\n1 - راهنمائى آنان بر تو نيست و اين خداوند است كه هر كه را خواهد راه مىنمايد بقره 272\r\n2 - اگر به راهنمائى ايشان چشم دوخته اى پس خداوند آن كه را گمراه كرده راه نمىنمايد نحل ( 7 ) 37\r\n3 - آيا تو كران را مىشنوانى ؟ يا كوران را و آن را كه در گمراهى\r\n\r\n","description":"","footnote":"\r\n( 1 ) سورهء نمل 92\r\n( 2 ) سورهء لقمان 21\r\n( 3 ) سورهء عنكبوت 38 و نمل 24\r\n( 4 ) سورهء مجادله 15\r\n( 5 ) سورهء محمد 25\r\n( 6 ) مجمع الزوائد از حافظ هيثمى ، جامع الصغير از سيوطى\r\n( 7 ) در خود الغدير نمل چاپ شده و درست نيست\r\n","page_name":" 28 ","page_number":56},
  {"content":"\r\nآشكار است راه مىنمائى ؟ زخرف 40\r\n4 - تو كوران را از گمراهى خويش راهنما نتوانى بود نمل 81\r\n5 - آيا مىخواهيد آن كه را خدا گمراه ساخته راه بنمائيد ؟ نساء 88\r\n6 - آيا تو كوران را راه مىنمائى هر چند ايشان نابينا باشند يونس 43\r\n7 - هر كه را خداى راه بنمايد راه يافته است و هر كه را او گمراه سازد براى خويش سرپرست و راهنمائى نيابد كهف 17\r\n8 - به راستى خداوند هر كه را خواهد گمراه مىنمايد و هر كه باز آيد او را به سوى خويش راه مىنمايد ( 1 ) رعد 27\r\n9 - خداوند هر كه را بخواهد گمراه مىنمايد و هر كه را بخواهد راه مىنمايد و او گرامى و فرزانه است ابراهيم 4\r\n10 - ولى گمراه مىكند هر كه را بخواهد و راه مىنمايد هر كه را بخواهد نحل 93\r\nو فرازهاى بسيارى كه همگى ، كار راهنمائى و گمراهى را به دست خداى برتر از پندار مىداند آن هم به گونه اى كه با گزينش بندگان در اين ميانه ناسازگار نيست و از همين روى است كه در فرازهائى ديگر نيز آن دو را به خواست و به دست خود ايشان مىداند چنان كه خداى برتر از پندار گويد :\r\n1 - هر كس راه يافت به سود خود راه مىيابد و هر كه گمراه شد به زيان خويش گمراه مىشود . يونس 108 ، الزمر 41\r\n2 - و بگو حق از سوى پروردگار شما است هر كه خواهد بگرود و هر كه خواهد آن را نشناخته بگيرد . كهف 29\r\n3 - آن نيست مگر ياد آورى براى جهانيان براى هر كس از شما كه بخواهد بر راه راست باشد تكوير 28\r\n4 - هر كس راه يافت تنها براى خود راه مىيابد و هر كه گمراه شد تنها\r\n\r\n","description":"","footnote":"\r\n( 1 ) در خود الغدير واژهء « اليه به سوى آن » در هنگام چاپ افتاده\r\n","page_name":" 29 ","page_number":57},
  {"content":"\r\nبه زيان خود گمراه مىشود اسراء 15\r\n5 - هر كس راه يافت تنها براى خود راه مىيابد و هر كه گمراه شد ، من ، تنها از بيم دهندگانم نمل 92\r\n6 - آناناند كسانى كه گمراهى را به راه راست خريدند و سوداگرىشان سودى نكرد بقره 16\r\n7 - گروهى راه يافتند و گروهى نيز گمراهى برايشان راست آمد .\r\nاعراف 30\r\n8 - پروردگار من داناتر است به آن كس كه راهنمائى آورده و آن كه در گمراهى آشكار است . قصص 85\r\n9 - اگر نكوكارى كنيد با خود نيكوئى كرده‌ايد و اگر بدى كنيد نيز براى خود كرده‌ايد . اسراء 7\r\n10 - پس اگر اسلام آوردند راه يافتند و اگر روى بگرداندند بر تو رساندن پيام است و بس . آل عمران 20\r\nو فرازهاى ديگر كه البته ميان اين دو دسته فرازهاى ارجمند هيچ گونه ناسازگارى نيست زيرا با زمينه هائى كه چيديم و با آن چه در اين باره‌ها روشن شده يك كار را هم مىتوان از انجام دهنده و برگزينندهء آن دانست و هم از برانگيزانندهء وى .\r\nپس آن فراز از سخن خداوند نيز كه دربارهء ابو طالب فرود آورده‌اند ! از همان فرازهاى دستهء نخست است و خود پس از فرازهائى آمده كه به گفتگو دربارهء گروندگان به اين آئين مىپردازد تا همان را برساند كه از ماننده‌هاى آن مىتوان دريافت و تا روشن كند كه راه يافتگان ياد شده - به شيوهء ديگران - بايستى راهنمائى ايشان را از خداى پاك دانست ، پس آن فراز هيچ پيوندى به آدمى ويژه - ابو طالب باشد يا ديگرى - ندارد . و اگر با اين گروه همراهى بنمائيم و بپذيريم كه ميان ابو طالب ( ع ) با آن ، پيوندى هست بايد بگوئيم كه چنان چه از فرازهاى پيشين آن بر مىآيد گرويدن او به اين آئين را بهتر مىرساند تا باور نداشتن او را . و به اين\r\n","description":"","footnote":"","page_name":" 30 ","page_number":58},
  {"content":"\r\nگونه است كه بايد به روشنگرى اين فراز پرداخت و از گفته‌هاى ناچيزى كه در پيرامون آن رسيده - كه پاره اى گذشت و پاره اى بيايد - پروا ننمود .\r\nتازه هيچ يك از گزارشهائى كه به تنهائى در اين باره رسيده زنجيرهء پيوسته اى ندارد زيرا يكى از آنها گزارش عبد بن حميد و مسلم و ترمذى و ديگران است كه بر بنياد آن ابو هريره ( ض ) گفته : چون هنگام مرگ ابو طالب رسيد برانگيختهء خدا ( ص ) گفت : اى عمو ( 1 ) بگو هيچ خدائى جز خداى يگانه نيست تا به يارى آن در روز رستاخيز در آستان خداوند به سود تو گواهى دهم او گفت اگر نه اين بود كه قرشيان مرا سرزنش مىكنند و مىگويند اين كار را تنها از بى تابى بر مرگ نموده البته با انجام آن ، ديدهء تو را روشن مىساختم پس خداوند اين فراز را فرو فرستاد : به راستى تو نمىتوانى هر كه را دوست داشتى راه بنمائى .\r\nتا پايان ( 2 )\r\nچگونه بوهريره چنين گزارشى را بازگو مىكند با آن كه او در روز درگذشت ابو طالب گداى ستيزه گرى بود از تيرهء دوس در ميان نامسلمانان يمن ، كه با پا فشارى از مردم گدائى مىكرد و تهيدستى از همه سوى او را در زير بال گرفته بود و همه بىچون و چرا همداستاناند كه او مسلمان نشد مگر هفت سال پس از كوچيدن فرخندهء پيامبر به مدينه و در همان سالى كه جنگ خيبر روى داد . بر اين بنياد پس او به هنگام در گذشت ابو طالب كجا بوده است تا گفتگوهائى را كه آن روز در گرفته گزارش كند ؟ و تازه اگر خود او را دروغگو ندانيم ، بر ما روشن نيست كه اين گزارش را از كه گرفته زيرا خود او نام وى را نبرده . هر چند ابو هريره در بسيارى از جاها كاستىهاى گزارشها را پنهان مىداشته و خود چيزها گزارش كرده كه از آن چه آشكارا بر زبان آورده - يا از پرداخت گفتارش - بر مىآيد كه خود ، آن را ديده و با اين همه روشن شده كه او خود آن را نديده ، و هر كه بخواهد در\r\n\r\n","description":"","footnote":"\r\n( 1 ) در خود الغدير به جاى « يا عماه ! » « يا عمار ! » چاپ خورده كه درست نيست\r\n( 2 ) الدر المنثور 5 / 133\r\n","page_name":" 31 ","page_number":59},
  {"content":"\r\nاين باره و در زمينه‌هاى ديگر از كار ابو هريره سر در بيارد بنگرد به نامهء « ابو هريره » از سرور اصلاح جوى ما روشنگر بزرگوار آئين خدا سيد عبد الحسين شرف الدين عاملى - كه در اين باره به گرد آورى برخاسته و چيزى را فرو نگذاشته .\r\nگزارش ديگر را ابن مردويه و ديگران از زبان ابو سهل سرى بن سهل - با زنجيرهء او از عبد القدوس و او از ابو صالح و او از ابن عباس - بازگو كرده‌اند كه اين فراز « تو نمىتوانى هر كه را دوست داشتى راه بنمائى . . . » دربارهء ابو طالب فرود آمد زيرا پيامبر ( ص ) پافشارى مىنمود كه وى مسلمان شود و او نمىپذيرفت پس خداوند اين فراز را فرو فرستاد « تو نمىتوانى . . . » تا پايان گزارش ( 1 )\r\nاين ابو سهل سرى به گونه اى كه هنگام شناساندن انبوهى از دروغگويان - در ج 5 ص 231 چاپ دوم روشن كرديم يكى از دروغگويان گزارش آفرين است كه به گزارش دزدى شناخته شده و عبد القدوس ابو سعيد دمشقى نيز به گونه اى كه در ص 238 از ج 5 چاپ دوم گذشت يكى از دروغگويان است .\r\nو تازه از نماى اين گزارش نيز مانند گزارش پيشين بر مىآيد كه گزارشگر نخستين آن - پسر عباس - داستان ياد شده را به چشم خود ديده و گفتگوها را به گوش خويش شنيده با آن كه وى بر بنياد گزارش استوارتر - چنان كه ابن حجر در اصابه 2 / 331 مىنويسد - سه سال پيش از كوچيدن پيامبر به مدينه زاده شد پس وى به هنگام در گذشت عمويش ابو طالب كودك شيرخوارى چسبيده به پستان مادرش بوده و او را نمىرسيده كه در آن انجمن باشد و آن چه را بوده گزارش كند .\r\nو اگر هم راست باشد كه او چنين گزارشى را بازگو كرده - و كجا مىتواند راست باشد ؟ - پس ابن عباس نيز آن چه را گفته از زبان ديگرى بازگو كرده كه وى را نمىشناسيم و شايد هم چون سخن وى شايستهء پشتگرمى نبوده بازگو گران بدىها نام او را از زنجيره انداخته‌اند ، چنان كه بسيارى از نگارندگان ، نام ابو سهل سرى و عبد القدوس و همانندانشان را از زنجيره‌هاى اين دروغها انداخته‌اند تا سستى آن را پوشيده بدارند .\r\n\r\n","description":"","footnote":"\r\n( 1 ) الدر المنثور 5 / 133\r\n","page_name":" 32 ","page_number":60},
  {"content":"\r\nو سخن استوار اين كه دانشور مسلمانان - ابن عباس - چنان سخنى كه سراسر رسوائى است بر زبان نمىآرد و اگر هم دربارهء انجمن آن روز ، از زبان كسى چيزى مىگفت باور پذيرتر آن است كه سخن پدرش را بازگو كرده باشد كه شنيد ابو طالب در دم مرگ دو فرازى را كه گواهى دادن به آن نشانهء مسلمانى است بر زبان آورد . ( 1 ) يا سخن عموزادهء پاكش بر انگيختهء خدا ( ص ) را كه نيز آورديم ( 2 ) يا سخن عمو زادهء پاكش فرمانرواى گروندگان را ( 3 ) مگر اين پسر عباس همان نيست كه - چنان چه در ج 14 ص 295 از برگردان پارسى گذشت - روشن شده كه گفت : ابو طالب به برانگيختهء خدا ( ص ) گفت : سرور من برخيز و هر چه دوست دارى بگوى و پيام پروردگارت را برسان كه تو راست گوئى و سخنت راست شمرده مىشود .\r\nگزارش ديگر را نيز همان دروغگوى ياد شده - ابو سهل سرى - آورده است آن هم از زبان دروغگوى ديگرى كه نيز يادش رفت - عبد القدوس - و او از نافع ، كه پسر عمر گفت : اين فراز : « تو نمىتوانى هر كه را دوست مىدارى راه بنمائى . . . »\r\nدر دم مرگ ابو طالب و دربارهء او فرود آمد زيرا پيامبر ( ص ) بالاى سرش بود و مىگفت اى عمو ! بگو هيچ خدائى جز خداى يگانه نيست تا به يارى آن در روز رستاخيز به سود تو ميانجى گرى نمايم و ابو طالب گفت مبادا پس از من زنان قريش مرا سر - زنش كنند كه هنگام مرگ ، ناتوانى نموده‌ام . پس خداى برتر از پندار اين فراز را فرو فرستاد : « تو نمىتوانى هر كه را دوست داشتى راه بنمائى . » تا پايان ( 4 )\r\nگمان نمىكنم پسر عمر در بازگوگرى اين گزارش ، لاف آن را زده باشد كه خود در آن انجمن بوده و البته نمىتواند چنان لافى هم بزند زيرا كه او در آن هنگام نزديك به هفت سال داشته و در سال سوم پس از برانگيخته شدن پيامبر زاده شده ( 5 ) و روشن است كه كسى در آن گام از زندگى را به چنان انجمن پر شكوهى راه نمىدهند كه در آن ، سرور مكيان را جامهء مرگ پوشانده‌اند و پيامبر\r\n\r\n","description":"","footnote":"\r\n( 1 ) بنگريد به آن چه در ج 14 ص 318 و 319 از برگردان پارسى الغدير گذشت\r\n( 2 ) بنگريد به آن چه در ج 14 ص 323 تا 333 از برگردان پارسى الغدير گذشت\r\n( 3 ) بنگريد به آن چه در ج 14 ص 333 تا 336 از برگردان پارسى الغدير گذشت\r\n( 4 ) الدر المنثور 5 / 133\r\n( 5 ) الاصابة 2 / 347\r\n","page_name":" 33 ","page_number":61},
  {"content":"\r\nبزرگوارىها سرپرستى كارش را به گردن گرفته و بزرگان قريش نيز دوشادوش نشسته‌اند ، پس پسر عمر ناگزير بايد گزارش آن جا را از زبان كسى ديگر بازگو كرده باشد كه وى آن جا بوده و از گفتگوها آگاه شده و آن كس نيز يا بايد فرزند آن در گذشته باشد كه سرور ما فرمانرواى گروندگان است و آن چه روشن شده و از زبان وى رسيده نيز در ج 14 گذشت ، و ديگر فرزندان او - طالب ، عقيل و جعفر - نيز در اين باره كوچكترين سخنى نگفته‌اند ، يا بايد برادر آن در گذشته باشد كه آن چه را به درستى بايد از زبان وى دانست در ج 14 گذشت يا بايد برادر زادهء او - بزرگترين پيامبران ( ص ) باشد كه سخنان او را نيز آورديم . پس پسر عمر آن گزارش را از كه گرفته و چرا نام او را انداخته ؟ و چرا - در يكى از دو گزارشى كه از زبان وى آمده - ابو جهل را با ابو طالب انباز گردانيده ؟\r\nبا آن كه هيچ كس جز او چنين كارى نكرده آيا در ميان بازگو گران سخن او كسى هست كه بتوان گفت همهء اينها را ساخته و بر وى بسته ؟ گمان نيكو بدار و گزارش را مپرس !\r\nآن گاه اينها را بگذار روى گزارشهائى كه - در پيرامون فرود آمدن اين فراز - آورده و از مجاهد و قتاده دانسته‌اند ( 1 ) زيرا پشتوانهء سخنان آن دو نيز يا همين گزارشها است يا آنها را از زبان كسانى ناشناس شنيده‌اند پس گزارشهائى به اين گونه و بىزنجيرهء پيوسته نمىتواند دست افزار كارى سهمناك گردد مانند بيرون بردن ابو طالب از مرز آئين ، آن هم پس از آن كه داور ارجمند با آواى خويشتن بستگى او را به كيش راستين نمايان ساخته و او خود در راه آن با پشتوانه اى نيرومند به جانفشانى و پاسدارى برخاسته است .\r\nنمونه اى از روشنگرى سخن خداوند به گونه اى خودسرانه و لاف پر گزاف و بىپشتوانه را نيز مىتوان در گفتارى يافت ، كه بىهيچ زنجيرهء پيوسته اى از زبان قتاده و هم شيوه‌هاى او بازگو كرده ، و آن فراز از سخن خداوند را ميان ابو طالب\r\n\r\n","description":"","footnote":"\r\n( 1 ) تاريخ ابن كثير 3 / 124\r\n","page_name":" 34 ","page_number":62},
  {"content":"\r\nو برادرش عباس بخش نموده‌اند ، آغاز آن را دربارهء ابو طالب و دنباله اش را دربارهء عباس دانسته‌اند ، ( 1 ) همان عباس كه - چنان چه تودهء نگارندگان پذيرفته‌اند - سالها پس از فرود آمدن اين فراز مسلمان شد !\r\nو پس از اينها مىتوان هم ارزش سخن زجاج را دريافت كه : « همهء مسلمانان بر آن رفته‌اند كه اين فراز دربارهء ابو طالب فرود آمده » و هم ارج و بهاى دنبالهء آن را كه قرطبى نگاشته : « درست آن است كه گفته شود : تودهء روشنگران نامهء خدا همداستانند كه اين فراز دربارهء ابو طالب فرود آمده » ( 2 )\r\nبنگر كه چگونه بر خداوند دروغ مىبندند و همين گناه آشكار\r\nبرايشان بس است ( نساء 50 )\r\n\r\n","description":"","footnote":"\r\n( 1 ) تفسير قرطبى 13 / 299 ، الدر المنثور 5 / 133\r\n( 2 ) تفسير قرطبى 13 / 299\r\n","page_name":" 35 ","page_number":63},
  {"content":"\r\n\r\nداستان آبكينه\r\nاين جا ديگر همهء تيرهائى كه اين گروه در تيردان كينهء خود داشته و در خرجين دشمنىهاشان اندوخته و به سوى ابو طالب مىافكندند به پايان مىرسد كه همهء آنها را آورده و پنبه اش را زديم و ديگر چيزى برايشان نمانده است مگر داستان آبكينه و هوچىگرىها و گرد و خاكهائى كه دشمنان ابو طالب در پيرامون آن به راه انداخته‌اند و اينك بازگو مىكنيم .\r\nبخارى و مسلم از زبان سفيان ثورى - و او از عبد الملك پسر عمير و او از عبد اللَّه پسر حارث - آورده‌اند كه عباس پسر عبد المطلب گفت پيامبر ( ص ) را گفتم : عمويت كه پاسدارى تو را به گردن گرفت و براى تو به خشم مىآمد تو چه نيازى از او برآوردى ؟ گفت او در آبكينه اى از آتش است و اگر من نبودم در پائينترين جاىهاى دوزخ مىبود .\r\nو به گزارش ديگر : گفتم اى برانگيختهء خدا ! راستى كه ابو طالب تو را يارى و نگهبانى مىنمود . آيا اين كارهايش سودى براى او دارد گفت آرى او را يافتم كه در دل آتشى سخت بود پس او را به سوى آبكينه اى بيرون فرستادم .\r\nو اين هم گزارش ليث است - از زبان ابن الهاد و او از عبد اللَّه پسر خباب و او از ابو سعيد - كه : چون در نزد پيامبر ( ص ) ابو طالب را ياد كردند گفت شايد كه روز رستاخيز ميانجىگرى من به او سود رساند و او را در آبكينه اى از آتش بنهند كه تا استخوان پشت پاى او مىرسد و مغز او را به جوش مىآرد .\r\nو در صحيح بخارى از زبان عبد العزيز پسر محمد داراوردى و او از يزيد\r\n","description":"","footnote":"","page_name":" 36 ","page_number":64},
  {"content":"\r\nپسر الهاد مانند همين گزارش آمده جز اين كه آن جا مىخوانيم : « . . . پوسته اى را كه مغز وى در آن است به جوش مىآرد . »\r\nبرگرديد به صحيح بخارى در بخشهاى برترىها ( ابواب المناقب ) بخش سرگذشت ابو طالب ج 6 ص 33 و 34 و در كتاب الادب بخش نام سرپوشيدهء بت پرست ( باب كنية المشرك ) و به صحيح مسلم كتاب الايمان ( نامهء گروش ) و به طبقات ابن سعد 1 / 106 چاپ مصر و مسند احمد 1 / 206 و 207 و عيون الاثر 1 / 132 و تاريخ ابن كثير ، 3 / 125\r\nامينى گويد : ما در زنجيرهء اين گزارشها نه براى بودن سفيان ثورى بگو مگو مىكنيم - كه چنان چه در بررسى آيهء نخست گذشت كاستى گزارشها را پنهان مىداشته و از زبان دروغگويان گزارش مىنوشته - و نه براى بودن عبد الملك پسر عمير لخمى كوفى كه زندگىاش دراز شد و نيروى ياد آورىاش تباه گرديد كه ابو حاتم گفته او را از پاسداران ( حافظان ) نتوان شمرد چرا كه نيروى ياد آورىاش دگرگونه شد و احمد گفته در كار بازگو گرى ناتوان است و مىلغزد و ابن معين گفته : گزارشها را در هم بر هم و آشفته مىسازد و ابن خراش گفته :\r\nشعبه او را پسنديده نمىداشت و كوسج آورده است كه احمد او را در كار گزارشگرى بسيار ناتوان و سست مىشمرد ( 1 ) .\r\nو بودن عبد العزيز دراوردى را نيز در زنجيرهء اين گزارشها دست افزار خرده گيرى نمىگردانيم كه به گفتهء احمد پسر حنبل « چون از بر گزارشى بازگو كند بىپايه است و ارزشى ندارد و اگر از نگاشتهء خود بازگو كند آرى .\r\nو چون به بازگو گرى گزارشها پردازد ياوه سرائىها مىنمايد « و ابو حاتم گفته :\r\nسخن او را پشتوانه نتوان گردانيد و ابو زرعه گفته نيروى ياد آورىاش بد بود ( 2 ) .\r\nبه همين گونه در ناسازگارى رنگهاى خود اين گزارش - كه از چند\r\n\r\n","description":"","footnote":"\r\n( 1 ) ميزان الاعتدال 2 / 151\r\n( 2 ) ميزان الاعتدال 2 / 128\r\n","page_name":" 37 ","page_number":65},
  {"content":"\r\nراه رسيده - چون و چرا نمىكنيم كه آن جا كه مىگويد : « شايد روز رستاخيز ميانجىگرى من براى او سودمند افتد » مىرساند كه او تا روز رستاخيز بايد چشم به راه بماند و آن هنگام نه صددرصد بلكه - چنان كه از واژهء « شايد ، » بر مىآيد - كم و بيش اميد اين هست كه او را به آبكينه بيافكنند و آن گاه آن جا كه مىگويد : « او را در دل آتشى سخت يافتم و به سوى آبكينه اى بيرونش فرستادم » آشكارا مىرساند كه پيش از به زبان آوردن اين سخن ميانجىگرى به سود وى پذيرفته گرديده و او را به آبكينه برده‌اند .\r\nاز اينها گذشته ما در اين جا يك سخن داريم و آن اين كه برانگيختهء خدا ( ص ) به هنگام درگذشت ابو طالب ، ميانجىگرى خود به سود وى را بسته به آن دانست كه وى به يگانگى خدا گواهى دهد . زيرا پيامبر گفت : اى عمو ! بگو هيچ خدائى جز خداى يگانه نيست تا به يارى اين فراز در روز رستاخيز ميانجىگرىام را به سود تو روا بشمارم ( 1 ) و اين دستور تنها براى اين جا نيست و در همه جا ميانجىگرى به سود كسى بسته به اين است كه او گواهى به يگانگى خدا دهد و اين سخن را پشتوانهء بسيار از گزارشها هست كه پاره اى از آنها را حافظ منذرى در الترغيب و الترهيب ج 4 ص 150 تا 158 آورده است و از آن ميان گزارشى از زبان عبد اللَّه پسر عمر را بىزنجيرهء پيوسته آورده كه پيامبر گفت : مرا گفتند درخواستى بكن كه هر پيامبرى درخواست كرده و من درخواستم را گذاشته‌ام براى روز رستاخيز براى ( ميانجىگرى به سود ) شما براى آن كسان كه گواهى دهند هيچ خدائى جز خداى يگانه نيست . منذرى گويد :\r\nاين گزارش را احمد با زنجيره اى درست بازگو كرده است .\r\nو نيز اين گزارش ديگر از ابوذر - كه انجام زنجيرهء آن به پيامبر پيوسته\r\n\r\n","description":"","footnote":"\r\n( 1 ) مستدرك حاكم 2 / 336 كه او و ذهبى - در تلخيص - جداگانه نيز داورى خود را به درست بودن آن آورده‌اند ، تاريخ ابو الفدا 1 / 120 ، المواهب اللدنية 1 / 71 ، كشف الغمه از شعرانى 2 / 144 ، كنز العمال 7 / 128 ، شرح المواهب از زرقانى 1 / 291\r\n","page_name":" 38 ","page_number":66},
  {"content":"\r\nكه گفت : « به من كار ميانجىگرى سپرده‌اند و ( سود آن ) به كسانى از پيروان من كه جز خدا چيزى را نپرستند خواهد رسيد » كه نيز منذرى گويد : اين گزارش را بزار با زنجيره اى نيكو كه از گسيختگى هم تهى نيست آورده است .\r\nو نيز اين گزارش ديگر از زبان عوف پسر مالك اشجعى كه پيامبر گفت :\r\n« ميانجىگرى من به سود هر مسلمانى است » كه نيز گويد : اين گزارش را هم طبرى - با زنجيره هائى كه يكى از آن ميان بسى نيكو است - آورده و هم ابن حبان در صحيح خود - و البته به اين گونه :\r\nميانجى گرى به سود كسى است كه جز خدا ، چيزى را نپرستد .\r\nو نيز اين گزارش ديگر از زبان انس كه پيامبر گفت : خداوند به جبرائيل ( ع ) فرمود برو نزد محمد و او را بگو سر بردار و بخواه تا به تو داده شود و ميانجى گرى كن تا خواستهء تو پذيرفته آيد - تا آنجا كه گفت - هر كس از تودهء تو از آفريدگان خدا كه - يك روز از ته دل به راستى - گواهى دهد خدائى جز خداى يگانه نيست و بر اين گرايش بميرد او را نيز در اين ميان جاى بده .\r\nمنذرى گويد اين گزارش را احمد آورده و بازگو گران آن از كسانىاند كه سخن ايشان پشتوانهء گزارش درست و نگارش درست ، شناخته شده .\r\nو نيز اين گزارش ديگر از ابو هريره كه انجام زنجيرهء آن به پيامبر پيوسته كه گفت : ميانجى گرى من براى كسى است كه به راستى از ته دل گواهى دهد خدائى جز خداى يگانه نيست و محمد برانگيختهء او است ، دلش سخن زبانش را راست شمارد و زبانش باور دلش را . و اين گزارش را ، هم احمد بازگو كرده و هم ابن حبان در صحيح خود .\r\nو نيز اين گزارش ديگر كه در هنگام گفتگو از دومين آيه از زبان ابو هريره و ابن عباس آورديم كه پيامبر ( ص ) پروردگارش را بخواند و دستورى خواست تا براى مادر خويش آمرزش بخواهد و بگذارد كه در روز رستاخيز براى او ميانجىگرى كند و او نپذيرفت .\r\n","description":"","footnote":"","page_name":" 39 ","page_number":67},
  {"content":"\r\nو سهيلى در الروض الانف 1 / 113 مىنويسد : در گزارش درست آمده است كه او ( ص ) گفت : از پروردگارم دستورى خواستم تا به ديدار آرامگاه مادرم روم پس به من دستورى داد و از وى دستورى خواستم تا براى وى آمرزش بخواهم پس به من دستورى نداد . و در مسند بزار اين گزارش را از بريده آورده است كه چون او ( ص ) خواست براى مادرش آمرزش بخواهد جبرئيل به سينه اش كوبيد و به او گفت : براى كسى كه بت پرست بوده آمرزش نخواه . پس او اندوهناك برگشت ( 1 ) .\r\nاز گزارشهاى بالا بر مىآيد گواهى ندادن كسى به يگانگى خدا انگيزهء آن مىشود كه هيچ گونه ميانجىگرى دربارهء او پذيرفته نگردد زيرا كه خدا - نشناس ، به هيچ روى شايستگى آن را ندارد كه به سود او ميانجى گرى كنند و آن گاه ميانجى گرى براى سبك شدن كيفر او نيز به همين گونه ، و خودكارى است كه هم بر بنياد گزارشهاى گذشته بايد از آن خوددارى شود ، و هم به دستور نامهء خداى ارجمند و برتر از پندار ، همان جا كه مىگويد : آنان كه كفر ورزيدند براى ايشان است آتش دوزخ نه روزگارشان را به پايان رسانند كه بميرند و نه كيفر ايشان سبك گردد . و به آن گونه است كه هر ناسپاس را سزا مىدهيم فاطر 36\r\nو نيز آن جا كه خداى برتر از پندار گويد : و هنگامى كه ستمگران ، كيفر را ديدند نه كيفرشان سبك مىشود و نه مهلت يابند\r\nو آن جا كه مىگويد : پيوسته در آن مىمانند ، نه كيفر ايشان سبك مىشود و نه مهلتى مىيابند . بقره 162 ، آل عمران 88 .\r\nو آنجا كه مىگويد : آنان كه در آتشاند به كارگزاران دوزخ مىگويند پروردگار خويش را بخوانيد كه به اندازهء يك روز اين كيفر دادن را سبك\r\n\r\n","description":"","footnote":"\r\n( 1 ) ما براى گزارشهائى از اين دست ، هيچ ارزش و آبروئى نمىشناسيم و تنها از اين روى كه ايشان در برابر آن سر فرود مىآورند ناگريزيم كه آن را پشتوانهء سخن خويش گردانيم .\r\n","page_name":" 40 ","page_number":68},
  {"content":"\r\nگرداند و آنان گويند آيا برانگيختگان شما با نشانه‌هاى روشن به نزد شما نيامدند ؟ گويند آرى ، گويند پس بخوانيد كه خدا خوانى ناسپاسان جز در گمراهى نيست غافر 49 و 50\r\nو آن جا كه مىگويد : آناناند كه زندگى اين جهان را به جهان ديگر خريدند پس كيفر ايشان سبك نمىشود و ايشان يارى نمىشوند . بقره 86\r\nو آن جا كه مىگويد : و رها كن آنان را كه كيش خويش را سرگرمى و بازيچه گرفته‌اند و زندگى اين جهان ايشان را فريفته ، با خواندن قرآن ايشان را يادآورى كن تا كسى با كارهاى خويش ، خود را به نابودى نسپارد كه او را جز خداوند ، ميانجى و دوست و سرپرستى نباشد و هر چه خواهد به جاى خود دهد از او نگيرند . آناناند كه با كارها و ناسپاسىها كه مىنمودند خويش را به نابودى مىسپارند ايشان را نوشابه اى است از آب جوشان و كيفرى دردناك انعام 70 .\r\nو آن جا كه مىگويد : هر كس در گرو آن چه كرده است مىماند مگر راست روان كه در بهشتهايند و از تبهكاران مىپرسند : چه چيز شما را به دوزخ كشانيد - تا آن جا كه گويد - پس ميانجىگرى ميانجيان سودى به ايشان نرساند مدثر 38 تا 48\r\nو آن جا كه گويد : ايشان را از آن روز نزديك ( 1 ) بيم ده ، همان هنگام كه دلها با فرو بردن خشم ، نزديك گلوها رسيده و ستمگران نه دوستى دارند و نه ميانجىاى كه فرمان وى برده شود غافر 18\r\nو آن جا كه مىگويد : گنهكاران را تشنه به سوى دوزخ مىرانيم ميانجىگرىاى ندارند مگر آن كس كه از خداى مهربان پيمانى گرفته باشد .\r\nمريم 87\r\nبه زبان دستور دانان تازى ، استثناى به كار رفته در فراز بالا ، منقطع است و خواست خداوند از پيمان نيز همان گواهى دادن به يگانگى او و ايستادن بر سر\r\n\r\n","description":"","footnote":"\r\n( 1 ) اين جا در الغدير به جاى ازفة ( نزديك ) ازقة چاپ شده\r\n","page_name":" 41 ","page_number":69},
  {"content":"\r\nآن به گونه اى شايسته است پس ميانجىگرى جز براى گروندگان به او پذيرفته نيست .\r\nبرگرديد به تفسير قرطبى 11 / 154 ، تفسير بيضاوى 2 / 48 ، تفسير ابن كثير 3 / 138 ، تفسير خازن 3 / 243\r\nپس اگر هم گرفتيم كه ابو طالب ( ع ) بر كيش بت پرستى بوده - و پناه به خدا از اين سخن - در اين هنگام داستان آبكينه با همهء فرازهائى كه از سخن خدا و برانگيختهء او آورديم ناسازگار است ، زيرا بر بنياد آن ، پيامبر براى عمويش ميانجيگرى مىكند تا كيفر او سبك شود و در آبكينه جاى بگيرد . پس حديثى را كه با نامهء خدا و آئين نامهء روشن پيامبر ، ناسازگار باشد بايد به دور افكند زيرا در گزارشى درست كه زنجيرهء آن را سرانجام به پيامبر پيوسته‌اند آمده است كه : پس از من حديثها براى شما افزون مىشود پس اگر حديثى براى شما گزارش كردند آن را با نامهء خداى برتر از پندار روبرو كنيد پس هر چه با آن سازگار بود بپذيريد و هر چه ناساز بود نپذيريد ( 1 )\r\nپس نبايد گول آن را خورد كه داستان آبكينه را بخارى آورده زيرا نگاشتهء او كه « صحيح » خوانده شده خرجين ياوه سرائىها و گنجينهء لغزشها است كه اگر خداى برتر از پندار خواهد به هنگام گفتگو از آن ، تو را - از چگونگى كار - آگاه خواهيم ساخت .\r\n\r\nاين جا ديگر گفتگو از گروش و گرايشهاى سرورمان ابو طالب - درودهاى خدا بر او - را با سرودى از استاد فقه و فلسفه و اخلاق ، مهين پيشواى ما استاد محمد حسين اصفهانى نجفى ( 2 ) پايان مىدهيم كه مىگويد :\r\nفروغ راهنمائى در دل عموى پيامبر برگزيده ،\r\nدر همان هنگام كه خيلى پنهان و پوشيده است بسيار آشكار و هويدا است .\r\n\r\n","description":"","footnote":"\r\n( 1 ) اين گزارش را بخارى در صحيح خود آورده است .\r\n( 2 ) يكى از سرايندگان غدير در سدهء چاردهم كه اگر خداى برتر از پندار خواهد زندگى نامهء او بيايد\r\n","page_name":" 42 ","page_number":70},
  {"content":"\r\nگروش و باور درست در دل او است\r\nو چه دلى كه پايگاه آن از هر پايگاه برتر است\r\nگروش و باور او ، خداى بايسته براى هستى را مىنمايد\r\nدر پايگاه نهان خود و آن گنج پنهان .\r\nگروش و باور پنهانى او نيز به نام والاى خداى ماند\r\nكه جز دست پاكان به آن نرسد\r\nگروش و باور او به جهان نهان به خودى خداوندى در جهان نهان مىماند ،\r\nو او را پرتو افشانىهائى هر چه رسا است در نشانه هايش .\r\nنشانه‌هاى او نزد ديده داران\r\nدرخشانتر است از خورشيد در ميان روز روشن .\r\nاو سرپرست كسى است كه مهر نامهء پيام آورى و انگشتر پايگاه آن و باز پسين دارندهء آن پايگاه است\r\nو خود با همهء نيرويش به پاسدارى از او برخاسته\r\nيگانه ياور او در روزگارش بود\r\nو ستون استوار آن در آغاز كارش .\r\nسرور و پشتوانهء خاندانش بود و پيشواى دودمانش\r\nو پناه گاه استوارش در روز سختى\r\nو پوشش نيرومند او در برابر دشمنان\r\nو افسون او در برابر هماوردان .\r\nچيست كه ارج و پايگاه او برتر باشد از آن چه\r\nياسين را همچون افسونى از چشم زخم به دور دارد و طاها را در پناه گيرد ؟ ( 1 )\r\nدر يارى پيامبر و الا جايگاه چندان ايستادگى نمود\r\n\r\n","description":"","footnote":"\r\n( 1 ) م : يسن و طه هم دو نام از نامهاى پيامبر است و هم نام دو سوره از قرآن كه براى دور بودن از چشم زخم خوانده و آويخته مىشود\r\n","page_name":" 43 ","page_number":71},
  {"content":"\r\nتا بنيادهاى اسلام استوار گرديد\r\nدر پاسدارى از آستان او به برترين گونه اى تلاش و پيكار نمود\r\nتا كار پيامبر راهنما بالا گرفت\r\nدر برابر گزندهاى قرشيان ناسپاس با چنان دليرىاى نگهبان او بود\r\nكه گردنكشان در برابر آن زبون گرديدند\r\nبا شكيبائى خود بر هر درد سر و اندوهى چيرگى يافت\r\nكه داستان پناهنده شدن به دره ، خود گوشه اى از آن همه اندوه است .\r\nوه ! چه گرامى ياور و پشتيبان و سرپرستى\r\nكه براى سرور مردمان مىبود .\r\nهمين سرفرازى براى او بس كه ارجمندى سرپرستى نمودن\r\nاز دارندهء پيام و خوانندهء به سوى خدا با او بود\r\nزبان رساى او در ستايشگرى وى\r\nدر برابر دشمنانش ، از شمشير برانتر بود\r\nاو را از سروده‌ها و سخنان چندان هست\r\nكه جهان را آكنده از روشنائى مىنمايد .\r\nو ما را ، هم از باورهاى دل او آگاه مىسازد\r\nو هم از اين كه او از سوى پروردگارش بر راه راست بوده\r\nام القرى ( مادر دهكده‌ها مكه ) از فروغ او درخشيدن گرفت\r\nو هم فروزشى پرتوى از طور و سرچشمهء تابشهاى او است\r\nچگونه چنين نباشد با آن كه او پدر فروغها است ،\r\nجاى رخ نمودن خورشيدها و ماه‌ها ،\r\nآغاز هر گوهر درخشنده و پرتو پاش را مىنمايد\r\nپس چگونه خواهد بود او كه خاور خاورها است ؟\r\nمهر سپهر بزرگوارى و سرفرازى است\r\n","description":"","footnote":"","page_name":" 44 ","page_number":72},
  {"content":"\r\nو پدر از نيا خسرو آن تخت بوده .\r\nبرترى اى از آن او است كه از بزرگى به بزرگى رسيده\r\nو آن خود چيزى است كه از بزرگان براى او مانده .\r\nپاكيزه ترين شاخه‌هاى درخت ابراهيم ،\r\nو مانا كه چه ارجمندى ريشه دارى دارد .\r\nكه بايستى آن را ارجمندى ارجمندان از دودمان عدنان دانست\r\nكه در درد سرهاى روزگار پناه آن به شمار مىآمد .\r\nاو را چنان مايه اى از برترىهاى است\r\nكه از آسمانهاى بلند و بام كوشكها نيز فراتر مىرود\r\nو چگونه چنين نباشد ؟ با آن كه او سرپرست پيامبر برگزيده است\r\nو پدر بازماندگانى فرخنده و راهنما .\r\nو پدر جانشين پيامبر و جعفر بلند پرواز\r\nكه به زندگىام سوگند اين بالاترين سرفرازىها است\r\nريگزار پهناور تازيان ، از فروغ او پرتو گرفت\r\nنه بگو آسمان از او پرتو گرفت\r\nبزرگترين پرتو افكنهاى آسمان\r\nدر كنار فروغ چهرهء او به ستارهء كور مىماند\r\nو چگونه چنين نباشد ؟ با آن كه از رخسار وى\r\nفروغ خداى برتر و بالاتر از پندار ، براى خاندانش پرتو پاشى مىكرد .\r\nدر مكهء ارجمند بر مردمان سرورى يافت\r\nو با رسيدن به سالارى به هر گونه بزرگوارىاى دست يافت\r\nآرى بايد او را مايهء سرفرازى براى شهر ارجمند خدا شمرد\r\nو مايهء ارزش يافتن جاهائى از آن ، كه هنگام ديدار از خانهء خدا به كار است .\r\nآرزوها و اميدها به سوى آستان او روى به خاك مىسايند\r\n","description":"","footnote":"","page_name":" 45 ","page_number":73},
  {"content":"\r\nو كعبهء گروش به خداوند ، در پناه او مىآرامد\r\nبا پشتيبانى سرورى و شكوه او بود\r\nكه خوانندهء مردمان به راه راست ، توانست كار خود را به پايان رساند\r\nاگر او نبود ، اين كار براى پيامبر برگزيده به انجام نمىرسيد\r\nپس او بنياد كيش آفريدگار است .\r\nچگونه ؟ به اين سان كه سايهء خداوندى در ميان مردمان ( محمد )\r\nدر سايهء او بود كه مردم را به اسلام خواند .\r\nاسلام با پشتيبانى او بود كه همه جا بپراكند .\r\nو اين ارجمندىاى است كه جز به او نرسيد .\r\nو پرچم آن با بلند پروازىهاى او بود كه افراشته گرديد\r\nو همين براى نمودن پايگاه بلندش بسنده است .\r\nاينها سر بلندىهائى است كه گردن فرازى با يارى آن بالا نشين مىگردد\r\nو يادگارهائى است كه آن چه را بر جاى مانده شيرين مىنمايد .\r\nآن است ابو طالب كه ويژگىها و چگونگىاش را بازگو مىكنيم\r\nو زبان روشنگران از نمودن پايگاه او بسى كوتاه است .\r\nمرز برترىهاى او از هر ستايشى فراتر مىرود\r\nو ما با يادى از او تنها دلها را زنده مىداريم . پايان\r\n\r\nو اين هم از چكامهء دانشور روشنگر آئين ، پيشواى ما استاد عبد الحسين صادق عاملى كه جانش با پاكان باد . مىگويد :\r\nاگر او نبود نه جاى گام مسلمانان استوار مىشد\r\nو نه چشمهء يگانه پرستى در جوىهاى خود روان مىگرديد .\r\nبهترين كسى را كه از ميان همهء شهرنشينان و بيابان گردان برخاست\r\nاو تا آن جا كه در توان داشت پناه داد و پشتيبانى نمود و نيازهاى وى را با\r\n","description":"","footnote":"","page_name":" 46 ","page_number":74},
  {"content":"\r\nخود برابر انگاشت .\r\nآن نگهبانى تلخى كه نمود تنها نه به انگيزهء پيوند خويشاوندى بود\r\nو نه براى جنبش رگ او كه براى كشش به برادر زاده اش خون در آن به جوش آمده .\r\nكه براى خدا بود چنان كه خود نيز در هر فراز از سروده‌هاى خويش\r\nزيبائىهاى همين انديشه را مىنمايد\r\nپس از او مادر دهكده‌ها ( مكه ) با همهء فراخىاش\r\nبر پيك خداوند تنگ آمد و روز روشن آن جا بر وى سياه و تيره شد .\r\nتا شتابان از آن جا روى برتافت و از خداوند براى او به زارى نيكوئى خواست\r\nو در اين درخواست و خدا خوانىاش نيز نوميد نگرديد .\r\nاگر روان عموى پيامبر برگزيده ( با آن همه گواهىهايش دربارهء اين آئين )\r\nپاكيزه نشد پس هيچ گفتارى انگيزهء رستگارى نتواند بود\r\nدر آن يكسال كه عمو و همسر پيامبر با هم در گذشتند\r\nاو نيز آن را با گريه بر آن دو سپرى كرد .\r\nوه ! چه بزرگ مردى كه با باور و گرايش خود به آئين پيامبر برگزيده\r\nيك سال او را بر خويش به گريه واداشت .\r\nتا آن جا كه روزهاى روشن آن از شبها تاريكتر گرديد .\r\nاز پشت او بود كه همهء فروغها به در آمدند و پراكنده شدند\r\nنخستين آنان ، پيشواى پسنديده ( مرتضى ) و به دنبالش نيز اندوخته‌هاى سرورى . . .\r\nپايان\r\nو چنين بود ابو طالب سرور مكيان ، و اين بود فشرده اى از نشانه‌هاى گروش و باور سرهء او به آئين ما . كه آنها را ننگاشتيم مگر به اميد خشنودى خداوند ( 1 ) تا آنان كه نامهء آسمانى به ايشان داده شده باور كنند و بر گروش\r\n\r\n","description":"","footnote":"\r\n( 1 ) سورهء حديد 27\r\n","page_name":" 47 ","page_number":75},
  {"content":"\r\nگروندگان نيز افزوده گردد . و كسانى كه نامهء آسمانى به ايشان داده شده و نيز گروندگان دو دل نباشند ( 1 ) و آيندگان پس از ايشان بگويند پروردگارا ، بيامرز ما را و برادران ما را كه در گرويدن پيشاهنگ ما بودند و در دلهاى ما از كسانى كه گرويده‌اند كينه اى مگذار پروردگارا به راستى تو مهربان و بخشاينده اى . ( 2 )\r\n\r\n","description":"","footnote":"\r\n( 1 ) سورهء مدثر 31\r\n( 2 ) سورهء حشر 10\r\n","page_name":" 48 ","page_number":76},
  {"content":"\r\n\r\nبازگشت به جاى نخست گزارشهاى گزافه آميز دربارهء بو بكر\r\n\r\n29 پاسخ فرشته به دشنام گوى خليفه\r\nيوسف پسر ابو يوسف در ص 208 از الآثار از زبان پدرش يعقوب پسر ابراهيم قاضى - و او از ابو حنيفه - آورده است كه : چنين رسيده است كه مردى بو بكر را دشنام داد و او بردبارى نمود و پيامبر ( ص ) نشسته بود سپس بو بكر به پاسخ وى پرداخت پس پيامبر ( ص ) برخاست ، بو بكر گفت او كه به من دشنام داد برنخاستى و من كه پاسخش را دادم بلند شدى ؟ پيامبر ( ص ) گفت : راستى اين كه فرشته اى ( به نمايندگى ) از تو پاسخ او را مىداد و چون تو خود به پاسخ گوئى پرداختى او برفت و من نيز برخاستم .\r\nاحمد نيز در مسند خود 2 / 436 از زبان ابو هريره آورده است كه مردى بو بكر را دشنام داد و پيامبر ( ص ) نيز نشسته بود و پيامبر به شگفت مىآمد و لبخند مىزد و چون آن مرد بسيار دشنام داد ، بو بكر نيز كم و بيش به پاسخ گوئى پرداخت پس پيامبر ( ص ) در خشم شد و برخاست پس بو بكر به او پيوست و گفت اى برانگيختهء خدا او مرا دشنام مىداد و تو نشسته بودى و چون اندكى به پاسخ او پرداختم خشمگين برخاستى گفت : با تو فرشته اى بود كه ( به نمايندگى ) از سوى تو پاسخ او را مىداد\r\n","description":"","footnote":"","page_name":" 49 ","page_number":77},
  {"content":"\r\nو چون چيزى از سخنان او را پاسخ دادى اهرمن ( در ميانه ) افتاد و من با اهريمن نمىنشينم .\r\nامينى گويد : نمىدانيم اين گزارش از چه راهى به ابو حنيفه رسيده تا با شناخت ميانجى آن دريابيم كه چه اندازه درست است و شايد هم بودن ابو يوسف قاضى در ميان گزارشگران ، براى انگشت نهادن بر آن ، به تنهائى بسنده باشد و اينك بنگريم به پاره اى از سخنان كه دربارهء او گفته شده است : همچون گفتار فلاس كه او را راستگو و داراى لغزشهاى بسيار مىشمارد .\r\nو گفتار ابو حفص كه نيز او را راستگو و داراى لغزشهاى بسيار مىداند\r\nو گفتار بخارى كه : او را رها كرده‌اند .\r\nو گفتار يحيى پسر آدم : ابو يوسف نزد شريك گواهى داد و او نپذيرفت و گفت از كسى كه مىپندارد نماز از گرويدن به آئين جداست سخنى نمىپذيرم .\r\nو گفتار ابن عدى : او از زبان كسانى گزارش مىكند كه سخنانشان سست است .\r\nو گفتارى كه با زنجيرهء درست از ابن مبارك بازگو كرده‌اند كه به مردى گفت اگر تو در پس ابو يوسف نماز گزارده اى و به ياد دارى كه چه نمازهائى بوده دوباره آنها را بخوان و هم گفت اگر از آسمان به زمين سرنگون شوم و پرنده اى مرا بربايد يا باد مرا در جائى بس دور بيفكند دوستتر دارم كه از او گزارشى بازگو كنم . و مردى به ابن مبارك گفت كدام يك از ابو يوسف و محمد ابن الحسن راستگوترند گفت مگو كدام يك راستگوترند بلكه بپرس كدام يك دروغگوترند .\r\nو عبد اللَّه پسر ادريس گفته : ابو يوسف تبهكارى از تبهكاران بوده\r\nو وكيع به مردى كه گزارشى از زبان ابو يوسف بازگو مىكرد گفت :\r\nآيا از خدا پروا ندارى كه در نزد خداوند بزرگ و گرامى سخن ابو يوسف را پشتوانه مىگيرى ؟\r\nو ابو نعيم فضل بن دكين گفت : شنيدم ابو حنيفه به ابو يوسف مىگفت و اى\r\n","description":"","footnote":"","page_name":" 50 ","page_number":78},
  {"content":"\r\nبر شما باد چه اندازه دروغ در اين نوشته‌ها بر من مىبنديد و من نگفته‌ام ؟\r\nو يحيى بن معين گفت : گزارش او را نبايد نوشت و گفت هر چند به خود وى مىتوان پشتگرم بود با اين همه در بسيارى جاها ندانسته لغزيده است .\r\nو يزيد بن هارون گفته : روا نيست از زبان او گزارشى بازگو كنند چون با دارائىهاى پدر مردگان ، سوداگرى و داد و ستد مىكرد و سودش را خود بر مىداشت .\r\nو سخن ابن ابى كثير وابستهء حارث زادگان - يا نظام - به هنگام خاك سپردن ابو يوسف .\r\n« گورى كه يعقوب ( نام ابو يوسف ) در آن آرميد\r\nاز نخستين بارانى كه از دل ابرى بر هم نشسته روان است سيراب باد !\r\nداورىهاى خود سرانه را با دوز و كلكهائى در آئين خدائى راه داد\r\nكه نوشيدن بادهء انگورى - پس از ناروا بودن آن - كارى شايسته گرديد !\r\nاگر نبود كه روزگار وى سپرى شد\r\nو پنجهء مرگ او را به مرز نيستى كشانيد\r\nالبته چندان انديشهء خويش را\r\nدر كار اين گونه داورىهاى خود سرانه به كوشش وامىداشت\r\nتا براى كسى كه دو دل باشد يافتن كار ناروا بسى دشوار مىگرديد ( 1 )\r\nيكى از ميانجيان زنجيرهء احمد نيز - در گزارش اين برترى براى بوبكر - سعيد پسر ابو سعيد مدنى است كه چنانچه در تهذيب التهذيب 4 / 39 ، 40 آمده\r\n\r\n","description":"","footnote":"\r\n( 1 ) تاريخ خطيب بغدادى 14 / 257 ، ميزان الاعتدال ، لسان الميزان 6 / 300 .\r\nمىگويم : برگردان پارسى اين فراز از سروده ، پس از درست كردن آن از روى تاريخ خطيب انجام گرفت و گرنه آن چه در خود الغدير است به اين گونه پارسى مىشود : « وا مىداشت تا براى ما امرد بازى و بهره بردارى از دوشيزگان روا مىگرديد . » و اين سخن چندان روشن نيست چون كامجوئى از دوشيزگان اگر بر آئين درست باشد كارى ناروا نبوده و نيست كه نيازى به سنجشهاى خود سرانهء ابو يوسف باشد\r\n","page_name":" 51 ","page_number":79},
  {"content":"\r\nچهار سال پيش از مرگ دچار آشفته مغزى گرديد و زمينهء اين گزارش نيز گواه آن است كه در روزگار آشفته مغزى وى از دهانش به در آمده .\r\nو تازه هيچ چون و چرائى نبايد داشت كه هر يك از دو دشنام گوى در پيشگاه پيامبر خدا ( ص ) پاى از مرز ادب بيرون نهاده و مانند هر ناسزا گوى ديگرى ، داد و فرياد به راه انداخته‌اند زيرا كه اين كار با آوائى نرم و آرام انجام نمىگيرد و آن گاه خداوند مىگويد : اى كسانى كه به آئين راستين گرويده‌ايد آواز خويش را بلندتر از آواز پيامبر نگردانيد و در نزد او ، سخن درشت نگوئيد تا پايان آيه اى كه دربارهء بو بكر و عمر فرود آمد و كى ؟ همان گاه كه در نزد برانگيختهء خداوند ( ص ) با يكديگر بگو مگوى سخت كردند و داستان آن در ج 7 ص 223 گذشت .\r\nمگر چه مىشد كه بوبكر تا پايان كار پاس انجمن پيامبر را نگاه مىداشت و براى ارج نهادن به آستان او همچنان بردبارى نموده همان شيوهء نخستينش را به كار مىبست و به بدگوئى نمىپرداخت تا برانگيختهء خدا ( ص ) ناآرامى ننموده و از نزد وى برنخيزد ؟ نكند آن شكيبائىاش در آغاز نيز نه از سر خوشخوئى بلكه ناآگاهانه و بى هيچ خواست و آهنگى استوار بوده است ؟\r\nو مگر چه مىشد كه او نيز همراه پيامبر برمىخاست و ميرفت تا دنبالهء دشنام و كينه ورزى بريده شود ؟ و چه مىشد كه در برابر واكنش پيامبر ( ص ) خاموشى مىگزيد و با پرخاش به برخاستن وى بىادبى نمىنمود ؟\r\nو چه كاستىاى براى او بود كه مىگذاشت آن فرشته بماند و همچنان او را ستمديده پندارد و - به نمايندگى از او - دشنامهاى آن مرد را پاسخ بدهد و نبيند كه او خود به برابرى و همسرى با ستمگر پرداخته تارهايش كند ؟\r\nشگفت از آن دارم كه در گزارش احمد مىخوانيم كه پيامبر به بوبكر گفت : « چون تو پاره اى از سخنان او را پاسخ دادى اهريمن در ميانه افتاد و . . . »\r\nچگونه تا هنگامى كه بوبكر زبان به پاسخ دشنامها نگشود ، آن انجمن تهى از\r\n","description":"","footnote":"","page_name":" 52 ","page_number":80},
  {"content":"\r\nاهريمن بود ؟ كه تا آغاز به پاسخ گوئى كرد اهريمن در ميانه افتاد ؟ مگر پيشترش ، آن مرد آن همه دشنام به ابو بكر نداد ؟ مگر پاسخهاى بوبكر انگيزه اى اهريمنى داشت و ناسزا گوئى آن مرد به او دور از اين انگيزه‌ها بود ؟ و گويا كه بزرگترين پيامبران ( ص ) را هيچ پروائى از شنيدن دشنامهاى آن مرد به بوبكر نبوده ! و جز پاسخ ابو بكر به وى انگيزه اى پيامبر را بر سر خشم نمىآورد و اين بسيار شگفت انگيز است .\r\nوانگهى آيا در جهان برين نيز كسى هست كه بد زبانى را با زشت گوئى پاسخ دهد ؟ يا آن جا جهان پاكى است كه دشنام و ناسزا و ناروا گوئى - چون به خودى خود ناشايست است - راهى در آن ندارد ؟ و آيا خداى پاكتر از پندار را فرشتگانى است كه كارگزار اين كار زشت گردانيده ؟ و آيا اين كارگزارى ، تنها براى ارج نهادن به بوبكر است يا هر يك از گروندگان به آئين راستين كه در برابر دشنام گوئى ديگرى خاموشى گزيند همين پاداش را دارد ؟ و آيا فرشتگان وادار شدند كه پاسخ دشنام دهندگان به برانگيختهء خدا از بت پرستان را بدهند ؟\r\nمن در هيچ يك از اين زمينه‌ها به گزارشى بر نخورده‌ام و با يارى و داورى خرد به تنهائى نيز نمىتوان پاسخى به آنها داد . گذشته از آن كه خرد درست ، دشنامگوئى را زشت مىشمارد و در اين نيز چون و چرائى نيست كه سزاى دشنام - گوى - اگر از سر ستم بگويد - در روز رستاخيز داده مىشود ، و پاسخ دادن به او به آن گونه كه نه ستمگر آن را بشنود تا هشيار شود و از دشنام گوئى باز ايستد و نه ستمديده بشنود تا دلش خنك شود و نه هيچ كس ديگر بشنود تا بد كردار رسوا گردد و شايد دست از زشت كارى بكشد ، چنين پاسخ دادنى از واكنشهاى بيخردانه است . آرى خطيب در تاريخ خود از راه سهل بن صقين با زنجيره اى گسسته از زبان ابو هريره آورده است كه پيامبر گفت : راستى كه خداى برتر از پندار را در آسمان 70000 فرشته است كه دشنام گويندگان به بوبكر و عمر را نفرين مىفرستند .\r\n","description":"","footnote":"","page_name":" 53 ","page_number":81},
  {"content":"\r\nجز اين كه خود خطيب در دنبالهء اين گزارش مىنويسد : سهل ، گزارش ساز بوده برگرديد به همان چه در ج 5 ص 280 از چاپ دوم آورديم .\r\n\r\n30 سخنرانى پيامبر ( ص ) در برترى بوبكر\r\nبخارى در بخش برترىها به هنگام گفتگو از اين سخن پيامبر : « همگان درهائى را كه به مسجد باز مىشود ببندند مگر بوبكر » در ج 5 ص 242 و در بخش « كوچيدن به مدينه » ج 6 ص 44 از راه ابو سعيد خدرى آورده است كه گفت : « برانگيختهء خدا ( ص ) براى مردم سخنرانى كرد و گفت : به راستى خداوند بنده اى را به خود واگذاشت كه از ميان اين جهان و آن چه در نزد او است يكى را برگزيند » خدرى گفت : پس بوبكر بگريست و ما از گريهء او در شگفت شديم كه برانگيختهء خدا ( ص ) دربارهء بنده اى گزارش دهد كه كار گزينش به خود او واگذار شده باشد ( پس وى بگريه در آيد ، تا دانستيم ) آن كس خود پيامبر ( ص ) و بوبكر نيز داناترين ما بود ( كه آن سخن را دريافت ) پس پيامبر خدا ( ص ) گفت : كسى كه بيش از همهء مردمان با همراهىها و دادن دارائى خويش بر من منت دارد بوبكر است و اگر من دوستى جز پروردگارم برمىگزيدم البته بوبكر را برمىگزيدم ولى برادرى و دوستى اسلامى هست ، همهء درهائى را كه به مسجد باز مىشود بايد ببندند مگر درى كه از آن بوبكر است .\r\nو گزارش ابن عساكر افزونىاى به اين گونه دارد : « . . . ما دانستيم كه او جانشين وى خواهد شد » و در گزارش رازى در ج 2 ص 347 از تفسيرش نيز سخن پيامبر به اين گونه آمده از ميان همهء مردمان هيچ كس نيست كه بيش از ( ابو بكر ) پسر ابو قحافه با همراهىها و دادن آن چه در دست داشت بر ما منت نهاده باشد .\r\n","description":"","footnote":"","page_name":" 54 ","page_number":82},
  {"content":"\r\nامينى گويد : برگرديد به ج 3 ص 176 تا 187 از همين نگارش ما - چاپ دوم - تا پشتگرمىتان به دروغى كه در گزارش بالا دربارهء درهاى مسجد و بسته شدن آنها آمده بيشتر گردد - و آنگاه ابن تيميه را ببينيد كه در پيرامون آن ، چه هوچى گرىها و گرد و خاكها به راه انداخته .\r\nاز ديگر آگاهىهائى كه از اين گزارش به دست مىآيد يكى سخن ابو سعيد است كه گفته : « ابو بكر داناترين ما بود » با آن كه آن دانش ( آگاهى از نزديك بودن مرگ پيامبر ) ويژهء ابو بكر نبود و همهء كسانى كه - در باز پسين ديدار او ( ص ) از خانهء خدا - سخنان وى ( ص ) را شنيده و به ياد سپردند اين دانش را داشتند زيرا در ميان آن گفته‌ها فرازهائى از اين گونه - كه در جلد نخست آورديم - به گوش مىخورد : نزديك است كه مرا بخوانند و من نيز بپذيرم . . . و تازه اگر هم گرفتيم كه اين دانش را به جز خليفه كسى نداشته است باز مگر اين چه دانشى است كه به آن تواند باليد ؟ آيا مىتوانست به يارى آن ، گره كورى در زمينهء آئينهاى خدائى را بگشايد ؟ يا پرسشهاى دشوار فلسفه را پاسخ بدهد ؟ يا روشنگر پيچيدگىهائى كه در دانشهاى كيش ما هست باشد ؟ يا از چهرهء رازهاى نهفته‌هاى آفرينش پرده بردارد ؟ هيچ يك از اين خواسته‌ها را از آن دانش و آگاهى آن چنانى نمىتوانست داشت ، و اگر هم گرفتيم كه تنها او به درستى آن را دارا بوده تازه خود آن چيزى نيست مگر آگاهى از اين كه پيامبر ( ص ) آن سخن را دربارهء خويش گفته است و شايد هم كه پيشتر در اين باره چيزى از وى شنيده بود و اين هنگام به يادش آمد و ما در جلد هفتم ، هنگام گفتگو از داناتر بودن اين مرد به اندازه اى در اين باره سخن رانديم كه بيش از آن نمىتوان . پس به همان جا برگرديد .\r\nاين هم كه از زبان پيامبر آورده‌اند : « ابو بكر بيش از همهء مردمان با همراهىها و بخشيدن دارائى خود بر من منت نهاد . » مىپرسيم : كدامين كس ، كدام منت را در همراهى با پيامبر و در بخشيدن دارائى خويش در راه آئين وى ( ص ) بر او ( ص ) نهاده ؟\r\nهر كس كار شايسته اى كند به سود خود كرده و آن كه بدى كند به خويش زيان\r\n","description":"","footnote":"","page_name":" 55 ","page_number":83},
  {"content":"\r\nزده ( 1 ) اگر نيكوكارى كنيد با خود نيكوئى كرده‌ايد و اگر بدى كنيد نيز با خود كرده‌ايد ( 2 ) اين برانگيختهء خدا بود كه با خواندن و راه نمودن و پيراستن همهء آدميان بر ايشان منت نهاد و اگر كسى با او همراهى نمود و به وى يارى رساند سود خود را در آن ديده و نيكى خود را خواسته . بر تو منت مىنهند كه مسلمان شده‌اند بگو با مسلمان شدن خويش بر من منت ننهيد زيرا خدا است كه با راهنمائى شما به گرويدن به كيش خود - اگر راستگو باشيد - بر شما منت مىنهد ، ( 3 ) به راستى كه خداوند بر گروندگان به آئين راستين منت نهاد كه از ميان ايشان پيامبرى برانگيخت تا فرازهائى را كه براى راه نمودن به سوى او بايسته است بر ايشان بخواند و ايشان را پاكيزه گرداند و نامهء آسمانى و فرزانگى به ايشان آموزد ، هر چند كه پيش از آن در گمراهى آشكار باشند ( 4 )\r\nو تازه به گونه اى كه تو را آگاه خواهيم ساخت ابو بكر دارائىاى نداشته كه با بخشيدن آنها منتى بر پيامبر بنهد ! و داستان دوست گرفتن پيامبر را هم كه در دنبالهء اين فراز آمده در جلد سوم آورديم و ساختگى بودن آن را روشن كرديم گذشته از آن كه ناساز است با گزارش ساختگى ديگرى كه حافظ سكرى از راه ابى پسر كعب آورده كه او گفت : من ديرتر از همهء مردم از پيامبر شما ( ص ) جدا شدم پنج شب پيش از در گذشت او بر وى درآمدم و او دو دست خود را مىگردانيد و مىگفت : به راستى هيچ پيامبرى نبوده مگر از ميان تودهء خود دوستى بر گرفته و به راستى دوست من از ميان توده‌ام ابو بكر پسر ابو قحافه است آگاه باشيد كه خدا مرا همان گونه دوست خود گرفت كه ابراهيم را دوست خود گرفت ( 5 )\r\n\r\n","description":"","footnote":"\r\n( 1 ) سورهء فصلت : 46\r\n( 2 ) سورهء اسراء : 7\r\n( 3 ) سورة حجرات : 17\r\n( 4 ) سورهء آل عمران : 164\r\n( 5 ) « الرياض النضرة » از محب طبرى 1 / 83 ، « ارشاد السارى » از قسطلانى 6 / 83\r\n","page_name":" 56 ","page_number":84},
  {"content":"\r\nو هم با گزارش ساختگى ديگرى كه طبرانى از راه ابو امامه از زبان پيامبر آورده است : به راستى خداوند مرا همان گونه دوست خود گرفت كه ابراهيم را دوست خود گرفت و البته دوست من هم ابو بكر است . « كنز العمال » 6 / 138\r\nو هم با گزارش ساختگى ديگرى كه ابو نعيم از راه ابو هريره از زبان پيامبر آورده : هر پيامبرى ، از ميان توده اش دوستى دارد و البته دوست من هم بو بكر است « كنز العمال » 6 / 40\r\nو چنين است كه گزارشهاى ساختگى ، يكى با ديگرى ناساز در مىآيد چرا كه هر يك از سازندگان از آنچه ديگرى ساخته و بافته ناآگاه است و هر كدامشان - در بافتن دروغها - توانائى و گشاده دستىاى ويژهء خود دارند و خداوند نيز از آنچه انجام مىدهند ناآگاه نيست .\r\nو پيش از همهء اينها بايد ميانجيان زنجيرهء آن گزارش را نگريست و آسيبى را كه با بودن اسماعيل ( پسر عبد اللَّه - ابو عبد اللَّه - پسر ابو اويس و خواهر زادهء مالك و گزارشگر و هم نژاد او ) در آن هست پيش چشم داشت زيرا :\r\nابن ابى خيثمه مىگويد : او راستگو است و با خردى ناتوان ، كه نتواند نيكو گزارشگرى نمايد و او را چنان كسى نمىشناسند كه آن چه بايستهء اين كار است بگزارد يا جز از نگاشته اش برخواند .\r\nمعاويه پسر صالح نيز گويد : او و پدرش در كار گزارشگرى ناتوانند .\r\nو ابن معين گويد : او و پدرش گزارش دزدى مىكرده‌اند ، و ابراهيم پسر جنيد از زبان يحيى بن معين آورده كه او : دروغگو و بىارزش و در هم گوى بوده است .\r\nو نسائى گفته : در اين كار ناتوان است . و جاى ديگر مىگويد : سخن او شايستهء پشتگرمى نيست . و لالكائى گفته : نسائى در نكوهش او چندان پيش رفته كه كارش به رها كردن گزارشهاى او انجاميده و شايد هم در پيرامون او زمينه هائى براى وى آشكار شده كه براى ديگران آشكار نشده زيرا از سخن همهء\r\n","description":"","footnote":"","page_name":" 57 ","page_number":85},
  {"content":"\r\nاينان بر مىآيد كه او در اين كار ناتوان است .\r\nو ابن عدى گويد : او از زبان دائىاش گزارشهائى دور از باور بازگو كرده كه هيچكس در زمينهء آنها از وى پيروى ننموده . امينى گويد : اين نيز از همان گزارشهاى دور از باور است كه او از زبان دائىاش بازگو كرده است .\r\nو دولابى او را در جرگهء كسانى ياد كرده كه در كار گزارشگرى ناتواناند و مىگويد : از نصر پسر سلمهء مروزى شنيدم مىگويد : پسر ابو اويس ، دروغساز است كه از زبان مالك پرسشهاى ابن وهب را بازگو مىكرد .\r\nو عقيلى نيز در نامه اى كه دربارهء همين ناتوانان پرداخته از زبان يحيى پسر معين آورده است كه ابن ابى اويس به دو پول نمىارزد .\r\nو دار قطنى گفته : در بازگوگرى گزارشهاى درست ، او را بر نمىگزينم .\r\nو اسماعيل نيز در « المدخل » او را ياد كرده و مىگويد : در سبكى او چيزها گفته‌اند كه يادآورى آنها را خوش نمىدارم .\r\nو برخى گفته‌اند : در پيروى از آئين نامه‌ها از او دورى گزيديم\r\nو ابن حزم در « المحلى » مىنويسد : ابو الفتح ازدى گفت : سيف پسر محمد مرا گزارش كرد كه ابن ابى اويس گزارش ساز بوده .\r\nو نسائى از راه سلمة بن شبيب آورده است كه او گفت : از اسماعيل پسر ابو اويس شنيدم مىگفت : هرگاه مردم مدينه كارشان در پيرامون چيزى به چند دستگى مىكشيد براى ( رهاندن ) ايشان ( از اين گرفتارى ) به گزارش سازى مىپرداختم . ( 1 )\r\nو خوب ! با همهء اينها آيا گزافگوئى و ياوه سرائى نيست كه نووى در ديباچهء نامهء روشنگرش بر « صحيح مسلم » مىنويسد : دانشوران - كه خدايشان بيامرزاد - همداستان شده‌اند كه پس از قرآن گرامى درستترين نامه‌ها ، صحيح بخارى و مسلم است ؟\r\n\r\n","description":"","footnote":"\r\n( 1 ) تهذيب التهذيب 1 / 312\r\n","page_name":" 58 ","page_number":86},
  {"content":"\r\nآيا نگاشته اى كه گزارشش اين و سرگذشت بازگو گران گزارشهايش اين باشد - و تازه اين يكى از بهترين و كم آسيبترين آنها است - مىتواند درستترين نامه‌ها پس از قرآن به شمار آيد : سهمناك است سخنى كه از دهان ايشان بيرون مىآيد و آن گاه اگر درستترين نگاشته‌هاى ايشان كه همگى بر درستى آن همداستاناند چنين باشد ديگر نگارشهاشان به هنگام ارزيابى چگونه خواهد بود ؟\r\n\r\n31 ستايش پيشواى گروندگان ( ع ) از خليفه\r\nابن جوزى در « صفة الصفوة » 1 / 97 از راه حسن آورده است كه على ( ع ) گفت : چون برانگيختهء خدا ( ص ) درگذشت در كار خويش نگريستيم پس ديديم پيامبر ( ص ) ابو بكر را براى پيشنمازى برگزيده و ما نيز كسى را كه پيامبر براى پيشوائى در كار كيش ما به او خرسندى داده بود براى پيشوائى خود در اين جهان پسنديديم و ابو بكر را جلو انداختيم .\r\nگزارش بالا را محب طبرى نيز بىزنجيرهء پيوسته در « الرياض النضرة » 1 / 150 آورده و مىنويسد : از زبان او آورده‌اند كه على گفت : برانگيختهء خدا ( ص ) براى پيشنمازى بر مردم ، ابو بكر را برگزيد با آن كه مرا در جاى خودم مىديد و من نه بيمار بودم و نه دور از دسترس او ، و اگر مىخواست كه مرا پيش اندازد پيش مىافكند پس ما نيز براى پيشوائى خود در كارهاى جهان به همان كس خرسندى داديم كه برانگيختهء خدا ( ص ) براى پيشوائى ما در كار كيش خود به او خرسندى داده بود .\r\nو از زبان قيس پسر سعد پسر عباده ( 1 ) آورده‌اند كه گفت : على پسر ابو طالب\r\n\r\n","description":"","footnote":"\r\n( 1 ) م : در خود « الغدير » آمده است كه « قيس پسر عباده » و من آن چه را درست مىدانستم نوشتم .\r\n","page_name":" 59 ","page_number":87},
  {"content":"\r\nبه من گفت : راستى كه برانگيختهء خدا چندين روز و شب بيمار بود و چون بانگ نماز برمىداشتند مىگفت : به ابو بكر دستور دهيد بر مردم نماز بخواند و چون برانگيختهء خدا ( ص ) در گذشت نگريستم و ديدم كه نماز درفش اسلام است و ستون كيش . پس همان كسى را براى پيشوائى خود در اين جهان برگزيديم كه برانگيختهء خدا ( ص ) براى پيشوائى مادر كار كيشمان برگزيد . پس دست فرمانبرى به او داديم .\r\nامينى گويد : چه گستاخند پاسداران حديث در گزارش چنين دروغهاى شاخدار و در انداختن ساده دلان تودهء بينوا به پرتگاه نادانى و در پرده كشيدن بر آنچه به راستى بوده است با مانندهء اين بافته‌ها . با اين كه ايشان در كار خويش استادند و بر هيچ يك از ايشان پوشيده نيست كه در لابه لاى آن ساخته‌ها چه بسيار جاى خرده گيرى و زمينه‌هاى سست و آسيب پذير هست .\r\nآرى پژوهشگران چه بسيار مىتوانند - در لابه لاى جلدهاى اين كتاب ما - روشنگرىهائى بيابند كه دروغ بودن گزارشهاى بالا را آشكار سازد آن هم با پشتگرمى به تاريخهاى پذيرفته شده ، و گزارشهاى درست و فرازهاى نمايان از گفته‌هاى سرور ما فرمانرواى گروندگان . آرى چه بسيار جدائىها است ميان گزارشهاى بالا از يك سوى و ميان سخنان پاسداران حديث و تاريخ نگاران در پيرامون سرپيچى على ( ع ) از دست فرمانبرى دادن به بوبكر - از سوى ديگر - مانند آن كه قرطبى در « المفهم » در روشنگرى صحيح مسلم به روشنگرى اين گزارش كه مىرسد : « تا فاطمه زنده بود على در نزد مردم ارجى داشت » مىنويسد :\r\nمىخواهد بگويد كه او تا آن هنگام در ميان ايشان ارزش و آبروئى داشت . و مردم براى دل فاطمه كه پارهء تن برانگيختهء خدا بود و او همسر وى به شمار مىآمد على را ارج مىنهادند و چون وى درگذشت و او هنوز دست فرمانبرى به بوبكر نداده بود مردم از آن ارجى كه به وى مىنهادند رو گردان شدند تا او نيز در جرگهء مردم و ميان ايشان در آيد و كار گروهشان را به پراكندگى نكشاند .\r\n","description":"","footnote":"","page_name":" 60 ","page_number":88},
  {"content":"\r\nآرى گزارش بافان ، بر سرور خاندان پيامبر و فرمانرواى گروندگان ، خيلى دروغ بسته‌اند و اين به اندازه اى بر همگان آشكار شد كه عامر بن شراحيل مىگويد : در ميان تودهء مسلمانان كسى كه بيش از همه بر او دروغ بستند فرمانرواى گروندگان ( ع ) است ( 1 ) و اين همه نمونه هائى از آن چه بر وى بسته‌اند كه بايد به گزارشهاى گزافه آميز در برترى بوبكر افزود زيرا زبان او - درود خدا بر وى باد - از گفتن آنها پاك است .\r\n32 - از زبان على آورده‌اند : نخستين كس از تودهء ما كه به بهشت درآيد بوبكر است و سپس عمر ، و به راستى كه مرا نگاه مىدارند تا همراه با معاويه باز خواست پس دهم .\r\n33 - با زنجيره اى گسسته از زبان على آورده‌اند كه پيامبر گفت : اى على ! كسى كه بوبكر و عمر را ناسزا گويد برايش گذرنامه ننويسند زيرا آن دو پس از پيامبران سرور پير مردان بهشتاند - اين گزارش با پرداخت و نماى ديگر نيز بيايد .\r\n34 - با زنجيره اى گسسته از زبان على آورده‌اند كه پيامبر گفت : جانشين پس از من بوبكر است و سپس عمر و آن گاه كار به چند دستگى مىكشد .\r\n35 - به همان گونه آورده‌اند كه پيامبر گفت : اى على ! سه بار از خدا درخواست كردم تا تو را پيشوا گرداند و او جز پيشوائى ابو بكر را نپذيرفت .\r\n36 - از زبان على آورده‌اند كه بر انگيختهء خدا ( ص ) در نگذشت مگر پس از آن كه پنهانى به من گفت كه پس از او بوبكر بر سر كار مىآيد و سپس عمر و سپس عثمان و آن گاه من .\r\n37 - از زبان على آورده‌اند كه خداوند اين جانشينى را با دو دست بوبكر گشود و عمر دومين و عثمان سومين كارگزار آن گرديد و سپس با مهر پيامبرى محمد ( ص ) و با دست من جانشينى را به انجام رسانيد .\r\n\r\n","description":"","footnote":"\r\n( 1 ) تذكرة الحفاظ از ذهبى 1 / 77\r\n","page_name":" 61 ","page_number":89},
  {"content":"\r\n38 - از زبان على آورده‌اند كه برانگيختهء خدا ( ص ) از جهان بيرون نشد مگر پس از اين كه با من پيمان بست كه پس از او بوبكر بر سركار خواهد آمد و سپس عمر و سپس عثمان و آنگاه من ، هر چند كه همگان گرد من فراهم نمىآيند .\r\n39 - با زنجيره اى گسسته از زبان على آورده‌اند كه پيامبر گفت : جبرئيل به نزد من آمد و من پرسيدم چه كسى همراه با من كوچ كند ؟ او گفت : ابو بكر ، و پس از تو نيز كار پيروان تو به دست او خواهد بود و او برترين كسان پس از تو و از ميان تودهء تو است .\r\n40 - به همان گونه از زبان على آورده‌اند كه پيامبر گفت : ارجمندترين يارانم و بهترين ايشان در نزد من ، و گرامىترين ايشان نزد خدا و برترين ايشان در اين جهان و جهان ديگر بوبكر راست رواست . . . گزارش دور و درازى است\r\n41 - از زبان على آورده‌اند : ما چنان مىنگريستيم كه پس از برانگيختهء خدا ، بوبكر سزاوارترين مردم است به اين كار ، زيرا او در آن شكاف كوه نيز همراه برانگيختهء خدا بود و دومين كس از آن دو تن به شمار مىرفت و ما مىدانيم كه او چه پايه اى در بزرگى و ارجمندى دارد .\r\n42 - با زنجيره اى گسسته از زبان على آورده‌اند كه پيامبر گفت : اى على ! خداوند مرا بفرمود تا ابو بكر را دستيار خود بگيرم و عمر را رايزن و عثمان را پشتى و تو را ياور ، شما چهارتنيد كه خداوند پيمان شما را در بنياد نامهء خويش ( يا آغاز آن ) گرفته است ، جز گروندگان به آئين راستين ، شما را دوست ندارند و جز تبهكاران شما را دشمن نگيرند ، شما جانشينان پيامبرى من هستيد و بندگان پيمان من و پشتوانهء سخن من بر پيروانم . از هم جدا نشويد ، با هم دشمنى ننمائيد ، يكديگر را رها نكنيد .\r\n43 - على را گفتند : اى فرمانرواى گروندگان ! بهترين مردم پس از برانگيختهء خدا كيست ؟ گفت بوبكر . گفتند پس از او كه ؟ گفت عمر گفتند پس از او كه ؟ گفت عثمان گفتند پس از او كه ؟ گفت من .\r\n","description":"","footnote":"","page_name":" 62 ","page_number":90},
  {"content":"\r\n44 - يك بار كه على سخنرانى كرد در پايان گفت بدانيد كه بهترين مردم پس از پيامبر ايشان ( ص ) ابو بكر راست رو است و آن گاه عمر - جدا كنندهء راست و ناراست از يكديگر - و آن گاه عثمان - دارندهء دو فروغ - و آن گاه من و به راستى كه من آن را در گردن شما و پشت سرتان افكندم پس شما را بر من جاى چون و چرا نيست .\r\n45 - از على دربارهء ياران برانگيختهء خدا ( ص ) بپرسيدند و گفتند در بارهء بوبكر پسر ابو قحافه آگاهىهائى به ما ده . گفت او مردى است كه خداوند به زبان جبرئيل ( ع ) و به زبان محمد ( ص ) او را صديق ( راست رو ) ناميد ، او جانشين برانگيختهء خدا ( ص ) بود كه چون وى او را به پيشوائى ما در كار كيش خود پسنديد ما هم به پيشوائى او بر خود در كارهاى اين جهان خرسندى داديم .\r\n46 - آورده‌اند كه على به خدا سوگند مىخورد كه خداى برتر از پندار نام بوبكر را از آسمان ، صديق ( - راست رو ) فرو فرستاد .\r\n47 - از زبان على آورده‌اند : نخستين مردى كه به اسلام گرويد بو بكر بود و نخستين كسى كه به سوى خانهء خدا نماز گزارد على پسر ابو طالب بود .\r\n48 - عبد الرحمن ( 1 ) پسر ابو زناد از زبان پدرش آورده است كه مردى روى آورد و مردم را كنار زد تا در برابر على پسر ابو طالب بايستاد و گفت : اى فرمانرواى گروندگان ! از چه روى بود كه ياران پيامبر ( از مهاجر و انصار ) ابو بكر را پيش انداختند با آن كه برجستگىهاى تو درخشانتر بود و پيشينه ات بيشتر و اسلامت پيشتر - او گفت اگر تو از تيرهء قريش باشى به گمانم از پناهندگانى .\r\nگفت آرى گفت اگر نه اين بود كه هر كس به آئين ما گرويد پناهندهء به خدا است\r\n\r\n","description":"","footnote":"\r\n( 1 ) ابن معين گفته : اين مرد كسى نيست كه خواهندگان گزارشها سخن او را پشتوانه گيرند و ناچيز شمرده مىشود و از زبان ابن مدينى آورده‌اند كه سخن وى نزد ياران همكيش ما سست است و عبد الرحمن بر گزارشهايش نشانه مىنهاد ، ساجى و ابن شيبه هم سخنان او را سست مىشمردند و نسائى گويد : گزارش او را نشايد پشتوانه گردانيد تهذيب التهذيب 6 / 171\r\n","page_name":" 63 ","page_number":91},
  {"content":"\r\nالبته تو را مىكشتم واى بر تو ! ابو بكر در چهار برترى بر من پيشى گرفت كه آنها را به من ندادند و خود بر آنها دست نيافتم : در پيشوائى بر من پيشى جست - پيش گامى او در پيشوائى - پيشگامى او در كوچيدن به مدينه ، و در همراهى با پيامبر در آن شكاف كوه ، و در آشكار ساختن اسلام . . . گزارشى دور و دراز است كه در پايان آن آمده : هيچ كس را نبينم مرا بر بوبكر برترى دهد مگر كيفر بايسته براى دروغ زنان را كه تازيانه باشد به وى مىچشانم .\r\n49 - از زبان على آورده‌اند كه جبرئيل ( ع ) به نزد پيامبر ( ص ) شد و او ( ص ) پرسيد چه كسى با من كوچ كند ؟ گفت بو بكر و او راست رو است - اين گزارش با پرداخت ديگر نيز گذشت -\r\n50 - پس از 6 روز از درگذشت پيامبر ( ص ) ، بوبكر و على بديدار آرامگاه او شدند ، پس على به بوبكر گفت : اى جانشين برانگيختهء خدا ( ص ) تو پيش بيفت بوبكر گفت من بر مردى پيش نمىافتم كه از برانگيختهء خدا ( ص ) شنيدم دربارهء او مىگفت پايگاه على در برابر من همچون پايگاه من است در برابر خداى من پس على گفت از برانگيختهء خدا ( ص ) شنيدم مىگفت : هيچ يك از شما نبود مگر اينكه سخن مرا دروغ شمرد بجز بوبكر - و هيچ يك از شما شب را به بامداد نرسانيد مگر بر در او ( دريچهء دل او ) تاريكىاى است مگر در بوبكر . بوبكر گفت تو شنيدى كه برانگيختهء خدا اين را گفت ؟ گفت آرى پس بوبكر دست على را گرفت و با هم به درون آمدند .\r\n51 - با زنجيره اى گسسته از زبان على آورده‌اند كه پيامبر گفت پس از پيامبران و برانگيختگان ، خورشيد بر هيچ كس نتابيد و از او روى بر نتافت كه برتر از بوبكر باشد .\r\n52 - على گويد كه بر برانگيختهء خدا ( ص ) درآمديم و گفتيم اى برانگيختهء خدا آيا جانشين خود را بر نمىگزينى ؟ گفت اگر خداوند ، نيكوئى اى در ميان شما بداند بهترين شما را كارگزار شما خواهد ساخت ، پس خداوند نيكوئى اى در ميان ما\r\n","description":"","footnote":"","page_name":" 64 ","page_number":92},
  {"content":"\r\nدانست و ابو بكر را كارگزار ما گردانيد .\r\n53 - از زبان على آورده‌اند كه گفت : برترين ما بوبكر است .\r\n54 - با زنجيره اى گسسته از زبان على آورده‌اند كه پيامبر گفت : در روز رستاخيز آواز دهنده اى بانگ بر مىدارد كه پيشگامان نخستين كجايند ؟ گفته مىشود كه را مىگوئى ؟ گويد : ابو بكر راست رو را . پس خداوند به ويژه براى بوبكر و به گونه اى همگانى براى مردم روى مىنمايد و پرتو مىافشاند .\r\n55 - با زنجيره اى گسسته از زبان على آورده‌اند كه پيامبر گفت : نيكوئى در سيصد و هفتاد ويژگى است كه چون خداوند خواهد به بنده اى نيكوئى رساند يكى از آنها را در او مىنهد تا به يارى آن به بهشت درآيد . گفت ، پس بوبكر گفت اى برانگيختهء خدا ! آيا چيزى از آنها در من هست ؟ گفت آرى همهء آنها گرد آمده .\r\n56 - به همان گونه از زبان على آورده‌اند كه پيامبر گفت : اى ابو بكر ! به راستى خداوند پاداش همهء كسانى را كه از آغاز آفرينش آدم تا هنگام برانگيخته شدن من به او گرويده بودند به من داد و به راستى خداوند پاداش همهء كسانى را كه از آغاز برانگيخته شدن من تا بر پا شدن رستاخيز به من بگروند به تو داد .\r\n57 - بوبكر راست رو و على پسر ابو طالب با يكديگر برخوردند پس بوبكر بر روى على لبخند زد على گفت چرا لبخند زدى گفت از برانگيختهء خدا ( ص ) شنيدم مىگفت : هيچ كس بر پل صراط نگذرد مگر على پسر ابو طالب براى او گذرنامه نويسد على بخنديد و گفت ابو بكر ! آيا تو را نويدى ندهم ؟ برانگيختهء خدا ( ص ) به من گفت : تو براى هيچكس گذرنامه ننويسى مگر ابو بكر را دوست بدارد .\r\n58 - با زنجيره اى گسسته از زبان على آورده‌اند كه پيامبر گفت : سه بار در بارهء تو با پروردگارم به گفتگو پرداختم و او جز بوبكر را نپذيرفت .\r\n59 - از زبان على آورده‌اند كه برانگيختهء خدا ( ص ) پيمانى با ما نسبت كه\r\n","description":"","footnote":"","page_name":" 65 ","page_number":93},
  {"content":"\r\nآن پيمان را در فرمانروائى ( برنامهء خود ) بگيريم و چيزى بود كه ما از پيش خود ديديم پس اگر درست باشد از يارى خدا است و اگر نادرست باشد به گردن خود ما است . سپس ابو بكر جانشين او شد و - در برپا داشتن آئين - پايدارى نمود و سپس عمر جانشين شد و - در بر پا داشتن آئين - ايستادگى نمود تا كيش ما پاى گرفت .\r\n60 - بوبكر به على پسر ابو طالب گفت : البته مىدانى كه من پيش از تو در اين كار بودم گفت راست گفتى اى جانشين برانگيختهء خدا ! پس دست خود را دراز كرد و به او دست فرمانبرى داد\r\n61 - پس از آن كه به ابو بكر دست فرمانبرى دادند و على و ياران او نيز دست فرمانبرى به او دادند ، سه روز درنگ كرد و مىگفت : اى مردم ! من كناره مىگيرم . آيا كسى هست كه از فرمانروائى من ناخرسند باشد ؟ و على در ميان نخستين مردمانى بود كه برمىخاست و مىگفت نه به خدا سوگند . تو را بر كنار نمىكنيم و نمىخواهيم كه خود را بر كنار نمائى برانگيختهء خداوند ( ص ) تو را پيش انداخت ، پس كيست كه تو را پس بزند ؟\r\nو به گزارشى ديگر : اگر ما تو را سزاوار نمىدانستيم دست فرمانبرى به تو نمىداديم .\r\nو به گزارش سويد پسر غفله چون مردم دست فرمانبرى به بوبكر دادند او به سخنرانى برخاست و خداى را ستايش كرد و آفرين گفت سپس گفت اى مردم ، خدا را به يادتان مىآرم كه هر كدام از شما از دست فرمانبرى دادن به من پشيمان شده بر هر دو پا بايستد - گفت كه - پس على پسر ابو طالب به سوى او برخاست و با او شمشير بود پس به وى نزديك شد و يك پا را بر پلهء منبر و پاى ديگر را بر شنها نهاد و گفت : به خدا سوگند تو را به كناره گيرى وا نمىداريم ( گزارش )\r\n62 - با زنجيره اى گسسته از زبان على آورده‌اند كه پيامبر گفت بهترين تودهء من پس از من بوبكر است و عمر\r\n63 - آورده‌اند كه چون پس از مرگ بوبكر او را پوشانيدند على بر وى درآمد\r\n","description":"","footnote":"","page_name":" 66 ","page_number":94},
  {"content":"\r\nو گفت به خدا سوگند هيچكس با نامه اى به ديدار خداوند نشتابد كه از اين مردهء پوشيده شده ، نزد من دوستتر باشد .\r\n64 - از زبان على آورده‌اند كه : برانگيختهء خدا ( ص ) از اين جهان نرفت مگر پس از آن كه ما دانستيم برترين ما پس از برانگيختهء خدا ( ص ) بوبكر است و برانگيختهء خدا ( ص ) از اين جهان نرفت مگر پس از آن كه دانستيم برترين ما پس از بوبكر ، عمر است خداى برتر از پندار ، از هر دو خشنود باد .\r\n65 - با زنجيره اى گسسته از زبان على آورده‌اند كه پيامبر گفت اى على ! اين دو از ميان همهء پيشينيان و پسينيان - به جز پيامبران و برانگيختگان - سرور پيران بهشتىاند ! اى على ! اين گزارش را براى ايشان بازگو مكن . او نيز گفت :\r\nمن اين گزارش را بازگو نكردم مگر پس از مرگ آن دو .\r\n66 - به همان گونه از زبان على آورده‌اند كه در روز رستاخيز نخستين كسى كه كارهايش را به شمار آرند بوبكر است ( اين گزارش - كه درازتر از اين است - خواهد آمد )\r\nاينها تاريكىهائى از دروغ و كين توزى است و پرده هائى از فريبكارى و ناراستى ؛ تاريكىهائى كه يكى بر روى ديگرى است يا بگو افسانه‌هاى مردمان نخستين است كه بازنويسى كرده و داستانهاى گزافه آميز و سرگذشتهاى بى خردانه است كه دستهاى نادرستكارى ، كه آئين نامه‌ها و سخنان پيامبر به آن سپرده شده بود از پيش خود درهم بافته و به سرور ما فرمانرواى گروندگان بسته‌اند و مادر لابه لاى جلدهاى اين كتابمان با گستردگى در پيرامون آنها به سخن پرداختيم ( 1 ) و راستى را كه ايشان سخنانى ياوه و ناپسند مىگويند .\r\n\r\n","description":"","footnote":"\r\n( 1 ) گفتار گسترده در پيرامون بيشتر اين گزارشها را در جلد پنجم ص 297 تا 375 از چاپ دوم مىتوان يافت\r\n","page_name":" 67 ","page_number":95},
  {"content":"\r\n67\r\n\r\nبوبكر و شبى كه در آن شكاف كوه گذراند\r\nبونعيم سپاهانى در « حليه الاولياء » 1 / 22 از زبان عبد اللَّه - پسر محمد پسر جعفر - و او از محمد - پسر عباس پسر ايوب - و او از احمد - پسر محمد پسر حبيب مؤدب - و او از ابو معاويه و او از هلال - پسر عبد الرحمان - و او از ابو معاذ - عطاء پسر ابو ميمونه - آورده است كه انس پسر مالك گفت چون شبى كه مىبايد به آن شكاف كوه پناه برند رسيد بوبكر گفت اى برانگيختهء خدا ! بگذار تا من پيش از تو درآيم تا اگر مارى چيزى باشد پيش از تو به من رسد او گفت در آى پس بوبكر بدرون رفت و با هر دو دست جستجو مىكرد و هر جا سوراخى مىديد جامه اش را مىآورد و مىدريد و آن را در سوراخ فرو مىكرد تا همهء جامه اش را بر سر اين كار گذاشت و هنوز يك سوراخ مانده بود پس پشت خود را بدانجا نهاد و برانگيختهء خدا ( ص ) به درون آمد ، ( انس گفت : ) چون بامداد شد پيامبر ( ص ) به او گفت ابو بكر جامه ات كو ؟ او گزارش كار خود را براى وى باز گفت پس پيامبر ( ص ) دست برداشت و گفت بار خدايا در روز رستاخيز بوبكر را با من و در پايگاه من بگذار پس خداى برتر از پندار ، نهانى به او رساند كه خداوند آن چه را مىخواستى پذيرفت .\r\nو ابن هشام در سيره 2 / 98 مىنويسد : برخى از دانشوران به من گزارش دادند كه حسن بصرى گفت چون برانگيختهء خدا ( ص ) و بوبكر شبانه به آن شكاف كوه رسيدند بوبكر ( ض ) پيش از برانگيختهء خدا ( ص ) درآمد و همه جاى آن شكاف كوه را دست ماليد تا ببيند كه آيا درنده يا مارى در آن هست ؟ و اين گونه بود كه برانگيختهء خدا را با جان خود پاسدارى كرد .\r\nگزارش بالا را ابن كثير در تاريخ خود 3 / 179 آورده و گويد اين گزارش از هر دو سو گسسته است .\r\nو در گزارش محب طبرى كه زنجيرهء پيوسته ندارد آمده است كه - الرياض\r\n","description":"","footnote":"","page_name":" 68 ","page_number":96},
  {"content":"\r\nالنضرة 1 / 65 - كه ابو بكر درون آن شكاف كوه شد و هر سوراخى كه ديد انگشت خود را در آن فرو برد تا به سوراخ بزرگى رسيد كه پاى خود را تا ران در آن فرو برد سپس گفت اى برانگيختهء خدا به درون آى كه جا را براى تو نيكو آماده كرده ام\r\nو ابو بكر آن شب را با پريشانى از زخم يك مار به سر برد و چون بامداد شد برانگيختهء خدا ( ص ) به او گفت : ابو بكر ! اين چيست ؟ - تنش باد كرده بود - پس گفت اى برانگيختهء خدا ! زخم مار است . برانگيختهء خدا ( ص ) به او گفت : چرا مرا آگاه نكردى ؟ بوبكر گفت : خوش نداشتم كه پريشانت گردانم پس برانگيختهء خدا ( ص ) دست خود را بر تن بوبكر گذراند تا دردى كه در آن بود از ميان رفت كه گفتى گرهى بود و باز شد .\r\nو نيز در ص 68 گزارش ديگرى كه زنجيرهء پيوسته ندارد از زبان عمر آورده است كه مىرساند در آن شكاف كوه ، سوراخهاى پر از مار بود و بوبكر بترسيد كه از آن چيزى بيرون آيد كه برانگيختهء خدا ( ص ) را بيازارد پس پاى خود را در دهانهء آن نهاد و مارها نيز آغاز به زدن و گزيدن او كردند تا اشكهايش سرازير گرديد و برانگيختهء خدا ( ص ) مىگفت : ابو بكر ! اندوهگين مباش خدا با ما است پس خداوند آرامش خود را كه همان آسودگى دل است براى بوبكر فرو فرستاد .\r\nگزارشى هم كه حاكم در « المستدرك » از زبان عمر درست دانسته اين است :\r\nچون به شكاف كوه رسيدند بوبكر گفت اى برانگيختهء خدا تو در جاى خود باش تا من آن جا را از سر تا ته وارسى كنم پس به درون شد و به وارسى پرداخت سپس گفت اى برانگيختهء خدا فرود آى . پس او فرود آمد . و عمر گفت سوگند به آن كه جانم در دست او است كه ارزش آن شب از خاندان عمر بيشتر است و حاكم گويد : اگر اين گزارش ، زنجيره اش گسيختگى نداشت درست بود .\r\nگزارش ديگرى هم هست كه ابن كثير با گواهى به گسيختگى زنجيره اش\r\n","description":"","footnote":"","page_name":" 69 ","page_number":97},
  {"content":"\r\nآن را ناسره نموده و بر بنياد آن : بوبكر گفت : همان گونه كه هستى باش تا من دست خود را به درون برم تا آن چه را هست بيابم و تو را از آن ، آگاهى دهم تا اگر جانورى در آن باشد به من پيش از تو رسد نافع گفت : به من چنان رسيده كه در آن شكاف كوه لانه اى بود كه بوبكر پاى خود را در دهان آن لانه نهاد از بيم آن كه جانورى چيزى از آن بيرون آيد و برانگيختهء خدا ( ص ) را گزندى برساند\r\nو بر بنياد يك گزارش : چون بدرون شكاف كوه شد همهء آن لانه‌ها را گرفت و تنها يك لانه ماند كه پاى خود را بر دهانهء آن نهاد و مارها آغاز كردند به گزيدن او تا اشكهايش روان گرديد - بنگريد به تاريخ ابن كثير 3 / 180 كه مىنويسد اين گونه پرداخت سخن ، شگفت و نكوهيده است .\r\nو حلبى در سيره بر اينها مىافزايد : او ( ص ) سر در دامن بوبكر ( ض ) نهاد و بخفت پس اشكهاى بوبكر ( ض ) بر چهرهء برانگيختهء خدا ( ص ) ريخت ، گفت : ابو بكر تو را چه مىشود . گفت پدر و مادرم برخى تو باد ! گزيده شدم پس برانگيختهء خدا آنجا را كه گزيده شده بود آب دهان ماليد تا گزند از وى دور شد .\r\nو هم مىنويسد : در يك گزارش ، اين افزونى آمده است كه او بر تن ابو بكر نشانهء باد كردگى ديد پرسيد چه شده گفت : از گزيدگى مار است گفت چرا مرا آگاه نكردى گفت خوش نداشتم بيدارت كنم پس پيامبر بر آن دست كشيد تا نشانى از درد و باد كردگى نماند\r\nو باز مىنويسد : برخى گفته‌اند رافضيان ( شيعيان ) ايرانى كه پوششى پشمين بر سر خويش مىگيرند از همين روى است كه مىخواهند ياد آن مار را بزرگ بدارند كه بوبكر را در شكاف كوه گزيد زيرا مىپندارند كه آن مار به اين گونه بوده است .\r\nسيرهء حلبى 2 / 39 و 40 ، السيرة النبوية از زينى دحلان كه در كنار نگاشتهء\r\n","description":"","footnote":"","page_name":" 70 ","page_number":98},
  {"content":"\r\nحلبى چاپ شده 1 / 342\r\nامينى گويد : پژوهشگران را مىرسد كه از چندين چشم انداز در اين گزارشها بنگرند يكى با شناختن ميانجيان گزارش كه از روزى كه ساخته شده زنجيرهء گزارشى آن پيوسته نبوده و چه در نگاشته‌هاى خيلى كهن و چه در نوشته‌هاى آيندگانشان هماره با زنجيره اى گسسته بازگو شده - يا گسسته از يك سوى مانند زنجيرهء حاكم و بو نعيم يا از هر دو سوى مانند گزارش ابن هشام - و خيلى شگفتانگيز است كه گر چه پيش آمدهاى اين داستان را بيش از دو تن - برانگيختهء خدا ( ص ) و بوبكر - كسى نديده و گزارش آن نيز نخستين بار تنها بايد از زبان ايشان بازگو شود با اين همه هيچيك از گزارشها از زبان يكى از آن دو بازگو نشده و در هيچ يك از زنجيره‌ها يادى از ايشان نمىبينيم با اين كه نام بردن از چنين گزارشگرانى - آن هم در مانند چنين گزارشهائى - انگيزه هايش يكى دو تا نيست و به شوندهاى بسيار بايد يادآورى شوند تا براى هميشه آن گزارشها بازگو شوند و پياپى بر زبانها بگذرند زيرا كه در آن ، نشانه‌ها و درفشهاى پيامبرى است و گذشته از آن ، نشانه اى بر بزرگوارى و شگفت كارى بوبكر .\r\nگذشته از اينها ، زنجيرهء بو نعيم ، پشتگرمى را نشايد زيرا عبد اللَّه پسر محمد پسر جعفر در آن جاى دارد كه ابن يونس مىگويد كار وى سرانجام به آشفتگى كشيد و گزارشهائى بر زمينهء نگاشته‌هاى شناخته شده بساخت و بر دست نوشته‌هاى بلند آوازده چيزها بيفزود تا رسوا شد و نگاشته‌ها را در روى خودش سوزاندند\r\nو حاكم از زبان دار قطنى آورده است كه وى دروغگو است و كتاب « سنن » از شافعى را گرد آورد و در آن دويست گزارش بود كه شافعى آنها را بازگو نكرده بود .\r\nو دار قطنى مىگويد : در دست نويس عمرو پسر حارث بيش از صد حديث بساخت\r\n","description":"","footnote":"","page_name":" 71 ","page_number":99},
  {"content":"\r\nو على پسر رزيق گويد : چون وى به گزارشگرى مىپرداخت مىگفت ابو جعفر ابن برقى را در گزارشى پس از گزارشى هست كه : اين را از گفتهء كسى نوشتم . و مىگفت : آرى از گفتهء كه و كه . پس مردم گفتند كه او گزارش بافى مىكند و چنان چه در كار دروغگوئى آموخته شده آنها را به ابن برقى مىبندد گفت : و هم نامه‌هاى استادان را دگرگونه مىنمود . ( 1 )\r\nو تازه به گفتهء « لسان الميزان » عبد اللَّه پسر محمد در سال 315 مرده پس گزارش بو نعيم - كه در سال 336 زاده شده - از زبان وى سخنى بىسرانجام است .\r\nديگر از ميانجيان گزارش ، محمد پسر عباس پسر ايوب ، حافظ نامبردار به ابن اخرم است كه - چنان چه در لسان الميزان 5 / 216 آمده خود ابو نعيم مىگويد وى يك سال پيش از مرگش دچار آشفته مغزى گرديد و آن گاه اگر همين گزارش وى را از نشانه‌هاى آشفته مغزىاش نگيريم باز چون نمىدانيم كه آيا آن را در روزگار آشفته مغزىاش بازگو كرده يا پيش از آن ؟ از اين روى مانند همهء گزارشهائى كه بازگو گرانش به آشفته مغزى دچار شوند از ارزش مىافتد . و تازه او گزارش را از زبان احمد پسر محمد پسر حبيب مؤدب بازگو كرده - كه گمانم سرخسى باشد - كه خطيب در تاريخ خود 5 / 140 گزارشى از راه وى آورده و گويد ميانجيان گزارش آن ، همگى شايستهء پشتگرمى و - از اين ديدگاه - شناخته شده‌اند مگر مؤدب . و او نيز گزارش را از زبان ابو معاويه محمد پسر خازم بازگو كرده كه چنان چه در تهذيب التهذيب 9 / 139 آمده بر آئين مرجئه بوده و سر پيروان اين كيش در كوفه به شمار مىرفته و كاستى گزارشها را پوشيده مىداشته . و او نيز گزارش را از زبان هلال پسر عبد الرحمن گزارش كرده كه عقيلى گويد : گزارش وى ناپسند است ، و پس از آن كه گزارشهائى چند از او ياد مىكند گويد : همهء اينها ناپسند است كه پايه اى ندارد و از آنها پيروى نشده و ذهبى گفته : نشانهء سستى بر گزارشهايش\r\n\r\n","description":"","footnote":"\r\n( 1 ) لسان الميزان 3 / 345\r\n","page_name":" 72 ","page_number":100},
  {"content":"\r\nهويدا است پس بايد رهايش كرد « لسان الميزان 6 / 202 » و هلال نيز گزارش را از زبان عطاء پسر ابو ميمونه بازگو كرده كه هر چند خود نيكمردى شايستهء پشتگرمى بوده آئين قدريان داشته و گزارش او را پشتوانه نتوان گرفت برگرديد به تهذيب التهذيب 7 / 215\r\nو چون هيچ يك از زنجيره‌ها و زمينه‌هاى اين گزارش ، درست نبوده سيوطى نيز در « الخصايص الكبرى » در بخش « پيش آمدهاى شگفت آورى كه به هنگام كوچيدن پيامبر روى داده » نشانى از آنها نداده ( با آن كه او گزارشهاى سستى را هم كه در پيرامون اين پيش آمدها داشته با يادآورى سست بودن آنها آورده ) و گويا مىدانسته است كه ديگر ، آوردن آن گزارشها آبروى نگارنده را مىريزد و نگاشتهء او را در چشمها از جايگاه والائى كه دارد به زير مىآرد . به همين گونه كسانى كه در پيرامون نشانه‌ها و درفشهاى پيامبرى و كارهاى نتوانستنى بزرگترين پيامبران به گردآورى گزارشها پرداخته‌اند هيچ كدامشان گزارشهاى ياد شده را نياورده اند\r\nدوم اين كه : در نگاشته‌هاى كهن كه در سده‌هاى نخستين فراهم آمده و زير بنياد داورى است تنها اين را مىبينيم كه بو بكر پيش از پيامبر ( ص ) به درون شكاف كوه شد تا - به گونه اى كه در سيرهء ابن هشام مىبينيم - ببيند كه آيا درنده يا مارى در آن هست ؟ و حاكم نيز - چنانچه شنيدى - اين داستان را بيش از اين اندازه درست نمىشمارد و اگر چيزى بيش از اين را هم درست مىشمرد از بازگوگرى آن هر چند با زنجيره اى گسسته بود خوددارى نمىنمود .\r\nآن گاه در سدهء چهارم داستان جامه ، ماندن يك لانه ، نهادن بوبكر پشت خود را بر آن ، خواندن پيامبر ( ص ) خدا را به سود وى كه با جامه اش او ( ص ) را از نيش آن گزندگان پندارى بر كنار داشت افزوده شده است .\r\nو در سده اى كه محب طبرى بود نواهاى تازه اى ساز شده و اين مرد كه در بازگوگرى گزارشهاى ساختگى و گردآوردن پراكنده‌هاى آن ، هنرمندى\r\n","description":"","footnote":"","page_name":" 73 ","page_number":101},
  {"content":"\r\nورزيده و كار كشته بوده گزارشى به آن گونه آورده است كه شنيدى جز آن كه فرازهاى او با همهء كوتاهى و رسائى آنها بسيار آشفته است كه يك گوشهء آن هم با گوشهء ديگر سازگار نيست .\r\nسپس حلبى آمده و برانگيختهء خدا ( ص ) را خوابانيده و سرش را در دامن بوبكر نهاده و چهرهء برانگيختهء گرامى را با اشكهائى كه بوبكر از روى درد مىريخته سيراب كرده و تازه همهء اينها دل حلبى را خنك نكرده و آتش او را فرو ننشانده تا زبان گزندهء خود را به سوى شيعيان گردانيده و سر ايشان را با پوششى پشمين به سان آن مار پندارىاى پوشانيده كه هرگز هيچ شيعىاى بودن آن را نپذيرفته .\r\nو تازه آن گاه كه بوبكر پاى خود را تا رانش در آن لانه فرو كرد و پيامبر ( ص ) به درون آمد و ديد او نشسته است و تكان نمىخورد و خود خواست بخوابد و سرگرامى خويش را در دامن او نهاد ، چرا پيامبر از يار همراهش نپرسيد كه اين چه شگفت كارى و چه ناجور نشستنى است كه از آن برنمىخيزى ؟ و آيا با اين كه از نزديك وى را مىديد او مىتوانست همهء اينها را از يار همراهش پنهان دارد ؟\r\nچه مار گزيده اى بوده ؟ و چه شكيبائى و چابكىاى داشته ؟ و چه چشم انداز هراس آورى است كه پاى مرد - آن هم بىهيچ پوششى - تا ران در لانه باشد و سر پيامبر بزرگ در دامن او ، مارهاى گوناگون از اين جا و آنجا او را بگزند و نيش بزنند ، نه مار گزيده مانند همهء مارگزيده‌ها به خود بپيچد كه تكانى به پا يا به پشتش بدهد و آن گزندگان جائى بيابند و از او دور شوند نه ناله اى سر دهد و نه آه و فغانى از او شنيده شود ، اشكهايش چنان سرازير گردد كه پيامبر كه ديده اش خواب مىرود و دلش خواب نمىرود ( 1 ) بيدار شود و يار همراه خود\r\n\r\n","description":"","footnote":"\r\n( 1 ) بخارى و مسلم هر يك در صحيح خود با زنجيره اى گسسته آورده‌اند كه پيامبر گفت :\r\nدو چشم من به خواب مىرود و دل من به خواب نمىرود و نيز هر كدام با زنجيره اى گسسته آورده‌اند كه پيامبر گفت : به راستى پيامبران چشمهاشان به خواب مىرود و دلهاشان به خواب نمىرود\r\n","page_name":" 74 ","page_number":102},
  {"content":"\r\nرا كه براى همراهى با خويش برگزيده از نيش مارها برهاند .\r\nآيا از روى دادگرى و فرزانگى و خردمندى است كه خداوند پيامبرش را از همهء آن درد سرها رهائى بخشد و در دمى چند ، پى در پى نشانه‌هاى توانائى خود را در پاسدارى از او بنمايد و هنگامى كه از برابر بت پرستان قريش مىگذرد او را از چشم ايشان پوشيده بدارد و در روى او بر در آن شكاف كوه درختى بروياند - تا او در پناه آن از ايشان پنهان باشد - سپس نيز دو كبوتر رام نشدنى بر دهانهء شكاف كوه بنهد و با فرمان او - كه كارش برتر از پندار است - كار تنك بر در آن شكاف كوه تاربتند ( 1 ) با همهء اينها آيا مىشود يار همراه او را كه او به دستور خودش وى را برگرفته و در دوستى پيامبر ( ص ) جانفشانى كرده و - با پيش افتادن در آن شكاف كوه - خويش را در پرتگاه افكنده و سپر او شده ، آيا مىشود كه او را واگذارد ؟ نه در برابر نيش مارها او را نگاه دارد و نه در آن حالى كه همهء دلها را مىسوزد و جگرها را كباب مىكند بر وى مهربانى نمايد ؟ از يك سوى برانگيختهء خدا ( ص ) وى را مىنگرد و مىگويد : اندوه مخور كه به راستى خدا با ما است و از يك سوى نيز آن بيچاره مىگريد و اشكهايش سرازير است .\r\nو آيا بوبكر نمىدانست خداوندى كه دستور كوچيدن را به پيامبرش داده و او را به درون آن شكاف كوه برده به همان گونه كه چشمان درندگان دو پا را از ديدن او بازداشت و چنگالهاى آن گروه نادان را از رسيدن به او كوتاه نمود به همان سان نيز با توانائى خويش - و بى آن كه نياز به جانفشانى بوبكر باشد - او را از نيش مارها به دور مىدارد ؟\r\nو آيا باور نداشت يار همراهش كه خود داشت جانش را در راه او مىداد اگر از درد او آگاه شود يا همچون عيسى با يك دست كشيدن يا با خواندن خداى و خواستن از وى او را رهائى مىبخشد ؟ پس اين همه گزارشهائى كه دربارهء او\r\n\r\n","description":"","footnote":"\r\n( 1 ) طبقات ابن سعد 1 / 213 ، الخصايص الكبرى 1 / 185 و 186\r\n","page_name":" 75 ","page_number":103},
  {"content":"\r\nداده‌اند چه معنائى داشته ؟\r\nآرى دوستى ، اينان را تا آن جا كور و كر مىكند كه براى گزافه گوئى در برتر خوانىها ، گزارشهائى به اين ناچيزى و بىارزشى بيافرينند .\r\n68\r\n\r\nاهريمن خود را مانند بو بكر نمىنمايد\r\nگزارش بالا را خطيب بغدادى در تاريخ خود 8 / 334 آورده است آن هم از زبان ابو الفتح محمد پسر حسين شيبانى قطيط ( كه سرگذشت او را در تاريخ خود آورده و او را به گونه اى كه پشتگرمىاش را به سخن وى برساند ياد نمىكند ) و او نيز از زبان :\r\n2 - خلف پسر عامر ضرير ( كه به گفتهء ذهبى در ميزان 1 / ناشناس است و به گفتهء ابن جوزى گزارشى ناستوده - كه همين گزارش بالا باشد ( 1 ) - بازگو كرده ) و او نيز از زبان :\r\n3 - ابو بكر محمد پسر اسحاق پسر مهران شافعى ( كه به گفتهء خطيب در تاريخ خود 1 / 258 در گزارشهاى او سخنان ناستوده بسيار است و براى شناختن او و پى بردن به چون و چند كارش همين بس كه خطيب در سرگذشت وى با زنجيره اى گسسته از زبان وى آورده است كه پيامبر گفت : « چون معاويه را بر منبر من ديديد به او روى آريد كه درستكار و درستكار شمرده شده است » پس گزارشگرى كه گزارشش اين باشد دروغگوئى و گزارش بافىاش برو برگرد ندارد ) و تازه او از زبان :\r\n4 - احمد پسر عبيد پسر ناصح نحوى كه ياقوت در المعجم 3 / 228 او را ياد كرده و مىنويسد گفته‌اند كه سخن او در آن چه بازگو مىكند سست است و به گفتهء حافظ ابن عدى : وى از زبان اصمعى و قرقسانى گزارشهائى\r\n\r\n","description":"","footnote":"\r\n( 1 ) لسان الميزان 2 / 403\r\n","page_name":" 76 ","page_number":104},
  {"content":"\r\nناستوده بازگو مىكرده .\r\nو حافظ ابو احمد گفته : در بيشتر گزارشهاى وى از او پيروى نشده است\r\nو ابن حجر در تهذيب التهذيب 1 / 60 سخن ابن عدى و ابو احمد را آورده و مىافزايد حاكم ابو عبد اللَّه گفته : استادان ما از بازگو گرى از زبان او خوددارى نموده‌اند و ابن حبان گفته : چه بسا ناسازگارى نموده و ذهبى گفته : سخن او پشتوانه نيست .\r\nو سيوطى در بغيه الوعاة 5 / 144 مىنويسد : ابن عيسى گفته كه وى گزارش هائى ناستوده داشته و از زبان مردانى شايستهء پشتگرمى آورده است كه حذيفه گفت شنيدم برانگيختهء خدا ( ص ) مىگفت هر كه مرا در خواب ديد به راستى مرا ديده كه البته اهريمن نتواند خود را مانند من بنمايد و هر كه بوبكر راست رو را در خواب ديد به راستى او را ديده زيرا البته اهريمن نتواند خود را مانند او بنمايد\r\nامينى گويد : اينان هيچ ويژگىاى براى پيامبران - برگزيدگان آدميان - نگذاشتند مگر آن كه مردمانى را انباز ايشان در آنها گردانيدند كه در دورى از همهء گناهان و در پاكى و سرمايه‌هاى روانى بزرگوارانه و در خوىهاى برتر همانند ايشان نبودند . بخارى و مسلم اين سخن پيامبر را « هر كه مرا در خواب ديد به راستى مرا ديده زيرا اهريمن خود را مانند من ننمايد » آورده‌اند و پاسداران گزارشها با زنجيره هائى درست كه جاى ناخن زدن ندارد آن را گزارش كرده‌اند و چنان چه در شرح مناوى آمده سيوطى آن را متواتر شمرده و پيشوايان اين هنر نيز آن را از برترىها و ويژگىهائى كه تنها در برانگيختهء خدا ( ص ) است دانسته‌اند و در روشنگرى رازهاى آن به گستردگى سخن گفته‌اند و سيوطى نيز در الخصايص الكبرى 2 / 258 آن را از ويژگىهاى وى شمرده و بخشى نگاشته است زير نشانى « و از ويژگىهاى او آن است كه هر كس او را ( ص ) در خواب ديد به راستى او را ديده » و هيچ يك از روشنگران اين گزارش را - چه از پيشينيان دور و چه از پسينيانشان - نيافتم از آن گزارش ساختگى كه خطيب در سدهء پنجم آورده است نشانى داده باشد كه\r\n","description":"","footnote":"","page_name":" 77 ","page_number":105},
  {"content":"\r\nگوئى همگى از آن روى گردانيده و ساختگى و دروغ بودن آن را دريافتند جز اين كه خطيب خوش مىداشته آن را بازگو كند و چنان چه برنامهء او در بازگوگرى گزارشها در برترى اين و آن - به جز آنجا كه از خاندان پاك پيامبر باشد ! - است به هيچ روى سخنى در كژى و كاستىهاى زنجيرهء آن نگفته است و شگفتتر آن كه ابن حجر نيز در لسان الميزان 2 / 403 در سرگذشت خلف پسر عامر مىنويسد :\r\nوى از محمد پسر اسحاق پسر مهران با زنجيره اى درست گزارش كرده است . . . »\r\nبا آن كه خود وى سرگذشت سه تن از ميانجيان زنجيره را به گونه اى كه شنيدى نوشته است .\r\nبدين گونه است كه دست تبهكارانى كه به گزاف گوئى در برتر شمارى اين و آن مىپردازند بر سپرده‌هاى كيش و دانش داغ مىنهد . پس واى بر ايشان از آنچه دستشان نوشت و واى بر ايشان از آن چه به دست مىآرند ( 1 )\r\n69\r\n\r\nبوبكر هرگز پيامبر را اندوهگين نساخت\r\nخلعى و ابن منده و جز آن دو از زبان سهل پسر مالك آورده‌اند كه گفت چون برانگيختهء خدا ( ص ) از بازپسين ديدار خود از خانهء خدا آمد بر فراز منبر شد و گفت اى مردم به راستى كه هرگز بوبكر مرا اندوهگين نساخت اين پايگاه را براى او بشناسيد ( 2 )\r\nابن منده گويد : اين گزارشى شگفت است كه جز از راه خالد پسر عمرو اموى آن را نمىشناسيم و ابن حجر پس از بازگو گرى آن گويد : مىگويم :\r\nگزارشهاى خالد پسر عمرو رها شده و سست است . . . تا آن جا كه از زبان ابو عمرو\r\n\r\n","description":"","footnote":"\r\n( 1 ) سورهء بقره 79\r\n( 2 ) الرياض النضرة 1 / 127 ، الاصابة 2 / 90\r\n","page_name":" 78 ","page_number":106},
  {"content":"\r\nمىنويسد : پشتوانهء گزارش او ( 1 ) خالد پسر عمرو است كه وى را رها كرده‌اند و زنجيره‌هاى گزارش او ميانجيانى ناشناس يا سست سخناند كه ميان سهل پسر يوسف يا مالك پسر يوسف مىگردد . ( 2 )\r\nو ابن حجر در تهذيب التهذيب 3 / 109 در زندگىنامهء خالد پسر عمرو مىنويسد : احمد گويد كه گزارشهاى وى ناستوده است و خود شايستهء پشتگرمى نيست و گزارشهائى نادرست بازگو مىكند . و آورده‌اند كه يحيى پسر معين گفته :\r\nگزارشهاى او چيزى در خور نيست دروغ پردازى بوده كه دروغ مىگفته . از زبان شعبه گزارشهائى ساختگى بازگو كرده و بخارى و ساجى و ابو زرعه نيز گويند كه گزارشهاى وى ناستوده است و ابو حاتم گفته گزارشهاى وى سست و رها كردنى است و ابو داود گفته : چيزى در خور نيست و نسائى گفته : سزاوار پشتگرمى نيست و صالح پسر محمد بغدادى گفته : او گزارش بافى مىكرده و ابن حبان گفته :\r\nاز زبان كسانى كه شايستهء پشتگرمىاند به تنهائى گزارشهاى ساختگى بازگو مىكرده و پشتوانه گرفتن گزارشهايش روا نيست و ابن عدى گفته : « وى از زبان ليث و جز او . گزارشهائى ناستوده بازگو كرده » سپس گزارشهائى چند را كه از زبان ليث از يزيد بازگو كرده آورده و آن گاه گويد : همهء اين گزارشها نادرست است و من برآنم كه همهء آنها را خودش به ليث بسته و دست نويس گزارشهاى ليث از يزيد نزد ما هست و چيزى از اينها در ميان آن نيست و او - گذشته از آن چه ياد شد - گزارشهائى دارد كه بيشتر آنها - يا همهء آنها - ساختگى است و او - از ميان كسانى كه گزارشهايشان سست است - كارش آشكار است و آورده‌اند كه احمد پسر حنبل گفت : گزارشهاى او ساختگى است تا پايان\r\nامينى گويد : اينها را بخوانيد و آن گاه درستكارى حافظ محب طبرى را بنگريد كه گزارش دروغ وى را بازگو كرده و زنجيرهء سست آن را انداخته و\r\n\r\n","description":"","footnote":"\r\n( 1 ) گزارش سهل را مىگويد\r\n( 2 ) الاصابة 2 / 90\r\n","page_name":" 79 ","page_number":107},
  {"content":"\r\nآن را از برترىهاى بوبكر شمرده و چنان مىنمايد كه هيچ چون و چرائى در آن نيست و كسانى ديگر از نگارندگان نيز در اين تبهكارى از وى پيروى نموده و ايشان مىپندارند كه كار نيكوئى انجام مىدهند و مىپندارند كه بر آئين با ارزشى هستند و بدانيد كه ايشان دروغگوياناند .\r\n70\r\n\r\nفرازهائى از نامهء خدا كه دربارهء بوبكر فرود آمده\r\nعبيدى مالكى در عمدة التحقيق ص 134 مىنويسد : چون چكامهء محمد بكرى را بر نواده اش شيخ زين العابدين بكرى خواندند و به اين سروده رسيدند :\r\n« اگر نامه هائى ستايش پيشينيان باشد\r\nپس به راستى ما سرآغاز فرازهاى نامهء خدائيم « گفت : مىخواهد بگويد در آغاز نامهء خدا كه الم ذلك الكتاب آمده الف بوبكر است و لام اللَّه و ميم محمد .\r\nو بغوى گويد : اين كه خداى برتر از پندار گويد : « و از راه كسى پيروى كن كه به سوى من باز گردد ( 1 ) » بوبكر را مىگويد .\r\nو روشنگران نامهء خداوندى دربارهء اين سخن خداى برتر از پندار : « توانگران و دهشكاران شما سوگند نخورند كه . . . » آورده‌اند كه اين جا روى سخن به بوبكر راست رو است و شيخ محمد زين العابدين گويد بوبكر راست رو را سيصد و شصت تخت بود و بر هر تختى روپوشى گران به بهاى هزار دينار زر .\r\nامينى گويد : اين جاديگر گفتگو از برترىهاى بوبكر را به پايان مىبريم و ديگر گنجايش آن نمىبينيم كه بپردازيم به بررسى در پيرامون فرازهائى از نامهء خدا كه اين گروه با هر زورى بوده آنها را دربارهء بوبكر فرود آورده و به اين گونه فرازهائى بسيار را دستخوش دستبرد و دگرگونى گردانيده‌اند و در پيرامون نامهء خداوندى سخنانى گفته‌اند كه هوسها و خواسته هاشان آن را در ديدهء\r\n\r\n","description":"","footnote":"\r\n( 1 ) سورهء لقمان 15\r\n","page_name":" 80 ","page_number":108},
  {"content":"\r\nآنان آراسته و - از سر تندروى در برتر شمارىها - اين كارها را خوش داشته‌اند ، آن هم در برابر آن رسوائىهائى كه شنيدى ؛ به همين گونه از بررسى گزافگوئىهاى آشكارى كه در سروده‌هاى خويش در اين باره نموده‌اند چشم مىپوشيم ، و مىگذريم از اين گونه سخنان كه سرايندهء دانشور ملا حسن افندى بزاز موصلى در سروده نامه هايش ص 42 آورده است :\r\n« راستى را پايگاه بوبكر راست رو بلند است\r\nبه گونه اى كه هر ستايشى ، دست خود را از رسيدن به آن همه والائى كوتاه مىيابد .\r\nكاش مىدانستم كسى كه در فرازهاى استوار نامهء خدائى\r\nستايش او آمده ، سرايندگى دربارهء او چه ارزشى دارد ؟\r\nهر كه در جهان هستى است خشنودى خداى برتر از پندار را\r\nمىجويد و خداوند ، خرسندى او را . »\r\nو نيز آن جا كه در ستايش وى گويد :\r\n« راستى كه ياد بوبكر راست رو به ميان نيايد\r\nمگر آن كه جهان هستى مالامال از فرّ و شكوه گردد\r\nهمان يار پيامبر در دل شكاف كوه\r\nكه سوگند به خدا براى سرور برگزيده يارى برگزيده بود\r\nهستى در ياد او سرگردان ماند\r\nو اگر پرواى شكوه او آن را گرانبار نمىساخت به پرواز در مىآمد »\r\n\r\nآرى اين اندازه ما را مىرسد كه نگاهى بيفكنيم به دارائى اى كه به بوبكر بخشيده ( ! ) و آن گاه با دادن آن به برانگيختهء خدا - با دست وى - پيامبر و كيش ما و همهء مسلمانان را زير بار منت وى برده‌اند ! همان دارائى بيرون از شمارى كه يك مليون اوقيه ( 1 ) براى وى فراهم كرد چنان چه در گزارش نسائى ( 2 ) مىخوانيم كه\r\n\r\n","description":"","footnote":"\r\n( 1 ) اوقيه 40 درم سيم را گويند\r\n( 2 ) ميزان الاعتدال 2 / 341 ، تهذيب التهذيب 8 / 325\r\n","page_name":" 81 ","page_number":109},
  {"content":"\r\nعايشه گفت : من به دارائى پدرم كه در روزگار نادانى - پيش از اسلام - يك مليون اوقيه بود نازيدم و باليدم ، در خانهء او سيصد و شصت تخت مىچيدند و بر روى هر تخت روپوشى گران - كه هر كدام به هزار دينار زر مىارزيد - مىافكندند ، و اين را از شيخ محمد زين العابدين بكرى هم شنيدى و آن گاه نيك مىدانى كه اين همه پيرايه خواه ناخواه چيزهاى ديگرى هم همراه دارد از كالاهاى نياز خانه ، و جامه‌هاى گران بها و پشتىها و آوندها و زير اندازها - كه بهاى آنها نيز از همان اندازه كمتر نبايد باشد - و نيز نوكران و كارگزارانى كه چنان دستگاهى مىخواهد و كوشكها و بالاخانه‌هاى بلند و آن چه بايستهء اين همه توانگرى است از اسبان و شتران و گوسفندان و گاوان و كشتزار و زمين و سرا و ديگر چيزهائى كه آن دارندگى و پايگاه و الا نيازمند آنها است .\r\nمن نمىدانم كدام زمين فراخى بوده كه اين همه را در خود جاى مىداده ؟\r\nبا اين كه در آن روزگار هيچ يك از پادشاهان جهان به اين اندازه دارا نبودند ! و آيا آن همه تختها را در يك بالاخانه چيده بودند ؟ چه بالاخانهء بزرگى بوده ! كه پهناورىاش زمينهء نبردگاه‌ها و پهنهء بيابانها را شرمنده مىكرده ! و تازه چه خانهء بزرگى بوده كه اين ، يكى از بالا خانه هايش به شمار مىرفته ! و خوب بايد ديد چه روزى بوبكر بار مىداده و پذيرائى مىكرده كه مردان بزرگ به مهمانى او آيند و بر آن تختها بنشينند ؟ و چرا ما از دهان هيچ كدام از تاريخ نگاران و سرگذشت نويسان ، آهسته ترين سخنى دربارهء چنان روزى نمىشنويم ؟ مگر زبان كسانى را كه آن جا مىنشسته‌اند داغ مىكردند تا كسى داستان آن را بازگو نكند ؟ و گرنه سرشت رويداد ، بايستهء آن است كه آن انجمن بزرگ كه ميزبانش همهء كوشش خود را در آراستن آن به كار بسته هر هفته يا دست كم بگو هر ماه يا كم كم هر سال يا از اين هم كمتر در همهء زندگىاش يك بار آن را برپا كرده ، بايستى گزارشهائى داشته باشد كه تاريخ ، يادآورى آن را فراموش نكند و تاريخ نگاران ، رها كردن آن را روا نبينند ، با همهء اينها هيچگونه\r\n","description":"","footnote":"","page_name":" 82 ","page_number":110},
  {"content":"\r\nسخنى دربارهء آن نمىيابى تا - پس از گذشت صدها سال از زندگى روزگار - عبيدى را مىبينى كه در گوشى پچ پچ مىكند و از بيم روشن شدن دروغش از آشكار كردن آن سرباز مىزند .\r\nبايد پرسيد كدام پيشه و كار و هنر و كدام سرچشمهء درآمد بوده كه آن مرد به يارىاش بتواند هزار هزار اوقيه پول به دست آرد ؟ مگر نه آن روزگار هنگام تنگدستى قريش بوده و به گونه اى كه دختر پاك و راستگوى پيامبر در آن سخنرانىاش - به بوبكر و دار و دستهء او مىگويد : نوشابهء شما آبى بود كه از بس در آن غوطه خورده و شاشيده و سرگين انداخته بودند تيره شده بود و خوراكتان برگ درختان . مشتى زبون و گردن كج كرده كه مىترسيديد مردم پيرامون شما بربايندتان . تا خداوند با دست برانگيخته اش شما را رهائى بخشيد ( 1 )\r\nو شايد در همان روزها بوده است كه به گزارش ماوردى در ص 146 از اعلام النبوة از راهى كه انس پسر مالك دريافت ، برانگيختهء خدا ( ص ) به درون مسجد شد پس بوبكر و عمر ( ض ) را يافت از آن دو پرسيد : چرا بيرون آمده‌ايد ؟\r\nگفتند گرسنگى ، ما را بيرون آورده برانگيختهء خدا ( ص ) گفت : من نيز از گرسنگى بيرون آمده‌ام پس به نزد ابو الهيثم ابن التيهان شدند تا دستور داد با گندم يا جوئى كه نزد او بود خوراكى ساختند تا پايان گزارش\r\nو ان گهى عايشه روزگار پيش از اسلام را كى ديده ؟ او كه چهار يا پنج سال پس از برانگيخته شدن پيامبر زاده شده ( 2 ) مگر مىشود كه او در روزگار مسلمانىاش بر دارائىاى بنازد كه پيش از اسلام بر باد رفته و دارندهء آن ، هم اكنون با گرسنگى دست به گريبان است ؟\r\nتازه من نمىدانم آن هزارها پول انباشته كجا رفت ؟ و چه پيش آمدى آن\r\n\r\n","description":"","footnote":"\r\n( 1 ) بلاغات النساء ص 13 ، اعلام النساء 3 / 1208\r\n( 2 ) الاصابه 4 / 359 ، از صحيح بخارى بخش شوهر گزيدن عايشه نيز همين بر مىآيد نيز تاريخ ابن عساكر 1 / 304 و استيعاب\r\n","page_name":" 83 ","page_number":111},
  {"content":"\r\nرا بر باد داد و نيست كرد و دارندهء آن را تهيدست گردانيد تا به روزى افتاد كه هيچ نداشت و اگر هم گرفتيم چيزى داشت بيش از چهار يا پنج يا شش هزار درم سيم به هنگام كوچيدن از مكه نداشت و اگر كسى ده يك از يك دهم آن همه دارائى را هم مىبخشيد آوازهء آن ، گيتى را مىگرفت و در آن روزگار از جلو داران بخشندگان و پيشاهنگان دهشكاران جهان به شمار مىآمد . با آن كه در هيچ يك از برگهاى تاريخ ، يادى از آن هزارها و تختها و روپوشهاى گرانبها نيست ما پذيرفتيم كه ذهبى دربارهء گزارش عايشه بگويد « هزار دومى بىگفتگو نادرست است زيرا كه چنان دارائى ، براى پادشاه روزگار نيز دست نمىدهد » و ابن حجر نيز سخن او را در تهذيب التهذيب بپذيرد ( 1 ) تازه بايد پرسيد داستان آن هزار اوقيه اى كه درست است در كدام يك از برگهاى تاريخ توان خواند ؟\r\nاگر اين خوابها كه ديده‌اند درست بود و اين داستانهاى پندارى را مىشد راست شمرد و شايسته بود كه بگوئيم بوبكر چنان دارائى گزاف پندارى داشته است پدرش بوقحافه نيازمند آن نبود كه براى عبد اللَّه پسر جذعان مزدورى كند و با بانگ خود مردم را بر سر سفرهء او بخواند و به گفته كلبى در المثالب در يكى دو دم مانده از زندگىاش با پيشه اى به اين پستى و فرومايگى نان بخورد كه اميه پسر صلت هم در چكامه اى در ستايش پسر جذعان آن را بنمايد و بگويد :\r\n« او را در مكه مردى سبك و چالاك و زيرك در كارها هست كه آوا مىدهد\r\nو يكى ديگر هم از فراز خانه اش بانگ بر مىدارد و مردم را مىخواند\r\nبه سوى كاسه اى بزرگ از چوب آبنوس\r\nكه بر روى آن مغز گندم است آميخته به انگبين ( 2 ) »\r\nكلبى گويد : خواست سراينده از « مرد زيرك و سبك و چالاك در كارها » سفيان پسر عبد الاسد است و از « يكى ديگر » هم ابو قحافه . و در پانويس مسامرة الاوائل\r\n\r\n","description":"","footnote":"\r\n( 1 ) ميزان الاعتدال از ذهبى 2 / 341 ، تهذيب التهذيب 8 / 325\r\n( 2 ) مثالب از كلبى ، الاغانى از ابو الفرج سپاهانى 8 / 4 ، مسامرة الاوائل ص 88\r\n","page_name":" 84 ","page_number":112},
  {"content":"\r\nص 88 آمده : گويند كه آن بانگ كننده بوقحافه پدر بوبكر راست رو بود .\r\nكسى كه يك مليون اوقيه و سيصد و شصت تخت آراسته به ابريشم داشته سزاوار چنان بود كه ده تن همچون بوقحافه مردم را به مهمانسرا و بر سر خوان خوراكى هايش بخوانند نه اين كه پدر خودش مزدور مردمان ديگر گردد تا از اين راه چند شاهى پول سياه به دست آرد يا شكم گرسنه اش را سير كند .\r\nو اگر بوبكر را در آن روزگار چنان دارائىهائى بود كه پنداشته‌اند - و اگر بخشى از آن را هم داشت - نيازمند آن نمىشد كه براى كوچيدن با ياران برانگيختهء خدا ( ص ) دو شتر سوارى به هشتصد درم سيم بخرد ( 1 ) و آن گاه يكى را به برانگيختهء خدا ( ص ) پيشكش كند و او ( ص ) نيز آن را نپذيرد مگر با دادن بهاى آن ، و بگويد :\r\nمن شترى را كه از آن خودم نيست سوار نمىشوم كه بوبكر گفت : اى برانگيختهء خدا ! پدر و مادرم برخى تو باد ! آن از آن خود تو است و پاسخ داد : نه ! بگو چه بهائى براى خريد آن پرداخته اى ؟ گفت چنين و چنان اندازه گفت پس من با پرداخت بها ، آن را مىستانم ( 2 ) .\r\nو اين كه برانگيختهء خدا ( ص ) آن را نپذيرفت انگيزه اى جز آن نداشت كه بوبكر را دارائى چندانى نبود يا او ( ص ) خوش نمىداشت كه هيچ كس منتى بر گردن وى داشته باشد تا پس از روزگارى چند چنين سخنانى كه بر وى بسته‌اند بر او نبندند كه : به راستى كسى كه بيش از همهء مردم در همراهىها و بخشش دارائى خود بر من منت دارد بوبكر است كه در بخش « سخنرانى پيامبر در برترى خليفه » گذشت .\r\nو تازه با نگرش به گزارش ابن صباغ در « الفصول المهمه » و حلبى در « السيرة » 2 / 44 در مىيابيم كه آن چه دربارهء خريد دو شتر گفته شده نيز جاى بررسى و گفتگوى بسيار دارد زيرا به گواهى اين دو نويسنده ، برانگيختهء خدا ( ص ) اسماء دختر بوبكر را بفرمود تا نزد على رود و او را از جاى پيامبر و بوبكر آگاه سازد و به او\r\n\r\n","description":"","footnote":"\r\n( 1 ) طبقات ابن سعد 1 / 212 ، تاريخ ابن كثير 3 / 177 و 178\r\n( 2 ) صحيح بخارى 6 / 47 ، تاريخ طبرى 2 / 245 ، سيرة ابن هشام 3 / 98 و 100 ، طبقات ابن سعد 1 / 213 ، تاريخ ابن كثير 3 / 184 و 188\r\n","page_name":" 85 ","page_number":113},
  {"content":"\r\nبگويد كه يك راهنما براى ايشان به مزدورى بگيرد و همراه با او - پس از گذشت ساعتى از شب آينده كه چهارمين شب آمدن به آنجا مىشد - سه شتر بيارد پس اسماء به نزد على - كه خدا رويش را گرامى دارد - شد و او را از آن چه بايسته بود آگاه ساخت تا وى راهنمائى براى آن دو به مزدورى گرفت كه اريقط پسر عبد اللَّه ليثى خوانده مىشد و آن گاه ، همراه با او سه شتر فرستاد تا وى شبانه شتران را به پائين كوه آورد و چون پيامبر بانگ شتر را شنيد با ابو بكر از شكاف كوه فرود آمد و مرد را شناختند .\r\nو اين گزارش ، آشكارا مىرساند كه ابو بكر دو چارپاى آماده براى سوارى آن دو هم نداشته و شترها را به كرايه گرفته بودند و حلبى كه خواسته اين گزارش را با گزارش خريد دو شتر سازگار نمايد گفته : اين فراز كه على ( ض ) را كرايه كننده و مزدور گيرنده مىشمارد مىرساند كه دادن مزد راهنما با او بوده نه كرايهء شتر و اين گونه سازگارى دادن با نگرش به آنچه از نماى برونى گزارشها بر مىآيد نمىخواند - كه مىبينى -\r\nو چنان چه بيايد - بر بنياد گزارشها - دارائىاى كه بوبكر به هنگام كوچيدن از مكه داشته و همه را نيز با خود به مدينه برد بر روى هم چهار يا پنج يا شش هزار درم سيم بوده . و آن گاه اين كجا و آن يك مليون اوقيه ؟ و آن تختهائى كه مىگويند ؟ و آن روپوشهاى آن كه به سيصد و شصت هزار دينار زر مىارزيده ؟ و آن چه بايستهء اين پيرايه‌ها و زيورها است ؟ هان ؟ چه هماهنگى هست ميان كسى كه اين همه دارائىهاى گزاف از آن او بوده با كسى كه هيچ نداشته است مگر همان شندر غاز ؟\r\nو نيز چه هماهنگى هست ميان او و ميان چگونگى روزگار خودش و پدرش در مكه و ميان پيشهء او در مدينه كه به خريد و فروش پارچه مىپرداخته كه آن را هم بر روى شانه و دوش خود به اين سوى و آن سوى مىكشيده و بى آن كه در تجارتخانه يا دكانى جاى داشته باشد در بازارها و كوچه‌ها پرسه مىزده و كارى به\r\n","description":"","footnote":"","page_name":" 86 ","page_number":114},
  {"content":"\r\nاين خردى و ناچيزى داشته است .\r\nابن سعد از راه عطاء آورده است كه چون بوبكر به جانشينى پيامبر نشست بامدادان به سوى بازار شتافت و جامه هائى بر دوش خود بار كرده بود تا به فروشندگى پردازد پس عمر پسر خطاب و ابو عبيدهء جراح او را ديدار كردند و به وى گفتند اى جانشين برانگيختهء خدا ! كجا مىخواهى بر وى ؟ گفت بازار گفتند براى چه كارى ؟\r\nتوبه سرپرستى مسلمانان رسيده اى گفت پس به خانواده‌ام چه بخورانم ؟ گفتند بيا تا چيزى برايت معين كنيم پس با آن دو برفت و بناشد كه روزانه يك نيمهء گوسفند به او برسانند و پوشاك سر و تن او را هم بدهند .\r\nو از راه عمير پسر اسحاق آورده است كه مردى عبائى بر گردن بوبكر راست رو ديد و پرسيد اين چيست ؟ بده من تا تو را از آن بسنده باشم گفت : از من دور شو كه تو و پسر خطاب مرا در كار خانواده‌ام به راه ناراست ننمائيد .\r\nو در فراز ديگر كه نيز در گزارش ابن سعد آمده مىبينيم : راستى را كه چون بوبكر به جانشينى پيامبر نشست به سوى بازار راه افتاده پارچه هائى از آن خود را نيز بار كرده و مىبرد و مىگفت : شما مرا در كار خانواده‌ام به راه ناراست ننمائيد\r\nو در گزارش حلبى آمده كه چون دست فرمانبرى به بوبكر دادند او ( ض ) بامدادان پارچه هائى بر بازوى خود افكنده رهسپار بازار شد پس عمر به او گفت :\r\nكجا مىخواهى به روى ؟ تا پايان ( 1 )\r\nوانگهى كدام روز بوده كه او دارائى گزافش را در راه پيامبر ( ص ) و براى برآوردن نيازهاى او و سود رساندن به وى بخشيده تا بيش از همهء مردم با دادن دارائى خود منتى بر وى داشته باشد ؟ چگونه آن را بخشيد كه هيچكس نديد و هيچ تنابنده اى گزارش آن را نداد ؟ و چگونه تاريخ ، يك جا از آن جاهائى كه بخشندگى مىنمود نشان نداده ؟ با اين كه از نشان دادن اين هم سرباز نمىزند كه وى يك\r\n\r\n","description":"","footnote":"\r\n( 1 ) برگرديد به طبقات ابن سعد چاپ ليدن 3 / 130 و 131 ، صفة الصفوة از ابن جوزى 1 / 97 سيرهء حلبى 2 / 388\r\n","page_name":" 87 ","page_number":115},
  {"content":"\r\nشتر به پيامبر ( ص ) پيشكش كرد و او آن را نپذيرفت و بهايش را داد ؟ و با اين كه هر كس براى راه افتادن كار پيامبر و براى هزينهء جنگها و براى سود رساندن به اسلام و مسلمانان چيزى داده يادداشت شده است ؟\r\nتازه برانگيختهء خدا ( ص ) كه پيش از كوچيدن از مكه براى خواسته‌هاى ويژهء خودش نيازى به او نداشت زيرا آن هنگام عمويش ابو طالب - درود خدا بر وى باد - پيش از زناشوئى وى با خديجه سرپرستى او را بر گردن داشت و پس از آن نيز كه دارائى خديجه زير دست او افتاد و خودش نيز فرمانبردار او بود .\r\nپس نيازهائى كه پيش آمد پس از كوچيدن به مدينه بود كه زمينهء اسلام گسترده گرديد و كار آن بالا گرفت كه آن هنگام نياز افتاد به آراستن و توشه دادن سپاهيان و سردارى لشگريان . كه آن جا نيز مردان بنىسالم بن عوف و مردان بنى بياضه و مردان بنى ساعده - و پيشاپيش ايشان سعد بن عباده - و مردان بنى حرث بن خزرج و مردان بنى عدى - كه دائىهاى گرامى پيامبر خدا بودند - همهء ايشان از همان نخستين روزى كه او ( ص ) گام در مدينه نهاد بانگ بلند خود را به گوش او رسانيدند :\r\nبه سوى ما بيا ! به سوى شمارهء فراوان پشتيبانان و پاسداران و آمادگى ساخت و ساز ( 1 ) .\r\nو آن روز هم كه بوبكر دارائىاى نداشت مگر همان چهار يا پنج يا شش هزار درم سيم كه از مكه آورد ( اگر آورده باشد ! و چه نشانه اى بر درستى همين گزارش نيز داريد ؟ ) و آن هم مگر چه سودى مىتوانست برساند ؟ و سر تا ته آن چه بود و در كنار فرمانروائىاى به آن بزرگى چه ارزشى داشت ، با چشم پوشى از همهء اينها ، كسانى كه لاف بخشندگى او را مىزنند به ما پاسخ دهند كه او در چه هنگامى آن را بخشيده ؟ و به كدام هزينه آن را رسانيده و در چه كارى و كجا آن را داده و براى كدام نيازمندى از سر آن گذشته و دهشكارى نموده و چرا از ديدهء آن همه آفريدگان خدا از ياران پيامبر پوشيده مانده و چرا به گوش سرگذشت نگاران نرسيده كه\r\n\r\n","description":"","footnote":"\r\n( 1 ) داستان آن در ج 14 ص 161 از برگردان پارسى آورده شد .\r\n","page_name":" 88 ","page_number":116},
  {"content":"\r\nآن را در لابه لاى سرگذشت نامه‌ها بيارند و در برترىهاى خليفه يادآورى كنند ؟\r\nو آيا ستون اسلام كه به استوارى ايستاد و كار آن كه سرانجام يافت به يارى همين چند شاهى بود كه دانسته نيست به چه هزينه اى رسيده ؟ و به همين گونه است كه بوبكر با بخشيدن دارائىاش بيش از همهء مردم بر برانگيختهء خدا منت نهاد ؟\r\nشگفت و هزاران شگفت كه فرمانرواى گروندگان على ( ع ) را چهار درهم بود كه يك درهم را در شب و يك درهم را در روز و يك درهم را پنهانى و يك درهم را آشكارا در راه خدا داد و خداوند يك فراز از نامهء خويش را دربارهء او فرستاد و گفت : كسانى كه دارائىهاى خود را در شب و روز و آشكار و پنهان مىبخشند براى ايشان است پاداش ايشان در نزد پروردگارشان ، نه بيمى برايشان هست و نه اندوهى مىبرند ( 1 ) سورهء بقره 274\r\nو نيز او - كه درود خدا بر وى باد - انگشترى خود را به خواهندهء مستمند بخشيد و خداى برتر از پندار وى را در نامهء ارجمندش با اين سخن ياد كرد :\r\nجز اين نيست كه سرپرست شما خداوند است و برانگيختهء او و كسانى كه گرويدند ، همان كسان كه نماز را بر پاى مىدارند و همراه با خم شدن در پيشگاه خدا زكات مىدهند ( 2 ) سورهء مائده 55\r\nو نيز او و خاندانش ، مستمندى و پدر مرده اى و گرفتارى را خوراك دادند و خداوند اين گفتارش را دربارهء ايشان فرو فرستاد ؛ ايشان در راه دوستى او به مستمند و پدر مرده و گرفتار ، خوراك مىخورانند ( سورهء هل اتى . كه گزارش كار ايشان را در ج 3 ص 106 تا 111 از چاپ دوم به گستردگى آورديم )\r\nآن گاه ابو بكر كه همهء دارائىاش را در راه خدا مىبخشد و بزرگترين\r\n\r\n","description":"","footnote":"\r\n( 1 ) اين گزارش را عبد الرزاق و عبد بن حميد و ابن منذر و ابن ابى حاتم و طبرانى و ابن عساكر و ابن جرير آورده‌اند برگرديد به تفسير قرطبى 3 / 347 ، تفسير بيضاوى 1 / 185 ، تفسير زمخشرى 1 / 286 ، تفسير رازى 2 / 369 ، تفسير ابن كثير 1 / 326 ، تفسير الدر المنثور 1 / 363 ، تفسير خازن 1 / 208 ، تفسير شوكانى 1 / 265 ، تفسير آلوسى 3 / 48\r\n( 2 ) برگرديد به آن چه در ج 2 ص 47 و ج 3 ص 155 تا 163 از چاپ دوم گذشت .\r\n","page_name":" 89 ","page_number":117},
  {"content":"\r\nپيامبران نيز او را كسى مىبيند كه با همراهىها و دادن دارائى خود بيش از همهء مردم بر او منت دارد با همهء اينها در نامهء گرامى خدا يادى از دهشكارىهاى او يافت نمىشود و اين براى چيست ؟ خودت مىدانى !\r\nو شگفتتر آن كه بوبكر با دادن چهار يا پنج يا شش هزار درم سيم - اگر بگيريم كه داشته - كسى مىشود كه بيش از همهء مردم بر برانگيختهء خدا ( ص ) منت دارد و عثمان چنين كسى نمىشود ! با آن كه وى چندين برابر بيش از آنچه بوبكر بخشيده بود بخشيد و بر بنياد گزارش دروغين بويعلى ( 1 ) در يكى از لشكر كشىهاى برانگيختهء خدا ده هزار دينار زر فرستاد ، و چون آنها را در برابر وى نهاد او ( ص ) آنها را زير و رو مىكرد و با اين سخن ، از خداوند براى وى نيكوئى مىخواست :\r\nعثمان ! خدا هر گناهى را كه تو كردى - چه پنهان و چه آشكارا و چه پوشيده و آن چه را تا روز رستاخيز از تو پديد آيد ( 2 ) بيامرزد ! عثمان را پروائى از آنچه پس از اين مىكند نباشد .\r\nاز ديدهء من براى كسى كه لاف بخشندگى بوبكر مىزند آسانتر آن است كه سخن خود را دنبال كند و بگويد من نه چيزى از اينها مىدانم و نه نشانه اى بر درستى هيچ كدامش دارم زيرا كه همهء آنها ساختهء گزافگويان در برتر خوانىها است .\r\nشايد كه پژوهشگران از آن چه اين دو حافظ ( حاكم و ابو نعيم ) گزارش كرده يا از آنچه بيضاوى و زمخشرى آورده‌اند آگاهى يافته و آن را به ديدهء خوش بينى نگريسته و راه گريز و پاسخ آن را از من بخواهد ، و اينك به روشنگرى آن مىپردازيم :\r\n\r\n","description":"","footnote":"\r\n( 1 ) اين گزارش را وى با زنجيره اى سست و بى پا آورده و ابن كثير نيز در ج 7 ص 612 از تاريخ خود آن را ياد كرده\r\n( 2 ) اين فراز ، زمينهء گزارش را نيز سست مىكند و مىرساند كه همهء آن را به دروغ بر برانگيختهء خدا بسته اند\r\n","page_name":" 90 ","page_number":118},
  {"content":"\r\nاز سومى و چارمى بگوئيم كه ( بيضاوى در ج 1 ص 185 از تفسير خود و زمخشرى در ج 1 ص 286 كشاف ) مىنويسند اين گفتهء خداى برتر از پندار :\r\nكسانى كه دارائىهاى خود را در شب و روز و نهان و آشكارا مىبخشند پس پاداش ايشان نزد پروردگارشان است . . . تا پايان فراز ، دربارهء بوبكر و به هنگامى فرود آمد كه وى چهل هزار دينار زر - در راه خدا داد ، ده هزار در شب ، ده هزار در روز ده هزار در نهان ده هزار آشكارا .\r\nاين گزارش زنجيره گسسته كه نمىدانم از دهان چه كسى از ياران پيامبر و شاگردان ايشان در آمده و در نگاشته‌هاى اين گروه نيافتم كه آن را به هيچ يك از پيشينيان بسته باشند - جز به سعيد پسر مسيب كه در روگردانى از فرمانرواى گروندگان على ( ع ) آوازه اى به هم رسانيده - آرى اين گزارش را دستهاى سازندگان آفريده‌اند ( در برابر گزارشى از حافظان خودشان كه نشان مىدهد آن فراز دربارهء فرمانرواى گروندگان على ( ع ) فرود آمده . ) و براى اين كار نيز چهل هزار دينار زر به بوبكر بخشيده‌اند تا در چشم و دل ساده دلان توده ، فرود آمدن اين فراز دربارهء كسى كه چنان دارائى گرانى را بخشيده به راستى نزديكتر باشد تا دربارهء كسى كه تنها چهار درم سيم بخشيده ! با اين همه ، فراموش كرده‌اند كه آن چه همهء اين گروه بر آناند آن است كه بوبكر در روز كوچيدنش به مدينه چهار يا پنج يا شش هزار درم سيم با خود برداشت كه همهء دارائى او بود . و فراز ياد شده نيز در سورهء بقره است كه پيشوايان گزارشگران و روشنگران نامهء خدا يك زبان مىگويند كه اين سوره اندكى پس از كوچيدن به مدينه فرود آمد ( 1 ) و ابن كثير در تفسير خود مىنويسد : « بسيارى از پيشوايان و دانشمندان و روشنگران نامهء خدا چنين گفته‌اند و كسى از پذيرفتن آن سرباز نزده . » بر اين بنياد ، بايد پرسيد كه ابو بكر آن چهل هزار\r\n\r\n","description":"","footnote":"\r\n( 1 ) تفسير قرطبى 1 / 132 ، تفسير ابن كثير 1 / 35 ، تفسير خازن 1 / 91 ، تفسير شوكانى 1 / 61\r\n","page_name":" 91 ","page_number":119},
  {"content":"\r\nدينار زر را به هنگام فرود آمدن آن فراز از كجا آورده بود كه در راه خدا بدهد يا ندهد ؟ مگر او به جز آن شندرغاز كه گزارشش رفت چيزى داشته ؟ - تازه اگر بپذيريم كه آن گزارش درست است و خواهى ديد كه چنين نيست -\r\nسيوطى گزارش زنجيره گسستهء ياد شده را با اين سخن دنبال مىكند :\r\nگزارشى كه برساند آن فراز دربارهء بوبكر فرود آمده نديدم و شايد كسى كه لاف آن را زده آن را از گزارشى دريافته باشد كه ابن منذر از زبان ابن اسحاق آورده كه گفت : چون بوبكر ( ض ) درگذشت و عمر به جانشينى او نشست خداى را بستود و چنان چه سزاوار است بر او آفرين كرد و سپس گفت : « هان اى مردم ! به راستى برخى از آزمندىها تهيدستى است و برخى از نوميدىها توانگرى ، و به راستى شما فراهم مىآريد آن چه را نمىخوريد ، و اميد مىبنديد به چيزى كه آن را نمىيابيد و بدانيد كه برخى از تنك چشمىها رگه اى از دوروئى است پس دهشكارى نمائيد كه براى خودتان بهتر است ، پس كجايند ياران اين فراز ؟ » آن گاه اين آيهء گرامى را خواند و تو مىدانى كه نشانه اى بر درستى لاف ايشان در سخن وى نيست . پايان ( 1 )\r\nبافندهء ديگرى ( 2 ) هم آمده و از زبان سعيد پسر مسيب گزارشى آورده كه زنجيرهء آن از هر دو سوى گسيختگى دارد و بر بنياد آن : فراز ياد شده در بارهء عثمان پسر عفان و عبد الرحمن پسر عوف فرود آمده كه در روز جنگ تبوك هزينهء سپاهى را كه دچار تنگدستى بود پرداختند .\r\nاين گزارش را نيز رازى در تفسير خود 2 / 347 ياد كرده و سپس مىنويسد :\r\nآن فراز كه براى بخشش عثمان به سپاه تنگدست فرود آمد اين گفتهء خداى برتر از پندار بود : كسانى كه دارائىهاى خود را در راه خدا مىبخشند و بخشش ايشان منت و آزارى به دنبال ندارد . . . تا پايان فراز\r\n\r\n","description":"","footnote":"\r\n( 1 ) برگرديد به تفسير آلوسى 3 / 48\r\n( 2 ) برگرديد به تفسير شوكانى 1 / 265 ، تفسير آلوسى 3 / 84\r\n","page_name":" 92 ","page_number":120},
  {"content":"\r\nراستى را كه فريفتگى ، چشم دل اينان را كور گردانيده كه سخنان را دستبرد مىزنند و از جاى خود مىگردانند ، و در پيرامون نامهء خداوند سخنانى مىگويند كه اهريمن براى ايشان آراسته ، بر اين ناآگاهان پوشيده مانده كه آن دو فراز در آيهء 262 و 274 از سورهء بقره ، و آن نيز - به گفتهء روشنگران نامهء خدا ( 1 ) - نخستين سوره اى است كه در مدينهء ارجمند فرود آمده و سالها پيش از جنگ تبوك و سپاهيان تنگدست آن كه در ماه رجب از سال نهم به راه افتادند فرود آمده پس درست نيست كه فرود آمدن هيچ كدام از دو فراز را براى ستايش از عثمان بدانيم .\r\nآن چه را هم آن دو حافظ دربارهء بوبكر آورده‌اند چنين است :\r\nبونعيم در حليه 1 / 33 از زبان محمد پسر احمد پسر محمد وراق و او از زبان ابراهيم پسر عبد اللَّه پسر ايوب مخرمى و او از زبان سلمه پسر حفص سعدى و او از زبان يونس پسر بكير و او از زبان محمد پسر اسحاق و او از زبان هشام پسر عروه و او از زبان يحيى پسر عباد پسر عبد اللَّه پسر زبير و او از پدرش و او از اسماء دختر ابو بكر كه گفت : دست پيامبر ( ص ) در دارائى بوبكر بود و آن گاه كه از خانهء خدا ديدار كردند دست او و بوبكر يكى بود .\r\nاين هم ميانجيان زنجيرهء گزارش :\r\n1 - محمد پسر احمد وراق : به گفتهء حاكم ، ابو بكر پسر اسحاق او را دروغگو مىشمرده ( لسان الميزان 5 / 51 )\r\n2 - ابراهيم پسر عبد اللَّه مخرمى : دار قطنى مىگويد : سخن او شايستهء پشتگرمى نيست ، از زبان كسانى كه سخنشان سزاوار پشتگرمى است گزارشهائى نادرست بازگو كرده ( لسان الميزان 1 / 72 )\r\n3 - سلمة پسر حفص سعدى ، استادى از مردم كوفه بوده كه ابن حبان گويد :\r\n« وى گزارش سازى مىكرده » آن گاه گزارشى ناستوده از وى آورده و گفته : « روا\r\n\r\n","description":"","footnote":"\r\n( 1 ) برگرديد به تفسير قرطبى 1 / 132 ، تفسير خازن 1 / 19 ، تفسير شوكانى 1 / 16\r\n","page_name":" 93 ","page_number":121},
  {"content":"\r\nنيست كه سخن او را پشتوانهء روشنگرى گيرند و از زبان او گزارش كنند « سپس گزارشى از وى بازگو كرده و گفته : بىپايه است . ( لسان الميزان 3 / 67 )\r\n2 - حاكم در مستدرك 3 / 5 از راه احمد پسر عبد الجبار از زبان يونس پسر بكير از زبان محمد پسر اسحاق از زبان يحيى پسر عباد آورده است كه اسماء دختر بوبكر ( ض ) گفت چون برانگيختهء خدا ( ص ) از مكه روى به مدينه نهاد و بوبكر نيز با او بود بوبكر همهء دارائى خود را كه پنج يا شش هزار ( 1 ) درم سيم بود با خود برد پس نياى من بوقحافه كه بينائىاش را هم از دست داده بود به نزد من آمد و گفت : به خدا سوگند اين مرد به ناگهان داغ دارائىاش را نيز همراه با خودش بر دل شما گذاشت . من گفتم نه بابا ! او براى ما نيكوئى بسيار گذاشت پس به سراغ سنگهائى چند رفتم و آنها را در روزن خانه - كه بوبكر دارائى خود را در آن جا مىنهاد - گذاشتم و سپس با جامه اى روى سنگها را پوشانيدم و آنگاه آمدم و دست او را گرفته بر روى آن جامه نهادم و او گفت اگر اينها را به جا گذاشته كه بسيار خوب . اسماء گفت : به خدا سوگند كه از كم و بيش چيزى بر جاى نگذاشته بود .\r\nاين هم از ميانجيان زنجيرهء گزارش :\r\n1 - ابو عمر احمد پسر عبد الجبار كوفى : ابن ابى حاتم گويد : گزارشهاى او را در آغاز مىنوشتم سپس از اين كار دست كشيدم چون مردم دربارهء او خيلى چيزها مىگويند و مطين گويد كه وى دروغگو بوده و ابو احمد حاكم گويد :\r\nسخن او - نزد ارزيابان - نيرومند نيست و ابن عقده او را رها كرده و ابن عدى گويد :\r\nمردم عراق را ديدم كه در سستى گزارش او همداستاناند و ابن عقده از زبان او گزارشى نمىآورد . اين احمد كبوتر بازى مىكرده ( 2 )\r\n2 - محمد پسر اسحاق در ج 14 ص 236 - 238 از برگردان پارسى سخنان\r\n\r\n","description":"","footnote":"\r\n( 1 ) زمينهء اين گزارش به گونه اى كه از همهء پشتوانه‌ها برمىآيد دو جاى آن از ديدگاه دستور زبان تازى نادرست است .\r\n( 2 ) تاريخ خطيب 4 / 263 ، تهذيب التهذيب 1 / 51\r\n","page_name":" 94 ","page_number":122},
  {"content":"\r\nحافظان را دربارهء او آورده و روشن ساختيم كه وى اهريمنى دروغگو است كه كاستى گزارشها را پنهان مىداشته و سخن او را پشتوانه نشايد گرفت .\r\n3 - ابو نعيم در حلية الاولياء 1 / 32 از راه هشام پسر سعد از زيد پسر ارقم از پدرش آورده است كه گفت شنيدم عمر پسر خطاب ( ض ) مىگفت : برانگيختهء خدا ( ص ) به ما دستور داد كه در راه خدا بخشش كنيم و اين همان هنگام بود كه دارائىاى داشتم پس گفتم « اگر روزى بر بوبكر پيشى بگيرم امروز همان است كه بر او پيش بيافتم » گفت : پس نيمى از دارائىام را بردم . گفت پس برانگيختهء خدا ( ص ) به من گفت : براى خانواده ات چه بر جاى گذاشتى ؟ گفت : من گفتم : به همين اندازه و چون بوبكر همهء آن چه را داشت بياورد برانگيختهء خدا ( ص ) به او گفت : براى خانواده ات چه به جاى گذاشتى ؟ گفت براى ايشان خدا و برانگيختهء او را بر جاى گذاشتم پس من گفتم : هرگز در كارى بر تو پيشى نخواهم گرفت .\r\nاز راه عبد اللَّه پسر عمر عمرى از نافع از پسر عمر از خود عمر نيز گزارش بالا را آورده .\r\nو در سستى زنجيرهء گزارش نخستين ، همان بس كه ابو عباد هشام پسر سعد مدنى از ميانجيان آن است كه يحيى پسر سعد از زبان او گزارشى نمىآورد و احمد نيز دربارهء او مىگفت : گزارشهايش استوار نيست و حرب گفته : احمد وى را نمىپسنديد و ابن معين گفته : سخن وى ناتوان است ، و آن چنان نيرومند نيست ، ناچيز است و گزارشهايش آشفته . و ابو حاتم گفته : گزارشهايش را مىنويسند و آن را پشتوانهء گفتگو نمىگيرند و نسائى گفته : سخن وى سست است و يك بار هم گفته : نيرومند نيست و ابن سعد گفته : گزارش بسيار دارد و سخن وى سست شمرده شده و گرايش به شيعه داشته و ابن مدينى گفته . وى نيمكردى بوده كه گزارش او نيرومند نيست و خليلى گفته : گزارش او را ، پاسداران گزارشها دربارهء مواقع ، ناستوده شمرده‌اند و ابن سفيان او را در جرگهء كسانى كه سخن ايشان سست است ياد كرده ( 1 )\r\n\r\n","description":"","footnote":"\r\n( 1 ) تهذيب التهذيب 11 / 40\r\n","page_name":" 95 ","page_number":123},
  {"content":"\r\nدربارهء عبد اللَّه پسر عمر عمرى هم ابو زرعهء دمشقى از زبان احمد آورده است كه در زنجيرهء گزارشها مىافزوده و ناسازگارى مىنموده و مردى نيك بوده و ابن مدينى گفته : گزارش او سست است و از زبان يحيى بن سعيد آورده‌اند كه چيزى از گزارشهاى او نبايد بازگو كرد و صالح جزره گفته گزارشهاى او آشفته و سست است و نسائى نيز گفته گزارش او سست است و ابن سعد گفته گزارش بسيار دارد كه سست شمرده شده و ابو حاتم گفته ، گزارشهاى او را مىنويسند و پشتوانهء گفتگو نمىگيرند و ابن حبان گفته : وى از كسانى بود كه شايستگى برايشان چيره شد تا از نگاهدارى ، ناآگاه ماند و سزاوار آن گرديد كه گزارشهايش رها شود .\r\nو بخارى گفته : يحيى پسر سعيد گزارشهاى او را سست مىشمرد و ابو احمد حاكم گفته : سخن او در نزد ايشان نيرومند نيست و ابن شيبه گفته : در زنجيره‌هاى گزارشها بسيار مىافزوده ( 1 )\r\nدربارهء زيد پسر ارقم نيز بايد گفت كه درست آن زيد پسر اسلم بردهء عمر است و در نگاشته‌ها دستخوردگىاى روى داده .\r\nاين گفتار را براى ايشان پياپى كرديم شايد ايشان ياد آورى شوند\r\nو چون ياوه اى شنوند از آن روى بگردانند و گويند براى ما است كارهايمان و براى شما است كارهايتان ، درود بر شما ، ما نادانان را نمىخواهيم\r\nقصص 51 و 55 ( 2 )\r\n\r\n","description":"","footnote":"\r\n( 1 ) تهذيب التهذيب 5 / 327\r\n( 2 ) در خود الغدير به نادرست 155 چاپ شده .\r\n","page_name":" 96 ","page_number":124},
  {"content":"\r\n\r\nگزاف گوئى در برترىهاى عمر\r\nدر جلد يازدهم و دوازدهم از برگردان پارسى « غدير » ، هم از سرمايهء روانى دومين خليفه سخن رانديم و هم از آنچه در دلش استوار گرديده بود ، از : آئين شناسى و دانش و كردار و گامهاى بلندش در زمينه‌هاى گوناگون ، كه از همان چه آن جا گذشت مىتوان آگاه شد كه همهء برترىهائى كه يكى پس از ديگرى برايش بر مىشمارند - و خواهيم آورد - زائيدهء گزاف گوئى است ، و راستى كه - از همان نخستين روز تا هنگامى كه با زد و بند نخستين خليفه بر تخت جانشينى پيامبر بر آمد - زندگى روانىاش را معيشت تنگ و ناچيزى كه از راه آن نان مىخورد بر باد داده بود .\r\nروزگارى دراز را در گرداگرد ضجنان ( 1 ) به شتر چرانى گذراند ، چون به كار مىپرداخت بيمش مىدادند و در رنجش مىافكندند و چون كوتاهى مىنمود كتكش مىزدند ( 2 )\r\nو روزى چند نيز هيزم كشى مىكرد و همراه با پدرش خطَّاب بار هيزم را بر سر خود مىنهاد و مىبرد و جامهء آن دو نيز نمره اى ( 3 ) بود كه نه مفصل ميان شانه و بازو را مىپوشانيد نه مفصل ميان ساق و قدم گاه را ( 4 )\r\nو چندى نيز در بازار عكاظ مىايستاد و چوبى در دست داشت كه كودكان را با\r\n\r\n","description":"","footnote":"\r\n( 1 ) كوهى است در پيرامون مكه\r\n( 2 ) استيعاب 2 / 428 ، الرياض النضرة 2 / 50 ، تاريخ ابو الفدا ج 1 ص 165 ، الخلفاء به خامهء نجار ص 113 . ابن منظور در لسان العرب 17 / 112 و زبيدى در تاج العروس 9 / 262 نيز اين گزارش را به كوتاهى باز نموده‌اند .\r\n( 3 ) به نوشتهء قاموس : نمره جامه اى سرتاسرى از پشم است كه تازيان بر تن مىكردند و به نوشتهء زمخشرى در الفائق : جامه اى سرتاسرى و خطدار بوده كه كنيزكان بر تن مىكردند\r\n( 4 ) العقد الفريد 1 / 91 ، شرح ابن ابى الحديد 1 / 58 ، فائق نگاشتهء زمخشرى 2 / 28\r\n","page_name":" 97 ","page_number":125},
  {"content":"\r\nآن به يك سوى مىزد و آن روزها عمرك ناميده مىشد ( 1 )\r\nو يك چند از روزگار مسلمانىاش نيز پيشهء ميانجىگرى در داد و ستدها را داشت و ميانجى بود و بده و بستان در بازارها او را از فرا گرفتن نامهء خدا و آئين نامهء پيامبر باز مىداشت ( 2 )\r\nو روزگارى چند نيز - در گورستان بقيع - برگ درخت سلم مىفروخت كه با آن پوست را پيرايند ( 3 ) .\r\nمن نمىدانم در كدام يك از اين گامهاى زندگىاش چنان شايستگىاى يافته كه به گزارش ابن جوزى در سيرة عمر ص 6 : « چون در روزگار نادانى و پيش از اسلام جنگى ميان قريش و ديگران در مىگرفت و مىخواستند نماينده اى بفرستند او را گسيل مىداشتند . » و ابو عمر در استيعاب مىافزايد : و هنگامى كه ديگران بر ايشان مىباليدند يا به خاندان و برترىهاشان بر آنان مىنازيدند ، براى پاسخگوئى ، او را مىپسنديدند و مىفرستادند ( 4 )\r\nآيا همهء قريش از اين گونه مردم ناچيز و توسرىخور بودند كه نمايندگى خود و پاسخگوئى به باليدن ديگران بر ايشان را به جوانكى در آن پايگاه واگذارند ؟ با آن كه ميان ايشان مردان سخن و بزرگان و سران بود و سروران دلير با چستى و چالاكى در گفتار و كردار\r\nيا ايشان پرواى آن نداشته‌اند كه چه كسى را مىفرستند ؟ با آن كه پيك ، نشان دهندهء خرد فرستنده است . نه اين بوده و نه آن ، و تنها دوستى و فريفتگى\r\n\r\n","description":"","footnote":"\r\n( 1 ) استيعاب كه در كنار اصابه چاپ شده 4 / 291 ، اصابه 4 / 29 ، فتوحات اسلاميه 2 / 423 و در گزارش اين يكى ، دست خوردگىاى هست كه سفارش مىكنيم در آن بنگريد .\r\n( 2 ) گستردهء اين گزارش در جلد ششم الغدير ص 146 و 287 و 302 از چاپ دوم گذشت .\r\n( 3 ) برگرديد به آن چه در جلد ششم الغدير ص 303 از چاپ دوم آورديم .\r\n( 4 ) گزارش ابو عمر و ابن جوزى را ابن عساكر نيز در ج 6 ص 432 از تاريخ خود آورده است\r\n","page_name":" 98 ","page_number":126},
  {"content":"\r\nاست كه كورى و كرى به بار مىآرد و تو همانند اين لافها را بسيار از اينان مىشنوى و اين هم نمونه اى از آنها - گذشته از آن چه در جلد پنجم - از ساخته‌هاى گزافگويان در برترىهاى او - گذشت .\r\n\r\n1 سخنانى دربارهء دانش عمر\r\nدربارهء دانش او از زبان پسر مسعود آورده‌اند كه : اگر دانش زندگان تازى را در يك سوى ترازو بنهند و دانش عمر را در يك سوى ، دانش عمر خواهد چربيد ، و به راستى ايشان چنان مىديدند كه او نه دهم دانش را برده است\r\nو به گزارش محب طبرى : اگر دانش عمر را در يك سوى ترازو نهند و دانش مردمان روى زمين را در يك سوى ، البته دانش عمر خواهد چربيد .\r\nمستدرك از حاكم 3 / 86 ، استيعاب 2 / 430 ، الرياض النضرة 2 / 8 ، اعلام الموقعين از ابن قيم ص 6 ، تاريخ الخميس 2 / 268 ، عمدة القارى 5 / 410\r\n2 - و حذيفه گفت : دانش همهء مردم در دامن عمر خوانده و فرا گرفته شده - افزون بر دانش خود او -\r\nاستيعاب 2 / 430 ، اعلام الموقعين ص 6\r\n3 - مسروق گفت : به ياران محمد ( ص ) نزديك شدم و در آن چه نزد ايشان بود نگريستم و يافتم كه دانش ايشان به شش كس مىانجامد به على و عبد اللَّه و عمر و زيد پسر ثابت و ابو درداء و ابى . سپس به اين شش تن نيز نزديك شدم و در آن چه نزد ايشان بود نگريستم و ديدم كه دانش ايشان به على و عبد اللَّه مىانجامد اعلام الموقعين ص 6\r\n4 - و شعبى گويد : چون كار مردم دربارهء چيزى به چند سخنى و\r\n","description":"","footnote":"","page_name":" 99 ","page_number":127},
  {"content":"\r\nپراكندگى كشد شما گفتهء عمر را بگيريد اعلام الموقعين ص 6\r\n5 - و پسر مسيب گفت : پس از برانگيختهء خدا ( ص ) هيچ كس را داناتر از عمر پسر خطاب نمىدانم اعلام الموقعين ص 7\r\n6 - و يكى از پيروان ياران پيامبر گفت : به نزد عمر شدم و ديدم كه آئين شناسان در برابر او همچون كودكانند و او در آئين شناسى و دانش بر ايشان برترى دارد اعلام الموقعين ص 7\r\n7 - و خلد اسدى گفت : با عمر همراه بودم و هيچ كس را نديدم كه از او در زمينهء كيش خداوند داناتر و از نامهء خداوندى داناتر و در بررسى آئين ، نيكوتر باشد الرياض النضرة 2 / 8\r\nاين جا سخن را به درازا نمىكشانيم و تنها سفارش مىكنيم كه جلد ششم اين نگاشته را از ص 83 تا 325 از چاپ دوم بخوانيد كه آن چه در آن جا آمده پژوهشگران را از پرنويسى در اين جا بىنيازى مىبخشد و آنگاه تو كه در برابر سخنان بالا سر فرود مىآورى آيا از آن چه در آن جا آورديم چيزى مىدانى ؟ و آيا نتيجهء آن بررسى گسترده را دريافتى ؟ يا نه ؟\r\nاگر نمىدانى كه گرفتارى و درد سرى است\r\nو اگر مىدانى كه دردسر بزرگترى . . .\r\nو تو نيك مىدانى كه بافته‌هاى بالا با داستانهاى شگفتآورى كه سرگذشت نامه‌ها دربارهء دانش عمر نگاه داشته‌اند سازشى ندارد و سزاوار همان است كه سخنان خود او را دربارهء دانش خويش پشتوانه بگيريم - كه در ج 6 ص 328 از چاپ دوم گذشت - و روشنى رويدادها را آشكار گردانيم چرا كه آدمى بر خويشتن بينا است .\r\n","description":"","footnote":"","page_name":" 100 ","page_number":128},
  {"content":"\r\n\r\n2 عمر از همهء ياران پيامبر ، قرآن دانتر و آئين شناستر است\r\nاز زبان برانگيختهء خدا ( ص ) آورده‌اند كه گفت : به من دستور داده شد كه قرآن را بر عمر بخوانم ، اين گزارش را حكيم ترمذى در نوادر الاصول ص 58 آورده است\r\nو آورده‌اند كه ابن مسعود ( ض ) گفت : عمر در ميان ما از همه ، خدا ترستر و پرهيزگارتر بود و نامهء خدا را بهتر از همه مىخواند . اين گزارش را حاكم در مستدرك 3 / 86 آورده است\r\nو محب طبرى به گزارش از على پسر حرب طائى آورده است كه ابن مسعود به زيد پسر وهب گفت قرآن را چنان كه عمر بر تو خواند بخوان ، به راستى كه عمر از همهء ما نامهء خداوندى را بهتر مىشناسد و در كيش خدا داناتر از ما است ( 1 )\r\nاينها گزارشى چند با زنجيره‌هاى از هم گسسته و گسيخته است و حاكم كه از گفتگو در پيرامون زنجيرهء آن چه آورده خاموشى گزيده ، دادگرانه رفتار نموده ، شايد هم از زنجيرهء آن آگاهى نيافته تا آن را درست شمارد و ذهبى نيز به همين انگيزه مهر خاموشى بر زبان زده و گمان مىكنم نادرست بودن اين گزارشها روشنتر از آن است كه نيازى به نشانه آوردن بر نادرستى زنجيره هايش باشد زيرا اگر مهر خدا آن چنان بر سر خليفه سايه مىافكند كه پيامبرش ( ص ) را مىفرمود قرآن را به ويژه بر وى بخواند ناگزير بايستى اين توانائى را هم به وى بدهد كه هم در فرا گرفتن و فراموش نكردن و از بر كردن\r\n\r\n","description":"","footnote":"\r\n( 1 ) الرياض النضرة 2 / 8\r\n","page_name":" 101 ","page_number":129},
  {"content":"\r\nآن در نماند و هم در استاد شدن در زمينهء آن و آگاهى بر نهفته‌هاى آن و به كار بستن آن . و هم قرآن شناسترين كسان بشود - چنان چه در گزارش حاكم آمده - يا داناترين و استادترين كسان - چنان چه در گزارش طائى آمده . بر اين بنياد پس آن همه رنجهاى توان فرسا كه تنها در آموختن سورهء بقره در دوازده سال بر خويش هموار كرده - و در ج 6 ص 196 از چاپ دوم گذشت - چه بوده ؟\r\nو آن همه دستورهاى ناساز با فرمان قرآن ارجمند چه بوده ؟ كه يك جا گفته اگر جنب آب نيابد نماز نخواند و فراموش كرده كه خداى برتر از پندار در سورهء نساء آيهء 43 و سورهء مائده آيهء 6 چه فرمانى داده .\r\n2 - و نيز دستور داد زنى را كه شش ماه پس از شوهر كردن زائيده بود سنگسار كنند با آن كه اين دو فراز از نامهء خداوندى پيش چشمش بود : « باردارى و شير دادن زن به فرزند تا 30 ماه مىكشد » و : « مادران دو سال - نه كمتر - فرزندانشان را شير دهند »\r\n3 - و جلوگيرى او از نهادن كابينهاى سنگين براى زنان با اين كه سخن خداوند پيش رويش بوده : و اگر شما به يكى از ايشان هفتاد هزار دينار زر بدهيد . . . »\r\n4 - و ناآگاهى او از اين كه اب ( گياه و سبزه ) چيست ؟ با آن كه در پى آن مىخواند : كالائى است براى شما و چارپايانتان .\r\n5 - و پندار او كه گرامىتر سنگ خانهء خدا نه سود مىرساند و نه زيان ، ناآگاه از آن چه بايد از اين سخن خداى برتر از پندار دريافت : « و هنگامى كه پروردگارت از آدميزادگان - از پشتهاشان - برگرفت . . . »\r\n6 - و جلوگيرى او از بهره بردارى از كالاهاى پاكيزه در زندگى اين جهان با اين دستاويز كه خداى برتر از پندار گفته : « شما كالاهاى پاكيزه تان را در زندگى آن جهانىتان برديد . . . » بىآن كه فراز پيش از آن را بنگرد يا به اين فراز ديگر نگاهى بيفكند : « بگو چه كسى بهره بردارى از زيور خداوند را كه براى مردم\r\n","description":"","footnote":"","page_name":" 102 ","page_number":130},
  {"content":"\r\nبه درآورد ناروا گردانيد . . . »\r\n7 - و ناآگاهى او از گوشه‌ها و لايه‌هاى سخنانى كه از نامهء خدا گرفته شده بود .\r\n8 - و دستور او به سنگسار كردن زنى كه از زور بيچارگى تن به بيگانه سپرده بود با آن كه در نامهء فرزانهء خدا آمده : هر كس در انجام گناه ناچار بود و آهنگ نافرمانى و ستم نداشت گناهى بر او نيست . »\r\n9 - و جستجوى او پيرامون كسانى كه آوازى به راه اندخته و او را دو دل ساخته بودند ، سپس نيز بالا رفتن او از ديوار خانهء ايشان و گام نهادن در خانه ، بى آن كه درود بر ايشان فرستد . بىهيچ پروائى از اين سه فراز از نامهء خدا : « جستجو نكنيد » « از در به درون خانه‌ها شويد » « چون به خانه هائى درآمديد درود بگوئيد » .\r\n10 - و ناآگاهى او از اين كه مرده ريگ كلاله ( بىپدر و فرزند ) چگونه بخش مىشود با اين كه آن فراز تابستانه ( آيهء صيف ) را مىشنيد .\r\n11 - و اين كه گفت : مرده را با گريستن زندگان بر وى ، شكنجه مىدهند كه گوئى اين سخن خداى برتر از پندار را نخوانده بود : بار گناه هيچ كس را بر دوش ديگرى ننهند .\r\n12 - و سخن نسنجيدهء او دربارهء رها كردن زن ، كه نشانهء كوتاهىاش در دريافت اين سخن از خداى برتر از پندار است : « رها كردن زن دوبار است . . . »\r\n13 - و جلوگيرى او از متعهء حج با آن كه اين سخن خداى برتر از پندار را مىخواند : حج و عمره را براى خدا به انجام رسانيد . . .\r\n14 - و ناروا شناختن زناشوئى موقت ، كه نشان مىداد اين فراز از سخن خداى برتر از پندار را فراموش كرده : هر يك از زنان را كه بهرهء خويش از ايشان برديد پاداش ايشان را بدهيد .\r\nگستردهء فشرده فرازهاى بالا را در جلد ششم از اين نگاشتهء ما زير نشانى « نشانه‌هاى شگفت » مىتوان يافت و همان جا به زمينه‌هاى بسيارى از قرآن بر مىخوريد كه\r\n","description":"","footnote":"","page_name":" 103 ","page_number":131},
  {"content":"\r\nوى به آنها راهى نبرده و در لابه لاى ديگر بخشهاى اين نگاشتهء ما نيز نمونه هائى براى آن توانيد يافت .\r\nاكنون آيا در آئين خردمندى ، روا است كسى را كه قرآن شناستر و داناتر و استادتر از همه مىشمارند تا اين اندازه از دريافت فرازهاى گرامى قرآن و خواسته‌ها و نهفته‌هاى ارجمند آن به دور باشد ؟ اگر به گونه اى كه ايشان مىپندارند بود پس اين سخن وى در آن سخنرانىاش كه - با داشتن زنجيرهء گزارشى درست از ميانجيانى همه شايستهء پشتگرمى - بودن آن از وى روشن و درست است چيست كه مىگفته هر كس مىخواهد پرسشى دربارهء قرآن كند به سراغ ابى پسر كعب رود و هر كس مىخواهد پرسشى دربارهء شايست و ناشايست بكند به سراغ معاذ پسر جبل و هر كس خواهد چگونگى بخش كردن مرده ريگ را دريابد به سراغ زيد پسر ثابت ( برگرديد به ج 6 ص 191 از چاپ دوم )\r\n\r\n3 اهريمن از عمر مىگريزد\r\n1 - از زبان بريده آورده‌اند كه برانگيختهء خدا ( ص ) به يكى از جنگها بيرون شد و چون بازگشت دختركى سياه بيامد و گفت اى برانگيختهء خدا ! من با خدا پيمان بستم كه اگر تو را تندرست برگرداند پيش روى تو دف بزنم و آواز بخوانم پيامبر خدا ( ص ) گفت اگر تو چنين پيمانى بسته اى بزن و گرنه كه نه . او آغاز به زدن كرد و بوبكر به درون آمد و او همچنان زدن را دنبال كرد سپس على بيامد و او همچنان مىزد سپس عثمان به درون آمد و او همچنان مىزد سپس عمر به درون آمد و او دف را زير نشيمنگاهش نهاد و بر روى آن نشست پس برانگيختهء خدا ( ص ) گفت : عمر ! به راستى كه اهريمن از تو مىترسد ، زيرا من نشسته بودم و او مىزد و\r\n","description":"","footnote":"","page_name":" 104 ","page_number":132},
  {"content":"\r\nسپس على به درون آمد و او مىزد سپس عثمان به درون آمد و او مىزد و چون تو - اى عمر ! - به درون آمدى دف را بيافكند\r\nو در گزارش احمد مىخوانيم كه پيامبر گفت : عمر ! به راستى كه اهريمن از تو دورى مىگزيند .\r\nو از زبان جابر آورده‌اند كه بوبكر ( ض ) بر برانگيختهء خدا ( ص ) درآمد و آنجا دف مىزدند پس بنشست و چون برانگيختهء خدا ( ص ) را ديد از آن كار جلو گيرى نكرد پس عمر ( ض ) بيامد و چون برانگيختهء خدا ( ص ) آواز او را شنيد از آن كار جلوگيرى كرد و آن گاه كه آن دو بيرون شدند عايشه ( ض ) گفت اى برانگيختهء خدا ! روا بود و پس از آمدن عمر ناروا شد ؟ او ( ع ) گفت : عايشه ! همهء مردم آن را بر خويش هموار نمىكنند .\r\nگزارش بالا را ، هم احمد در مسند خود آورده 5 / 353 و هم ترمذى در جامع خود 2 / 293 - كه مىنويسد اين گزارشى نيكو و درست و ناشناخته است - و هم حكيم ترمذى در نوادر الاصول - كه در ص 58 گزارش بريده و در ص 138 گزارش جابر را آورده و در جاى نخستين مىنويسد : خردمندان گمان نبرند كه عمر به اين انگيزه برتر از بوبكر است زيرا بوبكر در اين جا همانند برانگيختهء خدا ( ص ) است و برانگيختهء خدا دو كار و دو پايگاه را فراهم آورد ، پس او را پايگاه پيامبرى است كه هيچكس به وى نتواند پيوست و بوبكر را پايگاه مهربانى و عمر را پايگاه پيروى از درستى -\r\nبيهقى در سنن خود 10 / 77 و خطيب تبريزى در مشكاة المصابيح ص 550 و ابن اثير در اسد الغابه 4 / 64 و شوكانى در نيل الاوطار 8 / 271 نيز گزارش بالا را آورده اند\r\n2 - از زبان عايشه آورده‌اند كه گفت برانگيختهء خدا ( ص ) نشسته بود كه بانگ و خروشى همراه با آواز كودكان به گوش ما رسيد پس برانگيختهء خدا ( ص ) برخاست و ناگهان زنانى حبشى را ديديم كه دست افشانى و پايكوبى مىكردند و كودكان گرد آنان را گرفته بودند پس گفت : عايشه ! بالا بيا و نگاه كن پس من\r\n","description":"","footnote":"","page_name":" 105 ","page_number":133},
  {"content":"\r\nآمدم و چانه‌ام را بر شانهء برانگيختهء خدا ( ص ) نهادم و من از ميان شانه و سر پيامبر آنها را نگاه مىكردم و او مىگفت : سير نشدى ؟ سير نشدى ؟ و من براى آن كه به پايگاه خود نزد او پى ببرم مىگفتم نه . ناگاه عمر نمودار شد و مردم بپراكندند و برفتند و برانگيختهء خدا ( ص ) گفت راستى كه مىبينم اهريمنان - چه از ديوان و چه از آدم رويان - از عمر گريختند . عايشه گفت : من هم برگشتم\r\nگزارش بالا را ، هم ترمذى در ص 294 ج 2 صحيح خود آورده و گويد : اين گزارشى نيكو و درست و شگفت است - و هم بغوى در مصباح السنة و هم خطيب عمرى تبريزى در مشكاة المصابيح ص 550 و هم محب طبرى در الرياض 2 / 208\r\n3 - احمد در مسند خود 2 / 208 از گزارش ابو هريره آورده است كه گفت همان هنگام كه سياهان با جنگ افزارهاشان نزد برانگيختهء خدا ( ص ) بازى مىكردند عمر به درون آمد و دست به سوى سنگريزه‌ها دراز كرد و به سوى آنان افكند پيامبر ( ص ) گفت : عمر ! رهاشان كن !\r\nو ابو داود طيالسى در ص 204 از مسند خود از گزارش عايشه آورده است كه او گفت : سياهان به پرستشگاه پيامبر در مىآمدند و بازىگرى مىنمودند و برانگيختهء خدا ( ص ) مرا مىپوشانيد و من كه دختركى خردسال بودم به ايشان مىنگريستم پس عمر بيامد و از كار ايشان جلوگيرى كرد و برانگيختهء خدا ( ص ) گفت عمر ! رهاشان كن . سپس گفت اينان دختران ارفده هستند .\r\n4 - ابو نصر طوسى در اللمع ص 274 گزارش كرده كه پيامبر ( ص ) به خانهء عايشه ( ض ) درآمد و آن جا دو دخترى را ديد كه به آوازه خوانى و دف زنى مىپرداختند و ايشان را از كار باز نداشت و عمر پسر خطاب ( ض ) به هنگام خشم گفت : ساز اهريمنى در سراى برانگيختهء خدا ( ص ) ؟ او ( ص ) گفت . عمر ! رهاشان كن كه هر گروهى را جشنى است .\r\nامينى گويد : ما را نيازى به كاوش در زنجيرهء اين گزارشها نيست زيرا خود آنها - زمينهء آنها - چندان آكنده از رسوائى است كه ما را از بررسى زنجيره\r\n","description":"","footnote":"","page_name":" 106 ","page_number":134},
  {"content":"\r\nبىنياز مىدارد . پس بگذار كه ترمذى ، زنجيرهء آنچه را گزارش كرده نيكو و درست بشمارد و بگذار كه پاسداران گزارشها انبان دانش خويش را با كژى و كاستى هائى از اين دست ، مالامال سازند و بگذار كه سرايندهء نيل به پيروى كسانى از پاسداران بىبهرهء گزارشها ، اينها را از برترىهاى عمر بشمارد و زير نشانى « نمونه اى از شكوهمندى او » بگويد :\r\n« شكوهمندى او چه در روزگار اسلام و چه پيش از آن در روزگار نادانى -\r\nرويدادهاى سهمگين را به زانو درآورد و باز دارندگانى كه ميان آنها بود وى را از راه باز نگردانيد .\r\nدر لابه لاى سختگيرىهاى او رازهاى مهربانى براى جهانيان بود\r\nهر چند كه آن را آشكار نمىساخت\r\nو ميان دو پهلوى او - در سرسختترين نمايشهايش به دليرى نيز -\r\nدل مادرى بود كه فرزندانش را مىپروريد .\r\nتازيانهء او مردم را از شمشير آبدار بىنياز مىساخت\r\nو چه بسيار گمراه روانان و سركش جانان را مىهراسانيد .\r\nو براى او همچون چوبدستى موسى بود در دست دارندهء آن\r\nكه نادرستىها در مرز و بوم آن براى گذر كردن نيز فرود نمىآمد .\r\nتا آن جا كه كودكان را نيز در بازىهاشان به هراس افكند\r\nو زنان دوست داشتنى و دست نيافتنى را نيز در بازىگرىهاشان بىتاب و توان گردانيد .\r\nديدى آن زن را كه با خدا پيمان بست\r\nتا براى برانگيختهء خدا ترانه اى بخواند .\r\nگفت : با خدا پيمان بستم كه اگر پيامبر\r\nاز اين جنگ به سوى ما بازگردد با ساز دف خود آواز بخوانم\r\n","description":"","footnote":"","page_name":" 107 ","page_number":135},
  {"content":"\r\nآهنگ آستان پيامبر راهنما كرد\r\nكه فروغ چهرهء او سراسر آن جا را آكنده بود\r\nدستورى بخواست و دف را برد و آغاز كرد به :\r\nشورانگيختن و دل را تكان دادن - به همان گونه كه خود مىخواست -\r\nپيامبر برگزيده و بوبكر نيز در كنار او بودند\r\nو از ترانه خوانى او جلوگيرى نمىنمودند\r\nتا آن گاه كه عمر از دور براى او پديدار شد\r\nو نيروهايش سستى گرفت و چيزى نماند كه از ترس جان دهد\r\nپس ساز و دف خود را از بيم او در زير پيراهنش پنهان داشت\r\nو آرزو كرد كه اى كاش زمين او را در خود مىپيچيد و مىپوشيد .\r\nالبته در آغاز ، دانش برانگيختهء خدا انگيزهء دلگرمى او بود\r\nو چون سختگيرى ابو حفص ( عمر ) به ميان آمد ترس او را فرا گرفت\r\nآن كس كه دستورهاى خدا به گونه اى نهانى بر وى فرود مىآمد لبخند زنان گفت :\r\n- و چه لبخندى كه آن چه را در دل داشت و مىرسانيد با آن برابرى مىنمود -\r\nاهريمنى كه اين زن را به ناروا كارى وا مىداشت چون عمر را ديد بگريخت ،\r\nزيرا به راستى اهريمنان از گزند كسانى كه ايشان را رسوا سازند مىترسند ( 1 ) »\r\nاز اين بيچاره‌ها پوشيده مانده كه آنچه را خواسته‌اند براى برتر انگاشتن خليفهء دوم آشكار سازند انگيزه مىشود كه آستان پيامبر را با رسوائىهائى - كه از آن پاك است - بيالايند . اين چه پيامبرى است كه خوش مىدارد به زنانى كه در كار دست افشانى و پاى كوبىاند بپردازد و به دلى دلى خوانىهاشان\r\n\r\n","description":"","footnote":"\r\n( 1 ) اين فرازها بر گردان بخشى از يك چكامهء پرآوازه در ستايش عمر است كه سرايندهء نيل - محمد حافظ ابراهيم - سروده و در ج 13 ص 189 تا 192 از برگردان پارسى به كوتاهى از آن ياد كرديم .\r\n","page_name":" 108 ","page_number":136},
  {"content":"\r\nگوش هوش بسپارد و بازيگرىها را بنگرد ؟ و تازه به اين همه نيز بسنده نكرده و جائى كه همهء مردم از نزديك او را مىبينند زنش عايشه را نيز به ديدن آن وا دارد و همى به وى بگويد : سير شدى ؟ سير شدى ؟ و او براى آن كه از پايگاه خويش نزد وى آگاه شود پاسخ دهد نه ! آيا شكوه پيامبرى ، وى را از آن باز نمىداشت كه مانند فرومايگان و شوخ چشمان و بىپروايان و سبك مغزان و پرده دران در كنار بچه‌ها بايستد و به بازىگرىها چشم بدوزد ؟ مگر آئين پاك او همهء اينها را ناروا نشناخته ؟ البته چرا و اين هم نشانه هايش در نامهء خدا و آئين نامهء پيامبر ، اين سخن خداى برتر از پندار است كه : برخى از مردم كسانىاند كه سخنان بيهوده را مىخرند تا ندانسته مردم را از راه خدا گمراه كنند و آن را به ريشخند بگيرند ، براى ايشان است كيفرى خوار كننده ؛ سورهء لقمان آيهء 6 .\r\nو در گزارش ابو امامه از زبان او ( ص ) آمده است كه كنيزان آوازه خوان را نخريد و نفروشيد و ( خوانندگى ) مياموزيد كه در اين بازرگانى نيكوئى نيست و بهاى ايشان ناشايست است و در چنين زمينه اى است كه اين فراز فرود آمده :\r\n« برخى از مردم كسانىاند كه . . . »\r\nو گزارش طبرى و بغوى به اين گونه است : هم آموختن خوانندگى به كنيزان آوازه خوان ناروا است و هم فروش ايشان . بهايشان هم ناشايست است و در چنين زمينه اى است كه اين فراز فرود آمده .\r\nگزارش بالا را سعيد پسر منصور ، احمد ، ترمذى ، ابن ماجه ، ابن جرير ، ابن منذر ، ابن ابى حاتم ، ابن ابى شيبه ، ابن مردويه ، طبرانى ، بيهقى ، ابن ابى الدنيا و ديگران آورده‌اند برگرديد به تفسير طبرى 21 / 39 ، تفسير قرطبى 14 / 51 ، نقد العلم و العلماء از ابن جوزى ص 347 ، تفسير ابن كثير 3 / 442 ، تفسير خازن 3 / 36 ، ارشاد السارى 9 / 163 ، الدر المنثور 5 / 159 ، تفسير شوكانى 4 / 228 ، نيل الاوطار 8 / 263 ، تفسير آلوسى 21 / 68\r\nو ابن ابى الدنيا و ابن مردويه - با زنجيره اى گسسته - از زبان عايشه آورده اند\r\n","description":"","footnote":"","page_name":" 109 ","page_number":137},
  {"content":"\r\nكه پيامبر گفت : به راستى خداى برتر از پندار ، كنيز آوازه خوان و فروختن و بها و آموزش و گوش دادن به آن را ناروا شمرده سپس اين فراز را خواند :\r\n« برخى از مردم كسانىاند كه سخنان بيهوده را مىخرند . . . »\r\nالدر المنثور 5 / 159 ، تفسير شوكانى 4 / 228 ، تفسير آلوسى 21 / 68 و آورده‌اند كه از ابن مسعود دربارهء اين فراز « برخى از مردم كسانىاند كه سخنان بيهوده را مىخرند . . . » بپرسيدند گفت به خدا سوگند كه آن ، آوازه خوانى است و بر بنياد گزارشى گفت سوگند به خدائى كه جز او خدائى نيست كه آن ، آوازه خوانى است - و اين سخن را سه بار بر زبان راند - و از زبان جابر نيز آورده‌اند كه گفته : آن ، آوازه خوانى است و گوش دل دادن به آن ، و خواست خداى برتر از پندار از واژهء « مىخرد » اين است : « به جاى آن مىگيرد و برمىگزيند » چنان كه جاى ديگر گفت : « آناناند كسانى كه گمراهى را به راه يافتگى خريدند » كه مىخواهد بگويد : آن را به جاى اين برگرفتند و برگزيدند . و مطرف گويد : خريدن سخنان بيهوده ، دوست داشتن آن است و قتاده گويد : شنيدن آن خريدن آن است .\r\nاين كه خواست خداوند - در اين فراز گرامى - از دو واژهء « سخنان بيهوده » همان آوازه خوانى است و اين فراز دربارهء اين كار فرود آمده - در اين گونه روشنگرى - بسيار كسان همداستاناند : ابن عباس ، عبد اللَّه پسر عمر ، عكرمه ، سعيد پسر جبير ، مجاهد ، مكحول ، عمرو پسر شعيب ، ميمون پسر مهران ، قتاده ، نخعى ، عطاء ، على پسر بذيمه ، حسن . گزارش برداشت ايشان را نيز اينان آورده‌اند :\r\nابن ابى شيبه ، ابن ابى الدنيا ، ابن جرير ، ابن منذر ، حاكم ، بيهقى در شعب الايمان ، ابن ابى حاتم ، ابن مردويه ، فريابى ، ابن عساكر .\r\nبرگرديد به تفسير طبرى 21 / 39 و 40 ، سنن بيهقى 10 / 221 و 223 و 225 ، مستدرك حاكم 2 / 411 ، تفسير قرطبى 14 / 51 و 52 و 53 ، نقد العلم و العلماء از ابن جوزى ص 246 ، تفسير ابن كثير 3 / 441 ، 442 ، ارشاد السارى از\r\n","description":"","footnote":"","page_name":" 110 ","page_number":138},
  {"content":"\r\nقسطلانى 9 / 163 ، تفسير خازن 3 / 46 ، تفسير نسفى كه در كنار تفسير خازن چاپ شده 3 / 460 ، تفسير الدر المنثور 5 / 159 و 160 ، تفسير شوكانى 4 / 228 ، تفسير آلوسى 21 / 67 ، نيل الاوطار 8 / 263\r\n2 - خداى برتر از پندار ، پيروان محمد ( ص ) را در نامهء ارجمندش با اين سخن پرهيز مىدهد كه : « و شما سامدانيد سورهء نجم / 61 » و عكرمه آورده است كه پسر عباس گفت : سامد در زبان حميريان آوازه خوان است كه چون گويند : « براى ما به تسميد پرداز » خواستشان اين است كه : « براى ما خوانندگى كن » و به كنيزك خواننده گويند : « اسمدينا » و خواستشان اين است : « ما را با خوانندگى ، سرگشته گردان »\r\nگزارش بالا را اينان آورده‌اند : سعيد پسر منصور ، عبد پسر حميد ، ابن جرير ، عبد الرزاق ، فريابى ، ابو عبيد ، ابن ابى الدنيا ، بزار ، ابن منذر ، ابن ابى حاتم ، بيهقى\r\nبرگرديد به تفسير طبرى 28 / 48 ، تفسير قرطبى 17 / 122 ، نقد العلم و العلماء از ابن جوزى ص 246 ، نهاية از ابن اثير 2 / 195 ، فائق از زمخشرى 1 / 305 ، تفسير ابن كثير 4 / 260 ، تفسير خازن 4 / 212 ، الدر المنثور 6 / 132 ، تاج العروس 2 / 381 ، تفسير شوكانى 5 / 115 ، تفسير آلوسى 27 / 72 ، نيل الاوطار 8 / 263 .\r\n3 - و در گفتگوى خداى گرامى با اهريمن به اين سخن از پروردگار برتر از پندار برمىخوريم : با آواز خويش ، هر يك از ايشان را كه توانستى بكشان ( سورهء اسراء / 64 )\r\nمجاهد و پسر عباس گويند : اين آواز ، همان خوانندگى و نوازندگى و بازيگرى است و گزارش برداشت ايشان در تفسير طبرى 15 / 81 آمده است و نيز در تفسير قرطبى ، 10 / 288 ، نقد العلم و العلماء از ابن جوزى ص 247 ، تفسير ابن كثير 3 / 49 ، تفسير خازن 3 / 178 ، تفسير نسفى 3 / 178 ، تفسير ابن جزى كلبى 2 / 175 ، تفسير شوكانى 3 / 233 ، تفسير آلوسى 15 / 111\r\n","description":"","footnote":"","page_name":" 111 ","page_number":139},
  {"content":"\r\n\r\nدستورهاى پيامبر دربارهء خوانندگى و بازيگرى ( 1 )\r\nدر آئين نامه‌هاى ارجمند از زبان او ( ص ) آمده است كه هيچ مردى آواز خود را به خوانندگى بلند نكند مگر آن كه خداوند دو اهريمن بر سر او فرستد - يكى بر اين شانه اش و ديگرى بر شانهء ديگر - كه با پاهاى خود او را همچنان بزنند تا آن گاه كه خاموش شود .\r\nو در گزارش ابن ابى الدنيا و ابن مردويه به اين گونه آمده : هيچ كس آواى خود را به خوانندگى بلند نكند مگر اين كه خداى برتر از پندار دو اهريمن بر سر وى فرستد كه بر دو شانه اش بنشينند و با دو پاشنهء خود همچنان بر سينهء او بكوبند تا آرام بگيرد .\r\nبرگرديد به تفسير قرطبى 14 / 53 ، تفسير زمخشرى 2 / 411 ، نقد العلم و العلماء از ابن جوزى ص 248 ، تفسير خازن 3 / 460 ، تفسير نسفى كه در كنار تفسير خازن چاپ شده 3 / 460 ، ارشاد السارى 9 / 164 ، الدر المنثور 5 / 159 ، تفسير شوكانى 4 / 228 ، تفسير آلوسى 21 / 68\r\nعبد الرحمن پسر عوف آورده است كه برانگيختهء خدا ( ص ) گفت مرا از دو آواز بىخردانه و تبهكارانه بازداشته‌اند آوازى به هنگام ترانهء بازيگرى و سازهاى اهريمن ، و آوازى به هنگام گرفتارى و خراشيدن روىها و چاك زدن گريبانها و آهنگ اهريمن .\r\nو در گزارش ترمذى و جز او از زبان انس آمده است كه پيامبر گفت : دو آهنگ ، نفرين زده و تبهكارانه است كه از آن جلوگيرى مىكنم آهنگ ساز و آواز اهريمن به هنگام ترانه خوانى و شادمانى و آوائى به هنگام گرفتارى ، سيلى زدن بر چهره و گريبان دريدن\r\n\r\n","description":"","footnote":"\r\n( 1 ) م : در پاسخ به خرده هائى كه بر گزارشهاى پشتوانهء اين بررسى توان گرفت در پيشگفتار خود به گستردگى سخن رانديم . به همان جا بنگريد .\r\n","page_name":" 112 ","page_number":140},
  {"content":"\r\nتفسير قرطبى 14 / 53 ، نقد العلم و العلماء ص 248 ، الدر المنثور 5 / 160 ، كنز العمال 7 / 333 ، تفسير شوكانى 4 / 229 ، نيل الاوطار 8 / 268\r\n3 - عمر پسر خطاب آورده است كه پيامبر گفت : بهاى كنيز خواننده ، ناشايست است و خوانندگى او ناروا و نگريستن به او ناسزا و بهاى آن همچون بهاى سگ است و بهاى سگ نيز ناشايست است .\r\nچنان كه در ارشاد السارى از قسطلانى 9 / 163 و در نيل الاوطار از شوكانى 8 / 264 مىخوانيم گزارش بالا از راه طبرانى رسيده است\r\n4 - ابو موسى اشعرى آورده است كه پيامبر گفت : هر كس به آواز خوانندگان گوش دهد نخواهند گذاشت كه به آواى روحانيان گوش دهد پرسيدند اى برانگيختهء خدا ! روحانيان كيانند ؟ گفت خوانندگان بهشتى .\r\nگزارش بالا را حكيم ترمذى در نوادر الاصول و قرطبى در ج 14 ص 54 از تفسير خود آورده‌اند .\r\n5 - آورده‌اند كه پيامبر گفت : در ميان پيروان من كسانى خواهند بود كه پوشيدن خز و نوشيدن مىو نيز ساز و آواز و بازيگرى ( 1 ) را روا مىشمارند .\r\nگزارش بالا را احمد و ابو داود و ابن ماجه و ابو نعيم با زنجيره‌هاى درست خويش - كه جاى نكوهشى در آنها نيست - آورده‌اند و گروهى ديگر از پيشوايان نيز - به گفتهء برخى از پاسداران گزارشها - آن را درست شمرده‌اند و اين سخن آلوسى است در تفسير خود 21 / 76 . چنان چه بيهقى نيز در سنن كبرى 10 / 221 آن را آورده و گويد : بخارى در صحيح آن را آورده است .\r\n6 - ابن عباس و انس و ابو امامه آورده‌اند كه پيامبر گفت : در ميان اين توده ، هم فرو رفتن در زمين هست و هم سنگباران شدن و هم ديگر گون شدن چهره و اندام و اين در هنگامى است كه باده گسارى نمايند و كنيزكان خواننده بگيرند\r\n\r\n","description":"","footnote":"\r\n( 1 ) اين هر سه ، برگردان پارسى معارف است با بهره مند شدن از آنچه در نيل الاوطار 8 / 261 از حواشى دمياطى آورده .\r\n","page_name":" 113 ","page_number":141},
  {"content":"\r\nو ساز بزنند .\r\nچنان چه در الدر المنثور 2 / 324 و تفسير آلوسى 21 / 76 مىخوانيم گزارش بالا را ابن ابى الدنيا و احمد و طبرانى آورده‌اند .\r\n7 - آورده‌اند كه عبد اللَّه پسر عمر - يا پسر عمرو عاص - گفت اين كه خداى برتر از پندار گويد : « اى كسانى كه به آئين راستين گرويده‌ايد جز اين نيست كه باده گسارى و برد و باخت و بتان و تيرهاى برد و باخت ، پليدىهائى از كار اهريمن است » در تورات به اين گونه آمده : به راستى خداوند ، درستى را فرو فرستاد تا نادرستى را با آن از ميان ببرد و نادرستى بازيگرى ، پايكوبى ، دست افشانى و نوازندگى با ساز و بربط و دف و طنبور را با آن بنمايد\r\nگزارش بالا را ابن ابى حاتم و ابو الشيخ و نيز بيهقى در سنن خود 10 / 222 آورده‌اند برگرديد به تفسير ابن كثير 2 / 96 ، الدر المنثور 2 / 317\r\n8 - انس و ابو امامه آورده‌اند كه پيامبر گفت خدا مرا براى مهربانى بر جهانيان و راهنمائى ايشان فرستاد و مرا فرستاد تا بازيگرىها و سازها و كارهاى روزگار نادانى را از ميان بردارم كتاب العلم از ابن عبد البرار 153 ، الدر المنثور 2 / 323 ، نيل الاوطار 8 / 262\r\n9 - على آورده است كه پيامبر گفت : چهره و اندام گروهى از پيروان من به گونهء ميمون خواهد گشت و از آن گروهى ديگر نيز به گونهء خوك ، گروهى را زمين فرو خواهد برد و بر گروهى باد نازا خواهد وزيد ، زيرا كه ايشان باده نوشيدند و ابريشم پوشيدند و كنيزكان خواننده گرفتند و ساز زدند الدر المنثور 2 / 324\r\n10 - ابو هريره آورده است كه پيامبر گفت : در باز پسين روزگار ، چهره و اندام گروهى از اين توده به گونهء بوزينه‌ها و خوكها خواهد گرديد گفتند اى برانگيختهء خدا ! مگر آنان گواهى نمىدهند كه خدائى جز خداى يگانه نيست و محمد برانگيختهء او است ؟ گفت آرى و برنامهء نماز و روزه و ديدار از خانهء\r\n","description":"","footnote":"","page_name":" 114 ","page_number":142},
  {"content":"\r\nخدا را هم دارند . پرسيدند پس كارشان چيست ؟ گفت : بازيگرىها و سازها و كنيزكان خواننده بگيرند ، شب را به باده گسارى و بازيگرى سر كنند و بامدادان چهره و اندامشان به گونهء بوزينگان و خوكان خواهد گشت .\r\nو نزديك به گزارش بالا است گزارش عبد الرحمن پسر سابط و غازى پسر ربيعه و صالح پسر خالد و انس پسر مالك و ابو امامه و عمران پسر حصين ، كه ابن ابى الدنيا و ابن ابى شيبه و ابن عدى و حاكم و بيهقى و ابو داود و ابن ماجه آن را آورده‌اند برگرديد به الدر المنثور 2 / 326 .\r\n11 - انس پسر مالك آورده است كه پيامبر گفت : هر كس كنار كنيزكى خواننده بنشيند و گوش به او سپارد روز رستاخيز سرب در گوش او ريزند تفسير قرطبى 14 / 53 ، نيل الاوطار 8 / 264\r\n12 - عايشه آورده است كه پيامبر گفت : هر كس مرد و دخترك خواننده اى داشته باشد بر او نماز نكنيد . تفسير قرطبى 14 / 53\r\n13 - ترمذى از زبان على آورده است كه پيامبر گفت : هرگاه پيروان من پانزده كار را بكنند ، گرفتارى بر ايشان فرود مىآيد - كه از آن ميان اين يكى را هم ياد كرده : - آن گاه كه سازها و كنيزكان خواننده بگيرند . و همين گزارش از راه بوهريره چنين رسيده - : سرود گويان و سازها آشكار شود نقد العلم و العلماء از ابن جوزى ص 249 ، تفسير قرطبى 14 / 53 ، نيل الاوطار 8 / 263\r\n14 : آورده‌اند كه پسر منكدر گفت : به ما چنان رسيد كه خداى برتر از پندار در روز رستاخيز گويد : كجايند آن بندگان من كه خويش - و گوشهاى خويش - را از بازيگرى و سازهاى اهريمن پاك مىداشتند ؟ آنان را به درون باغهاى مشك فرستيد و آنان را آگاه كنيد كه من خشنودى خود را براى ايشان روا گردانيدم ، تفسير قرطبى 14 / 53\r\nابن مسعود آورده است كه پيامبر ( ص ) شنيد مردى شبانه آواز مىخواند پس گفت براى او نماز نيست ، براى او نماز نيست ، براى او نماز نيست . نيل\r\n","description":"","footnote":"","page_name":" 115 ","page_number":143},
  {"content":"\r\nالاوطار 8 / 264\r\n16 - پيامبر خدا ( ص ) روزى كه مكه را گرفت گفت : من برانگيخته شده‌ام تا ساز و دف را بشكنم پس ياران وى - كه خدا از ايشان خشنود باد - بيرون شدند و اينها را از دست كودكان مىگرفتند و مىشكستند . بهجة النفوس در روشنگرى فشردهء صحيح بخارى از ابو محمد پسر ابو جمرهء ازدى 2 / 74\r\n17 - و در گزارشى آمده است كه معاويه گفت : اى مردم ! پيامبر از نه چيز جلوگيرى كرده و من نيز از آنها جلوگيرى مىكنم ( و از آن ميان يكى را آوازه خوانى شمرد ) . تاريخ بخارى 4 / بخش 1 ص 234\r\n\r\nآوازه خوانى در چهار مذهب\r\n1 - پيشواى حنفيان آن را ناروا شمرده و آن را - و شنيدن آن را - از گناهان شناخته و استادان و بزرگان كوفه نيز بر همين رفته‌اند ( سفيان ، حماد ، ابراهيم ، شعبى ، عكرمه )\r\n2 - آورده‌اند كه پيشواى مالكيان - مالك - نيز از آوازه خوانى و شنيدن آن جلوگيرى كرد و گفت چون كسى كنيزى بخرد و سپس ببيند او آوازه خوان است مىتواند براى اين كاستى ، او را پس فرستد و ديگر مردم مدينه - به جز ابراهيم پسر سعد به تنهائى - نيز بر همين رفته‌اند .\r\nو مالك را پرسيدند : كدام آوازه خوانى است كه مردم مدينه روا بشمارند ؟\r\nگفت : اين كار را تنها تبهكاران در ميان ما انجام مىدهند\r\nو مالك را از دستور آوازه خوانى بپرسيدند گفت : خداى برتر از پندار گويد : « پس از درستى به جز گمراهى چيست ؟ » و آن گاه آوازه خوانى آيا درستى است ؟\r\n3 - بر بنياد آن چه شارح المقنع آورده ناروا بودن اين كار از زبان گروهى از حنبليان نيز روشن شده است و عبد اللَّه پسر امام احمد آورده است كه\r\n","description":"","footnote":"","page_name":" 116 ","page_number":144},
  {"content":"\r\nاز پدرم دربارهء آوازه خوانى پرسش كردم و او گفت دو روئى را در دل مىروياند و مرا خوش نمىآيد سپس سخن مالك را ياد كرد كه : اين كار را تنها بزهكاران در ميان ما انجام مىدهند .\r\n4 - و پيروان شافعى نيز كه شيوهء او را مىشناسند آشكارا ناروا بودن آن را باز نموده و بر كسانى كه روا بودن آن را از برداشتهاى وى شمرده‌اند تاخته‌اند - همچون قاضى ابو الطيب كه در نكوهش آوازه خوانى و جلوگيرى از آن ، نگارشى پرداخته و نيز طبرى و شيخ ابو اسحاق در تنبيه .\r\nابو الطيب طبرى گفته : دربارهء شنيدن آواز از زن نامحرم بايد گفت ياران شافعى آن را روا نمىدارند خواه زن آزاد باشد يا كنيز و هم گفته :\r\nشافعى گويد : خداوند كنيز اگر مردم را براى شنيدن آواز او فراهم آرد بىخرد است و گواهى او پذيرفتنى نيست . سپس با درشتى و تندى بيشترى در اين باره سخن رانده و گفته كنيز هم هرزه است و از اين روى ، دارندهء آن را بىخرد شمرده كه وى مردم را به كار نادرست خوانده و هر كس مردم را به كار نادرست بخواند بىخرد است .\r\nو ابن صلاح گفته چنين آوازه خوانىاى ناروا است و در اين باره همهء كسانى كه ميان مسلمانان به كار بستن گسيخته‌ها و گشودن گره‌ها مىپردازند همداستاناند .\r\nو طبرى گفته : دانشوران شهرها همداستاناند كه آوازه خوانى ناپسند است و بايد جلو آن را گرفت و از اين ميان تنها ابراهيم پسر سعد و عبيد اللَّه عنبرى راهى جدا در پيش گرفته‌اند .\r\nو قاسم پسر محمد را كسى از خوب و بد آوازه خوانى بپرسيد گفت تو را از آن باز مىدارم و برايت آن را نمىپسندم پرسنده گفت : آيا ناروا است ؟ گفت ببين برادر زاده‌ام ! هرگاه خداى برتر از پندار ، درستى را از نادرستى جدا كند خداى پاك ، آوازه خوانى را در كدام يك از آن دو جرگه مىنهد ؟ و هم\r\n","description":"","footnote":"","page_name":" 117 ","page_number":145},
  {"content":"\r\nگفت خداوند ، آوازه خوان و كسى را كه براى او آوازه بخوانند نفرين كرده است .\r\nو محاسبى در رسالة الانشاء گويد آوازه خوانى مانند خوردن گوشت مرده حرام است .\r\nو در كتاب التقريب آمده است : كار آوازه خوانى و شنيدن آن ناروا است\r\nو نحاس گفته : اين كار - به دستور نامهء خدا و آئين نامهء پيامبر - نابجا است\r\nو قفال گفته : گواهى كسانى كه كارشان خوانندگى و دست افشانى و پايكوبى است پذيرفته نمىشود .\r\nبرگرديد به سنن بيهقى 10 / 224 ، نقد العلم و العلماء از ابن جوزى ص 242 تا 246 ، تفسير قرطبى 14 / 51 و 52 و 55 و 56 ، الدر المنثور 5 / 159 ، عمدة القارى از عينى 5 / 160 ، تفسير آلوسى 21 / 68 و 69\r\nو در مفتاح السعادة 1 / 334 آمده : و به راستى گفته شده كه برخوردارى از خوانندگى و ساز زدن ، ناسپاسى و بيرون شدن از آئين خدا است\r\nامينى گويد : شايد گويندهء سخن بالا پشتگرمىاش به گزارشى بوده كه ابو يعقوب نيشابورى از زبان ابو هريره آورده و بر بنياد آن ، پيامبر گفت : گوش دادن به بازى گرىها گناه است و نشستن در كنار آن ، بزهكارى و خوش داشتن آن ، ناسپاسى و بيرون شدن از مرز آئين نيل الاوطار 8 / 264\r\nو ابراهيم پسر مسعود گفت : آوازه خوانى نادرست است و كار نادرست سرانجامش آتش . و هم گفت : آوازه خوانى به همان گونه دو روئى را در دل مىروياند كه آب سبزه را . و هم گفت : چون مردى بر چارپائى سوار شود و نام خدا بر زبان نراند اهريمنى در ترك او سوار شود و گويد : برايش آوازه بخوان و اگر نيكو از اين كار برنيايد گويد آن را آرزو كن .\r\nو پسر عمر ( ض ) به گروهى گذشت كه جامهء ديدار از خانهء خدا بر تن داشتند و ميان ايشان مردى آواز مىخواند گفت هان ! خدا از شما نشنود . و به دختركى\r\n","description":"","footnote":"","page_name":" 118 ","page_number":146},
  {"content":"\r\nكوچك گذشت كه آواز مىخواند . پس گفت اگر اهريمن هيچ كس را رها مىكرد اين دخترك را رها مىكرد .\r\nو ضحاك گفت : آوازه خوانى ، دارائى را از ميان مىبرد ، پروردگار را به خشم مىآرد و دل را تباه مىسازد\r\nو يزيد پسر وليد ( كاهندهء در آمدها ) گفت : اى فرزندان اميه بپرهيزيد از آوازه خوانى كه شرم را مىكاهد و هوس را مىافزايد و خانهء مردانگى را ويران مىسازد و راستى كه جانشين باده است و همان كار مستى را مىكند پس اگر شما جز پرداختن به آن چاره نداريد آن را از زنان دور داريد كه انگيزهء روسبى گرى است\r\nو اين هم از سفارشهائى كه عمر پسر عبد العزيز به هم پيمان و يار خودش سهل نوشت : از زبان كسانى كه بار دانش بر دوش گرفته و به سخن ايشان توان پشتگرم بود به من رسيده است كه بودن در انجمن بازيگران و نوازندگان و خوانندگان ، و شنيدن ترانه‌ها و زير لب خواندن آنها ، دو روئى را چنان در دل مىروياند كه آب ، گياه را مىروياند .\r\nو گفته‌اند كه آوازه خوانى ، جاسوس دل است و دزد مردانگى و خرد ، با زور به نهان خانهء دلها راه مىيابد و از رازهاى نهفتهء جان آگاه مىشود به سوى سراى پندار تاخت مىبرد و خواسته‌ها و هوسها و سبك مغزىها و سر مستىهائى را كه در آن نهفته ، بر مىانگيزد و مىپراكند ، مردى را مىبينى كه نشانهء سنگينى ، و زيبائى خردمندى ، و شادابى گرويدن به آئين راستين ، و سنگينى دانش در او آشكار است سخن او فرزانگى و خاموشىاش اندرز گوى است ، و چون گوش دل به آوازه خوانى دهد ناگهان خرد و آزرمش اندك مىشود ، و مردانگى و نيكى او مىرود ، تا آن چه را پيش از شنيدن آواز بد مىشمرد پس از آن نيكو مىشمارد و رازهايش را كه تا آن هنگام نهفته مىداشت بر زبان مىآرد و زيبائى خاموشى و آرامش جاى خود را به پر چانگى و ياوه گوئى و جفتك اندازى مىدهد كه گوئى ديوى شده تا چه بسا كه به دست زدن پردازد و با هر دو پا بر زمين كوبد - كه باده نوشى نيز همين\r\n","description":"","footnote":"","page_name":" 119 ","page_number":147},
  {"content":"\r\nگونه كار مىكند - و جز اينها\r\nبرگرديد به سنن بيهقى 1 / 223 ، نقد العلم و العلماء از ابن جوزى ص 250 ، تفسير زمخشرى 2 / 411 ، تفسير قرطبى 14 / 52 ، ارشاد السارى 9 / 164 ، الدر المنثور 5 / 159 و 160 ، كنز العمال 7 / 333 ، تفسير خازن 3 / 46 ، تفسير شوكانى 4 / 228 ، نيل الاوطار 8 / 264 ، تفسير آلوسى 21 / 67 و 68\r\n\r\nنگاهى به آن داستانها كه پيامبر را بينندهء بازيگرىها مىشمرد .\r\nويژگىها و بايسته‌هاى خوانندگى و نوازندگى كه روشن شد و پس از آوردن آن چه از پيامبر اسلام ( ص ) در اين باره رسيده ، اكنون بايد پرسيد آيا خردمندانه است كه چنان گشاد بازىهائى به او ببندند كه دامن پاكيزه از هر گناهش را آلوده نشان دهد و او را از جايگاه خود به زير آورده در پرتگاه نادانى بيفكنند ؟ و آنگاه پندارند كه آن كه از آن پيشامدها خشم گرفته و در برابر نادرستى ، ناخشنودى نموده و نادرستى آن را آشكار ساخته تنها عمر بوده است و بس - نه برانگيختهء خدا ( ص ) - ؟ و اين چه اهريمنى است كه از عمر مىترسد و پروائى از برانگيختهء خدا ( ص ) ندارد ؟\r\nاين چه پيامبرى است كه يا آهنگ سازها را مىشنود و زنى بيگانه در برابر او دست افشانى و پايكوبى مىكند و آواز مىخواند و دف مىزند ؟ يا همسرش را بر سر چنين گذرگاه‌ها و انجمنهاى رسوا بر پا مىدارد و آن گاه مىگويد : نه من سر و كارى با هيچ گونه بازيگرى و بيهوده كارى دارم و نه بازيگرى و بيهوده كارى از سرگرمىهاى من است يا مىگويد : نه من سر و كارى با هيچ گونه بازيگرى و بيهوده كارى دارم و نه هيچ گونه بازيگرى و بيهوده كارى از سرگرمىهاى من است يا مىگويد : نه من سر و كارى با نادرستكارى دارم و نه نادرستكارى از سرگرمىهاى من است ( 1 )\r\n\r\n","description":"","footnote":"\r\n( 1 ) گزارش بالا را بخارى در الادب و نيز بيهقى ، خطيب ، ابن عساكر آورده‌اند برگرديد به كنز العمال 7 / 333 ، فيض الغدير 5 / 265\r\n","page_name":" 120 ","page_number":148},
  {"content":"\r\nاين چه بزرگمردى است كه آوازه خوانى كنيزكان و دف زدن ايشان را در خانهء خود مىبيند و براى جلوگيرى از ايشان لب نمىجنباند تا عمر از آن نوا و آهنگها در خشم شود و بگويد : ساز اهريمنى در خانهء برانگيختهء خدا ؟ مگر اين پيامبر همان كس نيست كه چون آهنگ سازى مىشنيد دو انگشت را در دو گوش خود مىنهاد و از آن جا و آن راه دور مىشد نافع گفت : عبد اللَّه پسر عمر آواى سازى شنيد پس دو انگشت خود را در دو گوش خود كرد و از آن راه و از آن جا دور شد و به من گفت : نافع ! آوائى مىشنوى ؟ گفتم نه پس دو انگشت خود را از دو گوش خود به درآورد و گفت : من با برانگيختهء خدا ( ص ) بودم و او چنين آوائى شنيد و چنين كرد ( 1 ) مگر نه پسر عباس با پشتگرمى به آئين نامه‌هاى ارجمند پيامبر گفت :\r\nدف ناروا است ، ساز و خوانندگى و بازيگرى ناروا است ، نرد و شطرنج ناروا است ، طبل و بربط ناروا است ؟\r\nآيا از برانگيختهء خدا ( ص ) به شگفت نمىآئى كه زنان سياه در مسجد گرامى او - كه گرامىترين مرز و بومهاى جهان است - بازىگرى نمايند ، دست افشانى و پاى كوبى كنند و آواز بخوانند و او ( ص ) همراه با همسرش اينها را نگاه كنند و عمر آن زنان را از كار باز بدارد و پيامبر ( ص ) بگويد : عمر ! رهاشان كن !\r\nآيا اين سخنى كه از چندين راه از زبان پاكترين پيامبران آمده درست است كه گفت : در پرستشگاه هاتان از آوردن كودكان و ديوانگان و از خريد و فروش و بگو مگو و از بلند كردن آواز و به كار بستن آئينهاى كيفرى بپرهيزيد ؟\r\nو گفت ( ص ) هر كس بشنود كه مردى در پرستشگاه ، گمشدهء خود را مىجويد بايد به او بگويد : خدا آن را به تو برنگرداند - پرستشگاه‌ها براى اين كار بنياد نهاده نشده ؟ - كه اين گزارش را مسلم و ابو داود و ابن ماجه و ترمذى آورده‌اند .\r\nو نيز گزارشى كه مسلم و نسائى و ابن ماجه از زبان بريده آورده‌اند : مردى نشان شتر گمشده اش را در مسجد مىخواست برانگيختهء خدا ( ص ) گفت نيابى آن را !\r\n\r\n","description":"","footnote":"\r\n( 1 ) سنن ابو داود 2 / 304 ، سنن بيهقى 10 / 222 ، تاريخ ابن عساكر 7 / 206 و 284\r\n","page_name":" 121 ","page_number":149},
  {"content":"\r\nپرستشگاه‌ها براى آنچه بنياد نهاده شده ساخته گرديده\r\nو نيز گفت : در باز پسين روزگار ، گروهى خواهند بود كه سخن ايشان در پرستشگاه هاشان است خدا را با ايشان كارى نيست - و اين گزارش را ابن حبان در صحيح خود آورده است -\r\nو اين كه گفت : پرستشگاه‌ها را راه خود مگيريد مگر براى ياد خدا و نماز ( 1 )\r\nچه گمان مىبرى بر پيامبر پاكيزه از هر گناه ، كه پيش از برانگيخته شدن او نيز پروردگار پاك نگذاشت به شنيدن ساز و آواز پردازد و اين جلوگيرى از وى براى گرامى داشتن او بود و براى بزرگداشت پايگاهى كه در پاكى داشت .\r\nآن گاه آيا پس از برانگيختن او - به گرامى پايگاه پيامبرى - رهايش مىكند تا با دل آسوده و بى هيچ نگرانى به آوازه خوانى زنان بيگانه گوش دهد و آنان برايش دست افشانى و پايكوبى نمايند ؟ پاسداران گزارشها از زبان فرمانرواى گروندگان ( ع ) آورده‌اند كه گفت از برانگيختهء خدا ( ص ) شنيدم مىگفت : از ميان برنامه هائى كه در روزگار نادانى پياده مىكردند من به هيچ يك از آنها گرايش پيدا نكردم مگر دوبار كه هر دو بار خداوند برتر از پندار ميان من و خواسته‌ام جدائى افكند زيرا من شبى به كودكى از قريش كه بالاى مكه با من به چراندن چارپايان مى - پرداخت گفتم مىشود گوسفندان مرا نيز بپائى تا به مكه درآيم و از بگو بخندهاى شبانهء جوانان برخوردار شوم او گفت برو پس من به اين خواست راه افتادم تا به نخستين خانه از خانه‌هاى مكه رسيدم آواى خوانندگان و نوازندگانى شنيدم كه دف مىزدند و ساز مىنواختند . گفتم اينها چيست ؟ گفتند فلان پسر فلان ، فلان دختر فلان را به زنى گرفته . پس من نشستم تا آنان را بنگرم و خداوند بر گوشم زد تا خوابم برد و بيدارم نكرد مگر برخورد آفتاب . گفت : پس به نزد يار همراهم شدم او پرسيد چه كردى گفتم كارى نكردم - و گزارش را به او دادم - سپس شبى ديگر مانند آن چه بار گذشته از وى خواسته بودم ، از وى خواستم ، و او گفت\r\n\r\n","description":"","footnote":"\r\n( 1 ) اين گزارشها و ماننده‌هاى آن را حافظ منذرى در الترغيب و الترهيب 1 / 89 تا 92 آورده است\r\n","page_name":" 122 ","page_number":150},
  {"content":"\r\nبرو پس به راه افتادم و هنگامى كه به مكه آمدم مانند همان چه بار گذشته شنيده بودم شنيدم و آن شب هم كه به مكه گام نهادم نشستم تا نگاه كنم پس خداوند به گوش من زد و به خدا سوگند كه بيدارم نكرد مگر برخورد آفتاب پس به نزد يار همراهم برگشتم و گزارش را براى او بازگو كردم و ديگر هرگز خواست ناپسندى در من پديد نيامد تا خداوند مرا به پيامبرىاش گرامى داشت ( 1 )\r\nماوردى در اعلام النبوة ص 140 مىنويسد هنگامى كه پيش از برانگيخته شدن ، پاكدامنى و بركنارىاش از همهء گناهان بدين گونه بوده و به اين اندازه از آلودگىهاى روزگار نادانى دورى مىگزيده بايستى پس از برانگيخته شدن ، برتر از اين باشد و از آلودگىها دور تر . و در بايستگى اين چگونگىها براى او همين بس كه اگر بگذارند بايد از برترين برگزيدگان شود و اگر بر جاى خود رهايش كنند از پرهيزكاران نيكوكار و از بزرگترين پيامبران در نزد خداى برتر از پندار گردد . آنگاه كه برانگيخته شد سرشتى سره و پالوده داشت و ديدى و الا و خداى برتر از پندار هنگامى او را فرستاد كه پيشترش او را سره و ناب و پالوده گردانيده و از آلايشها پاك ساخته بود تا گمانهاى نادرست دربارهء او نرود و در چشم اين و آن كوچك و سبك ننمايد و تا مردمان با شتاب بيشترى سخن او را بپذيرند و فرمانبرى از او را بهتر گردن نهند .\r\nاكنون با من بيائيد تا از حكيم ترمذى كه زمينهء گزارشها را با پخت و پزهايش ديگر گونه مىنمايد و سخن او در ص 105 گذشت بپرسيم چگونه پيامبرى را ويژهء محمد ( ص ) شناخته و مهربانى را ويژهء بوبكر و درستى را ويژهء عمر ؟\r\nكه پنداشته است راه گشودن گره هائى كور را نموده يا تخم دو زرده كرده ! كدام پيامبرىاى است كه از درستى جدا باشد ؟ و كدام پيامبر است كه از دارندهء درستى\r\n\r\n","description":"","footnote":"\r\n( 1 ) دلائل النبوة از ابو نعيم 1 / 58 ، اعلام النبوة از ماوردى ص 140 ، تاريخ طبرى 2 / 196 ، كامل ابن اثير 2 / 14 ، عيون الاثر از ابن سيد الناس 1 / 44 ، تاريخ ابن كثير 2 / 287 ، الخصايص الكبرى 1 / 88 ، سيرهء حلبى 1 / 132\r\n","page_name":" 123 ","page_number":151},
  {"content":"\r\nپستتر باشد ؟ و كدام درستىاى است كه عمر برگزيده و شناخت آن براى پيامبر ( ص ) دست نداده ؟\r\nو باز با من بيائيد تا رستاخيز ديگرى را كه زركشى در الاجابه ص 67 بر پا كرده بنگريم كه آنجا در ميان ويژگىهاى عايشه يكى هم اين را ياد مىكند كه :\r\nبه راستى برانگيختهء خدا ( ص ) در پى خشنودى او بوده ؛ چه هنگامى كه او به بازى مىپرداخت و چه آن گاه كه خود در روى او ايستاد تا بازيگرى زنان سياه را ببيند .\r\nسپس گويد : « كه دانشوران از گزارش آنها دستورهاى بسيار دريافته‌اند و چه بزرگ است فرخندگى آن . »\r\nآيا اين مرد مىخواهد انگيزه اى براى سرفرازى عايشه دست و پاكند ؟ يا لغزشى به شوهر وى بندد ؟ آيا او ( ص ) در كارهاى شايسته در پى خشنودى وى بوده ؟ يا اين « در پى بودن » دامنه اى فراختر از اين مرز داشته ؟ - كه پناه به خدا از اين سخن - آيا مىشود بگوئيم كه او ( ص ) تا جائى در پى خرسندى او بوده كه در اين راه ، آئين خدائىاى را هم كه خود آورده بود زير پا مىگذاشت ؟ چه دستورى است كه از چنين دست آويز پست و ناچيز به دست آيد ؟ آفرين بر اين نويسنده ! و زها زه از دانشورانى كه به اين گونه دستورها را به دست مىآرند ! و خدا بسيار كند - بسيار نكند - همانند اين فرخندگىها را !\r\nوانگهى آيا پيمان بستن با خدا ، ناروا را روا مىسازد كه پيمان آن آوازه خوان با خدا درست باشد ؟ مگر در سخن گرامى پيامبر نيامده است كه : روا نيست آدمى زاد با خدا پيمان بندد كه گناهى بكند يا آن چه را در دسترس او نيست انجام دهد ( 1 )\r\nو نيز : هر كه با خدا پيمان بندد كه فرمانبرى او نمايد بايد فرمانبرى نمايد\r\n\r\n","description":"","footnote":"\r\n( 1 ) صحيح مسلم 2 / 17 ، سنن ابو داود 2 / 81 ، سنن ابن ماجه 1 / 652 ، سنن نسائى 7 / 19 ، 29\r\n","page_name":" 124 ","page_number":152},
  {"content":"\r\nو هر كه با خدا پيمان بندد كه از فرمان او سر بپيچد نبايد چنين كند ( 1 )\r\nعقبه پسر عامر گفت كه خواهرم با خدا پيمان بست كه بىكفش و بىروسرى راه برود و چون من اين را با بر انگيختهء خدا در ميان نهادم گفت : به او بگو كفش بپوشد و روسرى ببندد . ( 2 )\r\nو از زبان پسر عباس آورده‌اند كه برانگيختهء خدا ( ص ) در مكه به مردى گذشت كه در آفتاب ايستاده بود پرسيد : اين را چه شده ؟ گفتند : با خدا پيمان بسته كه روزه بگيرد و تا شب به سايه نرود و سخن نگويد و همچنان ايستاده باشد گفت :\r\nبايد سخن بگويد و به سايه رود و بنشيند و روزه‌اش را تا پايان روز داشته باشد ( 3 )\r\nو هم گفت : كسى را نرسد ميان خود و خدا پيمان بندد كه كارى را به انجام برساند مگر كارى باشد براى خشنودى خداى برتر از پندار ( 4 )\r\nو هم گفت : پيمان بستن ميان خود و خدا براى انجام كارى بر دو گونه است :\r\nاگر پيمان فرمانبرى از خدا بندد ، آن پيمان خدائى است و بايد به كار بسته شود و اگر پيمان نافرمانى از خدا بندد آن پيمان اهريمنى است و نبايد به كار بسته شود . ( 5 )\r\nبر بنياد آن چه گذشت آيا براى پيمان بستن ميان خود و خدا به انجام يك كار ، نبايستى به جا آوردن آن برتر از انجام ندادنش باشد ؟ و آيا نبايستى خواست انجام دهنده - از به جا آوردن آن - خشنودى خدا باشد و راه يافتن و نزديك شدن\r\n\r\n","description":"","footnote":"\r\n( 1 ) صحيح بخارى 9 / 245 و 246 ، صحيح ترمذى 1 / 288 ، سنن ابن ماجه 1 / 653 ، سنن ابو داود 2 / 78 ، سنن نسائى 7 / 17 ، سنن بيهقى 10 / 75\r\n( 2 ) سنن ابن ماجه 1 / 654 ، سنن نسائى 7 / 20 ، صحيح ترمذى - چنان كه در تيسير الوصول از آنجا گزارش مىكند : 4 / 279 - سنن بيهقى 10 / 80\r\n( 3 ) سنن ابن ماجه 1 / 655 ، صحيح بخارى 9 / 247 ، سنن ابو داود 2 / 79 ، سنن بيهقى 10 / 75\r\n( 4 ) به گونه اى كه در تيسير الوصول 4 / 281 آمده گزارش بالا را ابو داود آورده است ، بيهقى نيز در سنن كبرى 10 / 75 آن را گزارش كرده\r\n( 5 ) به گونه اى كه در التيسير 4 / 281 آمده گزارش بالا را نسائى آورده است\r\n","page_name":" 125 ","page_number":153},
  {"content":"\r\nبه آستان پاك او ؟ و آيا نبايد پيمان بستن به گونه اى باشد كه بشود هنگام بستن آن بگوئيم بر گردن من كه چنان كارى براى خدا بكنم ؟ اكنون كدام برترى هست در دف زدن زنى بيگانه در برابر مردى بيگانه ؟ و در آوازه خوانىاش و دست افشانى و پايكوبىاش رو در روى او ؟ مگر آن كه كسى بگويد : آن زنك يا پرستشگاه بزرگترين پيامبران ، آن نارواها را روا ساخته ! يا گزاف گوئى در برتر خوانى - برترىهاى خليفه - روا دانسته است كه چنين ياوه هائى بافته شود .\r\n\r\nانديشهء عمر دربارهء آوازه خوانى\r\nاگر به شگفت بيائى جا دارد كه آن داستانهاى خنده آور نشان مىدهد كه عمر آوازه خوانى را ناخوش مىداشته با آن كه عينى در عمدة القارى كه در روشنگرى صحيح بخارى است 5 / 160 - به گزارش از نامهء التمهيد به خامهء ابو عمر نگارندهء استيعاب - عمر را از كسانى مىشمارد كه آوازه خوانى را كارى شايسته مىدانند - همچون عثمان ، عبد الرحمن پسر عوف ، سعد پسر ابو وقاص ، عبد اللَّه پسر عمر ، معاويه و عمر و پسر عاصى ، نعمان پسر بشير ، حسان پسر ثابت -\r\nو شوكانى در نيل الاوطار 8 / 266 مىنويسد « گزارش كرده‌اند كه آوازه خوانى و شنيدن آن را گروهى از ياران پيامبر و شاگردان ايشان روا مىدانسته‌اند ، چنان كه - به گزارش ابن عبد البر و ديگران - از ميان ياران پيامبر عمر بر اين بوده » ، سپس گروهى از ايشان - همچون عثمان ، عبد الرحمن پسر عوف ، ابو عبيدهء جراح ، سعد پسر ابو وقاص ، و عبد اللَّه پسر عمر را كه نيز بر اين بوده‌اند ياد مىكند\r\nو چنان كه در نيل الاوطار 8 / 272 از نگاشتهء بيهقى در المعرفة و نيز از زبان مبرد گزارش شده عمر چون به درون خانه اش مىشد يك دو فراز از سروده اى\r\n","description":"","footnote":"","page_name":" 126 ","page_number":154},
  {"content":"\r\nرا به آهنگ مىخواند و پشتگرمى شوكانى به اين گزارش - براى روا شمردن آوازه خوانى در پاره اى از جاها - نشان مىدهد كه خواست وى از به آهنگ خواندن سروده ، همان آوازه خوانى است .\r\nو ابن منظور در لسان العرب 19 / 374 مىنويسد : « عمر ( ض ) آوازه خوانى تازيان بيابانى را روا مىشمرده است . »\r\nو آن چه چون و چند كار را به روشنى مىنمايد داستان خوات پسر جبير از ياران برانگيختهء خداست كه گفت : به آهنگ ديدار از خانهء خدا با عمر به راه افتاديم و در كاروان ما بو عبيده پسر جراح و عبد الرحمن پسر عوف نيز بودند ، مردم گفتند از شعر ضرار براى ما آوازه خوانى كن عمر گفت : « بو عبد اللَّه خوات را واگذاريد تا از دختركان انديشهء خودش - سروده هايش - براى شما آوازه خوانى كند » پس من همچنان آوازه خوانى مىكردم تا سپيده دميد ، آنگاه عمر گفت : خوات ! دهانت را ببند كه شب ما سپرى شد . ( 1 )\r\nو ابن عساكر در تاريخ خود مىافزايد - 7 / 163 - كه بو عبيده گفت : به سوى مردى بيائيد كه اميدوارم بدتر از عمر نباشد و به گزارش خوات : من و بوعبيده به كنارى رفتيم و همچنان بوديم تا نماز بامداد را گزارديم\r\nو در كنز العمال 7 / 336 آمده است كه ياران پيامبر با خوات پسر جبير به سخن پرداختند تا براى ايشان آوازه خوانى كند او گفت : از عمر دستورى بگيرم پس ، از او دستورى خواست و او دستورى بداد و خوات به آوازه خوانى پرداخت و عمر گفت : آفرين خوات ! آفرين خوات !\r\nو در داستان رباح پسر معترف مىخوانيم كه وى روزى در سفرى با عبد الرحمن پسر عوف بود پس رباح آواز خود را بلند كرد به خواندن ترانه‌هاى شتر سواران ؛ پس عبد الرحمن به او گفت : اين چيست ؟ گفت زيانى ندارد سرمان را گرم مىكنيم تا راه ، دراز ننمايد عبد الرحمن گفت اگر چاره اى جز خوانندگى\r\n\r\n","description":"","footnote":"\r\n( 1 ) سنن بيهقى 10 / 224 ، استيعاب 1 / 170 ، اصابه 1 / 457 ، كنز العمال 7 / 335 .\r\n","page_name":" 127 ","page_number":155},
  {"content":"\r\nنداريد پس سرودهء ضرار پسر خطاب را بخوانيد و گويند كه عمر پسر خطاب نيز در آن سفر همراه ايشان بود و ترانهء نصب را براى ايشان مىخواند ( 1 ) و در تاج العروس مىخوانيم كه نصب ، گونه اى از سرودهاى تازيان چادر نشين است ( 2 ) .\r\nعثمان پسر نائل از زبان پدرش آورده است كه رباح پسر معترف را گفتيم سرود مردم شهرمان را به آواز براى ما بخوان گفت با بودن عمر ؟ گفتيم آرى اگر تو را بازداشت ديگر نخوان .\r\nو زبير پسر به كار آورده است كه عمر بر وى بگذشت و رباح سرود شتر سواران را به آواز براى ايشان مىخواند پس گفت : اين چيست ؟ عبد الرحمن گفت زيانى ندارد و راه را بر ما كوتاه مىنمايد . گفت پس اگر چنين مىكنيد سرودهء ضرار پسر خطاب را بخوانيد اصابة 1 / 502\r\nسائب پسر يزيد آورده است كه ما با عبد الرحمن پسر عوف در راه مكه بوديم كه عبد الرحمن به رباح گفت : براى ما آواز بخوان و عمر نيز به وى گفت : اگر سخن او را مىپذيرى سرودهء ضرار پسر خطاب را بخوان اصابه 2 / 209\r\nو در گزارش ابن عساكر در تاريخ او 7 / 35 آمده است كه عمر گفت : اين چيست ؟ عبد الرحمن گفت اين بازيگرى زيانى ندارد ، با آن ، راه را بر خود كوتاه مىنمائيم عمر گفت : اگر سخن او را . . .\r\nو از زبان علاء پسر زياد آورده‌اند كه عمر در راهى بود و آوازه خوانى مىكرد پس خودش گفت : هنگامى كه من كار بيهوده كنم آيا نبايد شما جلوگيرى كنيد ؟\r\nكنز العمال 7 / 335\r\nو از زبان حارث پسر عبد اللَّه پسر عباس آورده‌اند كه يك بار در روزگار\r\n\r\n","description":"","footnote":"\r\n( 1 ) سنن بيهقى 10 / 224 ، استيعاب 1 / 186\r\n( 2 ) ابن اعرابى گويد كه تازيان چون سوار مىشدند - نيز به هنگام نشستن در گرداگرد خانه و در - بيشتر جاىها سرود شتر سواران را به آواز مىخواندند پس پيامبر ( ص ) خواست كه جاى خواندن سرود شتر سواران ، قرآن را به آواز خوش بخوانند لسان العرب 19 / 337 ، تاج العروس 10 / 273\r\n","page_name":" 128 ","page_number":156},
  {"content":"\r\nفرمانروائى عمر ، ما با او و همراه با مهاجران و انصار ، راه مكه مىسپرديم پس عمر فرازى از يك ترانه را به آواز خواند ، مردى از مردمان عراق - كه جز او نيز كسى از عراقيان به همراهش نبود - گفت اى فرمانرواى گروندگان ! كسانى به جز تو بايد اين سخنان را بر زبان رانند ! پس عمر شرمنده شد و بر پشت شترش زد تا از ديگر شتر سواران جدا شد . چنان چه در كنز 7 / 336 مىخوانيم گزارش بالا را شافعى و بيهقى آورده‌اند .\r\nاين است عمر و اين است انديشه و شيوهء او در زمينهء آوازه خوانى اكنون آيا خردمندانه است كه آوازه خوانان از او بهراسند و از گناهى كه مىكردند شتابزده دست بدارند و بگريزند ؟ و پيامبر ( ص ) آن آوازها را بشنود و از اين گناه نپرهيزد ؟\r\nو چنان بنگرد كه اهريمن از عمر مىگريزد و از خودش نمىگريزد ؟ پناه بر خدا !\r\nاين برترى و برجستگى پندارى را گاهى نيز به عثمان چسبانيده‌اند چنان چه در گزارش احمد در مسند خود 4 / 353 از زبان ابن ابى اوفى آمده است كه بوبكر ( ض ) دستورى خواست تا به خانهء پيامبر درآيد و آنجا كنيزكى سرگرم دف زدن بود . پس درآمد . سپس عمر ( ض ) دستورى خواست و درآمد سپس عثمان ( ض ) دستورى خواست پس كنيزك دست از كار كشيد گزارشگر گفت : پس برانگيختهء خدا ( ص ) گفت به راستى عثمان مردى پر آزرم است .\r\nو در ص 354 نيز با زنجيره اى ديگر به اين گونه آن را گزارش كرده :\r\n« كنيزكى نزد برانگيختهء خدا ( ص ) دف مىزد كه بوبكر بيامد و سپس عمر بيامد تا چون عثمان ( ض ) بيامد كنيزك دست از كار كشيد و پيامبر گفت . . . » و به همين زودىها تو را از اندازهء شرم عثمان آگاه خواهيم ساخت تا درستى اين گزارش را نيز دريابى . ( 1 )\r\nپس از اينها سرايندهء نيل را به ياد آريم كه چنان چه در ص 107 گذشت تازيانهء\r\n\r\n","description":"","footnote":"\r\n( 1 ) م : گذشته از آن كه در ض 126 ديديم عثمان از كسانى است كه خوانندگى را كارى شايسته مىداند و بر اين بنياد ، شرم آمدن او از كار شايسته بىجا مىنمايد .\r\n","page_name":" 129 ","page_number":157},
  {"content":"\r\nعمر را به چوبدستى موسى همانند مىكند - همان چوب دستى كه در دست پيامبرى دور از هر گناه ، بدكيشان را ناتوان ساخت و شكست داد و نادرستى نادرستى را باز نمود و درستى را بر پاى داشت - و مىگويد :\r\n« تازيانهء او مردم را از شمشير آبديده بىنياز ساخت .\r\nو چه بسيار گمراه روانان و سركش جانان را هراسانيد .\r\nبراى او همچون چوبدستى موسى بود در دست دارندهء آن ،\r\nكه نادرستىها براى گذر كردن نيز در مرز و بوم آن فرود نمىآمد »\r\nاز اين مرد مىپرسيم چه همانندى هست ميان آن چوب دستى و ميان اين تازيانه اى كه دربارهء آن گفته شده : شايد از گزند آن هيچ كس بر كنار نماند مگر چند تن انگشت شمار از ياران بزرگ پيامبر . كه هميشه و هر جا مىرفت تازيانه در دست او بود و مردم را بيش از آن چه شمشيرها بترساند ، در هراس مىافكند . و خود مىگفت : به روزى رسيده‌ام كه مردم را كتك مىزنم و جز پروردگار جهانيان هيچ كس بالا دست من نيست ( 1 ) و - چنان كه در محاضرهء سكتوارى ص 169 آمده - پس از وى گفته شد : راستى را كه تازيانهء عمر از شمشير حجاج هم ترسناكتر بود .\r\nپس چه همانندى هست ميان چوبدستى پيامبرى دور از هر گناه با تازيانهء آدميى كه جز چند تن از ياران بزرگ پيامبر كسى از گزند آن به دور نماند ؟\r\nآيا همانندى آن در جائى بود كه دارنده اش زنانى را - كه بر دختر برانگيختهء خدا ( ص ) مىگريستند - كتك مىزد تا او ( ص ) دست وى را گرفت و گفت عمر آرام باش ؟\r\nغ 6 / 159 چاپ دوم ( 2 )\r\nيا در جائى كه ام فروه دختر ابو قحافه را به گناه گريستن بر پدرش كتك مىزد ؟\r\nغ 6 / 161\r\nيا در جائى كه تميم دارى را براى نماز گزاردن پس از عصر - كه كارى\r\n\r\n","description":"","footnote":"\r\n( 1 ) محاضرات از خضرى 2 / 15 ، الخلفاء از نجار ص 113 و 239\r\n( 2 ) غ : كوتاه شدهء نام همين نگاشتهء ما « الغدير » است هر يك از جلدهايش كه باشد .\r\n","page_name":" 130 ","page_number":158},
  {"content":"\r\nهمساز با آئين نامهء پيامبر است - كتك مىزد ؟ غ 6 / 183\r\nيا در جائى كه منكد روزيد جهنى و ديگران را براى نماز گزاردن پس از عصر كتك مىزد ؟ غ 6 / 183\r\nيا در جائى كه در كشتارگاه هر كس را دو روز پياپى براى خانواده اش گوشت مىخريد كتك مىزد ؟ غ 6 / 267\r\nيا در جائى كه مردى را براى آمدن به بيت المقدس - كه كارى همساز با آئيننامهء پيامبر است - كتك مىزد ؟ غ 6 / 278\r\nيا در جائى كه كسانى را به گناه روزه گرفتن در ماه رجب - كه بر بنياد آئين نامهء پيامبر ، كارى بسيار نيكو است - كتك مىزد ؟ غ 6 / 282\r\nيا در جائى كه كسى را به گناه پرسيدن معناى يك فراز از نامهء خدا كه نمىدانست كتك مىزد ؟ غ 6 / 290\r\nيا در جائى كه مسلمانى را كتك زد كه چرا به نگاشته اى در زمينهء دانشها بر خورده اى ؟ غ 6 / 297\r\nيا در جائى كه مسلمانى را به گناه اندوختن نگاشته اى از دانيال پيامبر كتك مىزد ؟ غ 6 / 298\r\nيا در جائى كه هر كس كنيهء ( نام سرپوشيدهء ) ابو عيسى بر خود مىنهاد كتك مىزد ؟ غ 6 / 308\r\nيا در جائى كه سرور تيرهء ربيعه را بىهيچ گناهى كتك مىزد غ 6 / 157\r\nيا در جائى كه - چنانچه در تاريخ ابن كثير 8 / 125 آمده - معاويه را بى هيچ گناهى كتك مىزد ؟\r\nيا در جائى كه بوهريره را به گناه خريدن اسبهائى از پول خودش كتك مىزد ؟\r\nغ 6 / 271\r\nيا در جائى كه كسى را كه روزگارى روزه داشته بود كتك مىزد ؟ غ 6 / 322\r\nيا در جاهاى بىشمار ديگر ؟ بنگر آن سراينده كه مىگويد « آن تازيانه چه بسيار گمراه روانان و سركش جانان را در هراس افكند » به چه كسانى چنگ و\r\n","description":"","footnote":"","page_name":" 131 ","page_number":159},
  {"content":"\r\nدندان نشان مىدهد ؟\r\nبرخى از مردم كسانىاند كه سخنان ايشان دربارهء زندگى اين جهان ترا به شگفت آرد و خدا را بر آن چه در دل خود دارد گواه گيرد با آن كه او سرسختترين دشمنان است . بقره / 204\r\n\r\n4 چهار نمايش شگفت انگيز و بزرگوارانه از عمر\r\n1 - چون مصر گشوده شد ، مردم آن در ماه بؤنه از ماه‌هاى غير عربى به نزد عمرو پسر عاص شدند و او را گفتند : اى فرماندار ! اين نيل ما را شيوه اى است كه جز با آن روان نمىشود پرسيد آن چيست ؟ گفتند چون سيزده شب از چنين ماهى بگذرد ما در جستجوى دختركى دوشيزه بر مىآئيم كه در خانهء پدر و مادر باشد آن گاه پدرش را خشنود ساخته و خود وى را با برترين جامه‌ها و پيرايه هائى كه هست مىآرائيم و سپس او را به رود نيل مىافكنيم عمرو به ايشان گفت : چنين كارى در اسلام روا نيست و راستى را كه اسلام شيوه‌هاى ناپسند پيشين را ويران مىسازد پس ماه‌هاى بؤنه و ابيب و مسرى بر ايشان بگذشت و آب روان نگرديد - نه كم نه زياد - پس عمرو چگونگى كار را به عمر پسر خطاب ( ض ) نوشت و عمر نيز به او نوشت :\r\nكارى كه تو كردى درست بود زيرا به راستى اسلام شيوه‌هاى ناپسند پيشين را ويران مىسازد و هم به عمرو نوشت : به راستى من درون اين نامه‌ام برگه اى براى تو فرستادم و چون نامهء من به تو رسيد آن را در رود نيل بيفكن پس چون نامهء عمر ( ض ) به عمرو پسر عاص رسيد ديدند در آن نوشته شده :\r\nاز سوى بندهء خدا عمر - فرمانرواى گروندگان - به نيل مصر ، پس از ديگر سخنان ، اگر تو از سوى خودت روان مىشدى ديگر روان مشو و اگر خداوند يگانه\r\n","description":"","footnote":"","page_name":" 132 ","page_number":160},
  {"content":"\r\nو چيره بر همه چيز تو را روان مىساخت پس ما هم از خداى يگانه و چيره بر همه چيز مىخواهيم كه تو را روان دارد .\r\nو در گزارش واقدى آمده است كه چنين نوشت : اگر تو كه آفريده اى هستى و هيچ سود و زيانى در دست تو نيست از سوى خود و با دستور خود روان مىشوى پس خشك شو كه ما را نيازى به تو نيست و اگر به نيروى خدا روان بودى و او تو را به تكان مىآورد پس به همان گونهء پيشين روان شو و بدرود .\r\nپس آن برگه را يك ماه پيش از روز صليب در نيل افكندند و اين همان هنگام بود كه مردم مصر آمادهء كوچيدن و بيرون شدن از آن مرز و بوم گرديده بودند زيرا چرخ زندگى ايشان در آنجا به جز با آب نيل نمىگرديد و چون آن برگه را در آن افكندند به روز صليب كه رسيدند خداى برتر از پندار تنها در يك شب شانزده گز آن را روان گردانيد و خداوند آن شيوه را تا امروز از مردمان مصر ببريد .\r\n2 - رازى در تفسير خود مىنويسد : زمين لرزه اى در مدينه روى داد پس عمر تازيانه را بر زمين كوفت و گفت : با دستورى از سوى خدا آرام شو پس آرام شد و از آن پس ديگر در مدينه زمين لرزه روى نداد .\r\n3 - هم در تفسير رازى است كه در پاره اى از خانه‌هاى مدينه آتش سوزى روى داد پس عمر بر پارچه اى نوشت اى آتش ! با دستورى از سوى خدا آرام شو پس آن را در آتش افكندند تا در جا خاموش شد .\r\n4 - در محاضرة الاوائل از سكتوارى آمده است : نخستين زمين لرزه اى كه در اسلام روى داد بيست سال پس از كوچيدن پيامبر به مدينه و در فرمانروائى عمر ( ض ) بود پس آن فرمانرواى گروندگان ( ض ) نيزه اش را زد و گفت : اى زمين آرام باش مگر من بر روى تو دادگرى ننموده‌ام ؟ پس آرام شد و اين از نمايشهاى بزرگوارانه و نشدنى او بود چنان كه چهار نمايش بزرگوارانه و نشدنى نيز بر روى چهار عنصر از او ديده شد : دست بردن در عنصر خاك و آب - در داستان نامه اش\r\n","description":"","footnote":"","page_name":" 133 ","page_number":161},
  {"content":"\r\nبه نيل مصر - و در هوا - در داستان ساريه و كوه - و در آتش - در داستان سوختن دهكدهء مردى كه عمر به او دستور داد نام خود را ديگرگون گرداند و او زير بار نرفت و نام او - چنان كه در تبصرة الادلة و دلائل النبوة آمده - بستگى داشت به آتش مانند شهاب ( پارهء آتش ) ثاقب ( درخشان ) قبس ( شراره )\r\nبرگرديد به فتوح الشام از واقدى 2 / 44 ، تفسير رازى 5 / 478 ، سيرة عمر از ابن جوزى ص 150 ، الرياض النضرة 2 / 12 ، تاريخ ابن كثير 7 / 100 ، تاريخ الخلفاء از سيوطى ص 86 ، محاضرة الاوائل از سكتوارى ص 168 ، خزانة الاسرار ص 132 ، تاريخ قرمانى كه در كنار الكامل چاپ شده 1 / 203 ، الروض الفائق ص 246 ، فتوحات اسلاميه 2 / 437 ، نور الابصار ص 62 ، جوهرة الكلام از قراغولى حنفى ص 44\r\nامينى گويد : دربارهء داستان نيل بايد گفت كه يگانه گزارشگر آن عبد اللَّه پسر صالح مصرى است كه چنانچه در ج 5 ص 239 چاپ دوم گذشت يكى از دروغپردازان و گزارش سازان است و احمد پسر حنبل گفته : وى در آغاز كارش خوددار و نيكو بود و سرانجامش به تباهى كشيد و احمد پسر صالح گفته : وى ناچيز و گناهكار شمرده شده و صالح جزره گفته : ابن معين گزارش او را شايستهء پشتگرمى مىشمرد با آن كه در ديدهء من وى به هنگام گزارشگرى ، دروغ مىگفته و نسائى گفته : گزارش او شايستهء پشتگرمى نيست و ابن مدينى گفته : چيزى از زبان او بازگو نمىكنم و ابن حبان گفته خودش راستگو بوده و ناستودگىها به دست همسايهء او به گزارشهايش راه يافته و من از ابن خزيمه شنيدم مىگفت : وى همسايه اى داشت كه ميان آن دو دشمنى بود همسايه گزارش مىساخت و بر شيخ ابو صالح مىبست و آن را با خطى همانند خط عبد اللَّه مىنوشت و در خانهء وى و ميان كتاب - هايش مىافكند و عبد اللَّه گمان مىكرد كه از نوشته‌هاى خودش است و آن را گزارش مىكرد و ابن عدى گفته در زنجيره‌ها و زمينه‌هاى گزارشهاى وى - بىآن كه خودش بداند - نادرستىها راه يافته .\r\n","description":"","footnote":"","page_name":" 134 ","page_number":162},
  {"content":"\r\nبر سر اين گزارش كه عبد اللَّه با زنجيره اى گسسته از زبان جابر از پيامبر بازگو كرده بود چه رستاخيزى به راه افتاد : خداوند ياران مرا بر همهء جهانيان به جز پيامبران و برانگيختگان - برگزيد و از ميان ياران من ، چهار تن را برگزيد :\r\nبوبكر ، عمر ، عثمان ، على پس ايشان را بهترين ياران من گردانيد و ياران من همه شان نيكويند . برگرديد به ميزان الاعتدال 2 / 46 كه گفته‌هاى پاسداران گزارشها را دربارهء اين گزارش و نادرست و ساختگى بودن آن بازگو كرده .\r\nاگر هم ما فروتنى نيل را در برابر آن نوشته به چون و چرا نگذاريم و آن را از نمايشهاى شگفت انگيز و نشدنى اسلام بگذاريم كه - چون آن مردم تازه مسلمان شده بودند نياز آشكارى به ماننده‌هاى آن داشتند - پس از گردن نهادن به اينها تازه با نگرش به زنجيرهء آن داستان بايد آن را دروغى بشماريم كه دست گزافه سرايان دربارهء برترىها آفريده است .\r\nداستان زمين لرزه را هم كه رازى آورده نشان آن را نه با زنجيرهء پيوسته نه با زنجيرهء گسسته در ميان پيشامدهاى روزگار عمر نمىتوان جست و هيچ تاريخ نگار توانائى آن را ياد نكرده و پاسداران گزارشها نيز آن را نياورده‌اند تا در زنجيرهء آن بنگريم و اين هم كه مىنويسد : « پس از آن ديگر زمين لرزه اى در مدينه روى نداد » گزارشى دروغ از نمايشى شگفت و بزرگوارانه است كه دروغ بودن آن را تاريخ ، آشكار مىسازد زيرا پس از آن ، بارها زمين لرزه آمد . چنان كه در سال 515 زمين لرزهء سختى در حجاز آمد كه در پى آن ، ركن يمانى فرو نشست و گوشه اى از آن ويران شد و در همين رويداد - چنان كه ابن كثير در تاريخ خود 12 / 188 مىنويسد - گوشه اى از مسجد برانگيختهء خدا ( ص ) نيز ويران گرديد .\r\nو باز در سال 654 ، شبانه زمين لرزه سختى در مدينه در گرفت و تا چند روز پايدار مانده در هر شبانه روز نزديك ده بار زمين مىلرزيد كه داستان دراز آن را در تاريخ ابن كثير 13 / 188 ، 190 ، 191 ، 192 مىتوان خواند .\r\nسخن رازى را كه شنيدى و گفتار سكتوارى را به دنبال آن خواندى - كه\r\n","description":"","footnote":"","page_name":" 135 ","page_number":163},
  {"content":"\r\nمىنويسد : « آن نخستين زمين لرزه اى بود كه پس از آمدن اسلام در گرفت و خود بيست سال پس از كوچيدن پيامبر به مدينه روى داد . » - بايد بدانى كه به گفتهء تاريخ الخميس 1 / 565 شش سال پس از كوچيدن فرخندهء پيامبر ، زمين لرزه اى در گرفت و او ( ص ) گفت : به راستى خداى گرامى و بزرگ از شما خشنودى مىخواهد پس او را خشنود سازيد .\r\nدربارهء داستان سخن عمر : « ساريه ! كوه ! كوه ! » نيز سيد محمد پسر درويش الحوت دراسنى المطالب ص 265 مىنويسد : اين از گفتار عمر است در هنگامى كه بر فراز منبر پرده از پيش چشمش برداشته شد و ساريه را كه در نهاوند از سرزمين فارس بود ديد . داستان آن را واحدى و بيهقى با زنجيره اى ناتوان و سست آورده‌اند ، زيرا در بازگوئى برترىها دست و بالشان را باز مىبينند . پايان\r\nما بر آن بوديم كه سيد پسر حوت ، در سست شمردن زنجيرهء گزارش دادگرى ننموده و مىبايست آن را از بنياد ساختگى بخواند . تا سرگذشت نامه‌ها ما را آگاه ساخت كه ابن بدران ( در گذشته در سال 1346 ) در زير نويس خود بر تاريخ ابن عساكر 6 / 46 پس از ياد كردن گزارش از راه سيف پسر عمر آن را درست خوانده است . اين جا بود كه ديديم پسر حوت در آن گونه داورى بيش از يك دردسر درست نكرده . چه انگيزه اى ابن بدران را به آن دروغگوئى و گل آلود كردن آب واداشته ؟ مگر آن همه سخنان را كه پيرامون سيف پسر عمر از دهان بزرگان دار و دسته اش درآمده در پيش روى ندارد ؟ يا مگر آن پاسداران گزارشها نيستند كه - براى جدا كردن درستكار و نادرستكار ميانجيان از يكديگر - گواهى ايشان در هر زنجيره اى استوارترين پشتوانه است ؟ ابن حبان گويد : سيف پسر عمر گزارشهاى ساختگى را از زبان ميانجيان استوار گوى بازگو مىكرد و هم گويد : او گزارش بافى مىكرد و خود از كسانى شمرده شده كه به گناه بدكيشى و بيرون شدن از آئين ، آلوده بود و حاكم گفته : وى از كسانى شمرده شده كه به گناه بد كيشى و بيرون شدن از آئين ، آلوده بود پس ، از چشم گزارشگران افتاده\r\n","description":"","footnote":"","page_name":" 136 ","page_number":164},
  {"content":"\r\nو ابن عدى گفته : پاره اى از گزارشهايش آوازه اى دارد و بيشتر آنها ناستوده است كه از آنها پيروى نشده و ابن عدى گفته : بيشتر گزارشهايش ناستوده است و برقانى از زبان دارقطنى آورده كه وى را رها كرده‌اند و ابن معين گويد :\r\nگزارشهاى وى سست است و هيچ نيكوئىاى از او نبايد خواست و ابو حاتم گفته :\r\nگزارشهاى او را رها كرده‌اند و گزارش او به گزارش واقدى مىماند و ابو داود گفته :\r\nوى ناچيز است و نسائى گفته گزارشهايش سست است و سيوطى گفته : وى گزارش ساز است . و نيز گزارشى از زبان سرى از يحيى از شعيب پسر ابراهيم از سيف بازگو كرده و گفته : ساختگى است و در زنجيرهء گزارشهاى آن كسانىاند كه سخنانشان سست است و از همه بدتر سيف .\r\nبرگرديد به ميزان الاعتدال 1 / 438 ، تهذيب التهذيب 4 / 295 ، اللئالى المصنوعة 1 / 157 و 199 و 429\r\nدربارهء سوختن دهكده براى خوددارى آن مرد از برگرداندن نام خود نيز بايد گفت اين هم ياوه اى است كه خرد و آئين و منطق از پذيرفتن آن سرباز مىزند و چنان چه در ج 6 ص 308 تا 315 از چاپ دوم گذشت از برداشتهاى ويژهء خليفه در زمينهء نامها و نيز نامهاى سرپوشيده سرچشمه مىگيرد كه هم ، نامهاى سرپوشيدهء مردانى را كه برانگيختهء خدا ( ص ) آن نامهاى سرپوشيده بر ايشان نهاده بود ديگرگون ساخت و هم نامهاى كسانى ديگر را كه نيز او ( ص ) آن نامها براى ايشان برگزيده بود ديگرگون كرد و دست آويز بىپايه اش نيز اين بود كه « برانگيختهء خدا ( ص ) در گذشت و آمرزيده شد و ما نمىدانيم كه با ما چه خواهد شد » و آن چه در آن جا آورديم نشان مىدهد كه دستور وى در اين گونه جاىها نبايد هم به كار بسته شود نه اين كه خداوند ، دهكده اى آسوده و آرام را به زير شكنجه كشد كه چرا دارندهء آن يكى از فرمانهاى خليفه را كه گردن نهادن و ننهادن به آن يكسان بوده به كار نبسته .\r\nو اين ستمى آشكار است كه هم سوختن پاكان و بىگناهان را به همراه دارد و هم\r\n","description":"","footnote":"","page_name":" 137 ","page_number":165},
  {"content":"\r\nنابود شدن دارائىها را ، اگر در كنار پشته اى كه تنها نشانهء بر جا مانده ، از آن دهكدهء خاكستر شده است بايستى همچون زن بچه مرده بر آن زنان شير خوار و چارپايان زبان بسته خواهى گريست پروردگار ما ، داور دادگر ، بسى به دور است از اينها . و بزرگان تودهء ما بسى به دورند از پذيرفتن اين دروغهاى رسوا .\r\nخداوند فريفتگى را نابود سازد كه چه مىكند و چه مىسازد و چه مىبافد ؟\r\n\r\n5 ناميده شدن عمر به فرمانرواى گروندگان\r\nواقدى گويد : ابو حمزه ( 1 ) يعقوب پسر مجاهد از زبان محمد پسر ابراهيم براى ما گزارش كرد كه ابو عمرو گفت : عايشه را گفتم عمر - جدا كنندهء راستى از نادرستى - را چه كسى فرمانرواى گروندگان نام نهاد ؟ گفت پيامبر ( ص ) كه گفته : او فرمانرواى گروندگان است گزارش بالا را ابن كثير در تاريخ خود 7 / 137 ياد كرده است .\r\nامينى گويد : ابو حزره افسانه سرائى بوده كه داستان مىگفته و او را خوش آمده است كه بر برانگيختهء خدا ( ص ) و بر همسر وى - مادر گروندگان - دروغ بندد تا - با ساختن برترىاى براى عمر - شنوندگانش را خرسند سازد و فراموش كرده كه تاريخ - اگر چه پس از روزگارى چند نيز باشد - دروغگوئى و بد كنشى او را آشكار خواهد ساخت .\r\nحاكم آورده است كه پسر شهاب گفت : عمر پسر عبد العزيز از ابو بكر پسر سليمان پسر ابو خيثمه پرسيد چرا در روزگار ابو بكر ( ض ) نامه‌ها را با\r\n\r\n","description":"","footnote":"\r\n( 1 ) در تاريخ ابن كثير به اين گونه آمده . و درست آن ابو حزره است با حاء و راء مفتوح و بىنقطه و زاء نقطه دار و ساكن\r\n","page_name":" 138 ","page_number":166},
  {"content":"\r\nنشانى « از سوى جانشين برانگيختهء خدا . . . » مىنوشتند سپس عمر ، در آغاز كارش مىنوشت : « از سوى جانشين بوبكر . . . » پس كه بود كه براى نخستين بار نوشت « از سوى فرمانرواى گروندگان . » ؟ او پاسخ داد : شفاء كه از نخستين زنان كوچ كننده به مدينه در همراهى پيامبر بود ، به من گزارش داد كه عمر پسر خطاب ( ض ) به كارگزار عراق نوشت دو مرد چابك به نزد او فرستد تا - دربارهء عراق و مردم آن - از آن دو پرسشهائى كند پس كارگزار عراق ، لبيد پسر ربيعه و عدى پسر حاتم را فرستاد و چون آن دو ، پاى در مدينه نهادند شتران خود را جلوى مسجد خوابانده و خود به مسجد درآمدند و به عمرو پسر عاص برخوردند و گفتند : اى عمرو ! دستورى براى ما بخواه تا بر فرمانرواى گروندگان در آئيم . عمرو گفت : به خدا سوگند كه شما نام درستى براى او برگزيده‌ايد او فرمانروا است و ما گروندگان پس عمرو برجست و بر فرمانرواى گروندگان در آمد و گفت درود بر تو اى فرمانرواى گروندگان ! عمر گفت : پسر عاص ! چه اين نام را بر تو آشكار ساخت ؟ پروردگار من مىداند كه تو از آن چه گفتى به در مىآئى گفت راستى اين كه لبيد پسر ربيعه و عدى پسر حاتم آمده‌اند و پس از خواباندن شتران خود در جلوى مسجد بر من در آمدند و مرا گفتند اى عمرو ! براى ما دستورى بگير تا بر فرمانرواى گروندگان در آئيم و به خدا سوگند كه آن دو ، نام درستى بر تو نهاده‌اند ما گروندگانيم و تو فرمانرواى ما . پسر سليمان گفت پس از آن روز ، ديگر نامه‌ها را با اين نشانى مىنوشتند .\r\nگزارش بالا را حاكم در مستدرك آورده و درست شمرده و ذهبى نيز در تلخيص المستدرك مىگويد : آن درست است و سيوطى يك بار در شرح شواهد مغنى ص 57 مىنويسد با زنجيره اى درست گزارش مىكنيم كه لبيد پسر ربيعه و عدى پسر حاتم بوده‌اند كه چون از عراق به نزد عمر پسر خطاب آمدند او را فرمانرواى گروندگان ناميدند ، و بار ديگر هم در تاريخ الخلفا ص 94 داستان را ياد كرده است .\r\n","description":"","footnote":"","page_name":" 139 ","page_number":167},
  {"content":"\r\nو طبرى در تاريخ خود 5 / 22 با پشتگرمى به سخن حسان كوفى گويد :\r\nچون عمر بر سر كار آمد به او مىگفتند : اى جانشين جانشين برانگيختهء خدا ! عمر ( ض ) گفت : به اين گونه ، سخن دراز مىشود و پس از اين هم كه ديگرى به جانشينى رسد گويند : اى جانشين جانشين جانشين برانگيختهء خدا ؛ بلكه شما گروندگانيد و من فرمانرواى شما . اين بود كه فرمانرواى گروندگان ناميده شد .\r\nو ابن خلدون در پيشگفتار تاريخش ص 227 مىنويسد : چنان پيش آمد كه يكى از ياران پيامبر ، عمر ( ض ) را چنين خواند : اى فرمانرواى گروندگان ! پس مردم اين را بپسنديده درست دانستند و او را بدان خواندند و گفته‌اند نخستين كسى كه او را بدين گونه خواند عبد اللَّه پسر جحش بود و گفته‌اند عمرو پسر عاصى و مغيره پسر شعبه و گفته‌اند پيكى بود كه - از سوى برخى از سپاهيان - نويد فيروزى آورد و چون به مدينه درآمد سراغ عمر را گرفت و گفت : فرمانرواى گروندگان كجا است ؟ پس ياران او آن را شنيدند و پسنديدند و گفتند : به خدا نامى درست بر او نهادى و به خدا سوگند كه او - به شايستگى - فرمانرواى گروندگان است . پس او را به آن نام خواندند تا همچون نام و نشانى براى او در ميان مردم راه يافت و به جانشينان وى در آينده نيز رسيد و نشانى بود كه همراه با ايشان هيچ كس آن را نداشت مگر سائر دولت اموى . پايان .\r\nاز اين گزارشها آشكارا بر مىآيد كه نه خود عمر - پيش از آن - چيزى در بارهء اين نام مىدانست ( كه آن را از برانگيختهء خدا - ص - شنيده باشد يا از هيچ كس ديگر و اين بود كه آن را شگفت انگيز و دور از باور شمرد و گفت :\r\nپروردگار من مىداند كه البته تو از آنچه گفتى به در مىآئى ) و نه عمرو پسر عاص آگاهىاى در اين زمينه داشت ( و از همين روى ، درست نام گزارى كردن .\r\nرا كار آن دو مرد شمرد و از پيش خود نيز دست آويزى براى آن تراشيد ) و نه آن دو مرد كه گفتيم به گزارش درست اين نام گزارى كار ايشان بوده ، سخنى را كه\r\n","description":"","footnote":"","page_name":" 140 ","page_number":168},
  {"content":"\r\nابن كثير به پيامبر بسته شنيده بودند تا پشتوانهء نشان بخشىشان گردانند زيرا مىبينيم كه اين نام ، ناآگاهانه و بىزمينه چينى بر زبانشان گذشته ، پس از اينها دوباره نگاهى بياندازيم به همان گفتار ابن خلدون كه گزارشهاى ناسازگار را دربارهء « نخستين كسى كه عمر را فرمانرواى گروندگان ناميد » به كوتاهى باز نموده و آن گاه يك گزارش هم ندارد كه برساند اين نامگذارى از سوى پيامبر ( ص ) بوده و از گزارش طبرى نيز آشكارا بر مىآيد كه عمر خود اين نام را بر خويش نهاد .\r\nآرى آن كسى كه برانگيختهء خدا ( ص ) وى را فرمانرواى گروندگان ناميد او سرور ما على ( ع ) است ابو نعيم در حلية الاولياء 1 / 63 با زنجيرهء خود آورده است كه برانگيختهء خدا ( ص ) گفت : اى انس ! براى دست نماز من آبى بريز . سپس برخاست و دوگانه اى بگزارد و آنگاه گفت : انس ! نخستين كسى كه از اين در در آيد فرمانرواى گروندگان است و سرور مسلمانان و پيشواى چهره‌هاى تابناك و درخشان و بازپسين كسى كه سفارش پيامبرى را پس از مرگ او به كار بندد . انس گفت : من پنهانى گفتم : خدايا ! اين را از انصار ( - ياران مدنى پيامبر ) بگردان . ناگاه على آمد . پيامبر پرسيد انس ! كيست ؟ من گفتم على - پس شادمانه برخاست و او را در برگرفت و سپس عرق از چهرهء خويش با چهرهء او مىسترد و عرق از چهرهء على با چهرهء خويش و على گفت : اى برانگيختهء خدا ! مىبينم كارى مىكنى كه پيش از من با هيچ كس چنان نكردى گفت : چه مرا از اين كار باز مىدارد ؟ با آن كه تو از سوى من ( آن چه را بر گردنم هست ) مىپردازى و آواى مرا به ايشان مىشنوائى و در زمينهء آن چه - پس از من - چند سخنى پيش آرد روشنگرى مىنمائى .\r\nو ابن مردويه آورده است كه پسر عباس گفت : برانگيختهء خدا ( ص ) در خانه اش بود و على پسر ابو طالب - خدا رويش را گرامى دارد - آغاز بامداد به نزد او شد تا كسى در رفتن به نزد او بر وى پيشى نگيرد . پس چون به درون آمد پيامبر\r\n","description":"","footnote":"","page_name":" 141 ","page_number":169},
  {"content":"\r\n( ص ) را ديد در ميان خانه ، و سر او در دامن دحيه پسر خليفهء كلبى است . پس گفت درود بر تو باد ! برانگيختهء خدا چگونه است ؟\r\nگفت : اى برادر برانگيختهء خدا ! نيكو است . على گفت : خداوند - از سوى ما خانواده - تو را پاداش نيكو دهد . دحيه گفت : راستى كه من تو را دوست مىدارم و در نزد من ستايشى از تو است كه شتابان برايت آورده‌ام : تو فرمانرواى گروندگان و راهبر چهره‌هاى درخشان و تابناك و . . . تا پايان و در اين گزارش مىخوانيم :\r\nپس او سر پيامبر را گرفت و در دامن على نهاد پس پيامبر ( ص ) گفت : اين گفتگوهاى آهسته چيست ، پس على آن چه را در ميانه گذشته بود بازگو كرد و او گفت : على ! او دحيه نبود . . . جبرائيل بود و ترا به نامى خواند كه خداوند به آن خوانده بود .\r\nحافظ ابو العلا حسن پسر احمد عطار در گزارشى از زبان پسر عباس آورده است كه پيامبر ( ص ) گفت : اى ام سلمه ! گواه باش و بشنو اين على پسر ابو طالب فرمانرواى گروندگان است - كه همهء گزارش در ج 6 ص 80 چاپ دوم گذشت - و طبرانى در معجم خود با زنجيره اى گسسته از زبان عبد اللَّه پسر عليم جهنى آورده است كه پيامبر گفت : به راستى خداى ارجمند و بزرگ در آن شب كه مرا به آسمانها برد به گونه اى نهانى سه ويژگى على را براى من باز نمود : اين كه او سرور گروندگان است و پيشواى پرهيزكاران و راهبر چهره‌هاى درخشان و تابناك\r\nگزارشهاى ديگرى هم هست كه گزارشهاى بالا را يارى مىدهد و استوار مىگرداند . و از آن ميان يكى را بو نعيم در حلية الاولياء از زبان پسر عباس آورده است كه بر بنياد آن ، پيامبر خدا ( ص ) گفت : خداوند هيچ آيه اى فرو نفرستاد كه فراز « اى كسانى كه گرويده‌ايد » در آن باشد مگر على سرور و فرمانرواى ايشان است .\r\n- و به گزارش طبرانى و ابن ابى حاتم : مگر على فرمانروا و بزرگ آنان است و به راستى كه خداوند بارها ياران محمد را نكوهيد و على را جز به نيكوئى\r\n","description":"","footnote":"","page_name":" 142 ","page_number":170},
  {"content":"\r\nياد نكرد ( 1 )\r\nو باز گزارش خطيب ، كه حاكم نيز به اين گونه آن را آورده و درست شمرده است : جابر پسر عبد اللَّه گفت شنيدم برانگيختهء خدا ( ص ) در روز حديبيه هم چنان كه دست على را در دست گرفته بود مىگفت : اين فرمانرواى نيكوكاران است و نابود كنندهء تبهكاران هر كه او را يارى كرد خود يارى شده و هر كه او را واگذاشت خود واگذاشته شده ( 2 )\r\nو چنان چه در تاريخ الخلفاء به خامهء سيوطى ص 115 و در نور الابصار ص 80 مىخوانيم ابن ابى حاتم نيز آن را از زبان پسر عباس گزارش كرده و شيخ الاسلام حموينى هم در فرائد السمطين آن را از زبان عبد الرحمن پسر سهمان آورده و ابن حجر نيز در صواعق - به گزارش از حاكم - آن را آورده و در آن دستبرده و به جاى « فرمانرواى نيكو كاران » ، « پيشواى نيكو كاران » نوشته است . كه خدا درستكارى را زنده بدارد !\r\nو باز گزارش ابن عدى در كامل خود از زبان على كه پيامبر ( ص ) گفت :\r\nعلى فرمانروا و سرپرست گروندگان است و دارائى جهان ، فرمانروا و سرپرست دو رويان ، و در گزارشى به جاى دورويان ، ستمگران و در گزارش ديگر : بدكيشان و ناسپاسان ياد شده است . گزارش بالا را ، هم دميرى در حيوة الحيوان 2 / 412 آورده است و هم ابن حجر در صواعق ص 75 . و دميرى مىنويسد : از همين جا است كه فرمانرواى گروندگان على را - كه خدا روى او را گرامى دارد - در ميان گروندگان به شاه زنبوران همانند كرده‌اند .\r\nو باز سخن على : من فرمانروا و سرپرست گروندگانم و دارائى جهان ، فرمانرواى بد كيشان و ناسپاسان . و در گزارشى به جاى بدكيشان و ناسپاسان ، دو رويان آمده و\r\n\r\n","description":"","footnote":"\r\n( 1 ) برگرديد به حلية الاوليا 1 / 64 ، الرياض النضرة 2 / 206 ، كفايه از كنجى ص 54 ، تذكرهء سبط ص 8 ، درر السمطين از جمال الدين زرندى ، صواعق از ابن حجر ص 76 ، كنز العمال 6 / 291 ، تاريخ الخلفاء ص 115\r\n( 2 ) تاريخ خطيب بغدادى 2 / 377 و 4 / 219 ، مستدرك حاكم 3 / 129\r\n","page_name":" 143 ","page_number":171},
  {"content":"\r\nدر گزارش سوم نيز : بدكاران ، نهج البلاغة 2 / 211 ، تاج العروس 1 / 381\r\nاين بود حقيقت استوار كه براى برابرى با آن ، گروهى به فرمان گزافه سرايان در برتر خوانىها ، گزارشى را تراشيده‌اند كه از زبان ابو حزرهء داستان ساز شنيدى .\r\n\r\n6 عمر نادرستى را دوست نمىدارد\r\nبو نعيم در حلية الاولياء 2 / 46 آورده است كه اسود پسر سريع گفت : به نزد پيامبر ( ص ) شدم و گفتم : راستى كه هم پروردگارم را با ستايشها و آفرين ستودم هم تو را ، پس گفت : به راستى پروردگار گرامى و بزرگ تو ستايش را دوست مىدارد . پس من به خواندن آن سرودها آغاز كردم تا مردى بلند بالا و بلند پيشانى دستورى بخواست پس برانگيختهء خدا ( ص ) به من گفت : خاموش باش ! آن گاه وى بيامد و دمى چند گفتگو كرد و برفت و من خواندن را دنبال كردم سپس بيامد و پيامبر ( ص ) مرا خاموش ساخت تا وى گفتگو كرد و بيرون شد و دو يا سه بار همين كار را كرد و من گفتم : اى برانگيختهء خدا ! اين كه بود كه براى او مرا به خاموشى وا مىداشتى ؟ گفت عمر بود . همان مردى كه نادرستى را دوست ندارد .\r\nو از راه ديگر گزارش شده كه اسود تميمى گفت : بر پيامبر ( ص ) درآمدم و به خواندن سرودهائى آغاز كردم تا مردى تنگ بينى به درون آمد و پيامبر گفت :\r\nبس كن تا چون بيرون شد گفت بخوان . پس چون دوباره سرود خوانى آغاز كردم و چيزى نگذشت كه او باز بيامد و پيامبر به من گفت : بس كن تا چون وى بيرون شد گفت : بيا بخوان . من گفتم : اى پيامبر خدا ! اين كيست كه چون به درون آمد گفتى بس كن و چون بيرون شد گفتى بخوان ؟ گفت اين عمر پسر خطاب است و\r\n","description":"","footnote":"","page_name":" 144 ","page_number":172},
  {"content":"\r\nنادرستى به هيچ روى در او راه ندارد .\r\nاز راه ديگرى هم از زبان اسود گزارش شده است كه من براى او ( ص ) سرود مىخواندم و يارانش را نمىشناختم تا مردى بلند پيشانى و شانه فراخ بيامد و گفتند : خاموش باش خاموش باش من گفتم واى ! اين كيست كه نزد پيامبر ( ص ) بايد براى او خاموشى گزيد گفتند عمر پسر خطاب است و به خدا سوگند كه پس از آن دانستم اگر چيزى از من مىشنيد براى او بسى ساده بود كه بى آن كه با من سخنى بگويد پاى مرا گرفته و تا گورستان بقيع بر روى زمين بكشاندم .\r\nامينى گويد : آيا گزارشگران بد دانسته‌اند كه چه سخنانى نشخوار مىكنند ؟\r\nيا دانسته‌اند و آگاهانه چنين ياوه هائى بر زبان رانده‌اند ؟ يا فريفتگى به عمر و گزافگوئى در برتر شمارى او ، ايشان را كور كرده و ندانسته‌اند كه اين گفته‌هاى زشت ، كار را به كجا مىكشاند ؟ درد اينجا است كه كورى نه از ديدگان كه از دلهاى درون سينه‌ها است .\r\nبايد پرسيد : سروده هائى كه آن مرد مىخواست بخواند به راستى ستايش و آفرين بر خداوند و برانگيختهء او بود و برانگيختهء خدا ( ص ) نيز از همين روى به او دستورى داد و گفت : به راستى پروردگار تو - كه گرامى و بزرگ است - ستايش را دوست مىدارد . پس كدام نادرستى اى در اين بوده است تا عمر آن را دشمن بدارد ؟ اگر نادرست بود كه برانگيختهء خدا ( ص ) پيش از عمر از آن جلوگيرى مىكرد . و اين چه پيامبرى است كه از مردى از پيروانش مىترسد و پروا مىكند و از خداوند پروائى ندارد ؟ و چگونه آن مرد ترسيد كه عمر پاى او را گرفته و كشان كشان بر روى زمين تا گورستان بقيع ببرد و از برانگيختهء خدا ( ص ) نترسيد كه با او چنين رفتارى كند يا دستور دهد ديگران با او چنين كنند ؟ يا مگر عمر ميان درستى و نادرستى جدائى نمىنهاده و مىپنداشته كه همهء سروده‌ها نادرست است و پيامبر ( ص ) نيز با اين پندار وى هماهنگى نموده ؟ آيا گزارشگران و نگارندگانى كه چنين داستانها مىآرند از اين همه تباهىها آگاه‌اند يا نه ؟\r\n","description":"","footnote":"","page_name":" 145 ","page_number":173},
  {"content":"\r\nاگر آگاه نيستند كه دردسر بزرگى است .\r\nو اگر آگاهند كه دردسر بزرگترى\r\n\r\n7 فرشتگان با عمر پسر خطاب سخن مىگويند\r\nبخارى در نامهء برترىها بخش برترىهاى عمر ، از زبان ابو هريره آورده است كه پيامبر ( ص ) گفت : به راستى پيش از شما در ميان اسرائيل زادگان مردانى بودند كه ( از سوى خداوند ) سخن مىگفتند بىآنكه از پيامبران باشند و اگر كسى از پيروان من از ايشان باشد همان عمر است .\r\nو نيز در صحيح خود پس از آوردن داستان غار ، از زبان ابو هريره آورده است كه پيامبر ( ص ) گفت : در ميان گروه‌هاى پيش از شما كسانى بودند كه از جهان نهان به ايشان گزارش مىرسيد و اگر در ميان اين پيروان من كسى از ايشان باشد عمر پسر خطاب است .\r\nيكايك از فرازهاى اين گزارش را در ج 5 ص 42 تا 46 از چاپ دوم آورديم و همان جا اين سخن را هم از قسطلانى نوشتيم كه : اين كه پيامبر گفته : « اگر در ميان پيروان من كسى از ايشان باشد » نه نمايندهء دودلى او در اين باره كه رسانندهء تأكيد است و بدان مىنمايد كه تو بگوئى اگر من دوستى داشته باشم فلان كس است چون خواست تو از اين سخن ، ويژگى او به دوستى صد در صد است نه اين كه دوستى نداشته باشى .\r\nامينى گويد : من نمىدانم سخن گفتن فرشتگان با عمر براى چه بوده ؟\r\nآيا تنها براى اين كه با رفت و آمد فرشته به نزد او و سخن گفتنش با وى همدمى داشته باشد ؟ يا براى بازداشتن او از لغزشها و استوار ساختن گام او و جلوگيرى از نادرست كارىاش و براى آموزش دادن به او دربارهء آنچه نمىدانست ؟ تا\r\n","description":"","footnote":"","page_name":" 146 ","page_number":174},
  {"content":"\r\nجانشين پيامبر در ميان مسلمانان ، مغزش از پاسخ پرسشها تهى نباشد و در گشودن گره دشوارىها در نماند و دستورى ناساز با آئين پاك خدا ندهد و خود - سرانه و بىپروا سخن از دهانش نپرد . آرى اگر آن گفتگوى پندارى انگيزهء خردمندانه اى داشته باشد همين است و نه چيز ديگر . آن گاه به جلد ششم برگرديد و آن جا - گام گام - عمر را دنبال كنيد و در لغزشهايش بيانديشيد و آن همه سخنان نابجا را بشنويد و رويدادهاى بىخردانه را بنگريد و تازه ما چندين برابر آنها را در پيش چشم داريم كه اگر خداى برتر از پندار خواهد شايد در پاره اى از جلدهاى آينده به بررسى در آنها پردازيم . اكنون آيا در همهء گاه هائى كه آن گفته‌ها و كرده‌هاى نسنجيده از وى سر مىزده - كه بهرى از آنها را در ج 6 آورديم - آيا آن فرشته چرت مىزده و در انجام آن چه بر گردن داشته كوتاهى مىنموده ؟ يا دور از چشم وى چنين پيش آمدهائى شده ؟ يا خود سرىها و يكدندگىها در ميانه جدائى افكنده ؟ يا اين كه فرشته گهگاه در آمد شد خويش و در بازگشت به سوى او دير مىكرده و آن چه روى داده در نبودن او پيش آمده ؟ يا اين كه داستان ، ساختگى است و بوئى از درستى هم به آن نرسيده ؟ كه نيرومندترين پاسخها همين است و شايد بر خود بخارى هم پوشيده نبوده با اين همه . . .\r\n\r\n8 كاغذى در جامهء مرگ عمر\r\nراستى اين كه حسن و حسين بر عمر پسر خطاب درآمدند و او سرش گرم بود و به ايشان ننگريست و چون آنان را يافت برخاست و هر دو را ببوسيد و به هر كدام هزار درم داد پس ايشان برگشتند و گزارش را براى پدر باز گفتند\r\n","description":"","footnote":"","page_name":" 147 ","page_number":175},
  {"content":"\r\nاو گفت شنيدم برانگيختهء خدا ( ص ) مىگفت : عمر در جهان ، فروغ اسلام است و در بهشت چراغ بهشتيان . پس آن دو به سوى عمر بازگشتند و گزارش را براى او باز گفتند و او كاغذ و دواتى بخواست و چنين نوشت : دو سرور جوانان بهشتى از زبان پدرشان به من گزارش دادند كه برانگيختهء خدا ( ص ) چنين و چنان گفت . آن گاه سفارش كرد كه آن نوشته را در جامهء مرگ وى نهند و در آينده كه چنين كردند بامدادان كاغذ را بر روى گور او ديدند و بر آن نوشته :\r\nحسن و حسين راست گفتند و برانگيختهء خدا راست گفت\r\nامينى گويد : ياوه بودن اين داستان پندارى به جائى رسيده كه - به گزارش سيوطى در تحذير الخواص ص 53 - ابن جوزى آن را در ميان گزارش - هاى ساختگى ياد كرده و گويد : شگفت از كسى كه در بيشرمى به آن پايه رسد كه همانند اين سخنان بنگارد و به اين هم بسنده نكرده و آن را به بزرگترين آئين دانان نشان دهد تا درست بودن چنين نگارشى را با نوشتهء خود گواهى كنند . پايان .\r\nخداوند ، گزافگوئى در برتر خوانى را نابود سازد كه به راستى آوازهء بزرگترين آئين دانان را زشت گردانيده چنان كه برگهاى نامهء تاريخ را سياه نموده و چهرهء نگارندگى را نازيبا ساخته است .\r\n\r\n9 زبان و دل عمر\r\nپيشواى حنبليان احمد در مسند 2 / 401 از زبان نوح پسر ميمون و او از زبان عبد اللَّه پسر عمر عمرى و او از زبان جهم پسر ابو جهم و او از زبان مسور پسر مخرمة و او از زبان ابو هريره آورده است كه برانگيختهء خدا ( ص ) گفت :\r\n","description":"","footnote":"","page_name":" 148 ","page_number":176},
  {"content":"\r\nبه راستى خداوند ، درستى را بر زبان و دل عمر نهاده است\r\nامينى گويد : دربارهء دل آن مرد بايد گفت كه ما را راهى به آن نيست ، زيرا نهفته هائى در آن است كه جز خداوند آن را نمىداند آرى اى بسا آن چه بر زبان وى روان مىشود پرده از آن رازها نيز بردارد ، اكنون اگر خواهى از امام احمد بپرس آيا درستى بر زبان عمر بود آن هنگام كه سخن تند خود را همچون تازيانه بر چهرهء برانگيختهء خدا ( ص ) كوفت و از روا شدن فرمان او كه دواتى و استخوان شانهء گوسفندى خواست تا نوشته اى بگذارد كه پس از او مسلمانان به گمراهى نيافتند جلوگيرى كرد ؟ به هر روى هر چه آن سخن ، اندوه زا و دردآور بود باز هم برانگيختهء خدا ( ص ) در هر هنگامى از آن ، بسيار دور است نه درد بيمارى چندان او را از پا مىاندازد كه از سختى آن ، پريشان بگويد - به ويژه در آن جا كه بخواهد پيامى راهنما و نگهدارنده از گمراهى را برساند - و نه از سر هوس سخنى مىگويد و گفتار وى هيچ نيست جز آموزش نهانى خداوند كه به وى داده مىشود و چشم به راه باشيد تا اگر خداى برتر از پندار خواهد به بررسى گسترده اى در پيرامون اين سخن عمر بپردازيم .\r\nو آيا درصد جائى كه يكسره لغزيد ، باز هم درستى بر زبانش بود ؟ كه در بخش نشانه‌هاى شگفت انگيز از جلد ششم با گستردگى آنها را آورديم و آنها را افزارى گردانيديم براى سنجش و دريافت چگونگى گزارش بالا و ماننده‌هاى آن كه دست گزافه گويان در برتر خوانىها آنها را ساخته است .\r\nگذشته از اينها ، زنجيرهء سست و ناتوانى كه گزارش بالا دارد زيرا :\r\nيكى از ميانجيان آن نوح پسر ميمون است كه به گفتهء ابن حبان چه بسا مىلغزيده ( 1 )\r\nو ديگرى عبد اللَّه پسر عمر عمرى است كه ابو زرعه به گزارش از پيشواى حنبليان احمد مىگويد : وى زنجيره‌ها را مىافزوده و ناسازگارى مىنموده . و على\r\n\r\n","description":"","footnote":"\r\n( 1 ) تهذيب التهذيب 10 / 489\r\n","page_name":" 149 ","page_number":177},
  {"content":"\r\nپسر مدينى نيز گويد : گزارش او ناتوان است و يحيى پسر سعيد گويد : از زبان او گزارش نمىشود و يعقوب پسر شيبه گفته : گزارشهاى او آشفتگى دارد . و صالح جزره گفته : گزارشهاى او درهم و سست است و نسائى گفته : گزارشهاى او سست است و ابن سعد گفته : گزارشهايش بسيار و سست شمرده شده و ابو حاتم گفته : گزارش او نوشته مىشود و پشتوانهء روشنگرى نمىگردد . و ابن حبان گفته : او از آنان بود كه شايستگى بر ايشان چيره شد تا يادداشت كردن را از ياد برد و سزاوار آن شد كه رهايش كنند . و بخارى در تاريخ خود گويد : يحيى پسر سعيد گزارشهاى او را ناتوان مىشمرد و ابو احمد حاكم گفته : گزارشهاى او نزد ايشان نيرومند نيست و مروزى گفته : احمد او را ياد كرده و نپسنديده ( 1 )\r\nو ديگرى جهم پسر ابو جهم است كه - به گفتهء ذهبى در ميزان الاعتدال - شناخته نيست .\r\n\r\n10 خواب ديدن برانگيختهء خدا ( ص ) دربارهء دانش عمر\r\nبخارى در صحيح خود 5 / 255 در برترىهاى عمر از زبان عبد اللَّه پسر عمر آورده است كه برانگيختهء خدا ( ص ) گفت : « در خواب بودم كه ديدم نوشابه اى - - شيرى - آشاميدم تا جائى كه نوشيدنى را ديدم در ناخنم - يا ناخنهايم - سرازير مىشود ، سپس آن را يه عمر دادم » پرسيدند اين خواب را دربارهء چه چيزى گرفتى ؟\r\nگفت : دانش .\r\nگزارش بالا را حكيم ترمذى در نوادر الاصول ص 119 ، بغوى در مصابيح 2 / 270 ، ابن عبد البر در استيعاب 2 / 429 ، محب طبرى در رياض 2 / 8 نيز آورده اند\r\n\r\n","description":"","footnote":"\r\n( 1 ) تهذيب التهذيب 5 / 327\r\n","page_name":" 150 ","page_number":178},
  {"content":"\r\nو به اين گونه :\r\nدر خواب بودم كه پيمانه اى شير به من دادند و از آن نوشيدم تا ديدم كه نوشيدنى از ناخنهايم بيرون مىآيد ، سپس آنچه را مانده بود به عمر دادم . ( گزارش )\r\nحافظ ابن ابى جمرهء ازدى اندلسى در بهجة النفوس 4 / 244 هنگام روشنگرى اين گزارش مىنويسد : ديدهء دل خود را بر كسى بدوز كه او ( ص ) بازماندهء نوشيدنىاش را به وى نوشانيد . تا بدانى نيروى دانش وى چگونه بايد بشود ؟ كه هيچ يك از جانشينان پيامبر به پاى وى نرسند - چه رسد به ديگر ياران پيامبر ( ض ) - و چه رسد به آيندگانشان « تا پايان ياوه هائى كه به هم بافته .\r\nامينى گويد : بايستهء بنياد داستان چنان است كه پيامبر اين خواب را پس از مسلمان شدن عمر كه سالها پس از برانگيخته شدن خودش بوده ديده باشد . بر اين بنياد ، آيا خودش ( ص ) در سراسر اين روزگار ، تهى از دانش بوده ؟ - با آن كه در پايگاه پيامبرى جاى داشته - يا مگر در دانش او نارسائىاى بوده تا اين شير كه در ناخن او - يا ناخنهايش - راه يافته آن را رسا گرداند ؟ يا پيامبر با اين سخن ، تنها مىخواهد اندازهء دانش عمر را برساند و بنمايد كه آن را از سرچشمهء آموزشهاى نهانى گرفته ؟ در اين هنگام كسى كه در چنين پايگاهى باشد آيا پاسخ پرسشهاى روشن - دشوارهايش به كنار - از او پوشيده مىماند ؟ و آيا او را مىرسد كه چون در دانش نامهء خداوندى در بماند اين سخن را بهانه آرد كه : بگير و بستانهاى بازار مرا از آموختن اينها باز داشت ؟\r\nاگر اين مرد به - هنگام نوشيدن از سرچشمهء دانش پيامبر بزرگ - دل و جانش رنگ دانش گرفت پس چه جاى آن داشت كه بگويد : همهء مردم از عمر آئين شناسترند - حتى زنان تازه شوى رفته - و ماننده‌هاى اين گواهى ( 1 ) و چگونه روا بود كه در روشنگرى آئينها و جز آن ، به لغزشهاى بىشمارى دچار شود كه پاره اى از آنها گذشت و اگر خدا خواهد باز ماندهء آنها نيز بيايد .\r\n\r\n","description":"","footnote":"\r\n( 1 ) برگرديد به آن چه در ج 6 ص 328 از چاپ دوم گذشت .\r\n","page_name":" 151 ","page_number":179},
  {"content":"\r\nو به راستى خداوندگار پاك بر پيروان كيش ما مهربانى نمود كه كار ايشان را پس از آن به دست وى سپرد كه از آن پيمانه به وى نوشانيد و من نمىدانم اگر پيش از آنى وى را به سرپرستى مىرسانيد فراورده‌هاى نادانى تا چه اندازه در رويدادها رخ مىنمود و نشانه‌هاى ناسنجيده در دانش او به چه مرزى مىرسيد ؟\r\nو اى كاش سازندهء اين داستان خنده آور به گونه اى آن را مىساخت كه زمينهء آن با برانگيختهء خدا ( ص ) و جانشين او ! جور در بيايد . با آن كه چنانچه روشن شد با هيچ كدامشان جور در نمىآيد . آرى ، آنچه دروغگو به گردن دارد تنها ساختن افسانه است به هر گونه كه باشد و سرزنش را نيز بر بخارى بايد روا داشت - كه آن را ارزش نهد و براى تند روىاش در برتر خوانىها ، آن را در صحيح خود بيارد و بيش از او نيز بر ماننده‌هاى ابن ابى جمرهء ازدى - كه با سخنان زر اندود ، زمينه‌هاى درست را از چشم ساده دلان توده نهان مىدارند و اين كار را كه نزد خدا بسى سهمناك است آسان مىشمارند .\r\n\r\n11 عمر و گريختن اهريمن از وى\r\nبخارى در نامهء آغاز آفرينش - بخش چگونگى اهريمن و سپاهيان وى در صحيح خود 5 / 89 - و نيز در نامهء برترىها - بخش برترىهاى عمر در ج 5 ص 256 - آورده است كه سعد پسر ابو وقاص گفت : عمر دستورى خواست تا بر برانگيختهء خدا ( ص ) درآيد و نزد او ( ص ) زنانى از قريش بودند كه با وى سخن مىگفتند و آواز خويش را بر او بسيار بلند كرده بودند ، پس چون عمر خواست درآيد برخاستند و به شتاب خود را پشت پرده رسانيدند و برانگيختهء خدا ( ص ) دستورى داد تا درآمد و عمر كه ديد برانگيختهء خدا ( ص ) مىخندد گفت : اى پيك خداوند ! خدا دهان\r\n","description":"","footnote":"","page_name":" 152 ","page_number":180},
  {"content":"\r\nتو را خندان گرداند . گفت شگفت دارم از اين زنانى كه نزد من بودند كه چون آواى تو را شنيدند به پشت پرده شتافتند عمر گفت : اى پيك خداوند ! تو سزاوارترى كه از تو پروا داشته باشند سپس عمر گفت : اى زنانى كه دشمن خويشيد ! آيا از من پروا مىكنيد و از برانگيختهء خدا ( ص ) پروا نداريد ؟ گفتند آرى ! تو از برانگيختهء خدا ( ص ) درشتتر و تندتر هستى برانگيختهء خدا ( ص ) گفت : سوگند به آن كه جان من در دست او است هرگز اهريمن تو را ديدار نكرد كه رهنمود راهى باشى مگر آن كه راهى به جز راه تو در پيش گرفت\r\nامينى گويد : چه بىآزرم گزارشگرى كه اين داستان را در شمار برترىهاى كس ياد كند با آن كه آوردن آن در شمار ياوه‌ها سزاوارتر است زيرا نخست پنداشته است كه آن زنان از برانگيختهء خدا ( ص ) پروائى نداشته و از عمر پروا مىكردند و بر اين بنياد از وى مىپرسيم : آيا اين زنان - به گونه اى كه روشنگران داستان ( 1 ) براى پرده كشيدن بر رسوائىهاى آن گفته‌اند - زنان خود او ( ص ) بوده‌اند يا زنان بيگانه ؟ اگر پاسخ نخستين را برگزينيم هيچ انگيزه اى نداشته كه ايشان ناگزير باشند خويشتن را از او ( ص ) بپوشانند و از بسيار گوئى در برابر او بپرهيزند و به اين گونه از وى پروا نمايند ، زيرا زنان را با شوهرانشان برنامه هائى ويژه است و در پرده شدن آنان به هنگام آمدن عمر نيز از آن روى بوده كه وى را بيگانه مىشمردند نه آن كه از وى پروا كنند .\r\nاگر هم پاسخ دوم را برگزينيم - كه پرداخت فرازهاى داستان نيز همان را مىرساند ( 2 ) - در اين هنگام نشستن آن زنان بيگانه نزد برانگيختهء خدا - آن هم\r\n\r\n","description":"","footnote":"\r\n( 1 ) برگرديد به ارشاد السارى 5 / 290\r\n( 2 ) همچون اين فراز : « نزد او زنانى از قريش بودند » و اين فراز كه از زبان پيامبر ( ص ) گزارش شده : « شگفت دارم از اين زنانى كه نزد من بودند » و نيز اين فراز كه از زبان عمر « اى پيك خداوند ! تو سزاوارترى كه از تو پروا كنند » و اين فراز ديگر از زبان او به زنان :\r\n« اى زنانى كه دشمن خويشيد ! آيا از من پروا مىكنيد و از برانگيختهء خدا پروائى نداريد ؟ » آرى پرداخت هيچ يك از اين فرازها سازشى با آن ندارد كه بگوئيم زنان خود پيامبر بوده‌اند . زيرا از فراز نخست بر مىآيد كه آن زنان ناشناس بوده‌اند و اين سخن پيامبر « اين زنانى كه نزد من بودند » آشكارا مىرساند كه بودن ايشان نزد او از رويدادهائى بوده كه بسيار پيش نمىآمده و اين سخن نمىتواند دربارهء زنان او درست باشد كه هميشه و هر دم در كنار او بوده‌اند و نيز گفتيم اگر ايشان همسران وى بوده‌اند نه پروا و پرهيزشان از وى به جا مىنمايد و نه اين كه با نداشتن چنان پروائى دشمنان خويش بشوند . زيرا آشكار كردن زيور و زيبائى براى شوهر ، گونه اى فرمانبرى از خدا شمرده مىشود نه نافرمانى او .\r\n","page_name":" 153 ","page_number":181},
  {"content":"\r\nبه اين گونه بىپوشش - يا نمايندهء آن است كه او ( ص ) پوشش را براى زن بايسته .\r\nنمىدانسته . يا مىدانسته و آن را از ياد برده يا در جلوگيرى از پرده درى ايشان كوتاهى نموده يا ايشان را بيم داده و ايشان نپذيرفته‌اند و با اين همه خوش مىداشته كه از رفتار خويش دست بردارند و از همين روى چون به پشت پرده شتافتند شادمان شده و بر عمر آفرين فرستاده ، هر يك از اينها را كه بگيريم يا نيازمند آن است كه عمر از برانگيختهء خدا ( ص ) آئين شناستر باشد يا بر روى بنيادهاى راستين پايدارتر ، يا در آن چه به دستور خدا وابسته است سختگيرتر ، يا پر دلتر ؛ كه از بافته‌هاى بىخردانه به خدا پناه مىبريم .\r\nدوم : آن چه هم به او ( ص ) بسته كه گفت : « سوگند به آن كه جانم در دست او است هرگز اهريمن تو را ديدار نكرد كه رهنمورد راهى باشى مگر آن كه راهى به جز راه تو در پيش گرفت . » چگونه است كه اهريمن از جانشين پيامبر مىهراسد و راهى به جز راه او در پيش مىگيرد و بزرگى پيامبر ( ص ) و نيرومندى باورهايش او را در هراس نمىافكند ؟ تا آن جا كه گام در راه او مىنهد و نمىگذارد كه ديگران را از بدى باز دارد ، و زنان نادرست كار را بر آن مىدارد كه آشكارا در برابر او كارهاى نا به جا كنند و از اين نيز بدتر آن كه اهريمن - نفرين خدا بر او باد - بر او ( ص ) آشكار مىشود تا جائى كه نماز او را مىشكند - هر چند سرانجام از نزد او نوميد برمىگردد - چنان چه بخارى در صحيح خود ج 1 ص 143 - نامهء نماز ، بخش كارهائى كه در نماز روا نيست - و نيز مسلم در صحيح خود ج 1 ص 204 - بخش روا بودن نفرين بر اهريمن در نماز ، هر دو آورده‌اند كه بوهريره گفت : يك بار برانگيختهء خدا نماز خواند و\r\n","description":"","footnote":"","page_name":" 154 ","page_number":182},
  {"content":"\r\nسپس گفت : به راستى كه اهريمن بر من آشكار شد تا بر من تاخت برد و نمازم را شكست و خداوند دست مرا بر او باز كرد و گلوى او را فشردم .\r\nگيرم كه اين نفرين زده در اين بار گزندى به برانگيختهء خدا ( ص ) نرسانيد ، با اين همه ، به پايگاه برتر وى ( ص ) گستاخى نمود با آن كه در هر دو صحيح ( 1 ) از زبان بوهريره آورده‌اند كه پيامبر گفت : چون اهريمن از هر مسلمانى بانگ اذان براى نماز بشنود پشت به او كرده و از ترس بر مىگردد و مىگريزد و از روى بىتابى و ناشكيبائى تيز مىدهد .\r\nچگونه آن نفرين شده به برانگيختهء خدا هنگام نماز گزاردن وى نيز گستاخى نمود و هرگز به عمر گستاخى ننمود ، زيرا هميشه راهى به جز راه او در پيش مىگرفت چنان چه در گزارش احمد و ترمذى و ابن حبان از زبان بريده مىخوانيم كه پيامبر گفت : اى عمر ! اهريمن از تو مىترسد ( 2 ) و در گزارش طبرانى و ابن منده و ابو نعيم - با زنجيره اى پيوسته به پيامبر - از زبان سديسه كنيز حفصه دختر عمر از زبان خود حفصه مىخوانيم كه پيامبر گفت : از آن گاه كه عمر مسلمانى گرفت اهريمن هرگز او را ديدار نكرد مگر به روى افتاد . ( 3 )\r\nراستى را كه من هر چند خوش ندارم با ياد آورى كارهائى از اين مرد - كه هيچ انگيزه اى به جز اهريمن نداشته - دلها را بخراشم و زخم بزنم باز نمىدانم از آغاز مسلمان شدن او تا سالى كه مكه به دست پيامبر افتاد ( هشت سال پس از كوچيدن به مدينه ) و تا آن گاه كه اين فراز فرود آمد : « آيا شما دست بردار هستيد ؟ » و تا روزى كه همين مرد گفت « دست شستيم ، دست شستيم » و تا روزى كه آن بزم باده گسارى در سراى بوطلحهء انصارى برپا شد ( 4 ) آيا در همهء اين جاها و در سراسر اين روزگاران\r\n\r\n","description":"","footnote":"\r\n( 1 ) صحيح بخارى 1 / 78 نامهء اذان ، صحيح مسلم 1 / 153 بخش برترى اذان\r\n( 2 ) فيض القدير 2 / 359\r\n( 3 ) الاصابة 4 / 226 ، فيض القدير 2 / 352\r\n( 4 ) پژوهشگران براى آگاهى از گستردهء اين گفتگوها بنگرند به آن چه در ج 6 ص 251 تا 261 و ج 7 ص 95 تا 102 از چاپ دوم آورديم .\r\n","page_name":" 155 ","page_number":183},
  {"content":"\r\nاهريمن از او مىهراسيده و مىگريخته و بر روى مىافتاده و راهى به جز راه او در پيش مىگرفته ؟\r\nتازه برانگيختهء خدا كه آن بار تاخت بردن و آشكار شدن اهريمن رانده شده را به آن گونه پاسخ گفت مگر روزى كه اين زنان قريشى نزد او بودند ، آن دلاورىاش را كه آن جا پشتيبان نماز خود ساخت گم كرده بود تا به يارى آن باز گلوى اهريمن را بفشارد و آن زنان را از كار ناسزا باز دارد ؟\r\nبا نگرش به يكايك اين زمينه‌ها است كه مىتوان هم ارزش آن گزارش را كه در برترى عمر آورده‌اند شناخت و هم بهره اى را كه از راستى دارد و هم ارج صحيح بخارى را و هم مىتوان دريافت كه گزافگوئى در برتر خوانى و دوستى كور و كر كننده چه دسته گلها به آب مىدهد .\r\nو تازه آن چه را از ساخته‌هاى دست گزافه گويان در برترىهاى عمر در جلد پنجم با نشانى « زنجيره اى از گزارشهاى ساختگى » آورديم به يازده افسانهء اين جا بايد افزود .\r\nبه اين گونه است كه گزارشهاى گذشتگان را بر تو مىخوانيم\r\nو به راستى كه ما تو را از سوى خويش يادآور نامه اى داده ايم\r\nو هر كه از آن روى بگرداند به راستى در روز رستاخيز بار گناهى را بر دوش مىبرد « سورهء طه 99 ، 100 »\r\n","description":"","footnote":"","page_name":" 156 ","page_number":184},
  {"content":"\r\n\r\nگزاف گوئى در برترىهاى عثمان\r\n- پسر عفان پسر ابو العاص پسر اميه خليفهء اموى نژاد -\r\nپيش از آغاز به شماره كردن برترىهاى او بايد بدانيم كه دانش وى در چه پايه بوده و از سرمايه‌هاى روانى برتر تا چه اندازه بهره داشته و پرهيزگارىاش به كجا رسيده و گرويدن او به آئين راستين چه پايگاهى براى او فراهم آورده زيرا با پيش چشم داشتن اينها است كه نگاه توبه برترىهاى او نگاهى از سر دانائى به چيستى او و آنها خواهد بود .\r\n\r\n1 داورى او دربارهء زنى كه شش ماهه زائيد\r\nپاسداران گزارشها آورده‌اند كه بعجه پسر عبد اللَّه جهنى گفت مردى از ما ، زنى از خاندان جهينه را به همسرى گرفت و زن پس از شش ماه فرزندى آورد .\r\nشوهرش به نزد عثمان شد و گزارش رويداد را بازگو كرد او دستور داد زن را سنگسار كنند ، على ( ض ) كه - از چون و چند كار - آگاهى يافت به نزد وى شد و گفت چه مىكنى چنين دستورى بر او روا نيست زيرا خداى بزرگ و برتر از پندار گويد : باردارى و شير خوارگى كودك بر روى هم سى ماه مىشود ( 1 ) و هم گويد : مادران ، فرزندانشان\r\n\r\n","description":"","footnote":"\r\n( 1 ) با بهره گيرى از سورهء احقاف آيهء 15\r\n","page_name":" 157 ","page_number":185},
  {"content":"\r\nرا دو سال - بى كم و كاست - شير مىدهند ( 1 ) ، پس روزگار شير خوارگى بيست و چهار ماه مىشود و باردارى هم دست كم در شش ماه پايان مىپذيرد . عثمان گفت به خدا سوگند اين را نمىدانستم آن گاه عثمان گفت تا آن زن را برگردانند كه كار گذشته بود و سنگسارش كرده بودند و پيش از آن نيز به خواهرش گفته بود :\r\nخواهركم ! اندوه مخور كه به خداوند سوگند دست هيچ كس به جز او - شوهرم - به دامن من نرسيده . گزارشگر گفت : پس از آن ، كودك به روزگار جوانى رسيد و مردك نيز بودن او را از پشت خويش گواهى كرد و خود همانندترين مردم بود به او . و باز گفت : مردك را ديدم كه پس از آن . پاره پاره اندامهايش بر روى بستر مىريخت .\r\nگزارش بالا را به گونه اى كه در ج 6 ص 94 از چاپ دوم ديديم ، مالك و ابن منذر و ابن ابى حاتم و بيهقى و ابو عمر و ابن كثير و ابن ديبع و عينى و سيوطى آورده اند\r\nامينى گويد : اگر به شگفت مىآئى جا دارد كه مىبينى پيشواى مسلمانان چنان فرازهائى را از نامهء گرامى خدا نمىشناسد كه در جاىهاى گوناگون به آن نيازمند مىباشد و آن گاه اين نادانى او كار را به جائى مىكشاند كه زنى پاك دامن از گروندگان به آئين راستين را دستگير كند ، داغ روسبىگرى بر او بچسباند و آبروى او را پيش چشم همگان و ميان همهء پيروان كيش وى بريزد .\r\nچرا نكرد كه چون ديد پاسخ يك پرسش را نمىداند با كسى از ياران پيامبر گفتگو كند و از او بپرسد و آن چه را نمىداند دريابد و گناه آدمكشى و رسواگرى را بر خود نخرد ؟ چرا به ياد نياورد كه ماننده‌هاى اين رويداد بارها در روزگار عمر پيش آمد و او خواست زنانى را كه شش ماه پس از شوهر كردن زائيده بودند سنگسار كند و - چنان چه در ج 6 ص 93 تا 95 از چاپ دوم گذشت - فرمانرواى گروندگان و پسر عباس از اين كار جلوگيرى كردند .\r\nتازه ما گرفتيم كه او آن دو آيهء گرامى را هم فراموش كرده و آن چه را\r\n\r\n","description":"","footnote":"\r\n( 1 ) سورهء بقره آيهء 233\r\n","page_name":" 158 ","page_number":186},
  {"content":"\r\nنيز در روزگار عمر پيش آمده بود از ياد برده بود با اين همه ، باز هم با پشتگرمى به كجا بود كه دستور داد آن زن بدبخت را سنگسار كنند ؟ آيا پشتوانهء داورىاش نامهء خدا بوده ؟ در كدام فرازش ؟ يا آئين نامهء پيامبر ؟ كو گزارشگرش ؟ يا برداشتها و سنجشهاى پيش خود ؟ كه چگونه به اين برداشت رسيده و چه سان به سنجش پرداخته ؟ اگر هم دستورى خودسرانه داده كه زنده باد دستور دهنده ! و آفرين بر اين دستور ! و هورا براى اين گونه جانشينى پيامبر و اين جانشين ! آرى اين است بالاترين وابسته اى كه خاندان اموى پرورش داده و گواراترين ميوه اى كه از آن درخت چيده شده .\r\n\r\n2 عثمان نماز سفر را شكسته نمىخواند\r\nبخارى و مسلم و جز آن دو آورده‌اند كه عبد اللَّه پسر عمر ( ض ) گفت برانگيختهء خدا ( ص ) نماز را با ما در منى دو ركعتى خواند - و به همين گونه پس از او ابو بكر و پس از ابو بكر عمر و نيز عثمان در آغاز فرمانروائىاش ( ض ) - سپس عثمان از آن پس چهار ركعت مىخواند و پسر عمر نيز چون با پيشنماز نماز مىگزارد چهار ركعت مىخواند و چون به تنهائى نماز مىگزارد دو ركعت ( 1 )\r\nو گزارش ابن حزم در المحلى 4 / 270 به اين گونه است : راستى اين كه پسر عمر چون در منى با پيشنماز نماز مىگزارد چهار ركعت مىخواند و پس از بازگشت به خانه اش همان نماز را دوباره دو ركعتى مىخواند .\r\nو مالك در موطا 1 / 282 از زبان عروه گزارش كرده كه برانگيختهء خدا\r\n\r\n","description":"","footnote":"\r\n( 1 ) صحيح بخارى 2 / 154 ، صحيح مسلم 2 / 260 ، مسند احمد 2 / 248 ، سنن بيهقى 3 / 126\r\n","page_name":" 159 ","page_number":187},
  {"content":"\r\n( ص ) در منى نماز را دو ركعتى خواند و به راستى كه بوبكر هم در منى نماز را دو ركعتى خواند و به راستى كه عمر پسر خطاب هم در منى نماز را دو ركعتى خواند و به راستى كه عثمان هم در چندى از روزگار فرمانروائىاش نماز را در منى دو ركعتى خواند و پس از آن از شكسته خواندن نماز سر باز زد .\r\nو نسائى در سنن خود 3 / 120 آورده است كه انس پسر مالك گفت : من در منى با برانگيختهء خدا و پس از او با بوبكر و سپس با عمر نماز را دو ركعتى خواندم و در آغاز فرمانروائى عثمان نيز با او نماز را دو ركعتى خواندم .\r\nو هم او با زنجيرهء خود آورده است كه عبد الرحمن پسر يزيد گفت عثمان در منى نماز را چهار ركعتى خواند و اين به گوش عبد اللَّه رسيد و گفت به راستى كه من با برانگيختهء خدا ( ص ) نماز را دو ركعتى خواندم ( گزارش )\r\nگزارش بالا را پيشواى حنبليان احمد نيز در مسند خود 1 / 378 آورده و گزارش انس را نيز كه ياد شد در مسند خود 1 / 145 به اين گونه آورده :\r\nبرانگيختهء خدا ( ص ) نماز را در منى دو ركعتى خواند و بوبكر هم در منى نماز را دو ركعتى خواند و عمر هم نماز را در منى دو ركعتى خواند و عثمان هم چهار سال ، نماز را در منى دو ركعتى خواند سپس از شكسته خواندن آن خوددارى نمود .\r\nو بخارى و مسلم و جز آن دو آورده‌اند كه عبد الرحمن پسر يزيد گفت عثمان پسر عفان ( ض ) نماز را با ما - در منى - چهار ركعتى خواند و اين را به گوش عبد اللَّه پسر مسعود رسانيدند پس او - چنان كه با گرفتارىاى روبرو شود - از بازگشت به خدا سخن گفت و سپس گفت : من با برانگيختهء خدا ( ص ) نماز را در منى دو ركعتى خواندم و با بوبكر ( ض ) نماز را در منى دو ركعتى خواندم و با عمر پسر خطاب ( ض ) نماز را در منى دو ركعتى خواندم و اى كاش كه بهرهء من از اين چهار ركعت به اندازهء دو ركعتى باشد كه پذيرفته گردد ( 1 )\r\n\r\n","description":"","footnote":"\r\n( 1 ) صحيح بخارى 2 / 154 ، صحيح مسلم 1 / 261 ، مسند احمد 1 / 425\r\n","page_name":" 160 ","page_number":188},
  {"content":"\r\nابو داود و جز او آورده‌اند كه عبد الرحمن پسر يزيد گفت عثمان ( ض ) نماز را در منى چهار ركعتى خواند پس عبد اللَّه گفت : من با برانگيختهء خدا ( ص ) نماز را دو ركعتى خواندم و با بوبكر هم دو ركعتى و با عمر هم دو ركعتى و با عثمان هم در آغاز فرمانروائىاش ، دو ركعتى و سپس از شكسته خواندن آن خوددارى مىنمايد ، و آن گاه راه‌ها را بر شما پراكنده نموده و به راستى دوست مىدارم كه بهرهء من از اين چهار ركعت ، همان دو ركعتى باشد كه پذيرفته گردد .\r\nاعمش گفت : معاويه پسر قره از زبان استادانش به من گزارش داد كه خود عبد اللَّه هم چهار ركعتى خواند و چون به وى گفتند : كه تو ، عثمان را نكوهش مىكنى و آن گاه خود چهار ركعت مىخوانى گفت : ناسازگارى بدتر است ( 1 )\r\nو بيهقى در سنن كبرى 3 / 144 آورده است كه عبد الرحمن پسر يزيد گفت ما در انجمنى با عبد اللَّه پسر مسعود بوديم و چون او به نماز خانهء منى درآمد پرسيد فرمانرواى گروندگان چند ركعت نماز گزارد ؟ گفتند : چهار ركعت پس چهار ركعت نماز گزارد ما گفتيم مگر خودت به ما گزارش ندادى كه پيامبر ( ص ) نماز را دو ركعتى خواند و بوبكر هم آن را دو ركعتى خواند . گفت آرى من هم اكنون چنين گزارشى به شما دادم با اين همه ، عثمان پيشوا است و با او ناسازگارى نمىنمايم چون ناسازگارى بدتر است .\r\nو بيهقى در سنن 3 / 144 از زبان حميد آورده است كه عثمان پسر عفان نماز را در منى شكسته نخواند و آن گاه براى مردم سخنرانى كرد و گفت : اى مردم ! شيوه شيوهء برانگيختهء خدا ( ص ) است و شيوهء دو يار او ، با اين همه ، امسال پيش آمد تازه اى براى مردم كرد كه من ترسيدم شكسته نماز خواندن را شيوه اى هميشگى پندارند . به گزارش كنز العمال 4 / 239 ، گزارش بالا را ابن عساكر آورده است\r\n\r\n","description":"","footnote":"\r\n( 1 ) سنن ابو داود 1 / 308 ، الآثار از قاضى ابو يوسف ص 30 ، كتاب الام از شافعى 1 / 159 و 7 / 175\r\n","page_name":" 161 ","page_number":189},
  {"content":"\r\nابو داود و جز او از زبان زهرى آورده‌اند كه عثمان پسر عفان ( ض ) نماز را در منى شكسته نخواند زيرا در آنسال تازيان چادر نشين بسيار بودند و او مىخواست ايشان بدانند كه نماز چهار ركعت است . ( 1 )\r\nو ابن حزم در المحلى 4 / 270 از زبان سفيان بن عيينه و او از زبان جعفر پسر محمد و او از زبان پدرش گزارش كرده است كه عثمان در منى رنجور شد ، پس به نزد على شدند و گفتند بر مردم نماز بگزار گفت : اگر مىخواهيد من همان گونه برايتان نماز مىخوانم كه برانگيختهء خدا ( ص ) مىخواند - يعنى دو ركعت - گفتند ما جز به همان گونه كه فرمانرواى گروندگان - عثمان - نماز مىخواند - چهار ركعت - خرسندى نمىدهيم و او نيز نپذيرفت .\r\nگزارش بالا را ابن تركمانى هم در دنبالهء سنن بيهقى 3 / 144 آورده است .\r\nاحمد پيشواى حنبليان در مسند خود 2 / 44 آورده است كه عبد اللَّه پسر عمر گفت ما با برانگيختهء خدا ( ص ) بيرون شديم و او نماز سفر را شكسته ( دو ركعتى ) مىخواند پس از او بوبكر و عمر نيز همين برنامه را داشتند تا عثمان پس از شش سال از فرمانروائىاش كه بر همين شيوه بود ، نماز را چهار ركعت خواند .\r\nو بيهقى در السنن الكبرى 3 / 153 از زبان ابو نضره آورده است كه مردى از عمران پسر حصين پرسيد : برانگيختهء خدا ( ص ) در سفرها چگونه نماز مىخواند او گفت : به انجمن ما بيا پس گفت : به راستى كه اين مرد از من پرسيد نماز برانگيختهء خدا ( ص ) در سفر چگونه بود ، اين را از من فرا گيريد كه برانگيختهء خدا ( ص ) هيچ سفرى نرفت مگر - تا هنگام بازگشت - نماز را دو ركعتى خواند و مىگفت « اى مردم مكه برخيزيد و دو ركعت ديگر نماز بگزاريد كه ما در سفر هستيم » در جنگ حنين و طائف نيز دو ركعت نماز گزارد\r\n\r\n","description":"","footnote":"\r\n( 1 ) سنن ابو داود 1 / 308 ، سنن بيهقى 3 / 144 ، تيسير الوصول 2 / 286 ، نيل الاوطار 2 / 260\r\n","page_name":" 162 ","page_number":190},
  {"content":"\r\nو به آهنگ عمره به جعرانه آمد ، پس از آن بابو بكر ( ض ) از خانهء خدا ديدار كردم و عمره به جا آوردم و او نماز را دو ركعتى مىخواند نيز با عمر پسر خطاب ( ض ) بودم و او نماز را دو ركعتى مىخواند و هم در آغاز فرمانروائى عثمان با او بودم و او نماز را دو ركعتى مىخواند سپس عثمان در منى نماز را چهار ركعتى خواند و ترمذى در صحيح خود 1 / 71 گزارش را به اين گونه آورده : « شش سال يا هشت سال از فرمانروائى عثمان با او بودم و او نماز را دو ركعتى مىخواند » سپس گويد : اين گزارشى نيكو و درست است\r\nو در كنز 4 / 240 از زبان دار قطنى مىشنويم كه ابن جريج گفت حميد ضمرى از پسر عباس پرسيد : من هنگامى كه در سفر هستم نماز را شكسته بخوانم يا نه ؟ پس پسر عباس گفت : تو آن را شكسته نمىخوانى و چهار ركعتى مىخوانى و شيوهء برانگيختهء خدا ( ص ) چنين است : برانگيختهء خدا ( ص ) با دل آسوده و بىآن كه از هيچ كس جز خدا پروائى داشته باشد بيرون شد و - تا هنگام باز - گشت - نماز را دو ركعتى خواند پس از او بوبكر بى آن كه از هيچ كس جز خدا پروائى داشته باشد بيرون شد و - تا هنگام بازگشت - نماز را دو ركعتى خواند پس از او عمر با دل آسوده بى آن كه از هيچ كس جز خدا پروائى داشته باشد بيرون شد و - تا هنگام بازگشت - نماز را دو ركعتى خواند ، پس از او عثمان نيز در دو سوم يا پاره اى از روزگار فرمانروائىاش به همين گونه رفتار كرد و سپس آن را چهار ركعتى خواند و همين را امويان دست آويز گرفتند . ابن جريج گفت : گزارش به من چنان رسيد كه او در منى از شكسته خواندن نماز سرباز زد و بس ؛ از اين روى كه يكى از تازيان چادر نشين در پرستشگاه خيف در منى او را آواز داد و گفت : اى فرمانرواى گروندگان ! از آن نخستين سال كه ديدم تو نماز را دو ركعتى خواندى من هميشه آن را دو ركعتى خوانده‌ام پس عثمان بترسيد كه مردم نادان گمان برند نماز هميشه دو ركعت است پس در منى از شكسته خواندن آن سرباز زد .\r\n","description":"","footnote":"","page_name":" 163 ","page_number":191},
  {"content":"\r\nو احمد در مسند 4 / 94 آورده است كه عباد پسر عبد اللَّه گفت : چون معاويه به آهنگ ديدار از خانهء خدا بر ما - در آمد نماز ظهر را در مكه دو ركعت خواند سپس به سوى دار الندوه ( نام جائى خانهء توده ) بازگشت پس مروان و نيز عمرو پسر عثمان بر وى درآمدند و او را گفتند : تو بر كار عمو زاده ات ( عثمان ) خرده گرفتى زيرا او نماز را شكسته نمىخواند . و هم عباد گفت : و چون عثمان به مكه مىآمد هر يك از نمازهاى ظهر و عصر و عشا را چهار ركعت مىخواند و شكسته نمىخواند سپس چون به سوى منى و عرفه بيرون مىشد نماز را شكسته مىخواند و چون برنامهء ديدار از خانهء خدا را به انجام مىرساند و در منى درنگ مىكرد نماز را شكسته نمىخواند . گزارش بالا را ابن حجر در فتح البارى 2 / 457 و شوكانى در نيل الاوطار 2 / 260 آورده‌اند .\r\nطبرى در تاريخ خود و ديگران آورده‌اند كه در سال 29 عثمان با مردم به ديدار خانهء خدا رفت و در منى سرا پرده اى بر پا كرد و اين نخستين سرا پرده اى بود كه عثمان در منى بر پا كرد و از شكسته خواندن نماز در آنجا و در عرفه خوددارى نمود واقدى با زنجيرهء خود گزارش كرده كه پسر عباس گفت : نخستين انگيزه اى كه مردم را واداشت ، آشكارا دربارهء عثمان سخن كنند اين بود كه او هميشه نماز را با مردم در منى دو ركعتى خواند تا ششمين سال فرمانروائىاش ديگر از شكسته خواندن آن سر باز زد . و اين را گروهى از ياران پيامبر ( ص ) بر او خرده گرفتند و كسانى كه مىخواستند در پيرامون او به سخن پردازند به گفتگو برخاستند تا در ميان كسانى كه به نزد او شدند على هم آمد و گفت :\r\nبه خدا سوگند نه پيش آمد تازه اى روى داده و نه پيمانى از گذشته در دست است ، نه پيامبرت ( ص ) را به ياد دارى كه دو ركعت نماز مىخواند و پس از او بوبكر ، و سپس عمر و تو خود در آغاز فرمانروائىات بر همين شيوه بودى . من نمىدانم اين نو آورى به كجا بر مىگردد ؟ گفت : انديشه اى است كه خود پذيرفته‌ام .\r\n","description":"","footnote":"","page_name":" 164 ","page_number":192},
  {"content":"\r\nعبد الملك پسر عمر و پسر ابو سفيان ثقفى آورده است كه عمويم گفت :\r\nعثمان در منى نماز را چهار ركعتى خواند پس كسى به نزد عبد الرحمن پسر عوف شد و گفت : آيا دربارهء برادرت نيكخواهى نمىنمائى ؟ كه نماز را با مردم چهار ركعتى خواند پس عبد الرحمن نماز را با يارانش دو ركعتى خواند و سپس بيرون شد تا بر عثمان درآمد و گفت : آيا تو - در همين جا - نماز را با برانگيختهء خدا ( ص ) دو ركعتى نخواندى ؟ گفت آرى . گفت آيا با بوبكر نماز را دو ركعت نخواندى ؟ گفت آرى گفت آيا با عمر نماز را دو ركعتى نخواندى ؟ گفت آرى .\r\nگفت آيا در آغاز فرمانروائىات نماز را دو ركعتى نخواندى ؟ گفت آرى ، اى ابو محمد ( نام سرپوشيدهء عبد الرحمن ) از من بشنو كه به من گزارش رسيد برخى از مردمانى كه از يمن به ديدار خانهء خدا آمده بودند - و نيز از درشتخوبان - در سال گذشته گفتند : « كسى هم كه در شهر خود باشد يا بخواهد بيش از ده روز در جائى بماند نمازش همان دو ركعت است و اينك پيشواى شما عثمان دو ركعت نماز مىگزارد . » و من در مكه همسرى گرفتم و انديشيدم كه چهار ركعت بخوانم زيرا مىترسم پيش آمد هراس انگيزى براى مردم روى دهد و ديگر اين كه من در اين جا همسرى گرفتم و در طائف نيز دارائىام دارم و چه بسا كه به سراغ آن روم و پس از روز چهارم از جشن قربانى در آن جا درنگ كنم .\r\nعبد الرحمن پسر عوف گفت : هيچ يك از اينها دست آويز درستى براى تو نمىتواند باشد ، اين كه مىگوئى همسرى در آن گرفته اى ، پس همسر تو در مدينه است و هرگاه خواهى او را به بيرون مىكشانى و هرگاه خواستى او را به آن جا مىبرى و درنگ كردن او در هر جا ، بسته است به ماندگار شدن تو .\r\nاين هم كه مىگوئى : من دارائىاى در طائف دارم ، راستى اين كه ميان تو تا طائف سه روز راه است و تازه تو خود از مردم طائف نيستى .\r\nاين هم كه مىگوئى : كسانى از مردم يمن و ديگران كه به ديدار خانهء خدا آمده‌اند بر مىگردند و مىگويند : اين پيشواى شما عثمان در شهر\r\n","description":"","footnote":"","page_name":" 165 ","page_number":193},
  {"content":"\r\nخود نماز را چهار ركعت خواند ، راستى اين كه برانگيختهء خدا ( ص ) از راه نهانى آموزش مىگرفت و مردم آن روز كم و بيش بر كيش او بودند ، و به همين گونه پس از او بوبكر و پس عمر ، كه در روزگار وى دامنهء اسلام گسترش يافت و عمر همچنان با ايشان دو ركعت نماز گزارد تا مرد . عثمان گفت : اين انديشه اى است كه به مغز من رسيده\r\nگزارشگر گفت : پس عبد الرحمن بيرون شد و پسر مسعود را ديدار كرد كه از وى مىپرسد : ابو محمد ! پيش آمد به جز آن است كه دانسته شده ؟\r\nگفت نه ! گفت پس من چه كنم ؟ گفت تو بر بنياد دانش خويش كار كن ، پسر مسعود گفت : ناسازگارى بدتر است . به من چنان رسيده كه او چهار ركعت نماز خواند و من هم با يارانم چهار ركعت خواندم عبد الرحمن پسر عوف گفت : به من گزارش رسيد كه او چهار ركعت نماز خوانده و من با يارانم دو ركعت نماز خواندم با اين همه ، اكنون برنامه همان است كه تو مىگوئى و ما با او نماز را چهار ركعتى مىخوانيم :\r\nانساب بلاذرى 5 / 39 ، تاريخ طبرى 5 / 56 ، كامل ابن اثير 3 / 42 ، تاريخ ابن كثير 7 / 154 ، تاريخ ابن خلدون 2 / 386\r\n\r\nنگاهى به برداشت خليفه\r\nامينى گويد : مىبينيد كه آن چه اين مرد كرد بر بنياد برداشتى بىپشتوانه بود كه نه با هيچ گونه روشنگرى ، استوار مىگرديد و نه دست افزارى - از نامهء خدا و آئين نامهء پيامبر - مايهء پشتگرمى آن بود و هيچ پاسخى هم براى كارش نداشت جز همان سه بهانه اى كه - در برابر خرده گيران سپر خود نموده بود و كى ؟ پس از آنى كه ارزيابىهاى موشكافانه پايش را در گل فرو برد و مانند غريقى كه خود را به هر خار و خسى مىآويزد به دست و پا زدن پرداخت ، و تازه ، آن سه دست آويز سست را نيز چون به عبد الرحمن پسر عوف باز نمود وى به نيكوترين\r\n","description":"","footnote":"","page_name":" 166 ","page_number":194},
  {"content":"\r\nگونه اى بى پايگىاش را آشكار ساخت و هر كه در آنها نيكو بنگرد بىچون و چرا در مىيابد كه اگر كسى در زمينهء آئين شناسى ، گامى استوار داشته باشد هرگز آنها را بر زبان نمىراند - چه رسد به پيشواى مسلمانان ! - اگر تنها همين كه زنش از مردم مكه بوده دستورى را كه دربارهء نماز شكسته رسيده از ميان ببرد بايد بپرسيم كدام يك از ياران پيامبر كه در گذشته‌ها از مكه به مدينه كوچيده بودند از اين ديدگاه مانند عثمان نبوده‌اند ؟ بر اين بنياد پس هيچ يك از ايشان نمىتوانسته‌اند نماز را شكسته بخوانند با آن كه آئين ما ، شكسته خواندن نماز را بر همهء مسافران بايسته گردانيده و كار زن هم دست مرد است و در ماندگار شدن و كوچ كردن دنباله رو او است و شوهر او تنها براى اين كه به شهر و ميهن نخستين زنش - كه هر دو از آن كوچيده‌اند - نزديك شده دستورى را كه دربارهء مسافر رسيده نبايد نديده بگيرد .\r\nابن حجر در فتح البارى 2 / 456 مىنويسد : احمد و بيهقى از گزارش عثمان آورده‌اند كه چون او در منى نماز را چهار ركعت خواند مردم بر او خرده گرفتند و او گفت : من چون به مكه آمدم در آن جا زن گرفتم و راستى اين كه من شنيدم برانگيختهء خدا ( ص ) مىگفت : « هر كس در شهرى زن بگيرد نماز او همچون نماز مردم آن شهر است » سپس گويد : اين گزارش درست نيست و در زنجيرهء ميانجيان آن به كسى بر مىخوريم كه سخنش شايستهء پشتگرمى نمىنمايد و براى نپذيرفتن آن همين بس كه پيامبر ( ص ) با زنانش به سفر مىرفت و نماز را شكسته مىخواند .\r\nو ابن قيم بهانه هائى براى خليفه بر شمرده و مىگويد : او در منى زن گرفته بود و مسافر چون در جائى درنگ كند و زن بگيرد يا در آن جا همسر گرفته باشد نماز را شكسته نمىخواند و در اين باره گزارشى هم با زنجيرهء گسسته از زبان پيامبر ( ص ) آورده‌اند و عكرمه پسر ابراهيم ازدى از زبان ابو ذئاب و او از زبان پدرش آن را بازگو كرده ، به اين گونه : عثمان با مردم در منى چهار ركعت نماز گزارد و گفت اى مردم من چون آمدم در اين جا زن گرفتم و از برانگيختهء خدا ( ص ) نيز شنيدم كه مىگفت : چون مردى در شهر زن گرفت نماز او مانند نماز مردم آن\r\n","description":"","footnote":"","page_name":" 167 ","page_number":195},
  {"content":"\r\nشهر است . گزارش بالا را ، هم امام احمد ( ره ) در مسند خود 2 / 62 آورده و هم عبد اللَّه پسر زبير حميدى در مسند خود . با اين همه ، بيهقى - از دو ديدگاه - آن را سست و ناتوان شمرده - يكى اين كه زنجيره اش گسيخته است و ديگر اين كه گزارشهاى عكرمه پسر ابراهيم را سست و ناتوان مىشمرده ابو البركات ابن تيميه گفته : مىشود از بيهقى بازخواست كنيم كه سخن او دربارهء عكرمه بر چه بنيادى بوده . زيرا بخارى او را در تاريخ خود ياد كرده و نكوهشى بر وى روا نداشته با آن كه شيوهء وى در شناساندن گزارشگران اين است كه از ياد آورى نكوهشهائى كه از ايشان شده خوددارى نمىنمايد و آسيب پذيرى سخنانشان را نديده نمىانگارد .\r\nو تازه احمد - و پيش از او پسر عباس - آشكارا بر آن رفته‌اند كه مسافر چون در جائى زن بگيرد نبايد نماز را شكسته بخواند و بو حنيفه ( ره ) و مالك و ياران آن دو نيز همين گفته‌اند و اين بهترين پشتوانه اى است كه براى كار عثمان مىتوان يافت .\r\nامينى گويد : اگر - به گونه اى كه پنداشته‌اند - عثمان چنان سخنى را آشكارا در آن هنگام بر زبان مىراند و اگر - بر بنياد آئين اسلام - همسر گزيدن ، انگيزه اى مىگرديد كه دستور ويژه براى مسافر را بى چون و چرا از ميان بر مىداشت ( كه چنين نبود ) پس ديگر سخنى پشت پرده‌هاى پنهانى پوشيده نمىماند تا اين نشانه جوى - با هزار زور و دوز و كلك - پرده از چهرهء آن برگيرد ، يا كسانى كه پرواى درست و نادرست سخن ندارند از پيش خود آن را ببافند .\r\nوانگهى اگر چنين بوده است پس چرا ياران پيامبر ، آن همه زبان به خرده گيرى از آن مرد دراز كردند ؟ مگر هنگامى كه او آواز خود را به بازگوئى آن عذر بجايش بلند كرده بود نمىشنيدند كه چه مىگويد ؟ يا شنيدند و آن را به چيزى نگرفتند ؟ يا اين سخنرانى از ريشه ساختهء دروغ پردازانى است كه پس از گذشت روزگار او آمده‌اند ؟\r\nو تازه ، بستن پيمان زناشوئى از ديدگاه اينان روا نيست مگر در نزد دو گواه درستكار ، از زبان پسر عباس نيز آورده‌اند كه پيمان زناشوئى نمىتوان بست مگر\r\n","description":"","footnote":"","page_name":" 168 ","page_number":196},
  {"content":"\r\nبا بودن چهار كس : سرپرست زن ، دو گواه ، مرد خواستگار ( يا نمايندهء او كه به سخنرانى و بستن پيمان زناشوئى مىپردازد ) ( 1 ) اينك بايد پرسيد . در روزى كه زبان خرده گيران به سوى خليفه دراز شد ، كسانى كه استوانهء بزم همسر گيرىاش به شمار مىرفتند كجا بودند تا در برابر اين فرياد و هياهو از وى پشتيبانى نمايند ؟\r\nو كى اين مرد ، آن زن پندارى را به زنى گرفت تا دستور ويژه اى كه دربارهء نماز مسافر آمده از گردنش برداشته شود ؟ و او كه احرام بسته براى حج پاى به مكه نهاد با پشتگرمى به كجا اين گونه زناشوئى را روا شمرد ؟ چگونه كار ناروا را آشكار مىنمايد و مىگويد : هنگامى كه به مكه آمدم همسرى گرفتم ، او كه حج خود را به عمره برنگردانده بود تا اين كار بر وى روا باشد و او كه - چنان چه با گستردگى بيايد - پيرو كسى بود كه بر گرداندن حج به عمره را سخت ناروا مىشمرد ، پس نمىتوان درباره اش گفت كه او ميان دو احرام و پس از انجام برنامهء عمره همسر گزيده ، زيرا بايستى از هنگام راه افتادنش از مسجد شجره تا هنگام بيرون شدنش از جامهء احرام و پايان برنامهء حج در منى ، همچنان او را در حال احرام دانست . پس چنان چه بتوانيم گفت كه اگر كسى زن بگيرد ، دستور ويژهء نماز مسافر از گردن او برداشته مىشود - و كجا توانيم گفت ؟ - تازه كسى كه به ديدار خانهء خدا آمده هنگامى مىتواند زن بگيرد و نماز را شكسته نخواند كه برنامهء حج او به انجام رسد ، با آن كه عثمان در همان حال احرام و همراه با حاجيان در روزهائى كه برنامه‌هاى ويژهء عرفات و منى را انجام مىداد از شكسته خواندن نماز در منى سرباز مىزد و اين گره كور ديگرى است كه هرگز گشوده نمىشود زيرا در گزارشى كه درست دانسته‌اند از زبان خود عثمان آورده‌اند كه برانگيختهء خدا ( ص ) گفت :\r\nكسى كه در جامهء احرام است نه براى خود مىتواند زن بگيرد و نه براى ديگرى\r\n\r\n","description":"","footnote":"\r\n( 1 ) سنن بيهقى 7 / 124 تا 127 و 142\r\n","page_name":" 169 ","page_number":197},
  {"content":"\r\nمىتواند پيمان زناشوئى بندد و نه مىتواند به خواستگارى رود . ( 1 )\r\nو آورده‌اند كه سرور ما فرمانرواى گروندگان گفت : كسى كه در جامهء احرام است روا نيست زن بگيرد و اگر زن گرفت ، زنش را از او جدا مىكنيم ( 2 )\r\nو ابن حزم در محلى مىنويسد : ( 7 / 197 ) پاسخى براى يك پرسش : « هر مرد و زنى از آن گاه كه جامهء احرام بستند تا دميدن خورشيد در روز قربان و تا رسيدن هنگامى كه بايد در عقبه ريگ پراند ، نمىتوانند همسرى براى خود بگيرند و نيز مرد نمىتواند كسان ديگر را كه در سرپرستى اويند همسر بدهد و نمىتوان به نمايندگى ديگرى پيمان زناشوئى بست و براى اين كار سخنرانى نمود ، و هر پيمان همسرىاى كه پيش از هنگام ياد شده بسته شود از هم پاشيدنى است خواه آميزشى ميان مرد و زن روى داده و روزگارى دراز بر آن گذشته و فرزندى به بار آمده باشد خواه نه ، و هنگامى كه روز ياد شده فرا رسيد مىتوانند به همسر گرفتن و همسر دادن بپردازند » سپس پشتوانهء اين دستور را ياد كرده و گفته :\r\n« اگر مرد يا زنى كه در جامهء احرام است همسرى بگيرد پيمان زناشوئى ايشان از هم گسيخته مىشود زيرا برانگيختهء خدا ( ص ) گفته هر كس كارى بكند كه فرمان ما بر آن نباشد پذيرفتنى نيست . به همين گونه اگر مردى كه در جامهء احرام است كسى را همسر دهد كه جز با دستورى از او نمىتواند همسر بگيرد اين پيمان زناشوئى ايشان نيز از هم گسيخته است - از همان روى كه گفتيم و نيز از اين روى كه در اين جا كار همسر دادن به درستى انجام نگرفته و آن گاه همسر گزيدن نيز - جز با آن كار - درست نبوده و آن چه درست نيست ، درستى بر نمىدارد مگر به يارى آن چه آن را درست نمايد ، دربارهء خواستگارى نيز بايد گفت كه اگر\r\n\r\n","description":"","footnote":"\r\n( 1 ) موطأ از مالك 1 / 321 و در چاپ ديگر : 254 ، الام از شافعى 5 / 160 ، مسند از احمد 1 / 57 ، 64 ، 65 ، 68 ، 73 ، صحيح مسلم 1 / 935 ، سنن دارمى 2 / 38 ، سنن ابو داود 1 / 290 سنن ابن ماجه 1 / 606 ، سنن نسائى 5 / 192 ، سنن بيهقى 5 / 65 و 66\r\n( 2 ) المحلى از ابن حزم 7 / 199\r\n","page_name":" 170 ","page_number":198},
  {"content":"\r\nكسى در جامهء احرام به خواستگارى برود گناه كرده ، با اين همه اگر پيمان زناشوئى ، بيرون از جامهء احرام بسته شود از هم گسيختنى نيست زيرا خواستگارى وابستگى استوارى با خود زناشوئى ندارد چنان كه گهگاه خواستگارى انجام مىشود و كار به زناشوئى نمىكشد و پيشنهاد خواستگار پذيرفته نمىگردد و گاهى نيز زناشوئى به هيچ خواستگارى انجام مىشود چنان كه اگر مرد به زن بگويد : خود را به همسرى من درآور و او پاسخ دهد بسيار خوب چنين كردم و مرد بگويد : من هم خرسندى دادم و آنگاه سرپرست زن نيز خشنودى نمايد « سپس با گستردگى و به نيكوترين گونه اى نادرستى پندار كسانى را آشكار مىسازد كه مىگويند كسى كه جامهء احرام پوشيده مىتواند زن بگيرد . كه به همان جا برگرديد و در كنار آن نيز گفتار پهناور امام شافعى را در همين زمينه در نگاشتهء وى الام بخوانيد ( ج 5 / 160 )\r\nو آن گاه كاش مىدانستم با پشتگرمى به كدام دستور از نامهء خدا و آئين نامهء پيامبر بوده - كه به پندار ابن قيم - ابو حنيفه و مالك گفته و احمد آشكارا بر آن رفته كه مسافر اگر در جائى زن بگيرد نبايد در آنجا نماز را شكسته بخواند ؟ با آن كه آئين نامهء برانگيختهء خدا ( ص ) كه بودن آن از وى ( ص ) آشكار است با اين دستور نمىسازد و همهء ياران پيامبر كه از مكه به مدينه كوچيدند در آينده كه به ديدار آن شهر مىآمدند نماز خود را شكسته مىخواندند با آن كه چنانچه شنيدى نخستين ميهن همسرانشان بوده ، آرى تنها پشتوانهء اينان در آن برداشت ، گزارش عكرمه پسر ابراهيم است كه بيهقى آن را آسيب پذير شمرده و از زبان ابن حجر نيز گذشت كه آن درست نيست و يحيى و ابو داود گفته‌اند كه عكرمه ناچيز است و نسائى گفته گزارشهاى او سست است و در خور پشتگرمى نيست و عقيلى گفته :\r\nدر گزارشهاى او آشفتگىها است و ابن حبان گفته : از آنها بوده كه گزارشها را زير و بالا مىكرده و زنجيره‌هاى آنها را ديگر گونه مىنموده ، و پشتگرمى به سخن او روا نيست و يعقوب گفته : گزارشهاى او ناستوده است و ابو احمد\r\n","description":"","footnote":"","page_name":" 171 ","page_number":199},
  {"content":"\r\nحاكم گفته : گزارشهاى او نيرومند نيست و ابن جارود و ابن شاهين او را در ميان كسانى ياد كرده‌اند كه گزارشهاشان سست و ناتوان است ( 1 )\r\nآرى اين پيشوايان ، مىخواهند به هر بهائى شده آبروى خليفه را نگاه دارند هر چند با دادن دستورهائى كه با آن چه خدا فرو فرستاده ناساز باشد و نمونه‌هاى اين كار را از ايشان بسيار سراغ داريم و در مجلدات آينده بخشهاى چشم گيرى از دستورهاى آنان را كه با نامهء خدا و آئين نامهء پيامبر نمىسازد خواهيم آورد و هنگام بررسى آنها تو را آگاه خواهيم ساخت و شگفت و هزاران شگفت كه ابن قيم اين بهانهء ساختگى را بهترين دست آويز براى درست نمودن كار عثمان مىشمارد . با اين كه آن همه چون و چرا و خرده گيرى در پيرامون آن مىتوان روا داشت و آن گاه بهترين دست آويزشان كه براى درست نمودن كار او اين باشد دربارهء بدترين آنها چه گمان مىبرى ؟\r\nاين هم كه بهانه آورده من در طائف دارائىاى دارم پذيرفته نيست چون آن مرد از مردم مكه بوده و از آن جا كوچ كرده نه از مردم طائف و ميان او و طائف چند روز راه است و تازه اگر گرفتيم كه او در مكه يا در خود منى و عرفات - كه در آن دو جا نماز را شكسته نمىخواند - زمينى داشت باز هم داشتن زمين در يك جا انگيزه نمىشود كه دستور به شكسته خواندن نماز از گردن مسافر برداشته شود مگر بخواهد در آن جا ماندگار شود چنان چه ياران پيامبر ( ص ) كه هنگام گرفتن مكه با او بودند نماز را شكسته خواندند - و به همين گونه در ديدارشان از خانهء خدا به همراه بوبكر - با آن كه گروهى از ايشان در مكه يك يا چند خانه و نيز نزديكانى داشتند ، چنان چه شافعى گزارش كرده و در كتاب الام 1 / 165 مىنويسد ياران برانگيختهء خدا ( ص ) كه هنگام گرفتن مكه با او بودند هم آن بار نماز را شكسته خواندند و هم در ديدار پس از آن از خانهء خدا ، و هم در ديدار پس از آن كه به همراه بوبكر انجام گرفت ، با آن\r\n\r\n","description":"","footnote":"\r\n( 1 ) لسان الميزان 4 / 182\r\n","page_name":" 172 ","page_number":200},
  {"content":"\r\nكه گروهى از ايشان در مكه يك خانه يا بيشتر و نيز نزديكانى داشتند و از آن ميان بوبكر خانه اى و نزديكانى در مكه داشت و عمر نيز در مكه خانه‌هاى بسيارى داشت و عثمان هم در مكه خانه و نزديكانى داشت و هيچ كس از ايشان را نمىشناسم كه از پيامبر خدا ( ص ) دستور گرفته باشد نماز را شكسته نخواند يا از پيش خود نماز را شكسته نخواند يا پس از برانگيختهء خدا ( ص ) كه به مكه مىآيد نماز را شكسته نخواند بلكه آن چه از زبان ايشان از گفتار او براى ما به جاى مانده مىرساند كه در آنجا نيز بايد نماز را شكسته خواند ، ( سخنان بالا را بيهقى نيز در سنن خود 3 / 153 ياد كرده است ) .\r\nدربارهء اين بهانه نيز : « من مىترسم كسانى از مردم يمن كه به ديدار خانهء خدا آمده‌اند - و نيز درشتخويانى كه در دستورهاى كيش خود ورزيدگى ندارند - بگويند نماز براى كسى هم كه در شهر خود باشد دو ركعت است و اينك پيشواى مسلمانان ، آن را به اين گونه مىخواند . » بايد گفت اگر چنين ترسى بجا بود در روزگار پيامبر كه مردم تازه مسلمان شده بودند ، سزاوارتر بود كه چنين ترسى خود او ( ص ) را از شكسته خواندن نماز باز دارد زيرا آن هنگام دستورهاى بيشترى به گوشها نخورده بود ، همچنين در روزگار بوبكر و عمر اين ترس بيشتر جا داشت ، با اين همه ، برانگيختهء خدا ( ص ) و نيز آن دو تن كه در پى او رفتند ، اين ترس را بجا ندانستند و بر بنياد آن كار نكرده و به همين بسنده نمودند كه چگونگى نماز خواندن را براى هر كسى - چه در ميهن خودش و چه در جاى ديگر - بازگو كنند چنان چه خود پيامبر ( ص ) روزهائى كه در مكه بود نماز را دو ركعتى مىخواند و سپس مىگفت : اى مردم مكه ! شما خود نماز را شكسته نخوانيد زيرا ما مسافريم يا مىگفت : اى مردم شهر ! شما چهار ركعت بخوانيد زيرا ما در سفريم ( 1 ) پس كار پيامبر بهانه اى را كه خليفه براى خود تراشيده بود از دست او مىگيرد مگر چه مىشد كه وى همچنان گام در جاى\r\n\r\n","description":"","footnote":"\r\n( 1 ) سنن بيهقى 3 / 136 ، 157 ، سنن ابو داود 1 / 191 ، احكام القرآن از جصاص 2 / 310\r\n","page_name":" 173 ","page_number":201},
  {"content":"\r\nگام پيامبر ( ص ) مىنهاد و آن چه را شيوهء هميشگى او ( ص ) در سفرهايش بود رها نمىكرد . و چرا با آن روشنگرى رسا از پيروى او ( ص ) سر باز زد ؟ مگر زبان گويندگان لال يا گوش شنوندگان كر بود كه او نخواست همان برنامهء گذشته را در آموختن فرمان خدا پياده كند ؟ و تازه آيا بايد نادانان را آموزش داد يا براى نادانى ايشان يك دستور پا بر جا را دگرگون ساخت ؟\r\nگذشته از آن كه اگر خليفه مىخواست با كار خود بى سر و پاها را از چگونگى نماز براى كسى كه مسافر نيست آگاه كند با اين كار ، ايشان را به گمراهى ديگرى دچار مىساخت و به اين گمان ناروا مىافكند كه مسافران هم بايد چهار ركعت بخوانند ، و براى آموزش دادن بايستى بر دستورى كه از آئين رسيده پايدار ماند و آن گاه به روشنگرى پرداخت ، چنان چه برانگيختهء خدا ( ص ) نيز - به همان گونه كه گذشت - در مكه برنامه اش همين بود و عمر چون به مكه مىآمد نماز را دو ركعتى مىخواند و سپس مىگفت اى مردم مكه ! شما نماز را شكسته نخوانيد زيرا ما گروهى مسافرانيم ، و مانند همين گزارش را بيهقى نيز دربارهء بوبكر آورده است ، ( سنن بيهقى 3 / 126 ، 157 ، المحلى از ابن حزم 5 / 18 ، موطأ از مالك 1 / 126 )\r\nاينها بود بهانه‌هاى خليفه ، كه چون عبد الرحمن پسر عوف او را در تنگناى چون و چرا نهاد ، آنها را بميان كشيد و سپس نيز پاسخ آنها همچون تازيانه اى به چهره اش خورد زيرا عبد الرحمن با ارزيابى دست آويزهاى وى درمانده اش ساخت تا به جز اين پاسخى برايش نماند كه بگويد : « برداشتى است كه به مغز من رسيده » ! چنان چه سرور ما فرمانرواى گروندگان ( ع ) نيز چون بر وى درآمد و با او به چون و چرا و بگو مگو پرداخت و گفت : به خدا سوگند نه هيچ پيش آمد تازه اى شده و نه هيچ پيمانى از گذشته در دست است . . .\r\nتا پايان و مرد در پاسخ فرو ماند و گفت : « برداشتى است كه به مغز من رسيده » !\r\nو اين برنده ترين دست افزارهاى عثمان بوده براى آن كه نوآورى ناروايش\r\n","description":"","footnote":"","page_name":" 174 ","page_number":202},
  {"content":"\r\nرا شايسته بنمايد و چنان چه مىبينيم تنها سخنى كه پس از رسوا شدن دارد اين است :\r\n« برداشتى است كه به مغز من رسيده » ! با اين همه ، اين مرد پس از مرگش ياورانى يافته كه براى او بهانه هائى چند - سستتر از تارهاى كار تونك - دست و پا كنند كه خود خليفه آنها را نيافته بود تا همچون خاك بر چهرهء خرده گيران بپاشد - و چه بايد كرد كه هر كسى چيزهائى را براى ديگرى مىگذارد ! - و اين هم چند نمونه :\r\n1 - در روزگار او در منى ساختمانها بر پا كرده و آن را دهكده اى گردانيده بودند و سراىها در آن بسيار شده بود با آن كه در روزگار برانگيختهء خدا ( ص ) چنين نبود و سرزمينى تهى بود و از اين روى به وى گفتند اى برانگيختهء خدا ! آيا براى خويش خانه اى در منى نمىسازى كه در برابر گرما سايه بان تو باشد پس گفت « نه ! منى فرود آمدن گاه شتران رهگذران است . » و عثمان از دل اين دستورها چنان دريافت كه نماز را هنگامى كه در راه هستيم بايد شكسته خواند . ( 1 )\r\nپاسخ : من نمىدانم كه فراوانى سراىها - و دهكده شدن جائى - چه بستگى دارد به دستور شكسته خواندن يا نخواندن نماز ؟ مگر مسافر بودن كسى تنها در اين است كه در بيابانها و دشتهاى بىآب و گياه باشد نه در شهرها و دهكده هائى كه نمىخواهد در آن ماندگار شود ؟ راستى كه اين داورى شگفتانگيز و برداشت كسى است كه نه نهفته‌هاى آئين را دريافته و نه ميزان مسافر بودن يا نبودن را كه دستور به شكسته خواندن يا نخواندن نماز را در پى خود دارد . و تازه برانگيختهء خدا ( ص ) ، هم روزهائى كه در مكه بود نماز را شكسته مىخواند و هم در خيبر - با آن كه مكه بنياد و مادر دهكده‌ها خوانده مىشد و در خيبر نيز دژها و باروهاى برافراشته و دهكده‌ها و روستاها بود - و در ديگر سفرهايش نيز كه بر يك دهكده مىگذشت و در روستاى ديگرى فرود مىآمد به همين گونه رفتار مىكرد .\r\nو تازه دهكده شدن يك جانه به گونه اى ناگهانى و يك باره ، كه با گذشت\r\n\r\n","description":"","footnote":"\r\n( 1 ) از نوشتهء ابن قيم در زاد المعاد كه در كنار روشنگرى مواهب از زرقانى چاپ شده 2 / 24 و خود ابن قيم با گفتارى فشرده پنبهء آن را زده\r\n","page_name":" 175 ","page_number":203},
  {"content":"\r\nروزگار و اندك اندك انجام مىپذيرد اكنون مىپرسيم كه يك سرزمين تا چه مرزى از آبادانى بايد پيش برود كه خليفه بر بنياد آن ، دستور خدا را دگرگون گرداند ؟\r\nو به چه اندازه آن را دگرگون مىگرداند ؟ من نمىدانم .\r\nبهانهء دوم : عثمان در مكه سه روز درنگ كرد و پيامبر ( ص ) نيز گفته : « كسانى كه با من از مكه كوچيده و اكنون به ديدار آن آمده‌اند پس از به جاآوردن برنامهء حج سه روز در آنجا ماندگار شوند » و چنان چه مىبينيم پيامبر چنين كسانى را ماندگار ناميده با آن كه ماندگار را نمىتوان مسافر شمرد ( 1 ) و در گزارش مسلم آمده كه پيامبر فرمود : « كسانى كه با من از مكه كوچيده و اكنون به ديدار آن آمده‌اند پس از انجام برنامهء حج سه روز در آن جا درنگ كنند » و بر بنياد گزارش بخارى : « براى كسانى كه با من از مكه كوچيده و اكنون به ديدار آن آمده‌اند پس از روز چهارم از جشن قربانى ، ماندن سه روز در آن جا نيكو است . » ( 2 )\r\nپاسخ : راستى را براى اين كه مسافر بتواند نماز خود را شكسته نخواند تنها اين اندازه بس نيست كه نام « ماندگار » بر او راست آيد زيرا گفتگو بر سر دستور خدائى است نه بر سر يك واژه و آنگاه از آئين نامهء ارجمند پيامبر بر مىآيد كه هنگام سفر تنها در جائى مىتوانيم نماز را ، شكسته نخوانيم كه مدت معينى در آن جا ماندگار شويم و اگر بخواهيم كمتر از آن بمانيم راهى جز شكسته خواندن نماز نيست و در بارهء مكه نيز دستور ويژه اى نرسيده تا با پشتگرمى به آن از شيوهء برانگيختهء خدا ( ص ) روى برتابيم ماندگار شدنى هم كه آفرينندهء آن بهانه دست آويز گرفته بيش از درنگى كوتاه در مكه نبوده كه براى مهاجران روا شناخته شد - و اين هم براى پيشينه‌ها و نزديكان و دلبستگىهائى بوده كه در آن جا داشتند - و خود هيچ بستگىاى به آن گونه ماندگار شدن كه دستور شكسته نماز خواندن را از گردن\r\n\r\n","description":"","footnote":"\r\n( 1 ) اين بهانه را نيز ابن قيم در زاد المعاد كه در هامش روشنگرى مواهب از زرقانى چاپ شده - 2 / 24 - ياد كرده و با گفتارى كوتاه آن را ارزيابى نموده\r\n( 2 ) چهره‌هاى اين گزارش را در تاريخ خطيب 6 / 267 تا 270 مىتوان يافت .\r\n","page_name":" 176 ","page_number":204},
  {"content":"\r\nكسى بر مىدارد ندارد . زيرا به گونه اى كه در هر دو صحيح آمده ( 1 ) برانگيختهء خدا ( ص ) ده روز در مكه ماند - و به گونه اى كه در ديگر گزارشها آمده از ده روز هم بيشتر - ( 2 ) با اين همه نماز خود را جز شكسته نمىخواند ، پس اين كه درنگ سه روزه در مكه را تنها بر مهاجران روا داشت - و نه بر ديگر كسانى كه به مكه آمده بودند - و نيز اين كه - چنان چه آشكارا از فرازهاى گزارش بر مىآيد - اين درنگ را تنها در مكه روا دانست و نه در ديگر جاها ، آرى با پيش چشم داشتن اين دو زمينه در مىيابيم كه خواست پيامبر از « ماندگار شدن » همان بوده كه ياد كرديم و هيچ يك از آئين شناسان را نرسد كه درنگ سه روزه را انگيزه اى بشمارد كه به ويژه در مكه و تنها براى مهاجران - دستور به شكسته خواندن را از گردن نماز گزار بردارد . با آن كه ايشان با كوچ كردن از آن شهر ، از ميهن گرفتن آن جا چشم پوشيده بودند و برانگيختهء خدا ( ص ) در باز پسين ديدارش از خانهء خدا با آن كه بيش از سه روز كه به ده روز - كمتر و بيشتر - رسيد باز هم نماز خود را در مكه شكسته خواند .\r\nو تازه شافعى و مالك و ياران آن دو ، با پشتگرمى به فرازهاى گزارشى كه ياد شد به اين جا رسيده‌اند كه اين درنگ سه روزه در مكه را نبايد براى مهاجران از آن گونه درنگهائى در مكه شمرد كه از ايشان ناپسند بوده زيرا گفته‌اند : برانگيختهء خدا بر مهاجران نمىپسنديد كه در مكه كه ميهن ايشان بود و از آن جا بيرونشان كرده بودند ماندگار شوند و سپس برنامهء ديدار از خانهء خدا كه به پايان رسيد يك درنگ سه روزه را بر ايشان روا شمرد و ابن حزم گفته : بر مسافران روا است كه سه روز يا بيشتر در مكه بمانند و اين كار بر ايشان به هيچ روى ناپسنديده نيست ، ولى كسانى كه همراه پيامبر به مدينه كوچيدند از آنان پسنديده نبوده كه پس از پايان برنامهء ديدار از خانه خدا بيش از سه روز در مكه بمانند ( 3 ) اكنون اين دستور ويژه اى كه دربارهء\r\n\r\n","description":"","footnote":"\r\n( 1 ) صحيح بخارى 2 / 153 ، صحيح مسلم 1 / 260\r\n( 2 ) المحلى از ابن حزم 5 / 27\r\n( 3 ) المحلى از ابن حزم 5 / 24\r\n","page_name":" 177 ","page_number":205},
  {"content":"\r\nمكه و تنها دربارهء مهاجران رسيده كجا و ماندگار شدنى كه نماز شكسته را از گردن ايشان بر مىدارد كجا ؟\r\nوان گهى اگر اين دست افزار درستى بود پس عثمان بايستى در مكه از شكسته خواندن نماز خوددارى نمايد نه در منى و عرفه ، با آن كه در آن دو جا نيز نماز را شكسته نمىخواند .\r\nبهانهء سوم : راستى اين كه عثمان نخست بر آن شد تا در منى ماندگار شود و آن جا را ميهن خود گردانيده پايگاه فرمانروائىاش بگيرد و از همين روى بود كه نماز را در آن جا شكسته نخواند ، و سپس از آن انديشه رو گردان شد و به مدينه برگشت .\r\nپاسخ : گويا اين بهانه تراش - از پشت پرده اى بس نازك - آشكارا جهان نهان را نگريسته - با آن كه جز خداوند كسى از نهفته‌ها آگاه نيست - زيرا بودن چنان خواست و انديشه اى در دل عثمان و سپس رو گردان شدن او از آن را جز از زبان خود وى يا زبان كسى كه گزارش آن را از وى شنيده باشد نمىتوان دريافت ، و تو دانستى خود خليفه چون در تنگناى پرخاشها گير افتاد چنين بهانه اى نياورد با آن كه راه گريزى نيكو و بسى بهتر از آن بود كه چنان پاسخهاى بىسر و تهى بدهد ، با اين همه ، خداوند آن پندار پس از گذشتن روزگارى دراز از زندگى جهان ، پرده از چهرهء اين راز برگرفته كه خدا زنده بدارد اين چشم بستنهائى را كه به پرده بردارى از نهفته‌هاى گيتى مىانجامد !\r\nگذشته از آن كه جا به جا كردن بزرگترين پايگاه مسلمانان و گرايش به ماندگار شدن در ميهن نخستين خود كه - پيش از كوچيدن به همراه پيامبر - در آن جا مىزيسته كارى بسيار دشوار بوده و خيلى دور از باور است كه بگوئيم او بىهيچ انديشه خواهى از هيچ كس از ياران بزرگ پيامبر و با بىنيازى از زمينه هائى كه چيدن آنها روزگارى دراز مىخواهد چنين هوسى در سر پخته و آن را كارى صد در صد ساده پنداشته كه تنها با خواست او انجام پذير يارها\r\n","description":"","footnote":"","page_name":" 178 ","page_number":206},
  {"content":"\r\nكردنى است .\r\nابن حجر در الفتح 2 / 457 و شوكانى در نيل الاوطار 3 / 260 مىنويسند :\r\nعبد الرزاق از معمر از زهرى از عثمان آورده‌اند كه « او از شكسته خواندن نماز سر باز زد زيرا مىخواست پس از انجام برنامهء ديدار از خانهء خدا در آن جا ماندگار شود . » بر اين گزارش خرده گرفته‌اند كه زنجيرهء پيوسته اى ندارد و تازه از اين ديدگاه نيز جاى چون و چرا دارد كه ماندگار شدن در مكه بر كسانى كه همراه پيامبر به مدينه كوچيدند ناروا است و با زنجيره اى درست گزارش كرده‌اند كه عثمان از ترس آن كه از كوچيدن به همراه پيامبر ، رو گردان و پشيمان شمرده شود خانهء خدا را هميشه بر پشت شترش بدرود مىكرد و در بيرون شدن از مكه شتاب داشت . و روشن شده است كه چون پيرامون خانه اش را گرفتند تا او را بكشند يا از كار بر كنار كنند مغيره به وى گفت : شترانت را سوار شو و به سوى مكه راه بيافت و او پاسخ داد از شهرى كه همراه پيامبر به آن كوچيده‌ام دورى نمىگزينم پايان\r\nابن قيم نيز در زاد المعاد 2 / 25 از راه ديگرى ياوه بودن بهانهء بالا را روشن كرده است كه به همان جا برگرديد .\r\nبهانهء چهارم : عثمان پيشواى مردم بوده و پيشوا هر جا كه فرود آيد در مرز كار و فرمانروائى و سرپرستى او است و همچون ميهن وى به شمار مىرود .\r\nامينى گويد : پشتوانهء دستور يك آئين را خود آن كيش بايد بشناساند نه ديدگاه‌هاى ساختگى ، و پيشوا در پيروى از دستورها به همان اندازه ناگزير است كه مردمان كوچه و بازار و از اين هم بالاتر آن كه : او بيشتر از ديگران بايد در پيروى از آئينها و نهادهاى كيش خود كوشا باشد تا مردم نيز رفتار او را برنامهء خويش گيرند و او را راهبر خود شناسند و او هر چند كه مرز فرمانروائى و كار و سرپرستىاش به همهء جهان يا دست كم به همهء شهرهائى كه زير فرمان او است مىرسد باز هم دستور آئين ما بستگىاى به اين زمينه ندارد و تنها بسته\r\n","description":"","footnote":"","page_name":" 179 ","page_number":207},
  {"content":"\r\nاست به پشتوانه هائى كه خود آئين شناسانده پس اگر در جائى خواست ماندگار شود بايد دستورى را كه دربارهء ماندگار است به كار بندد و اگر آهنگ ماندگار شدن نداشت بايد به دستورى كه دربارهء مسافران رسيده رفتار كند چنان چه برانگيختهء خدا ( ص ) بىچون و چرا پيشواى همهء آفريدگان بود و با اين همه ، نماز خود را در سفرهايش شكسته مىخواند و هيچ كس نگفته است كه او در مكه يا عرفات يا منى و ديگر جاها نماز را چهار ركعت مىخوانده زيرا او نيز پيرو همان برنامه اى بوده كه براى همهء پيروانش نهاده ( اين بود پاسخى كه ابن قيم در زاد المعاد و ابن حجر در فتح البارى 2 / 456 به بهانهء بالا داده‌اند )\r\nگذشته از اينها در ص 173 ديديم كه بزرگترين پيامبران و نيز بوبكر و عمر پسر خطاب آواز بر مىداشتند كه : « اى مردم مكه ! شما نمازتان را شكسته نخوانيد كه ما مسافرانيم » و اين مىرساند كه دستور به شكسته خواندن و نخواندن نماز براى آن آوازه دهندهء بزرگوار و براى كسانى كه پس از او پايگاه جانشينىاش را گرفتند نيز هست .\r\nو تازه اگر كار عثمان در شكسته نخواندن نماز با پشتگرمى به بهانهء بالا بوده بايستى در ميان مردم بانگ در دهد كه : « اين برنامه ، تنها براى كسى است كه پايگاه پيشوائى دارد و ديگران همه بايد نماز خود را شكسته بخوانند » و گرنه او با كار خود مردم را به پرتگاه نادانى مىافكند و با روشن نساختن چون و چند آن ، انگيزه مىشد كه نمازشان نادرست گردد ، پس چون آواز به اين آگهى برنداشت و چنين بهانه اى را دست آويز كار خود در برابر خرده گيران نگردانيد در مىيابيم كه او چنين خواستى نداشته و كسانى از ياران پيامبر هم كه از وى پيروى نمودند چنين بهانه اى را دست آويز كار او نگردانيدند و چنان چه در ص 161 گذشت تنها انگيزهء ايشان در پيروى از وى دچار نشدن به كار زشت ناسازگارى بوده و اين مىرساند كه كار او در چشم ايشان به خودى خود درست نبوده است .\r\n","description":"","footnote":"","page_name":" 180 ","page_number":208},
  {"content":"\r\nبهانهء بالا در بىپايگى مانند همان دستاويزى است كه براى مادر گروندگان - عايشه - ساخته‌اند و بر كار او كه نماز را در سفر چهار ركعت مىخوانده به اين گونه ماله كشيده‌اند كه - چنان چه ابن قيم در زاد المعاد 2 / 26 - ياد آورى كرده - وى مادر گروندگان بوده پس هر جا فرود مىآمده ميهن وى شمرده مىشد كه بايد پرسيد اگر اين دستور ويژه براى مادر گروندگان است بايستى مادر بودن او از پدر بودن برانگيختهء خدا ( ص ) گرفته شده باشد زيرا روان گردانيدن يك دستور بر كسى كه بنياد كار شمرده مىشود بسى سزاوارتر است تا كسى كه از شاخ و برگهاى آن است و آن گاه ما مىدانيم كه برانگيختهء خدا در همهء سفرهايش نماز را شكسته مىخواند . و چه بايد كرد با كسانى كه دگرگون ساختن دستور خدا را با چنين ياوه سرائىها آسان مىگيرند و با آنان كه بهانه تراشيدن براى كسانى را ساده مىپندارند كه به ناسازگارى با هر دستور از دستورهاى كيش ما برخيزند و انگيزه اى هم ندارند جز برداشتى كه از مغزشان گذشته ! يا لغزش گاهى كه در آن افتاده‌اند يا سياست روز كه به اين كار و ادارشان كرده ، و شگفتى من از روش دانشمندانى به پايان نمىرسد كه ماننده‌هاى اين ياوه‌ها را خوش مىدارند و در نگاشته هاشان فراهم مىآرند و همچون افسانه هائى براى آيندگان بر جاى مىنهند تا خود را مايهء ريشخند و افسوس ايشان گردانند .\r\nبهانهء پنجم : « شكسته خواندن نماز براى مسافر كارى بايسته نيست و گردن نهادن و سرباز زدن از آن هر دو يكسان و روا است . » اين سخن را نيز گروهى ياد آورى كرده‌اند و محب طبرى در الرياض 2 / 151 مىنويسد « پشتوانهء او در آن كار آشكار است زيرا او از كسانى بوده كه شكسته نخواندن نماز را در سفر ناروا نمى - دانسته » روشنگران صحيح بخارى نيز با آوردن همين بهانه ، از محب پيروى كرده و برداشتى آورده‌اند ناساز با دستورهاى چون و چرا ناپذير كيش خود كه نه با آئين نامه‌هاى گرامىاى كه بودن آنها از پاكترين پيامبران روشن است هماهنگى\r\n","description":"","footnote":"","page_name":" 181 ","page_number":209},
  {"content":"\r\nدارد و نه با سخنان ياران او ، و اين هم نمونه اى از آنها .\r\n1 - از سخنان عمر : چنان چه بر زبان محمد گذشته نماز مسافر دو ركعت است و نماز جمعه دو ركعت و نماز عيد هم دو ركعت و اين دو تا شكسته نمىشود . و در پاره اى از گزارشها : چنان چه بر زبان پيامبر ( ص ) گذشته . . .\r\nمسند احمد 1 / 37 ، سنن ابن ماجه 1 / 329 ، سنن نسائى 3 / 118 ، سنن بيهقى 3 / 199 ، احكام القرآن از جصاص 2 / 308 و 309 ، المحلى از ابن حزم 4 / 265 ، زاد المعاد كه در كنار شرح مواهب چاپ شده 2 / 21 كه مىنويسد : بودن اين سخن از عمر روشن است .\r\n2 - يعلى پسر اميه آورده است كه عمر پسر خطاب را پرسيدم اين كه خدا مىگويد : « گناهى بر شما نيست كه نماز را شكسته بخوانيد » در هنگامى هم كه مردم نگرانى نداشته باشند هست ؟ پاسخ داد همين پرسش براى من پيش آمد و از برانگيختهء خدا ( ص ) دربارهء آن بپرسيدم او گفت كمكى است كه خدا دربارهء شما روا داشته و شما نيز كمك او را بپذيريد .\r\nصحيح مسلم 1 / 191 ، 192 ، سنن ابو داود 1 / 187 ، سنن ابن ماجه 1 / 329 ، سنن نسائى 3 / 116 ، سنن بيهقى 3 / 134 ، 141 ، احكام القرآن از جصاص 2 / 308 ، المحلى از ابن حزم 4 / 267\r\n3 - آورده‌اند كه عبد اللَّه پسر عمر گفت : برانگيختهء خدا ( ص ) چون از اين مدينه بيرون مىشد نماز را بيش از دو ركعت نمىخواند تا بدانجا باز مىگشت و در يك گزارش : با برانگيختهء خدا ( ص ) همراهى نمودم و او در سفر نماز را بيش از دو ركعت نمىخواند .\r\nمسند احمد 2 / 45 ، سنن ابن ماجه 1 / 330 ، سنن نسائى 3 / 123 ، احكام القرآن از جصاص 2 / 310 ، زاد المعاد كه در كنار روشنگرى زرقانى از مواهب چاپ شده 2 / 29 و داورى نگارنده به درست بودن اين گزارش را نيز دارد .\r\n4 - پسر عباس گفت : خداوند به زبان پيامبرتان نماز را بر شما در ميهن خويش\r\n","description":"","footnote":"","page_name":" 182 ","page_number":210},
  {"content":"\r\nچهار ركعت بايسته گردانيد و در سفر دو ركعت و در هنگام هراس و بيم يك ركعت\r\nو در گزارشى كه مسلم آورده : به راستى خداى بزرگ و گرامى به زبان پيامبرتان نماز را بر مسافر دو ركعت بايسته گردانيد و بر كسى كه در ميهن خويش است چهار ركعت .\r\nصحيح مسلم 1 / 258 ، مسند احمد 1 / 355 ، سنن ابن ماجه 1 / 330 ، سنن نسائى 3 / 119 ، سنن بيهقى 3 / 135 ، احكام القرآن از جصاص 2 / 307 و 310 ، المحلى از ابن حزم 4 / 271 كه مىنويسد : گزارش پشتوانهء اين دستور را از زبان حذيفه و جابر وزيد پسر ثابت و ابو هريره و پسر عمر نيز بازگو مىكنيم كه گزارشهاى ايشان با زنجيره هائى هر چه درستتر و استوارتر از زبان برانگيختهء خدا بازگو شده .\r\nتفسير قرطبى 5 / 352 ، تفسير ابن جزى 1 / 155 ، زاد المعاد از ابن قيم كه در كنار روشنگرى زرقانى چاپ شده 2 / 221 ، مجمع الزوائد 2 / 154 - از زبان بوهريره -\r\n5 - آورده‌اند كه عايشه گفت : در آغاز كار ، نماز چه براى مسافر و چه براى كسى كه در ميهن خويش است دو ركعت دو ركعت بايسته بود ، سپس به نماز كسى كه در ميهن خويش است افزوده شد و نماز ديگران به همان گونه ماند .\r\nو به گزارش ابن حزم كه آن را از راه بخارى آورده : در آغاز كار ، نماز بايسته دو ركعت بود سپس كه برانگيختهء خدا ( ص ) به مدينه كوچيد چهار ركعت بايسته شد و براى كسى كه دور از ميهن خويش است نماز به همان گونه كه بود ماند .\r\nو به گزارش احمد : نماز در آغاز كار بر برانگيختهء خدا به گونهء دو ركعت دو ركعت بايسته گرديد - مگر نماز شام كه سه ركعتى بود - سپس خداوند نماز نيمروز و پسين و خفتن را براى كسى كه در ميهن خويش است چهار ركعت بايسته گردانيد و دستور براى ديگران را به همان گونه كه نخست بايسته شده بود رها كرد .\r\nبرگرديد به صحيح بخارى 1 / 159 و 2 / 105 و 5 / 172 ، صحيح مسلم 1 / 257 ، موطأ مالك 1 / 124 ، سنن ابو داود 1 / 187 ، كتاب الام از شافعى 1 / 159 ، احكام القرآن از جصاص 2 / 310 ، سنن بيهقى 3 / 135 ، المحلى 4 / 265 ، زاد المعاد 2 / 21 ،\r\n","description":"","footnote":"","page_name":" 183 ","page_number":211},
  {"content":"\r\nتفسير قرطبى 5 / 352 و 358\r\n6 - آورده‌اند كه موسى پسر مسلمه گفت : از پسر عباس پرسيدم هنگامى كه در مكه ، تنها نماز مىگزارم چگونه نماز بخوانم ؟ گفت بر بنياد برنامهء پيامبر ( ص ) دو ركعت نماز بخوان مسند احمد 1 / 290 و 337 ، صحيح مسلم 1 / 258 ، سنن نسائى 3 / 119\r\n7 - ابو حنظله گفت : از پسر عمر پرسيدم كه در سفرها چگونه نماز بخوانم ؟\r\nگفت بر بنياد برنامهء پيامبر ( ص ) دو ركعت - و به گزارش بيهقى : - بر بنياد آئين نامه اى كه پيامبر خدا ( ص ) نهاده نماز را شكسته بخوان .\r\nمسند احمد 2 / 57 ، سنن بيهقى 3 / 136\r\n8 - آورده‌اند كه عبد اللَّه پسر عمر گفت : نماز سفر دو ركعتى است و هر كه با اين آئين نامهء پيامبر ناسازگارى نمايد از كيش درست به در شده .\r\nسنن بيهقى 3 / 140 ، المحلى از ابن حزم 4 / 270 ، احكام القرآن از جصاص 2 / 310 ، المعجم الكبير از طبرانى - مجمع الزوائد نيز گزارش را از همان جا بازگو كرده - 2 / 155 - مىنويسد : ميانجيان گزارش آن از كسانىاند كه سخنانشان پشتوانهء گزارشها و نگاشته‌هاى درست است .\r\n9 - آورده‌اند كه پسر عباس گفت : هر كه نماز را در سفر چهار ركعت بخواند همچون كسى است كه نماز را در ميهن خود دو ركعتى بخواند ،\r\nمسند احمد 1 / 349 ، المحلى 4 / 270\r\n10 - آورده‌اند كه پسر عباس گفت . برانگيختهء خدا ( ص ) چون به سفرى مىرفت نماز خود را همچنان دو ركعتى مىخواند تا باز مىگشت و به يك گزارش : پيامبر ( ص ) چون از شهر بيرون مىشد نماز را بيش از دو ركعت نمىخواند تا باز مىگشت\r\nمسند احمد 1 / 285 و 356 ، احكام القرآن از جصاص 2 / 309\r\n11 - آورده‌اند كه عمران پسر حصين گفت : هرگز با برانگيختهء خدا ( ص ) به هيچ سفرى نرفتم مگر نماز را دو ركعتى خواند تا برگشت و با پيامبر ( ص ) به ديدار\r\n","description":"","footnote":"","page_name":" 184 ","page_number":212},
  {"content":"\r\nخانهء خدا رفتم و ديدم كه او نماز را دو ركعتى خواند تا به مدينه بازگشت و دوازده روز در مكه درنگ كرد و نماز را جز دو ركعتى نخواند و به مردم مكه مىگفت :\r\nشما چهار ركعت نماز بخوانيد زيرا ما گروهى مسافريم .\r\nبرگرديد به سنن بيهقى 3 / 135 ، احكام القرآن از جصاص 2 / 310\r\nو در گزارشى ديگر آورده‌اند كه عمران گفت : برانگيختهء خدا ( ص ) به هيچ سفرى نرفت كه همهء نمازها - جز نماز شام - را دو ركعتى نخواند . ( اين گزارش را - چنان در مجمع الزوائد 2 / 155 مىخوانيم - ابو داود و احمد آورده‌اند . )\r\n12 - عمر پسر خطاب آورده است كه پيامبر ( ص ) گفت نماز مسافر دو ركعتى است تا آن گاه كه به نزد خانواده اش برگردد يا بميرد . احكام القرآن از جصاص 2 / 310\r\n13 - آورده‌اند كه ابراهيم گفت راستى اين كه عمر پسر خطاب ( ض ) نماز نيمروز را در مكه دو ركعتى خواند و چون روى بگردانيد گفت اى مردم مكه ! ما گروهى مسافريم هر كدام از شما كه ميهنش در اين شهر است نماز را شكسته نخواند پس مردم آن شهر نماز خود را شكسته نخواندند .\r\nالآثار از قاضى ابو يوسف ص 30 و 75 و برگرديد به همان چه در ص 174 گذشت\r\n14 - آورده‌اند كه انس پسر مالك گفت ما با برانگيختهء خدا ( ص ) از مكه به سوى مدينه بيرون شديم و او نمازها را دو ركعتى دو ركعتى مىخواند تا به مدينه بازگشتيم .\r\nصحيح بخارى 2 / 153 ، صحيح مسلم 1 / 260 ، مسند احمد 3 / 190 ، سنن بيهقى 3 / 136 و 145\r\n15 - آورده‌اند كه عبد اللَّه پسر عمر گفت : به راستى برانگيختهء خدا ( ص ) به سوى ما آمد و مادر گمراهى بوديم و ما را آموزش داد و از آموزشهائى كه به ما داد اين بود كه : خداى بزرگ و گرامى به ما دستور داده نماز را در سفر دو ركعتى بخوانيم .\r\nگزارش بالا را - چنان چه در تفسير خازن 1 / 412 و نيل الاوطار 3 / 250\r\n","description":"","footnote":"","page_name":" 185 ","page_number":213},
  {"content":"\r\nآمده - نسائى آورده است .\r\n16 - آورده‌اند كه ابو الكنود عبد اللَّه ازدى گفت : از پسر عمر پرسيدم نماز را در سفر چگونه بايد خواند ؟ گفت : از آسمان دو ركعت فرود آمده اگر مىخواهيد آن را به همان جا برگردانيد . ( يا نپذيريد )\r\nگزارش بالا را طبرانى در المعجم الصغير گزارش كرده و حافظ هيثمى نيز در مجمع الزوائد 2 / 145 آن را از همان جا آورده و مىنويسد : ميانجيان گزارش آن ، سخنشان شايستهء پشتگرمى است .\r\n17 - سائب پسر يزيد كندى گفت : نمازها در آغاز دو ركعت دو ركعت بود سپس براى كسى كه در ميهن خود باشد نماز افزوده شد و براى ديگران به همان گونه ماند .\r\nهيثمى در مجمع الزوائد 2 / 155 مىنويسد : گزارش بالا را طبرانى در المعجم الكبير آورده و ميانجيان زنجيرهء آن از كسانىاند كه سخنشان پشتوانهء گزارشها و نگاشته‌هاى درست است .\r\n18 - آورده‌اند كه پسر مسعود گفت : هر كه جز در ميهن خود نماز را چهار ركعتى بخواند بايد آن را دوباره بخواند .\r\nچنان چه در مجمع الزوائد 2 / 155 آمده گزارش بالا را طبرانى آورده است .\r\n19 - آورده‌اند كه حفص پسر عمر گفت : انس پسر مالك ما را - كه چهل مرد از انصار بوديم - به سوى شام به ديدار عبد الملك به راه انداخت تا در آمدى براى ما دست و پا كند و چون بازگشت و ما در راه گشاده اى كه براى گذشتن شتران است بوديم نماز نيمروز را با ما دو ركعتى خواند سپس به درون سرا پردهء خود رفت و مردم برخاسته دو ركعت ديگر نيز به آن دو ركعت افزودند و او گفت : خدا زشت گرداند اين چهره‌ها را ! كه به خدا سوگند نه در مرز برنامهء پيامبر كار مىكنند و نه دستورى كه داده شده مىپذيرند گواهى مىدهم كه البته شنيدم برانگيختهء خدا ( ص ) مىگفت : به راستى گروهى در كيش خود دور انديشى و ژرف نگرى مىكنند\r\n","description":"","footnote":"","page_name":" 186 ","page_number":214},
  {"content":"\r\nو چنان از كيش به در مىروند كه تير از چلهء كمان .\r\nگزارش بالا را احمد در مسند 3 / 159 آورده و هيثمى نيز در مجمع 2 / 155 آن را ياد كرده است .\r\n20 - آورده‌اند كه سلمان گفت : نماز دو ركعت دو ركعت بايسته شده بود و برانگيختهء خدا ( ص ) نيز در مكه به همان گونه نماز گزارد تا به مدينه آمد و در مدينه به همان گونه كه خدا خواست نماز گزارده و براى كسى كه در ميهن خود باشد نماز افزوده شد و براى ديگران به همان گونه ماند .\r\nچنان كه در مجمع الزوائد 2 / 156 مىخوانيم گزارش بالا را طبرانى در الاوسط آورده است .\r\n21 - ثمامه پسر شراحيل گفت : به سوى پسر عمر بيرون شدم و پرسيدم مسافر چگونه نماز بخواند ؟ گفت : به جز نماز شام كه سه ركعتى است همه جا دو ركعت دو ركعت ، گفتم : اگر چه در ذو المجاز باشيم ؟ گفت ذو المجاز چيست ؟ گفت جائى است كه در آن گرد مىآئيم و خريد و فروش مىكنيم و بيست شب يا پانزده شب در آنجا مىمانيم پاسخ داد « اى مرد ! من ( نمىدانم گفت چهار ماه يا دو ماه ) در آذربايجان بودم و ديدم كه يامبران پيامبر دو ركعت دو ركعت نماز مىخواندند و با همين دو چشمم پيامبر خدا ( ص ) را ديدم كه نماز را دو ركعتى مىخواند . » سپس با خواندن اين فراز از نامهء خدا به سوى من آمد : راستى را كه برانگيختهء خدا براى شما پيشوائى نيكو است\r\nگزارش بالا را احمد در مسند 2 / 154 آورده است .\r\n22 - احمد در مسند 2 / 400 آورده است كه بوهريره گفت : اى مردم ! به راستى كه خداى بزرگ و گرامى بر زبان پيامبر شما ( ص ) نماز را بر كسى كه در ميهن خويش نيست دو ركعتى بايسته گردانيد و براى ديگران چهار ركعتى .\r\n23 - آورده‌اند كه عمر پسر عبد العزيز گفت : بى چون و چرا نماز براى كسى كه در ميهن خويش نيست دو ركعت است و جز اين درست نيست . گزارش بالا را نيز ابن حزم در المحلى ياد كرده است - 4 / 271 -\r\n","description":"","footnote":"","page_name":" 187 ","page_number":215},
  {"content":"\r\nو چنان چه در تفسير قرطبى 5 / 351 ، و تفسير خازن 1 / 413 مىخوانيم . عمر و پسرش و پسر عباس و جابر و جبير پسر مطعم و حسن و قاضى اسماعيل و حماد پسر ابو سليمان و عمر پسر عبد العزيز و قتاده و آئين شناسان كوفه همگى بر آن رفته‌اند كه هر كس در شهر خويش نيست بايد نماز را شكسته بخواند .\r\nاكنون با اين همه گزارشهائى كه آورديم آيا هيچ جائى براى اين مىماند كه كسى بگويد شكسته خواندن نماز بر كسى كه در شهر خود نيست كارى است رواونه دستورى بايسته ؟ اگر شكسته نخواندن نماز بر كسى كه از ميهن خود دور است روا بود البته بر انگيختهء خدا ( ص ) يا با سخن خود روا بودن آن را آشكار مىساخت يا با رفتار خود - و دست كم با يك بار به جا آوردن آن در همهء زندگىاش . . .\r\nچنان چه در ديگر جاها نيز به همين گونه كار مىكرد : مسلم در صحيح خود ( 1 ) از گزارش بريده آورده است كه گفت پيامبر ( ص ) براى هر نمازى دست نماز مىگرفت و روزى كه مكه را پيروزمندانه گرفت چند نماز را با يك دست نماز بگزارد پس عمر گفت : كارى كردى كه پيش تر نمىكردى ؟ گفت عمر ! آگاهانه اين كار را كردم .\r\nشوكانى در نيل الاوطار 1 / 258 پس از يادى از گزارش بالا مىنويسد : مىخواهد برساند كه اين كار را كردم تا روا بودن آن را دريابند .\r\nو احمد و ابو يعلى آورده‌اند كه عايشه گفت : يك بار برانگيختهء خدا ( ص ) به آبريز رفت پس عمر با آفتابه اى در پى او برخاست او پرسيد : عمر ! اين چيست ؟\r\nگفت اى برانگيختهء خدا ! آبى است كه با آن وضو بگيرى گفت : من دستور ندارم كه هرگاه به آبريز رفتم وضو بگيرم و اگر چنين كنم برنامه اى براى ديگران مىشود « مجمع الزوائد 1 / 241 » كه دو گزارش بالا ماننده‌هاى بسيارى در بخشهاى آئين شناسى دارد .\r\nو تازه اگر شكسته نخواندن نماز هم روا بود دستور آن از چشم بزرگترين ياران پيامبر پوشيده نمىماند تا به آن تلخى بر عثمان خرده بگيرند و پنبهء\r\n\r\n","description":"","footnote":"\r\n( 1 ) ج 1 ص 122\r\n","page_name":" 188 ","page_number":216},
  {"content":"\r\nبهانه هايش را بزنند آن هم در جائى كه سرور ما فرمانرواى گروندگان ( ع ) را ميان ايشان مىبينيم كه شهر دانش پيامبر را در بود و پس از او سرچشمه اى به شمار مىآمد براى آموزش دستورهاى كيش وى ، و پيش از همهء ياران پيامبر كارهاى بايسته را از كارهاى مباح باز مىشناخت ، پس آيا مىتوان گفت او كه نخستين نمازگزار به همراه برانگيختهء خدا ( ص ) بوده دستور نماز را نمىدانسته است ؟\r\nو بگذريم كه خود عثمان هم به دامن اين بهانهء پوچ نياويخت و اگر دست - آويزى را كه اينان به نمايندگى او مىآرند درست مىشمرد نه روشنگرى آن را براى اين پشتيبانانش رها مىكرد و نه پس از آن كه در مىماند باز پسين پاسخ و برنده ترين سخنش آن بود كه بگويد : اين برداشتى است كه به مغز من رسيده ! و نه كسانى كه از وى پيروى نمودند تنها پشتوانهء كار خود را در پيروى از او ، پرهيز از بدى ناسازگارى مىشمردند و روا بودن كار وى را هر چند به كوتاهى باز مىنمودند .\r\nو اكنون پس از گزارشهاى انجام شده مىتوان ارزش آن چه را محب طبرى در رياض النضرة نوشته دريافت 2 / 151 : اين زمينه اى است كه براى دانستن دستور آن بايستى انديشه را به كوشش واداشت تا به چه برداشتى رسد و از همين روى است كه دانشوران در پيرامون آن ، برداشتهاى گوناگون دارند و روش او - عثمان را مىگويد - در اين باره انگيزهء آن نمىشود كه بگوئيم او از كيش راستين به در شده يا تبهكارى نموده است . پايان\r\nمردك نادان به اين اندازه در نيافته كه در برابر دستورهاى آشكار و چون و چرا ناپذير ، هيچ جائى براى آن نيست كه كسى براى رسيدن به برداشت ويژه انديشهء خود را به دست و پا زدن وا دارد ، زيرا تا روزى كه عثمان آن نوآورى ناروا را نمود دربارهء اين دستور به هيچ روى برداشتهاى گوناگونى نبود و همهء ياران پيامبر ، همداستان بودند كه - بر بنياد آئين نامه‌هاى روشن - كسى كه در\r\n","description":"","footnote":"","page_name":" 189 ","page_number":217},
  {"content":"\r\nميهن خود نيست بايد نماز را شكسته بخواند و كار خليفه هيچ پشتوانه اى نداشت مگر - به گفتهء خودش - برداشتى كه - در سرپيچى از فرمان پيامبر ( ص ) - به مغز وى رسيده بود . و آن چه پرده از گير و دار بر مىدارد گزارش درستى است كه احمد در سرگذشت مروان آورده و در آن مىخوانيم : چون معاويه به مكه آمد نماز نيمروز را شكسته خواند پس مروان و عمرو - پسر عثمان - به سوى او برخاسته و گفتند : آن گونه كه تو بر عمو زاده ات خرده گرفتى هيچ كس بر او خرده نگرفت گفت : چگونه ؟ گفتند مگر نمىدانى كه او در مكه نماز را شكسته نمىخواند گفت : واى بر شما دو تن باد ! مگر كار درست به جز آن بود كه من كردم ، من با برانگيختهء خدا ( ص ) و با عمر و بوبكر آن را به همين گونه خواندم گفتند : عمو زاده ات آن را شكسته نخواند و سرپيچى تو از شيوهء او خرده گيرى بر وى است . پس معاويه به نماز پسين كه بيرون شد آن را چهار ركعت خواند » .\r\nچند دستگى آئين شناسان هم با روشن بودن شيوه اى كه پيامبر بر آن بوده هيچ ارزشى ندارد و بايد آن را به ديوار زد زيرا تنها براى آن پديد آمده كه دامن آن مرد را از نوآورى ناروايش پاك بنمايد با آن كه اين كار ، دامن هر بىگناهى را مىآلايد . اين هم كه محب مىگويد : « اگر شكسته خواندن نماز را براى كسى كه در شهر خود نيست بايسته نشمرده ، انگيزهء آن نمىشود كه او را از كيش خدا به در بخوانيم يا بزهكار بدانيم . » راستى اين كه انگيزه شدن يا نشدن اين كار را بايد از هشتمين گزارشى دريافت كه در ص 184 ياد كرديم و آن را نيز از زبان عبد اللَّه پسر عمر آورده و درست مىشمارند و بر بنياد آن ، كسى كه در شهر خود نيست بايد نمازها را دو ركعتى بخواند و هر كه با آئين نامهء پيامبر ناسازگارى نمايد از كيش او به در شده است\r\n","description":"","footnote":"","page_name":" 190 ","page_number":218},
  {"content":"\r\n\r\nكيش اين گذشتگان همان سياست روز بوده است\r\nاين گزارشهائى كه دربارهء نماز خليفه رسيده ، همراه با نمونه‌هاى فراوان كه از رفتار بسيارى از ياران پيامبر در دست داريم آشكارا ما را آگاه مىكند كه آئين راستين ، نمىتوانسته ايشان را از ناسازگارى با آموزشهاى بايسته رو گردان سازد و ايشان هماهنگى با سياست روز را سزاوارتر مىدانسته‌اند و گرنه پس چرا بايد نماز را چهار ركعت بخوانند با آن كه مىدانستند اين كار با دستور كيش آنان ناساز است و هيچ دستاويزى هم براى كار خود نداشتند جز اين كه : سرپيچى از فرمان خليفه بدتر است . و آن گاه اينان يا كسانى كه از ايشان پشتيبانى مىكنند و همگىشان را بىچون و چرا دادگر و نيكوكار مىشمارند تقيه ( انجام كارى را كه مىدانيم روا نيست براى پرهيز از گزند ) را روا نمىدارند . اينك اين عبد اللَّه پسر عمر است كه از نو آورى نارواى خليفه پيروى مىكند و چون با پيشنماز به نماز مىايستد آن را شكسته نمىخواند و چون به تنهائى نماز مىگزارد آن را دو ركعت مىخواند با آن كه به زبان خود مىگويد :\r\nكسى كه در ميهن خود نيست بايد نمازش را دو ركعتى بخواند و هر كه از آئين نامهء پيامبر سرپيچد از كيش او به در شده ( 1 ) و اين سخن پيامبر ( ص ) هم در گوش وى هست كه : به راستى خداوند ، كار هيچ كس را نپذيرد تا آن را به استوارى انجام دهد . پرسيدند : به استوارى انجام دادن آن چگونه است ؟ گفت پاك كردن آن از خودنمائى و نوآورىهاى ناروا ( 2 ) و نيز اين سخن وى ( ص ) : هر كس كارى انجام دهد كه نشان فرمان ما بر آن نباشد پذيرفته نيست ( 3 )\r\nو اين عبد اللَّه پسر مسعود است كه مىداند برنامهء پيامبر براى كسى كه در\r\n\r\n","description":"","footnote":"\r\n( 1 ) برگرديد به آن چه در ص 184 گذشت\r\n( 2 ) بهجة النفوس از حافظ ابن ابى جمرهء ازدى اندلسى 4 / 160\r\n( 3 ) المحلى 7 / 197\r\n","page_name":" 191 ","page_number":219},
  {"content":"\r\nميهن خويش نيست دو ركعت نماز است و خود نيز گزارشگر اين برنامه است و آنگاه با اين دست آويز از شكسته خواندن نماز سرباز مىزند كه : عثمان پيشوا است و من از فرمان او سر نپيچم زيرا نافرمانى بدتر است - كه در ص 161 گذشت .\r\nو اين عبد الرحمن پسر عوف است كه شكسته نخواندن نماز را در سفر به هيچ روى بر خليفه درست نمىشمارد و در پاسخ بهانه‌هاى او نيز مىگويد : هيچ كدام از اينها روش تو را درست نمىنمايد و خود نيز از او مىشنود كه : راستى را اين برداشتى است كه - در سرپيچى از شيوهء آشكار پيامبر - به مغز من رسيده . با همهء اينها خودش هم چون از پسر مسعود مىشنود كه ناسازگارى بدتر است نماز را چهار ركعت مىخواند ( 1 ) چرا ناسازگارى با عثمان بدتر باشد و ناسازگارى خود او و ايشان با آئينهاى بايستهء پيامبر بدتر نباشد ؟ مرا بگذار و از آن نخستين ياران پيامبر پرس .\r\nو اين على فرمانرواى گروندگان و تنها كسى است كه پا در جاى پاى بزرگترين پيامبران مىنهد و چون به نزد او آيند تا - چنان كه در ص 162 گذشت - بر ايشان پيشنمازى كند گويد : اگر خواهيد نمازى را كه برانگيختهء خدا ( ص ) بر شما بايسته گردانيده - دو ركعت - مىخوانم مىگويند نه ما جز به نمازى كه فرمانرواى گروندگان عثمان بپسندد - چهار ركعت - خشنودى نمىدهيم پس او نمىپذيرد و ايشان نيز پروا نمىكنند .\r\nآرى هم در چشم آن خليفه هائى كه انديشه‌هاى نسنجيده شان را در كيش خدا جاى دادند و هم در چشم پيروان ايشان ، دستورهاى خدائى پشتوانه اى جز سياست روز نداشت و واداشتن و باز داشتن مردم بر پايهء همان مىچرخيد و با دگرگون شدن آن نيز انديشه‌ها دم به دم دگرگونى مىيافت ، نخستين كس از ايشان را مىبينى كه پيش چشم همه مىگويد : اگر مرا با برنامهء پيامبرتان بر گرفته‌ايد تاب و توان آن را ندارم - با آن كه بزرگ پيامبران برنامه اى بس ساده و آسان آورد - و باز مىگويد من بر بنياد انديشهء خودم سخن مىگويم اگر درست باشد از خدا است و اگر نادرست\r\n\r\n","description":"","footnote":"\r\n( 1 ) برگرديد به ص 165 و 166\r\n","page_name":" 192 ","page_number":220},
  {"content":"\r\nباشد از من و اهريمن برگرديد به برگردان پارسى غدير ج 13 ص 220 و 221 و 244 و 247\r\nكسى هم كه پس از او مىآيد با آن كه - گذشته از آن چه در نامهء خدا و آئين نامهء پيامبر آمده - بزرگترين پيامبران دستور تيمم را به او آموخته باز هم او بىباكانه دستور مىدهد كه اگر جنب دسترسى به آب نداشت نبايد نماز بخواند . بر گرديد به برگردان پارسى غدير ج 11\r\nو همين مرد است كه در ركعت نخست از نماز خود سورهء حمد را نمىخواند و در ركعت دوم آن را دوبار مىخواند و گاهى هم در هيچ يك از ركعتهاى نمازش آن را نمىخواند و به همين بسنده مىكرد كه هنگام پشت خم كردن و پيشانى بر زمين نهادن ، خدا را نيكو پرستش كرده و گاهى آن را نيز به جا نمىآورد و هيچ نمىخواند و سپس كار را از سر مىگرفت . بر گرديد به برگردان پارسى غدير ج 11\r\nو همو است كه - چنان چه در برگردان پارسى غدير ج 11 گذشت - مردم را از خواندن نمازهاى نيكو پس از نماز پسين باز مىداشت و كسانى را كه به اين كار مىپرداختند تازيانه مىزد و با آن كه مردم آگاهش كردند كه اين كار برنامهء محمدى ( ص ) است ، گوش نمىداد .\r\nو همو است كه - چنان چه در برگردان پارسى غدير ج 11 ص گذشت - دربارهء مرده ريگ پدر بزرگ صد جا داورى نمود كه برخى از آنها با برخى ديگر هيچ گونه سازشى نداشت .\r\nو چنان چه در برگردان پارسى غدير ج 12 به گستردگى گفته شده در آمدن اين سخن از دهان وى آشكار است كه : در روزگار برانگيختهء خدا ( ص ) دو متعه بود كه من مردم را از آن باز مىدارم و هر كه نپذيرد كيفر مىدهم .\r\nو هم از زبان او است كه آورده‌اند : اى مردم سه كار در روزگار برانگيختهء خدا بود كه من شما را از آن باز مىدارم و آنها را ناروا مىشمارم و هر كه نپذيرد او را كيفر مىدهم : متعهء زنان ، متعهء حج و گفتن حى على خير العمل ( بشتابيد به انجام\r\n","description":"","footnote":"","page_name":" 193 ","page_number":221},
  {"content":"\r\nنيكوترين كارها ) برگرديد به برگردان پارسى غدير ج 12\r\nو ديگر فرمايشها و داورىهائى كه از اين گونه داشته و در جلد يازدهم و دوازدهم از برگردان پارسى غدير زير نشانى « ياد بودهاى شگفت انگيز در دانش عمر » آورديم .\r\nو اين هم از عثمان كه آئين نامهء روشن و پا بر جاى پيامبر را دربارهء كارى همچون نماز كه ستون كيش او است پايمال مىكند و بهانه اش هم اين است :\r\nاين برداشتى است كه به مغز من رسيده !\r\nو پس از اذان و اقامه ، دستور به گفتن اذانى ديگر مىدهد كه تودهء مسلمان نيز آن را برنامه اى براى همهء شهرهاى مسلمانان مىگردانند .\r\nو فرمانرواى گروندگان على را از متعهء حج باز مىدارد با آن كه از زبان وى مىشنود : من براى سخن هيچ كس از مردم ، شيوهء برانگيختهء خدا را رها نخواهم كرد\r\nو بر اسب هم ماليات مىبندد با آن كه خداوند با گواهى پيامبر پاكش از سر اين كار گذشته است .\r\nو با سرپيچى از آئين نامه اى كه بى چون و چرا از پيامبر است برنامهء سخنرانى كردن در نماز جشن فطر و جشن قربان را پيش از نماز انجام مىدهد\r\nو دو ركعت نخستين نماز را بىخواندن حمد و سوره برگزار مىكند و اين كار بايسته را به دو ركعت پس از آن باز مىگذارد .\r\nو دربارهء عدهء زنى كه با طلاق خلع آزاد شده برداشتى دارد كه با آئين نامهء پيامبر كه همه در برابر آن سر فرود آورده‌اند ناسازگار است و دربارهء دارائىها و صدقات روشى بر مىگزيند كه با آن چه در نامهء خدا و آئين نامهء پيامبر دستور داده شده به هيچ روى نمىخواند .\r\nو به همين گونه بسيارى از برداشتهاى او كه فرمانها و آئينهاى اسلام پاك را پامال مىنمايد و گزارش آنها را با گستردگى خواهى خواند .\r\n","description":"","footnote":"","page_name":" 194 ","page_number":222},
  {"content":"\r\nر اين هم از معاويه ! و چه مىدانى معاويه چيست ؟ نماز نيمروزش را با پيروى از بزرگترين پيامبران به انجام مىرساند پس مروان و پسر عثمان به سراغ وى مىآيند و از آن شيوه رو گردانش مىسازند تا - در نماز - پسين - از برنامه اى كه - به گواهى خودش - بودن آن از پيامبر روشن است سر بپيچد و پيرو سياست روز گرديده نو آورى نارواى عمو زاده اش را زنده كند و آئين پيامبر برگزيده را نابود گرداند و به كسانى همچون مروان يا پسر عثمان نزديك گردد .\r\nو مىبينى كه به داورى او ، گرفتن دو خواهر با يكديگر - اگر برده باشند - ناروا نيست و چون مردم بر وى پرخاش مىكنند پروائى نمىنمايد ( 1 ) چنان كه بهرهء وام را هم روا مىشمارد با آن كه در نامهء خداى گرامى آمده است :\r\n« خداوند خريد و فروش را روا گردانيد و بهرهء وام را ناروا » و چون ابو دردا او را آگاه مىنمايد كه پيامبر ( ص ) از اين گونه داد و ستد جلوگيرى كرده مىگويد : من جاى سخنى در آن نمىبينم و ابو درداء مىگويد : كيست كه تواند براى من پوزشى براى معاويه بيارد ؟ من دستور برانگيختهء خدا را به او گزارش مىدهم و او برداشت خودش را به من گزارش مىدهد ، من در هيچ سرزمينى در كنار تو نخواهم ماند ، پس ، از مرز فرمانروائى معاويه بيرون شد ( اختلاف الحديث از شافعى كه در كنار نگاشتهء ديگرش الام چاپ شده 7 / 23 )\r\nو خونبهاى نامسلمانانى را كه در پناه مسلماناناند هزار دينار زر شناخته پانصد دينار آن را در گنجينهء دارائىها مىنهد و نيم ديگر را به خانوادهء كسى كه كشته شده مىدهد با آن كه اين كار نوآوريى است كه آشكارا او بى هيچ چون و چرا با برنامهء خداوندى ناسازگار است ( 2 )\r\nو - چنان كه شافعى در كتاب الام 1 / 208 ياد كرده - دستور مىدهد كه در جشن فطر و جشن قربان اذان بگويند با آن كه دستورى براى اذان گفتن در اين\r\n\r\n","description":"","footnote":"\r\n( 1 ) الدر المنثور 2 / 137\r\n( 2 ) كتاب الديات از ابو عاصم ضحاك ص 50\r\n","page_name":" 195 ","page_number":223},
  {"content":"\r\nدو روز نرسيده و اذان نيز جز در كارهائى كه دستور آن بايسته است روا نيست\r\nو از ارمغانهاى مردم به يكديگر باج گرفته و به گونه اى كه در كتاب الام 2 / 14 مىخوانيم نخستين كسى مىشود كه اين شيوه را نهاده است\r\nو هم به گونه اى كه ابن ابى شيبه گزارش كرده او نخستين كسى است كه يك تكبير را كم كرده و به گونه اى كه ماوردى در الاحكام السلطانية ص 219 و ابن كثير در تاريخ خود 8 / 136 آورده‌اند دزدانى را به نزد او مىآرند ، برخى را دست مىبرد و گناه يكىشان را نديده مىگيرد زيرا از وى و از مادرش سخنى شنيده كه او را خوش آمده است\r\nو باز به گونه اى كه به گستردگى گزارش خواهيم داد در جشن فطر و قربان برنامهء سخنرانى را پيش از نماز انجام مىدهد و اين كار با آئين نامهء پيامبر هيچ سازشى ندارد .\r\nو نيز او است كه نفرين فرستادن بر فرمانرواى گروندگان على ( ع ) را برنامهء كار مىگرداند و به سخنوران و پيشوايان و پيشنمازان گروه دستور مىدهد كه در همهء شهرها و ده‌هاى مسلمانان اين برنامه را پياده كنند .\r\nپس ، از كار خويش در بينائىاى باش و از هوسهاى كسانى كه نادانند پيروى مكن ، و بپرهيز كه تو را از راه بگردانند ، زندگى و مرگ ايشان يكسان است و بد داورى مىكنند .\r\n\r\n3 خليفه ، آئينهاى كيفرى را پايمال مىكند .\r\nبلاذرى در الانساب 5 / 33 از راه محمد پسر سعد از زبان ابو اسحاق همدانى آورده است كه وليد پسر عقبه باده گسارى كرد و مست شد پس بامدادان بر مردم\r\n","description":"","footnote":"","page_name":" 196 ","page_number":224},
  {"content":"\r\nپيشنمازى كرده دو ركعت نماز گزارد ( 1 ) آن گاه روى به ايشان كرد و گفت :\r\nبرايتان بيشتر بخوانم ؟ گفتند نه ! به راستى كه ما نمازمان را بگزارديم ، پس از اينها ابو زينب با جندب پسر زهير ازدى بر وى درآمدند و ديدند مست است پس انگشترى او را از دستش به در كردند و او از بس مست بود چگونگى را در نيافت . . .\r\nابو اسحاق گفت : مسروق به من گزارش داد كه او چون به نماز ايستاد از جايش دور نشد تا آن چه را نوشيده بود بالا آورد پس چهار تن - ابو زينب ، جندب پسر زهير ، ابو حبيبهء غفارى ، صعب پسر جثامه - براى گفتگو دربارهء او با عثمان بيرون شدند و عثمان را از آن چه وى كرده بود آگاه ساختند پس عبد الرحمن پسر عوف گفت : او را چه شده ؟ آيا ديوانه گرديده ؟ گفتند نه ، مست كرده . گزارشگر گفت : پس عثمان ايشان را بيم داد و در هراس افكند و به جندب گفت : تو ديدى كه برادرم ( 2 ) باده گسارى مىكرد ؟ گفت نه - پناه به خدا - من گواهى مىدهم كه او را ديدم مست بود و آن چه را خورده بود از درون بر مىگرداند و من انگشترى او را از دستش برگرفتم و او از بس مست بود چگونگى را در نيافت .\r\nابو اسحاق گفت : پس گواهان به نزد عايشه شدند و او را از آن چه ميان ايشان و عثمان گذشته بود آگاه كردند - و هم از اين كه عثمان ايشان را رانده - پس عايشه آواز در داد . راستى كه عثمان آئينهاى كيفرى را پايمال كرده و گواهان را بيم داده است .\r\nواقدى گويد : برخى گفته‌اند كه عثمان كسانى از گواهان را تازيانه زد\r\n\r\n","description":"","footnote":"\r\n( 1 ) در الانساب و صحيح مسلم به اين گونه آمده و ديگر پشتوانه‌هاى اين گزارش - به گونه اى كه اگر خدا خواهد خواهى ديد - همه يك سخن مىگويند كه او نماز بامداد را چهار ركعت خواند .\r\n( 2 ) وليد برادر وى بوده است از سوى مادرش اروى دختر كريز پسر ربيعه پسر حبيب پسر عبد شمس .\r\n","page_name":" 197 ","page_number":225},
  {"content":"\r\nپس ايشان به نزد على شده از اين رفتار گله مندى نمودند پس او به نزديك عثمان رفت و گفت : آئينهاى كيفرى را پايمال گردانيدى و گروهى را كه به زيان برادرت گواهى دادند كتك زدى و فرمان را زير و رو نمودى با آن كه عمر گفت :\r\nامويان و به ويژه خاندان ابو معيط را برگردن مردم سوار مكن . پرسيد مىگوئى چه كنم گفت چنان چه من مىبينم بايد او را از كار بر كنار نمائى و سرپرستى هيچ يك از كارهاى مسلمانان را به او نسپارى و گواهان را بازجوئى كنى اگر كسانى نيستند كه گمان بد به ايشان رود و از سر كينه توزى دروغ بگويند برادرت را به كيفرى كه بايسته است مىرسانى\r\nو نيز گويد : گفته مىشود عايشه با عثمان درشتى نمود و او نيز پاسخى تند داد و گفت : تو را چه به اين كارها ؟ تو دستور دارى كه در خانه ات آرام بگيرى گروهى نيز سخنانى به همين گونه گفتند و گروهى ديگر گفتند : كيست كه - براى اين كار - سزاوارتر از او باشد پس با لنگه كفشها به جان هم افتادند و اين نخستين زد و خوردى بود كه پس از پيامبر ( ص ) ميان مسلمانان در گرفت .\r\nو هم از چند راه گزارش كرده كه طلحه و زبير به نزد عثمان شدند و به او گفتند : ما تو را از سپردن كارى از كارهاى مسلمانان به وليد پرهيز داده بوديم و تو نپذيرفتى و اينك گواهى داده شده كه او باده گسارى و بد مستى نموده بر كنارش كن . على نيز به او گفت : او را از كار بر كنار كن و اگر گواهان در روى او به زيانش گواهى دادند وى را به كيفر برسان پس عثمان ، سعيد پسر عاص را به فرماندارى كوفه فرستاد و به او دستور داد وليد را به سوى وى گسيل دارد پس چون سعيد به كوفه درآمد منبر و ساختمان فرماندارى را شستشو داد و وليد را گسيل داشت و گواهان كه رو در روى او به زيانش گواهى دادند و عثمان خواست او را به كيفر برساند بالا پوشى آراسته بر او پوشانده و در خانه اى جايش داد و هر كس از قريش را كه براى زدن او مىفرستاد وليد به وى مىگفت : « تو را به خدا سوگند مىدهم مبادا پيوند خويشىات را با من ببرى و فرمانرواى\r\n","description":"","footnote":"","page_name":" 198 ","page_number":226},
  {"content":"\r\nگروندگان را بر خود خشمگين نمائى « و با شنيدن اين سخن نيز هيچ كس دست بر او بلند نمىكرد . پس على پسر ابو طالب كه چنين ديد تازيانه بر گرفت و با پسرش حسن بر او درآمد وليد همان سخن را به وى هم گفت و حسن نيز به وى گفت : پدر جان راست مىگويد . على گفت در آن هنگام ( كه ) من ( پرواى اين سخنان داشته باشم ) خدا را باور ندارم . پس با تازيانه اى دو شاخه او را زد و بر بنياد يك گزارش نيز على به فرزندش حسن گفت : پسركم برخيز و او را تازيانه بزن پس عثمان گفت : برخى از اينان كه مىبينى تو را بسنده‌اند پس على تازيانه برگرفت و به سراغ او رفت و آغاز به زدن او كرد و وليد وى را دشنام مىداد . و بر بنياد گزارش الاغانى وليد به وى گفت تو را به خدا و به پيوند خويشاوندىمان سوگند ! على به وى گفت ابو وهب ! ( نام سرپوشيدهء وليد ) خاموش باش كه به راستى اسرائيليان تنها براى همين به پرتگاه افتادند كه آئينهاى كيفرى را پايمال كردند پس او را زد و گفت : پس از اين قرشيان ، مرا تازيانه زن خويش خواهند خواند .\r\nگزارشگران گفتند : از عثمان خواسته شد كه سر او را بتراشد و گفتند كه عمر در چنين جاهائى دستور به سر تراشيدن مىداد او گفت : آرى در آغاز به اين شيوه كار مىكرد و سپس آن را رها كرد .\r\nابو مخنف و ديگران گفته‌اند : وليد پسر عقبه تلو تلو خوران براى نماز بامداد بيرون شد پس دو ركعت كه خواند روى به مردم كرد و گفت : بيش از اين برايتان بخوانم ؟ پس عتاب پسر علاق يكى از زادگان عوافه پسر سعد كه مردى ارجمند بود گفت : خداوند بر نيكوئىها در تو نيافزايد سپس يك دو مشتى سنگريزه برگرفت و به چهرهء وليد كوفت و مردم نيز به سوى او شن پرانى نمودند و گفتند « به خدا سوگند كه جز از كسى كه تو را فرماندار ما گردانيده شگفت نبايد داشت » و اين عتاب همان بود كه عمر پسر خطاب براى او با ديگر بزرگان دو هزار و پانصد سكه درآمد نهاد و برخى چنين ياد كرده‌اند كه وليد توان خود را از\r\n","description":"","footnote":"","page_name":" 199 ","page_number":227},
  {"content":"\r\nدست داد و آن چه را نوشيده بود همان جا بالا آورد و يزيد پسر قيس ارحبى و معقل پسر قيس رياحى گفتند : راستى را كه عثمان خواسته است با خوار كردن پيروان محمد ( ص ) برادرش را در پايگاهى بلند بدارد و دربارهء وليد است كه حطيهء - جرول پسر اوس پسر مالك عبسى - اين سروده‌ها را مىگويد :\r\nروزى كه حطيئه پروردگارش را ديدار نمايد گواهى دهد\r\nكه به راستى پوزش وليد پذيرفته تر ( از عثمان ) است\r\nهنگامى كه نماز ايشان بر باد رفت ( 1 ) بىآن كه بداند\r\nاز سرمستى گفت : آيا بيش از اين برايتان بخوانم ؟\r\nزيرا ( مىخواست ) بر نيكوئىهاشان بيفزايد\r\nو اگر مىپذيرفتند از ده ركعت هم بيشتر براشان مىخواند .\r\nاى ابو وهب ! ( نام سر پوشيده وليد )\r\nآنان به پيشنهاد تو گردن ننهادند و اگر آن را مىپذيرفتند\r\nتو ميان نماز جفت ركعتى با نماز تك ركعتى هماهنگى پديد مىآوردى\r\nآن گاه كه تو به تاخت پرداختى افسارت را گرفتند\r\nو اگر افسارت را رها مىكردند تو همچنان مىتاختى ( 2 )\r\nابو الفرج اصفهانى در الاغانى 4 / 178 و ابو عمر در الاستيعاب پس از آوردن سروده‌هاى بالا ، سروده‌هاى زير را نيز از حطيئه در همين زمينه آورده اند\r\nدر ميان نماز سخن گفت و آشكارا بر آن بيافزود\r\nو دو روئى خويش را هويدا ساخت\r\nباميى كه از دهانش مىريخت\r\nگوشه و كنار پرستشگاه را بيالود\r\n\r\n","description":"","footnote":"\r\n( 1 ) در اغانى 4 / 178 و 179 به جاى نفدت ( بر باد رفت ) تمت ( به پايان آمد ) آمده است .\r\n( 2 ) در اغانى 4 / 179 گزارشى در پيرامون اين سروده‌ها آمده كه تهى از سود نيست .\r\n","page_name":" 200 ","page_number":228},
  {"content":"\r\nو آن گاه كه همه آهنگ پراكنده شدن داشتند آواز داد :\r\nآيا بيشتر برايتان بخوانم تا مرا بستائيد . ؟\r\nپس نه من و نه شما را بهره اى از نيكوئى نيست .\r\nسپس ابو عمر مىگويد : اين كه « او مست مست بر ايشان پيشنمازى كرده و پس از آن كه نماز بامدادى را چهار ركعت خوانده گفته : آيا بيشتر برايتان بخوانم ؟ » گزارش آن زبانزد است و كسانى كه به سخن ايشان پشتگرمى بايد داشت - چه از گزارشگران و چه از سرگذشت دانان - آن را آورده‌اند .\r\nو از ميان آنان ما گزارش رويداد را ، هم در مسند احمد 1 / 144 و سنن بيهقى 8 / 318 مىخوانيم هم در تاريخ يعقوبى 2 / 142 كه مىنويسد : او در محراب بالا آورد . و هم در كامل ابن اثير 3 / 42 و اسد الغابة از همو 5 / 91 و 92 كه مىنويسد : اين كه پس از چهار ركعت خواندن نماز بامداد به ايشان گفته : « آيا بيشتر برايتان بخوانم » گزارش آن را سرگذشت دانانى كه به سخن ايشان پشتگرمى بايد داشت آورده و زبانزد همگان است سپس گزارش طبرى ( 1 ) را مىآرد كه مىرساند آن گروه با وليد سرسختى نمودند و عثمان به او گفت :\r\n« برادرم ! شكيبائى كن كه خداوند تو را پاداش مىدهد و گناه تو برگردن اين گروه بار مىشود » و سپس گويد : ابو عمر گفته : گزارشى كه نزد سرگذشت شناسان درست شمرده شده ، مىرساند كه او باده نوشيد و آن را بالا آورد و نماز صبح را چهار ركعت خواند .\r\nو باز بنگريد به تاريخ ابو الفدا 1 / 176 و به الاصابة 3 / 638 - كه در اين\r\n\r\n","description":"","footnote":"\r\n( 1 ) گزارش طبرى كه آن را در تاريخ خود آورده - 5 / 60 ، 61 - در نادرستى زنجيره اش همه همداستانند زيرا از ميانجيان آن ، يكى دروغگو شناخته شده و تازه او گزارش را از زبان كسى كه شناخته نيست بازگو كرده و او نيز از زبان كسى كه گزارش باف خوانده شده و گويند كه در نهان از كيش ما به در شده بود ! و نام و نشان اين سه نيز - يكى پس از ديگرى - چنين است : سرى و او از شعيب و او از سيف پسر عمر ، كه گفتار گستردهء ما را در بارهء اين زنجيرهء ناهموار - كه روى تاريخ طبرى را سياه كرده - در آينده خواهى خواند .\r\n","page_name":" 201 ","page_number":229},
  {"content":"\r\nيكى مىنويسد داستان او كه مست بود و بر مردم پيشنمازى كرد و نماز بامداد را چهار ركعت خواند زبان زد همگان است و آن را آورده‌اند ، - و به تاريخ الخلفاء سيوطى ص 104 و به سيرهء حلبى 2 / 314 كه مىنويسد : بر مردم كوفه پيشنمازى كرد و چهار ركعت خواند و هنگام پشت خم كردن و پيشانى به زمين سودن مىگفت :\r\nبنوش و مرا بنوشان ! سپس در محراب بالا آورد و نماز را به پايان برد و گفت :\r\nبرايتان بيشتر بخوانم ؟ پس پسر مسعود ( رض ) گفت خداوند نه به نيكوئىهايش بر تو بيافزايد و نه به نيكوئىهايش بر آن كه تو را به سوى ما فرستاد پس يك لنگه كفش بر گرفت و با آن به چهرهء وليد كوبيد و مردم نيز سنگريزه به سوى او افكندند پس او تلو تلو خوران به سوى كاخ خود شد و سنگريزه‌ها نيز در پى او روان تا پايان .\r\nو ابو الفرج در اغانى 4 / 178 از زبان ابو عبيد و كلبى و اصمعى آورده است كه وليد پسر عقبه روسبى بازو مىگسار بود ، در كوفه باده گسارى كرد و بامدادان برخاست تا در مسجد جامع بر مردم پيشنمازى كند پس برايشان چهار ركعت خواند و سپس روى به ايشان كرد و گفت : برايتان بيشتر بخوانم ؟ پس در محراب بالا آورد و با آواز بلند در ميان نماز برايشان اين ترانه را خواند :\r\nدل به رباب آويخت ،\r\nآن هم پس از پير شدن دلبر و دلداده !\r\nدر ص 179 نيز از زبان عمر پسر شيبه گزارش بالا را آورده . و در ص 180 از راه مدائنى گزارش كرده است كه زهرى گفت : گروهى از كوفيان به نزد عثمان شدند تا در پيرامون وليد با وى گفتگو كنند پس او گفت : آيا هرگاه كه مردى از شما بر فرماندارش خشم گيرد دروغى به او مىبندد ؟ اگر بامداد شود شما را كيفر خواهم كرد پس ايشان به عايشه پناه بردند و بامدادان عثمان از سراى عايشه آواز و گفتارى شنيد كه بوى درشتى و تندى مىداد . پس گفت آيا عراقيان از كيش به در شده و تبهكار هيچ پناهگاهى جز خانهء عايشه نيافته‌اند ؟ او كه اين\r\n","description":"","footnote":"","page_name":" 202 ","page_number":230},
  {"content":"\r\nسخن بشنيد كفش برانگيختهء خدا ( ص ) را بلند كرد و گفت : شيوهء دارندهء اين كفش - برانگيختهء خدا - را رها كردى . مردم گفتگوها را شنيدند و آمدند تا مسجد پر شد برخى مىگفتند راست مىگويد و برخى مىگفتند زنان را چه به اين كارها ؟ تا با سنگريزه و لنگه كفش به جان هم افتاده به زد و خورد پرداختند و گروهى از ياران برانگيختهء خدا بر عثمان درآمدند و گفتند از خدا پروا كن و آئينهاى كيفرى را پامال منما برادرت را از سر ايشان بر كنار كن پس وى را بر كنار كرد .\r\nو هم از زبان مطروراق آورده است كه مردى به مدينه آمد و به عثمان ( ض ) گفت من در پشت وليد پسر عقبه نماز بامداد را بگزاردم و او روى به ما كرد و گفت :\r\n« برايتان بيشتر بخوانم ؟ من امروز سر خوشم ! » من بوى مىاز او شنيدم ، پس عثمان آن مرد را زد و مردم گفتند : آئينهاى كيفرى را پايمال كردى و گواهان را زدى .\r\nابن عبد ربه هم داستان نماز را در العقد الفريد 2 / 273 آورده و مىنويسد : از روى مستى نماز بامدادى را براى ايشان سه ركعت خواند . . .\r\nو در صحيح بخارى در بخش برجستگىهاى عثمان در لابه لاى سرگذشتى مىخوانيم كه « مردم در اين باره بسيار سخن گفتند » و ابن حجر در فتح البارى 7 / 44 در روشنگرى اين فراز مىنويسد : « در گزارش معمر مىبينيم ؛ ميان كارهاى او آن چه بيش از همه مردم را به پرخاش - و بگو مگو واداشت يكى به كار نبستن آئينهاى كيفرى دربارهء مروان بود و ديگرى بر كنار كردن سعد پسر ابو وقاص .\r\nامينى گويد : وليد همان كسى است كه داستان او را خواهى شنيد و اگر خدا خواهد در اين جلد و جلدهاى آينده از چگونگى كار و روزگارش چنان آگاه مىشوى كه گوئى در كنار وى ايستاده اى ، و اكنون مىبينى كه باده گسارى مىكند و در محراب بالا مىآرد و از زور مستى نماز را بيش از آنچه بايد مىخواند ، و انگشتر از دستش به در مىكنند و از بس مست است در نمىيابد ، و پيش از چنين روزهائى نيز خداى برتر از پندار ، او را تبهكار خوانده و با اين گفتار - كه گوينده اش بسى گرامى است - او را مىشناساند : آيا كسى كه به آئين راستين گرويده همچون كسى\r\n","description":"","footnote":"","page_name":" 203 ","page_number":231},
  {"content":"\r\nاست كه تبهكار است ( سورهء سجده آيهء 18 ) ( 1 ) و نيز با اين گفتار : هرگاه تبهكارى گزارشى براى شما آورد در پيرامون آن پرس و جو نمائيد ( 2 ) كه ابن عبد البر در استيعاب 2 / 620 مىنويسد : در ميان دانشمندانى كه به روشنگرى نامهء خدا مىپردازند هيچ چون و چرائى دربارهء اين گزارش كه دانستى نيست كه سخن خداى گرامى و بزرگ : « هرگاه تبهكارى گزارشى براى شما آورد . . . » دربارهء وليد فرود آمده است اين سخن را ابن اثير نيز در اسد الغابة 5 / 90 از زبان بو عمر بازگو كرده است .\r\nاينك آيا سزاوار است كه چنين كسى از سوى پيشواى مسلمانان در پايگاه والاى فرماندارى جاى بگيرد و جان و دارائى و زن و آبروى مردم به دست او سپرده شود ، تا دستورهاى آئين را از او بگيرند و كار بستن و گشودن را در شهر و ده مسلمانان از او بخواهند و در نمازهاى گروهى و آدينه ، او را پيشنماز خود بشناسند ؟ آيا هيچ يك از اين كارها با كيش راستين سازگار است ؟ مرا بگذار و اين پرسشها را از خليفه اى بكن كه او را فرماندار گردانيد و كسانى را كه به زيان او گواهى داده بودند براند و در هراس افكند يا با تازيانهء خويش ايشان را زد .\r\nو گرفتيم كه فرماندارى بخشيدن به او پيش از بزهكارىاش بوده ، با اين همه ، دادن كيفرى كه بايسته بودن آن روشن گرديد - و روان نساختن آن به روى ، سر - زنشها برانگيخت - چرا بايد همى پشت گوش انداخته شود تا آن هنگام كه مردك را در خانه اى فرستند و براى بر كنار ماندن او از گزند تازيانه ، بالا پوشى آراسته بر تن وى كنند و آن گاه هر كس به روى درآيد كه او را به كيفر رساند او - كه شايستهء كيفر بوده - ايشان را به خشمگين شدن خليفه بيم دهد و به اين سان - و با پرهيز دادن از بريدن پيوند خويشى - از خود پاسدارى نمايد . آيا خليفه مىدانست كه او ديگران را براى پا پيش نهادن در بر پا داشتن آئينهاى كيفرى خدا ، از خشم وى مىترساند و او را به اين گونه مىشناساند و پيوند خويشاوندىاش را از دستور كيش او برتر\r\n\r\n","description":"","footnote":"\r\n( 1 ) برگرديد به برگردان پارسى غدير ج 3\r\n( 2 ) سورهء حجرات آيهء 6\r\n","page_name":" 204 ","page_number":232},
  {"content":"\r\nمىشمارد ؟ و با اين همه چون از گفتار او خرسند بود آن را نديده مىگرفت ؟ يا سخن او را به وى نرسانده بودند ؟ اين دومى كه هيچ سازشى با پرداخت گزارشها ندارد زيرا از آنها در مىيابيم وى از همهء آن چه در آن جا ، روى داده آگاهى داشته و به يارى همهء آن كارها ، بر پا داشتن آئين كيفرى را پشت گوش مىانداخته تا آن جا كه چون دانست دختر زادهء برگزيدهء پيامبر - حسن ( ع ) - براى دلسوزى بر او گرايشى به كجروى نمىيابد از كار او جلوگيرى كرد و چنان خواست كه تازيانه زدن بر وى به دست سرهنگان خودش انجام گيرد كه در پى خشنودى اويند ، با اين همه فرمان خداوند پيروز شد و داورى او انجام گرفت و چگونه ؟ با دست سرور ما فرمانرواى گروندگان كه خودش به كيفر رساندن وى را گردن گرفت و آن ستمگر هم به دشنام گوئى به او پرداخت و او ( ع ) نيز در راه خدا از سرزنش هيچ كس پروا ندارد . يا به گونه اى كه در صحيح مسلم ( 1 ) و اغانى و جز آن دو آمده او ( ع ) به عبد اللَّه پسر جعفر دستور داد كه او را تازيانه بزند و خود شمارهء تازيانه‌ها را نگاه مىداشت .\r\nآيا پس از آن كه كيفرى بر كسى بايسته گرديد بايد كار را چندان پشت گوش انداخت كه زد و خوردها بر سر آن درگيرد و بازار بگو مگو داغ شده پيكار زبانى به نبرد با جنگ افزار انجامد و كار گفتگو به مشت و لگد برسد و لنگه كفش و موزه بالا رود و پس از برانگيختهء خدا ( ص ) نخستين پيكار ميان مسلمانان سازمان يابد و فرياد مادر گروندگان بلند شود كه : « راستى كه عثمان آئينهاى كيفرى را پايمال كرده و گواهان را در هراس افكنده » و سرور خاندان پيامبر ( ص ) نيز با اين سخن او را نكوهش كند كه : آئينهاى كيفرى را پايمال كردى و گروهى را كه به زيان برادرت گواهى دادند كتك زدى ؟ و آيا پس از همهء اينها چنين تبهكارى كه با زبان نامهء ارجمند خداوندى نيز پرده اش دريده شده بود شايستگى آن را دارد كه براى رسيدگى به دارائىها فرستاده شود ؟ چنان كه عثمان كرد و مردك را پس از كيفر\r\n\r\n","description":"","footnote":"\r\n( 1 ) برگرديد به صحيح مسلم 2 / 52\r\n","page_name":" 205 ","page_number":233},
  {"content":"\r\nدادن او به كارپردازى صدقات كلبيان و بلقينيان فرستاد ( 1 ) و آيا مهر برادرى اين همه گشاد بازى را روا مىدارد ؟\r\nپاسخ دادن به اين پرسشها به گردن من نيست و آن چه بر من است گزارش دادن سرگذشت است همراه با بررسى و انگيزه يا بى در آن . و پاسخ را نيز تنها از ياوران خليفه مىخواهيم ، يا نه ، خود خوانندهء بزرگوار را داور اين گيرو دارها مىگردانيم .\r\n\r\n4 آواى سوم به دستور خليفه\r\nبخارى و جز او از زبان سائب پسر يزيد آورده‌اند كه برنامهء آوا در دادن در روز آدينه آغازش در روزگار برانگيختهء خدا ( ص ) بود و در روزگار بوبكر و در روزگار عمر . و هنگام آن نيز به گاه بيرون شدن پيشوا بود و به گاه بر پا شدن نماز . و چون روزگار عثمان رسيد و مردم بسيار شدند آواى سومى هم بيافزود كه در زوراء ( زاءز بردار و واو ساكن ، خانه اى در بازار ) مىدادند و اين شيوه تا هم اكنون بر جاى مانده است ( 2 )\r\nو در گزارش بخارى و ابو داود آمده است كه در روزگار پيامبر ( ص ) و بوبكر و عمر ( ص ) بانگ مسلمانى در روز آدينه آغازش در هنگامى بود كه پيشوا بر سر منبر مىنشست و چون عثمان به جاى ايشان نشست و مردم بسيار شدند عثمان دستور داد تا در روز آدينه براى بار سوم نيز ( اذان ) آواى مسلمانى در دهند ، پس در زوراء آواز\r\n\r\n","description":"","footnote":"\r\n( 1 ) تاريخ يعقوبى 2 / 142\r\n( 2 ) صحيح بخارى 2 / 95 و 96 ، صحيح ترمذى 1 / 68 ، سنن ابو داود 1 / 17 ، سنن ابن ماجه 1 / 348 ، سنن نسائى 3 / 100 ، كتاب الام از شافعى 1 / 173 ، سنن بيهقى 1 / 429 و 3 / 192 و 205 ، تاريخ طبرى 5 / 68 ، كامل ابن اثير 3 / 48 ، فيض الاله المالك از بقاعى 1 / 193\r\n","page_name":" 206 ","page_number":234},
  {"content":"\r\nبه آن برداشتند و كار به همين گونه پايدار ماند .\r\nو در گزارش نسائى آمده : عثمان دستور داد تا در روز آدينه براى بار سوم نيز آواى مسلمانى در دهند ، پس در زوراء آواز به آن برداشتند .\r\nو در گزارشى از همو آمده است كه چون برانگيختهء خدا ( ص ) در روز آدينه بر فراز منبر مىنشست بلال آواى مسلمانى در مىداد و چون فرود مىآمد ( اقامه ) بانگ نماز در مىداد و در روزگار بوبكر و عمر نيز چنين بود .\r\nو در گزارش ترمذى آمده : به روزگار برانگيختهء خدا ( ص ) و بوبكر و عمر چون پيشوا بيرون مىشد بانگ مسلمانى در مىدادند و نماز را بر پا مىداشتند و چون عثمان بر سر كار آمد آواى سومى هم در زوراء بيافزود .\r\nو در گزارش بلاذرى در الانساب 5 / 39 از زبان سائب پسر يزيد چنين آمده :\r\nبرانگيختهء خدا ( ص ) چون براى نماز بيرون مىشد بانگ مسلمانى در مىدادند و سپس نماز را بر پا مىداشت ، در روزگار بوبكر و عمر و در بهرى از روزگار عثمان نيز كار به همين گونه بود . تا عثمان در سال هفتم ( 1 ) آواى سومى هم بيافزود كه مردم آن را نپسنديدند و گفتند نو آورى نادرستى است .\r\nو ابن حجر در فتح البارى 2 / 315 مىنويسد چنان بر مىآيد كه آن هنگام مردمان در همهء شهرها كار عثمان را در پيش گرفتند زيرا وى خليفه اى بود كه فرمانش به كار بسته مىشد ، با اين همه ، فاكهانى چنان آورده كه نخستين كسى كه نخستين بانگ مسلمانى را پديد آورد در مكه حجاج بود و در بصره زياد و به من چنان رسيده كه مردمانى كه در باختر نزديك هستند تاكنون نيز جز يك بار براى ايشان بانگ مسلمانى داده نمىشود و ابن ابى شيبه آورده است كه پسر عمر گفت :\r\n« نخستين بانگ مسلمانى كه در روز آدينه دهند نو آورى است » كه هم گمان مىرود اين سخن را از آن روى گفته كه اين كار را درست نمىشمرده و هم گمان\r\n\r\n","description":"","footnote":"\r\n( 1 ) مىخواهد برساند كه در سال هفتم از فرمانروائى عثمان كه با سال سىام از كوچيدن پيامبر به مدينه همساز بود - و از تاريخ طبرى و جز او نيز همين بر مىآيد -\r\n","page_name":" 207 ","page_number":235},
  {"content":"\r\nمىرود كه مىخواهد بگويد : اين برنامه در روزگار پيامبر ( ص ) پياده نمىشده و هر چه در روزگار او نبوده نوآورى ناميده مىشود .\r\nشوكانى نيز در نيل الاوطار 3 / 332 آن چه را در فتح البارى بوده بازگو كرده و هم عينى در عمدة القارى گزارش پسر عمر را به اين گونه ياد كرده كه : « نخستين آواى مسلمانى كه در روز آدينه دهند نوآورى است » و هم آورده است كه زهرى گفت : « نخستين كسى كه نخستين بانگ مسلمانى را پديد آورد عثمان بود كه دستور داد براى مردم بازارها بانگ در دهند » و هم مىنويسد : در پاره اى گزارشها آمده است كه عثمان سومين بانگ مسلمانى را كه در زوراء براى گرد آوردن مردم سر مىدادند پديد آورد - تا آن جا كه گويد : و گفته شده : نخستين كسى كه نخستين بانگ مسلمانى را پديد آورد در مكه حجاج بود و در بصره زياد\r\nامينى گويد : نخستين پرسشى كه از بازگو گران اين گزارشها بايد كرد اين است كه خواست ايشان از بسيار شدن مردم كه انگيزه اى شد براى دو بار سر دادن بانگ مسلمانى ، آيا بسيار شدن ايشان در پايگاه جانشينى پيامبر - مدينهء درخشان - است يا بسيار شدن ايشان در سراسر جهان ؟ اگر دومى باشد كه هزار بار هم بانگ مسلمانى در مىدادند سودى براى ايشان نداشت زيرا نه بانگ آوا دهندهء مدينه به ديگر شهرها و كشورها مىرسيد و نه بر مردمان آن جاها بايسته بود كه به بانگى كه از اين جا بر مىخيزد گوش دهند و نماز خود را با آن هماهنگ كنند .\r\nبسيار شدن مردم در خود مدينه نيز اگر بگيريم كه انگيزهء درستى براى افزودن به برنامهء آواز در دادن باشد تازه آن چه را درست مىنمايد افزودن به آواز دهندگان است كه در هر گوشهء شهر و همه در يك هنگام به كار برخيزند . نه اين كه پس از بانگ نماز در دادن كه بايد پس از آواى مسلمانى و - كار پيش از نماز - باشد يك بار ديگر از نو بانگ مسلمانى در دهند زيرا آئين نامهء پيامبر ، آشكارا با اين شيوه ناسازگار است و كار خليفه هم - به گونه اى كه تركمانى در شرح سنن كبراى بيهقى\r\n","description":"","footnote":"","page_name":" 208 ","page_number":236},
  {"content":"\r\n1 / 429 ما را آگاه مىسازد - افزودن به برنامهء بانگ مسلمانى دادن پس از بانگ نماز بوده است نه افزودن به آواز دهندگان و ياران پيامبر نيز از همين روى وى را نكوهش كردند و كار او را نوآورى ناروا شمردند و گرنه چند تا بودن آواز دهندگان ، تنها در روزگار عثمان نبوده است زيرا در روزگار برانگيختهء خدا ( ص ) نيز ؛ هم بلال بانگ مسلمانى بر مىداشت و هم پسر ام مكتوم و عثمان نيز - به گونه اى كه در روشنگرى آبى بر صحيح مسلم 2 / 136 آمده - به هنگام بسيار شدن مردم چهار تن را براى اين نيازمندى بر گرفت و هيچ كس را هم نيافته‌ام كه چندتا بودن آواز دهندگان را ناروا بشمارد كه تازه دستورهائى هم بر اين برنامه بار كرده‌اند چنان كه گاهى اين پرسش را پيش مىكشند كه - آيا چنان چه گفته شده - با چند تا بودن آواز دهنده ، آواى بايسته يا شايسته هم چند تا مىشود يا نه ؟ و هنگامى كه آواز دهندهء نخستين كارش به انجام رسيد آيا پيشنماز مىتواند در خواندن نماز درنگ كند تا آن ديگرى هم كارش پايان يابد ؟ يا مىتواند بيرون شود و آن ديگرى نيز آواى خود را نيمه كاره ببرد ؟ و آيا چند آواز دهنده اى كه هستند مىتوانند يكى پس از ديگرى آواز بردارند ؟ يا همه شان بايد در آغاز هنگام نماز آواز بردارند ؟ و شافعى در كتاب الام 1 / 72 مىنويسد : اگر پرستشگاهى بزرگ چند آواز دهندهء آماده داشته باشد جاى گفتگو نيست كه هر يك از آنان مىتوانند - بر فراز يكى از گلدسته‌هاى آن - آواز بردارند تا همهء شنوندگان - در يك هنگام - آواز مسلمانى را بشنوند .\r\nآن گاه نماى گزارش درستى كه گذشت ، مىرساند كه عثمان به برنامهء بانگ مسلمانى دادن افزود به اين گونه كه دستور داد پس از بانگ مسلمانى و بانگ نماز در دادن ، يك بار ديگر بانگ مسلمانى در دهند نه اين كه پيشتر از اينها بانگ مسلمانى در دهند و اين را ، هم از گزارش طبرانى كه بيايد مىتوان دريافت و هم از آن چه برخى از روشنگران گزارش به كوتاهى باز نموده و گفته‌اند كه سومين آوا ، سومين است از ديدگاه آئين و كيش ، زيرا پيش روى پيشنماز و بر بانگ نماز به\r\n","description":"","footnote":"","page_name":" 209 ","page_number":237},
  {"content":"\r\nبانگ مسلمانى افزوده شده است ( 1 ) آرى ابن حجر در فتح البارى 2 / 315 مىنويسد :\r\nروشنگران همداستاناند كه خواست گزارشگر از اين دو واژه : « سومين بانگ مسلمانى » آن است كه دو تاى نخستين يكى بانگ مسلمانى است و ديگرى بانگ نماز و آن گاه آواى سومى را هم كه به دستور عثمان سر مىدادند « سومين بانگ مسلمانى » مىخواندند و اين مىرساند كه پيشتر بايستى دوبار ديگر بانگ مسلمانى سر داده شده باشد . و عينى در عمدة القارى 2 / 290 مىنويسد : بانگ نماز كه در اين جا بانگ مسلمانى خوانده شده از اين روى است كه - همانند آن - آگهىهائى در بر دارد و از همين روى است كه پيامبر ( ص ) گفت ميان هر دو بانگ مسلمانى ، نمازى است براى كسى كه بخواهد ( 2 ) و خواست او « ميان بانگ مسلمانى و بانگ نماز » است .\r\nو تازه گيرم كه بسيار شدن مردم انگيزه اى باشد براى افزودن به برنامهء آواز در دادن ، باز هم چنان كه گفتيم بايستى برنامهء آواز در دادن افزونى را در گوشه‌هاى شهر كه از پرستشگاه به دور است پياده كنند تا به گوش كسى رسد كه آواى مسلمانى ويژهء پرستشگاه را كه - چنان چه در سنن ابو داود 1 / 171 آمده - در روزگار پيامبر و روزگار بوبكر و عمر بر در پرستشگاه سر داده مىشد نمىشنود نه در زوراء - كه چنانچه در القاموس و تاج العروس - آمده خانه اى در كنار پرستشگاه بوده خواه آن را خانهء عثمان پسر عفان بشماريم كه حموى در معجم 4 / 412 يادى از آن كرده - و طبرانى نيز گويد : عثمان بفرمود تا آواز نخستين را از خانه اى از آن خود او كه زوراء خوانده مىشد سر دهند پس ، از آن جا بانگ مسلمانى در مىدادند ( 3 ) يا - به گونه اى كه نيز حموى ياد كرده - آن را جائى نزديك بازار مدينه و نزديك مسجد بگيريم يا - به گونه اى كه ابن بطال بى هيچ چون و چرا\r\n\r\n","description":"","footnote":"\r\n( 1 ) روشنگرى ترمذى در كنار زمينهء آن 2 / 68\r\n( 2 ) اين گزارش را بخارى در صحيح خود 2 / 8 آورده است .\r\n( 3 ) فتح البارى از ابن حجر 2 / 315 ، عمدة القارى 3 / 291\r\n","page_name":" 210 ","page_number":238},
  {"content":"\r\nپذيرفته و برداشت وى در فتح البارى 2 / 315 و عمدة القارى 3 / 291 آمده - آن را سنگى بزرگ نزديك در پرستشگاه بدانيم ، پس بانگ مسلمانى در دادن در زوراء - در رسانيدن آواز و چون و چند آگاهىها - همچون آواز در دادن است بر در پرستشگاه ، پس در اين افزونى ناساز با آئين نامهء پيامبر چه سودى توان يافت ؟\r\nوانگهى اگر هم گرفتيم كه بسيار شدن مردم در مدينه ، عثمان را در انجام اين برنامه ناگزير ساخت تازه بايد پرسيد كه آيا انبوهى ايشان پديده اى بود كه ناگهان در هفتمين سال از فرمانروائى او روى نمود ؟ يا از همان هنگام كه اين شهر ، پايتخت مسلمانان گرديد شمارهء مردمانش رو به فزونى رفت ؟ بر اين بنياد ، شمارهء مردمان به چند بايد برسد تا انگيزه اى براى سرپيچى از برنامهء پيامبر گردد ؟ و دست آويزى براى سومين بانگ مسلمانى ؟ و آيا دستاويز اين شيوهء من در آوردى را در همهء شهرها و پايتختهاى بزرگ كه مردم آن چندين برابر مدينه‌اند مىتوان روا دانست و ده‌ها و صدها بار بانگ مسلمانى را از نو سر داد ؟ اين را از خليفه بايد پرسيد و از ياوران او كه كارش را درست مىدانند .\r\nو تازه اگر بسيار شدن مردم در مدينه انگيزهء آن بود كه براى سومين بار آواى مسلمانى در دهند پس چرا مردم همهء شهرها هم ، كار خليفه را دست آويز گرفتند و برنامهء او را به كار بستند ؟ با آن كه در همهء آن جاها چنان انبوهىاى نبود و خليفه مىبايد ايشان را از اين كار باز داشته و آگاهشان سازد كه اين افزونى كه بر برنامهء خدائى بانگ مسلمانى در دادن روا شمرده شده تنها براى مدينه است و بس . يا دست كم بگويد كه اين فرمان ويژهء شهرهائى است كه شمارهء مردم آن بسيار باشد .\r\nآرى ، اين بار خليفه نخستين گام را در راه گستاخى به خدا بر مىدارد و پس از او نيز معاويه و مروان و زياد و حجاج مىآيند و هر گونه دلشان مىخواهد بر بنياد هوسهاى خود كيش خدا را به بازى مىگيرند . و آغاز كنندهء يك كار ، ستمگرتر از ديگران است .\r\n","description":"","footnote":"","page_name":" 211 ","page_number":239},
  {"content":"\r\n\r\n5 خليفه ، خانهء خدا - كعبه - را پهناور مىنمايد\r\nطبرى در تاريخ خود 5 / 47 - به هنگام ياد آورى از رويدادهاى بيست و ششمين سال پس از كوچيدن پيامبر به مدينه - مىنويسد : در همين سال بود كه عثمان زمينهء پرستشگاه مسلمانان را بيافزود و آن را پهناور نمود ، ساختمانهاى گروهى از همسايگان را بخريد و ديگران كه به فروش تن در ندادند سراىهاشان را ويران ساخت و بهاى آن را در گنجينهء دارائى توده نهاد و چون بر سر او بانگ و فرياد راه انداختند دستور داد ايشان را زندانى كنند و گفت مىدانيد چه انگيزه اى شما را بر من گستاخ ساخته است ؟ راستى را كه جز بردبارى من شما را بر من گستاخ نساخته است . عمر با شما همين كار را كرد و بر سر او داد نزديد . »\r\nسپس عبد اللَّه - پسر خالد پسر اسيد - دربارهء ايشان با او به گفتگو پرداخت تا از بند رهائى - يافتند . گزارش بالا را يعقوبى نيز در تاريخ خود 2 / 142 و ابن اثير در الكامل 3 / 39 آورده‌اند .\r\nو بلاذرى در الانساب 5 / 38 از زبان مالك آورده است كه زهرى گفت :\r\nعثمان مسجد پيامبر ( ص ) را گسترش داد و ده هزار درم سيم از دارائى خود به هزينهء آن رساند پس مردم گفتند : پرستشگاه برانگيختهء خدا را گسترش مىدهد و برنامهء او را ديگرگون مىنمايد .\r\nامينى گويد : گويا خليفه نه در كيش اسلام ، آئين هم سويه و پا بر جائى براى آن چه در دست مردم است مىديده و نه در آئين پاك ما ارزش و آبروئى براى دارائىها و دارندگان آن سراغ داشته و گويا سخن پيامبر بزرگ ( ص ) به گوش او نخورده بوده كه دست زدن به دارائى هيچ مسلمانى روا نيست مگر او\r\n","description":"","footnote":"","page_name":" 212 ","page_number":240},
  {"content":"\r\nاز سر دل خرسندى دهد ( 1 ) و بر بنياد گزارش جصاص در احكام القرآن 1 / 157 :\r\n« مگر از دل و جان خشنود باشد . » و در شفاء قاضى عياض و نيل الاوطار 4 / 182 آمده است : « مگر خودش خشنودى دهد » و بر بنياد گزارش ابن حبان كه آن را درست مىشمارند : هيچ مسلمانى را نرسد كه چوبدستى برادرش را جز با خشنودى خود او بستاند ( 2 )\r\nو از شگفتترين چيزها آن كه خليفه خود ، روزگار عمر - و هنگام گسترش دادن وى به پرستشگاه - را دريافته و درگيرى او را با عباس پسر عبد المطلب - كه نمىخواست خانه اش را بدهد - ديده و پيش چشمش بود كه ابى پسر كعب و ابوذر غفارى و جز ايشان ، داستان ساختمان بيت المقدس به دست داود ( ع ) را گزارش كردند و عباس همان را پشتوانهء سخن و دادخواست خود گردانيد و عمر نيز كه از آئين نامهء ارجمند پيامبر آگاه شد در برابر آن سر فرود آورد - كه گستردهء داورى در ج 6 ص 262 تا 266 از چاپ دوم گذشت - جز آن كه اين يكى مرد پرواى هيچ يك از اينها را نداشت و آن آئين نامهء چون و چرا ناپذير را پايمال نمود و آن گاه كار عمر را دستاويز گردانيد و اين را كه مردم از وى مىترسيده‌اند و او چون بردبارى نموده باكى از وى ندارند . پس خانه‌هاى مردم را بى آن كه خشنودى دهند ويران ساخته و كسانى را كه در اين باره با وى به گفتگو و چون و چرا پرداخته‌اند به زندان افكنده و بهاى آن را در گنجينهء دارائى توده نهاده تا آن جا كه مردم گفتند : مسجد برانگيختهء خدا را پهناور مىسازد و آئين نامهء او را ديگرگون مىنمايد .\r\n\r\n","description":"","footnote":"\r\n( 1 ) اين گزارش را با اين پرداخت ، حافظ ابن ابى جمرهء ازدى در بهجة النفوس 2 / 134 و 4 / 111 آورده است\r\n( 2 ) البحر الزخار 1 / 218\r\n","page_name":" 213 ","page_number":241},
  {"content":"\r\n\r\n6 انديشهء خليفه دربارهء متعهء حج\r\nبخارى در صحيح آورده است كه مروان پسر حكم گفت : در راه مدينه تا مكه با عثمان و على ( ض ) بودم و شنيدم كه عثمان مردم را از متعهء حج و از انجام حج و عمره با هم باز مىداشت و على كه چنين ديد ، براى حج و عمره با هم آغاز به لبيك گفتن نمود عثمان گفت : مرا چنان مىبينى كه مردم را از كارى باز بدارم و تو آن را به جاى آرى ؟ گفت : من براى سخن هيچ يك از مردم ، آئين - نامهء برانگيختهء خدا ( ص ) را رها نمىكنم .\r\nو در گزارش احمد آمده است كه : ما با عثمان ( ض ) مىگشتيم كه ناگاه ديديم مردى براى حج و عمره با هم لبيك مىگويد عثمان ( ض ) گفت اين كيست گفتند على . گفت مگر نمىدانى كه من از اين كار جلوگيرى كرده‌ام ؟ گفت آرى ، با اين همه ، من سخن برانگيختهء خدا ( ص ) را براى سخن تو رها نمىكنم .\r\nو بخارى و مسلم آورده‌اند كه سعيد پسر مسيب گفت : على و عثمان ( ض ) در عسفان فراهم آمدند و عثمان مردم را از متعهء حج باز مىداشت پس على به او گفت : كارى كه برانگيختهء خدا ( ص ) انجام به دستور آن داده تو چه مىخواهى كه از آن جلوگيرى مىكنى ؟ گفت : ما را رها كن گفت من نمىتوانم تو را واگذارم پس على كه چنين ديد براى حج و عمره با هم آغاز به لبيك گفتن نمود .\r\nمسلم آورده است كه عبد اللَّه پسر شقيق گفت : عثمان ( ض ) مردم را از متعهء حج باز مىداشت و على ( ض ) مردم را به انجام آن وا مىداشت پس عثمان در اين باره سخنى به على گفت سپس على گفت : تو مىدانى كه ما با برانگيختهء خدا ( ص ) حج تمتع انجام مىداديم گفت آرى ، ولى ترسان بوديم .\r\n","description":"","footnote":"","page_name":" 214 ","page_number":242},
  {"content":"\r\nبرگرديد به صحيح بخارى 3 / 69 و 71 ، صحيح مسلم 1 / 349 ، مسند احمد 1 / 61 ، 95 ، سنن نسائى 5 / 148 ، 152 ، سنن بيهقى 4 / 352 و 5 / 22 ، مستدرك حاكم 1 / 472 ، تيسير الوصول 1 / 282\r\nامينى گويد در پيرامون اين زمينه در جلد ششم ص 98 تا 130 و 213 تا 220 - از چاپ دوم - در لابه لاى « نشانه‌هاى شگفت انگيز » به گستردگى سخن رانديم و آن جا گزارشهاى فراوانى ياد كرديم كه مىرساند روا بودن متعهء حج با پشتوانه‌هاى بسيارى كه در نامهء خدا و آئين نامهء پيامبر دارد ، آشكار و بىچون و چرا است و هيچ فرازى هم فرود نيامد كه آئين متعهء حج را بگرداند و برانگيختهء خدا ( ص ) نيز - تا هنگام مرگ - مردم را از آن باز نداشت و - چنان كه بخارى و مسلم و گروهى از پيشوايان گزارشها از راه‌هاى بسيار گزارش كرده‌اند - جلوگيرى از آن تنها بر بنياد انديشه و برداشت خليفهء دوم بود . و عثمان خود نيز آن گير و دارها را ديد و بگو مگوهائى كه بر سر اين كار در گرفت و پرخاشهاى ياران پيامبر به جلوگيرى كننده ، در پيش چشم او بود و نيز اين كه : دست آويز وى اين بود كه اگر من متعهء حج را بر ايشان روا بشمارم زن مىگيرند و نو عروسان را در حجله‌ها به ديدار خانهء خدا مىآرند ، و تو مىدانى كه اين بهانهء پوچ ، هيچ نبوده مگر يك برداشت ناچيز كه پشتوانه اى آن را استوار نمىگردانيده و نامهء خدا و آئين نامهء پيامبر نيز آن را در هم مىشكسته زيرا برانگيختهء خدا ( ص ) از دارندهء اين برداشت - در شناخت آن زمينه اى كه وى با چشمهاى نزديك بينش پرده از چهرهء آن برگرفته - استادتر بوده و پيش از وى نيز خداى پاك همهء اينها را مىدانسته و هيچ كدام نه تنها مردم را از متعهء حج باز نداشتند كه دستور آن را پا بر جا نيز گردانيدند .\r\n« دانش به جز نامهء خدا و يادبودهاى پيامبر نيست\r\nو آن چه به جز اين باشد نه چيزى است و نه گزارشى\r\nمگر يك مشت هوسها و دشمنىهاى به هم آميخته\r\n","description":"","footnote":"","page_name":" 215 ","page_number":243},
  {"content":"\r\nكه مبادا بيهوده اى از دارندگان آن تو را بفريبد . » ( 1 )\r\nآرى عثمان همهء اينها را ديد ولى پرواى هيچ كدام از آنها را نداشت و گام در جاى پاى كسى نهاد كه پيش از وى بود ، با آن كه درست آن بود كه از نامهء خدا و برنامهء پيامبر پيروى كند - و درستى براى پيروى كردن شايسته تر است و تازه به اين هم بسنده ننموده و آغاز كرده است به سرزنش فرمانرواى گروندگان على ( ع ) - كه روان برانگيختهء خدا بود و دروازهء شهر دانش او و داناترين پيروان او و استادترين ايشان در داورى - كه چرا با برداشت بىپشتوانهء ما كه با فرمان خدا ناساز است هماهنگى نمىنمائى و آن گاه كار گفتگو ميان آن دو - در عسفان و در جحفه - به آن جا مىكشد كه چنان چه داستان آن در جلد ششم ص 205 از چاپ نخست و ص 219 از چاپ دوم گذشت چيزى نمىنماند كه فرمانرواى گروندگان على ( ع ) براى حج تمتع به جا آوردن ، كشته شود .\r\nما نمىدانيم اين مرد هنگامى كه سرور ما على ( ع ) به وى گفت : « به راستى تو مىدانى كه ما با برانگيختهء خدا حج تمتع به جا مىآورديم » چه خواستى داشت كه پاسخ داد : آرى ولى ترسان بوديم ؟ در آن سال كه مردم با برانگيختهء خدا ( ص ) حج تمتع به جا آوردند چه ترسى در كار بوده ؟ مگر نه اين همان باز پسين ديدار پاكترين پيامبران از خانهء خدا بوده كه شمارهء همراهان او به صد هزار كس و بيشتر مىرسيدند ؟ و تو خواهى يافت كه بزرگان توده نيز اين بهانهء ناچيز و ساختگى را در نمىيافتند تا آن جا كه پيشواى حنبليان احمد پس از ياد كردن آن گزارش در مسند مىنويسد : شعبه به قتاده گفت : ترس ايشان از چه بوده ؟\r\nپاسخ داد نمىدانم .\r\nمن نمىدانم آيا اندازهء دانش خليفه اين بوده است ؟ يا مرز خردمندىاش\r\n\r\n","description":"","footnote":"\r\n( 1 ) اين دو پاره سروده از آئين شناس نامى ابو زيد على زبيدى است كه به سال 813 در گذشته و نگارندهء شذرات الذهب ، آن را در ج 7 ص 203 از اين نامهء خود آورده است .\r\n","page_name":" 216 ","page_number":244},
  {"content":"\r\nيا اندازهء پافشارىاش در پياده كردن برنامه هائى كه مىخواسته ؟ يا مرز پيروىاش از نامهء خدا و آئين نامهء پيامبر او ؟ يا اندازهء درستكارىاش در نگهدارى سپرده‌هاى كيش مسلمانان كه خود جانشين پيامبرشان بوده ؟ اگر نمىدانيد از ياد دارندگان بپرسيد .\r\nو آن گاه آيا گزافه گوئى آشكار و ناروا نيست كه ابن سيرين - به گونه اى كه بلاذرى در الانساب 5 / 4 آورده - بگويد : در ميان همهء ايشان ، نخست عثمان به دستورهاى وابسته به ديدار خانهء خدا از همه آگاه تر بود و سپس پسر عمر .\r\nاگر آگاه ترين توده شيوه اش اين و داستانش اين باشد اسلام را بدرود بايد گفت .\r\n\r\n7 خليفه خون بىگناهان را پايمال مىكند .\r\nكرابيسى در ادب القضاء با زنجيره اى درست از زبان سعيد پسر مسيب آورده است كه عبد الرحمن پسر ابو بكر گفت : اندكى پيش از كشته شدن عمر من گذارم بر هرمزان افتاد كه با جفينه و ابو لؤلؤ راز مىگفت و مىشنيد پس چون مرا ديدند برخاستند و از ميان ايشان دشنه اى دو سر به زمين افتاد كه دستهء آن در ميانش بود پس از آن ، در دشنه اى كه عمر با آن كشته شده بود نگريستند و ديدند همان است كه او چگونگىاش را مىگويد پس عبيد اللَّه پسر عمر برفت و شمشيرش را برگرفت و همين سخن را از عبد الرحمن بشنيد پس به نزد هرمزان شد و او را كشت و جفينه را كه دخت كوچك بولؤلؤ بود بكشت و خواست همهء برده‌هاى مدينه را بكشد كه جلوش را گرفتند و چون عثمان بر سر كار آمد عمرو پسر عاص به وى گفت : اين پيش آمد در هنگامى رويداده كه تو بر مردم\r\n","description":"","footnote":"","page_name":" 217 ","page_number":245},
  {"content":"\r\nفرمانروائى نداشته اى پس خون هرمزان پايمال شد .\r\nگزارش بالا را ، هم طبرى با اندكى دگرگونى در تاريخ خود 5 / 42 آورده و هم محب طبرى در الرياض 2 / 150 چنان كه ابن حجر نيز در الاصابة 3 / 619 آن را ياد كرده و آن را به همين گونه كه ما آورديم درست شمرده است .\r\nو بلاذرى در الانساب 5 / 24 از زبان مدائنى آورده است كه غياث پسر ابراهيم گفت : عثمان بر فراز منبر شد و گفت : هان اى مردم ما سخنرانان نبوديم و اگر زنده بمانيم و اگر خدا خواست برايتان به گونه اى كه بايد سخنرانى خواهيم كرد و اين هم از خواست خدا بود كه عبيد اللَّه پسر عمر خون هرمزان را بريزد و هرمزان نيز از مسلمانان بوده ( 1 ) و هيچ بازمانده اى به جز تودهء مسلمانان ندارد و من پيشواى شمايم و از وى گذشتم آيا شما هم مىگذريد ؟ گفتند آرى ( 2 ) پس على گفت : اين تبهكار را بكش كه كارى سهمناك به جاى آورده و مسلمانى را بىگناه كشته است و به عبيد اللَّه نيز گفت : اگر روزى دستم به تو رسد در برابر هرمزان تو را خواهم كشت .\r\nو يعقوبى در تاريخ خود 2 / 141 مىنويسد : مردم دربارهء خون هرمزان و خوددارى عثمان از كيفر دادن عبيد اللَّه پسر عمر سخن بسيار گفتند پس عثمان بر منبر شد و براى مردم سخنرانى كرد و گفت : باز خواست خون هرمزان با من است و من آن را براى خدا و براى عمر بخشيدم و آن را در برابر خون عمر رها كردم پس مقداد پسر عمرو برخاست و گفت راستى اين كه هرمزان همپيمان خدا و برانگيختهء او بوده و تو را نمىرسد كه آن چه از آن خدا و برانگيختهء او است ببخشى . گفت ببينيم و ببينيد سپس عثمان عبيد اللَّه پسر عمر را از مدينه به كوفه فرستاد و او را در خانه اى فرود آورد كه آن جا را به نام وى كوفك پسر عمر\r\n\r\n","description":"","footnote":"\r\n( 1 ) وى بر دست عمر مسلمانى گرفت و به گونه اى كه در الاصابه و جز آن آمده عمر دو هزار سكه براى او در آمد گذاشت\r\n( 2 ) م - مىخواهيد بدانيد اين « آرى » كه از زبان مسلمانان بازگو شده چه اندازه جاى ناخن زدن دارد ؟ پس گزارشهاى آينده و پانويس گزارش ابن جريج را باريك بينانه بخوانيد\r\n","page_name":" 218 ","page_number":246},
  {"content":"\r\nمىناميدند برخى از ايشان نيز در اين باره گفته‌اند .\r\n« اى ابو عمرو ! - نام سر پوشيدهء عثمان - دو دل مباش كه\r\nعبيد اللَّه با كشتن هرمزان در گرو و دربند است »\r\nو بيهقى در سنن كبرى 8 / 61 آورده است كه عبيد اللَّه پسر عبيد پسر عمير گفت :\r\nچون عمر ( ض ) زخم خورد عبيد اللَّه پسر عمر بر هرمزان بر جست و او را بكشت پس عمر را گفتند كه عبيد اللَّه پسر عمر هرمزان را كشت گفت : چرا او را كشت ؟ گفت : مىگويد او پدرم را كشته گفته شد چگونه ؟ گفت پيش از اين ديدم كه با ابو لؤلؤ تنها بود و وى را به كشتن پدرم برانگيخت عمر گفت من نمىدانم اين چيست بنگريد هرگاه من مردم از عبيد اللَّه بخواهيد كه گواه و پشتوانهء سخنى كه دربارهء هرمزان مىگويد - كه او مرا كشته - بيارد اگر گواهى آورد ، كه خون او در برابر خون من ريخته شده و اگر گواهى نياورد عبيد اللَّه را در برابر هرمزان بكشيد پس چون عثمان ( ض ) بر سر كار آمد گفتندش آيا سفارش عمر ( ض ) را دربارهء عبيد اللَّه به كار نمىبندى ؟ گفت : باز خواست خون هرمزان با كيست ؟ گفتند با تو اى فرمانرواى گروندگان ! گفت من نيز از گناه عبيد اللَّه پسر عمر گذشتم .\r\nو در طبقات ابن سعد 5 / 8 تا 10 چاپ ليدن آمده است كه عبيد اللَّه برفت و دختر بولؤلؤ را كه خويش را مسلمان مىخواند بكشت و عبيد اللَّه آن روز چنان خواست كه هيچ برده اى را در مدينه نگذارد و همه را بكشد پس نخستين كسانى كه با پيامبر به مدينه كوچيده بودند گرد آمدند و از سوى اينان آن چه را عبيد اللَّه انجام داده بود سهمناك شمرده بر او سخت گرفتند و از سر بردگان به دورش داشتند پس گفت البته به خدا ايشان و جز ايشان را - به برخى از مهاجران گوشه مىزند - خواهم كشت پس عمرو پسر عاص همچنان با وى نرمى نمود تا شمشير را از چنگ وى به در آورد و سعد نيز به نزد وى شد و هر يك از آن دو سر ديگرى را گرفته و در اين زد و خورد موى همديگر را مىكشيدند تا مردم در ميان آن دو جدائى انداختند پس عثمان روى به ايشان نهاد و اين در همان سه روزى بود كه - براى\r\n","description":"","footnote":"","page_name":" 219 ","page_number":247},
  {"content":"\r\nبرگزيدن جانشين - راى زنى مىشد - و پيش از آن كه وى را فرمانروا بشناسند - پس وى سر عبيد اللَّه پسر عمر را گرفت و عبيد اللَّه نيز سر او را ، سپس آن دو را از هم جدا كردند و آن روز زمين بر مردم تاريك شد و اين بر دل مردم گران آمد و ترسيدند كه با كشته شدن جفينه و هرمزان و دختر بولؤلؤ به دست عبيد اللَّه ، گرفتارى اى از آسمان پديد آيد .\r\nو ابو وجزه آورده است كه پدرم گفت : آن روز عبيد اللَّه را ديدم كه با عثمان چنگ در موى يكديگر افكنده بودند و عثمان مىگفت « خدا تو را بكشد ! مردى نماز گزار و دخترى كوچك و يكى ديگر را كه در پناه برانگيختهء خدا ( ص ) بود كشتى ، رها كردن تو درست نيست » و هم گفت : به شگفت آمدم از عثمان كه چون به فرمانروائى رسيد چگونه او را رها كرد تا سپس دانستم كه عمرو پسر عاص پا در ميانى كرده و او را از انديشه اش برگردانيده است .\r\nآورده‌اند كه عمران پسر مناح گفت چون عبيد اللَّه پسر عمر ، هرمزان و دختر ابو لؤلؤ را بكشت سعد پسر ابو وقاص با او در آويخت و هر يك موى ديگرى را گرفته مىكشيدند و سعد نيز در گيرو دار همين كار مىگفت :\r\n« جز تو هيچ شيرى نيست كه يك بار غرشى سر دهد\r\nو از تو است كه شيران زمين به سختىها دچار مىشوند و نابود مىگردند » ( 1 ) پس عبيد اللَّه گفت :\r\n« بدان من گوشتى نيستم كه آسان از گلوى تو فرو روم\r\nپس از همان گنجشگان زمين هر چه مىخواهى بخور . »\r\nپس عمرو پسر عاص . بيامد و چندان با عبيد اللَّه سخن گفت و با او نرمى نمود تا شمشيرش را از او گرفته در زندان افكندند و پس از آن كه عثمان بر سر كار آمد وى را آزاد كرد\r\n\r\n","description":"","footnote":"\r\n( 1 ) اين سروده از كلاب پسر علاط برادر حجاج پسر علاط است .\r\n","page_name":" 220 ","page_number":248},
  {"content":"\r\nآورده‌اند كه محمود پسر لبيد مىگفت : من گمان مىكردم كه عثمان چون بر سر كار آيد عبيد اللَّه را خواهد كشت و اين پندارم بر بنياد آن گيرو دارى بود كه ديدم با وى داشت زيرا او و سعد بيش از همهء ياران برانگيختهء خدا ( ص ) با وى سرسختى مىنمودند .\r\nو از زبان مطلب پسر عبد اللَّه آورده‌اند كه على به عبيد اللَّه پسر عمر گفت : دختر ابو لؤلؤ چه گناهى داشت كه او را كشتى ؟ و هم آورده‌اند كه پيشنهاد على و پيشنهاد بزرگترين ياران برانگيختهء خدا - به هنگامى كه عثمان انديشهء ايشان را پرسيد - اين بود كه بايد عبيد اللَّه را كشت ، با اين همه ، عمرو پسر عاص با عثمان به سخن پرداخت تا وى را رها كرد و على مىگفت : اگر دستم به عبيد اللَّه پسر عمر رسد و توانائى داشته باشم او را به سزاى كارش خواهم كشت .\r\nو از زبان زهرى آورده‌اند كه چون عثمان به فرمانروائى رسيد مهاجران و انصار را بخواند و گفت : پيشنهادى به من دهيد دربارهء كشتن اين كسى كه چنين رخنه اى در كيش ما پديد آورده است پس همهء مهاجران و انصار يك سخن و همداستان شده و عثمان را بر كشتن او دلير مىكردند و اندكى از مردم مىگفتند :\r\nخدا هرمزان و جفينه را از آمرزش خود دور گرداند ، مىخواهند عبيد اللَّه را به دنبال پدرش فرستند ، پس سخن در اين باره بسيار شد و عمرو پسر عاص گفت :\r\nاى فرمانرواى گروندگان ! اين پيش آمد پيش از آن كه تو به فرمانروائى بر مردم رسى روى داده ، پس چشم از او بپوش . مردم از سخن عمرو پسر عاص پراكنده شدند .\r\nو از زبان ابن جريج آورده‌اند كه عثمان انديشهء مسلمانان را در اين باره بپرسيد پس يك سخن گفتند كه بايد خونبهاى هرمزان و دختر بولؤلؤ را پرداخت - و در برابر آن دو نبايد عبيد اللَّه پسر عمر را كشت ( 1 ) - و آن دو ، مسلمان شده\r\n\r\n","description":"","footnote":"\r\n( 1 ) اگر همهء مسلمانان گفتند كه عبيد اللَّه را نبايد كشت پس آن همه سخنانى كه مهاجران و انصار و ديگران براى دلير كردن عثمان به كشتن وى گفتند چه بوده است ؟ و چرا عثمان ناچار شد كه عبيد اللَّه را از مدينه دور كند تا پرخاشها كم شود ؟ و چرا - به گواهى خود اين گزارشگر - على كه پس از سيزده سال ديگر بر سر كار آمد خواست او را بكشد تا به ناچار گريخت و سرانجام در جنگ با على كشته شد ؟ و چرا مقداد چشم پوشى از گناه وى را روا ندانست ؟ و چرا خود عمر سفارش كرد كه اگر نشانهء روشنى بر گناه هرمزان نباشد پسر عمر را بايد كشت ؟ و چرا بزرگترين ياران پيامبر نيز پيشنهاد كشتن او را مىدادند ؟ و چرا آن سراينده براى چشم پوشى از گناه عبيد اللَّه ، عثمان را نكوهش كرد ؟ و چرا ؟ و چرا ؟ و اين چراها كه گزارشهاى استوار گذشته و آيندهء همين بخش پشتوانهء آن است پاسخى ندارد جز اين كه بگوئيم لاف ابن جريج در همداستان شدن مسلمانان - در چشم پوشى از گناه عبيد اللَّه - افسانه اى بيش نبوده است .\r\n","page_name":" 221 ","page_number":249},
  {"content":"\r\nبودند و عمر برايشان درآمدى نهاده بود و در آينده كه به على پسر ابو طالب دست فرمانبرى داده شد خواست عبيد اللَّه پسر عمر را بكشد و او از چنگ وى به سوى معاويه پسر ابو سفيان گريخت و همچنان با او بود تا در جنگ صفين كشته شد ( 1 )\r\nو طبرى در تاريخ خود 5 / 41 مىنويسد : چون دست فرمانبرى به عثمان دادند او در گوشهء مسجد بنشست و عبيد اللَّه پسر عمر را كه در خانهء سعد پسر ابو وقاص زندانى بود بخواند و سعد همان بود كه چون وى هرمزان و جفينه و دختر بولؤلؤ را بكشت و مىگفت : به خدا سوگند البته مردانى را كه در ريختن خون پدرم دست داشتند - به مهاجران و انصار گوشه مىزند - خواهم كشت همان گاه سعد به سوى وى برخاست و شمشير را از دست وى باز ستاند و مويش را كشيد تا بر زمينش افكند و در خانهء خويش زندانىاش كرد تا عثمان او را به در آورد پس عثمان به گروهى از مهاجران و انصار گفت : دربارهء اين كسى كه چنين رخنه اى در اسلام پديد آورده است پيشنهادهائى به من دهيد پس على گفت :\r\nمن بر آنم كه وى را بكشى پس يكى از مهاجران گفت : عمر ديروز كشته شد و پسرش امروز كشته شود ؟ پس عمرو پسر عاص گفت : اى فرمانرواى گروندگان ! خداوند تو را بر كنار داشت از اين كه اين پيش آمد به روزگار فرمانروائى تو\r\n\r\n","description":"","footnote":"\r\n( 1 ) زنجيره‌هاى اين گزارشها را نياورديم تا سخن پردراز نشود و گرنه همهء آنها زنجيره‌هاى پيوسته دارد\r\n","page_name":" 222 ","page_number":250},
  {"content":"\r\nبر مسلمانان روى دهد . عثمان گفت : من اكنون سرپرست ايشانم و براى آن خونبهائى نهادم و پرداخت آن را از دارائى خويش به گردن گرفتم گزارشگر گفت مردى از انصار كه او را زياد پسر لبيد بياضى مىگفتند چون عبيد اللَّه پسر عمر را مىديد مىگفت\r\n« اى عبيد اللَّه تو در برابر پسر اروى ( 1 )\r\nهيچ گريزگاه و پناهگاه و زينهارى ندارى .\r\nدست خويش را به خون كسى آلودى كه به خدا سوگند ريختن آن ناشايست و ناروا بود ،\r\nكشتن هرمزان كارى سهمناك بود\r\nكه بىهيچ انگيزه اى انجام گرفت . مگر آن كه گوينده اى بگويد :\r\nآيا هرمزان را در كشته شدن عمر ، گناهكار مىشماريد ؟\r\nرويدادها بر روى هم تل انبار شد و بىخرد كسى گفت :\r\nآرى من او را گناهكار مىشمارم او بود كه به اين كار فرمان داد و پيشنهاد آن را كرد .\r\nجنگ افزار آن بنده در درون خانه اش بود\r\nو آن را زير و رو مىكرد و دستور به دستور ، ارجمند شناخته مىشود . »\r\nگزارشگر گفت : پس عبيد اللَّه پسر عمر به نزد عثمان شد و از زياد پسر لبيد و سروده اش گله مندى نمود پس عثمان زياد پسر لبيد را بخواند و او را از اين سخنان بازداشت و زياد نيز دربارهء عثمان چنين سرود :\r\n« اى ابو عمرو - نام سرپوشيدهء عثمان -\r\nدو دل مباش كه عبيد اللَّه با كشتن هرمزان در گرو و در بند است .\r\nپس به راستى اگر گناه وى و افزارهاى لغزش را نديده بگيرى\r\nتو و او با يكديگر همچون دو اسب خواهيد بود كه براى گروبندى به\r\n\r\n","description":"","footnote":"\r\n( 1 ) چنان كه در ص 197 گذشت اروى دختر كريز و مادر عثمان است .\r\n","page_name":" 223 ","page_number":251},
  {"content":"\r\nكار گيرند\r\nآيا از او مىگذرى ؟ هنگامى كه به نادرست از او بگذرى\r\nپس تو به آن چه گزارش مىكنى نزديك نيستى » .\r\nپس عثمان زياد پسر لبيد را بخواند و او را از اين سخنان بازداشت\r\nگزارش بالا را ابن اثير هم در الكامل 5 / 31 ياد كرده است .\r\nامينى گويد : از گزارشهائى كه آورديم بر روى هم بر مىآيد كه خليفه ، عبيد اللَّه - كشندهء هرمزان و جفينه دختر كوچك بولؤلؤ - را به سزاى آدمكشى نرسانيد با آن كه بسيارى از ياران پيامبر در كيفر دادن او پا مىفشردند و سرور ما فرمانرواى گروندگان ( ع ) نيز با ايشان هماهنگى مىنمود ، با اين همه و با آنكه پيشنهاد على با آئين نامهء پيامبر و نامهء خداوندى همساز بود و خود بر بنياد گفتهء چون و چرا ناپذير پيامبر درستكار ، استادترين پيروان وى در داورى شناخته مىشد ، باز هم پيشنهاد او و ديگر ياران پيامبر را نديده گرفته و به پيشنهاد عمرو - پسر عاصى و نابغه - چسبيد كه - در ج 2 ص 120 تا 176 از چاپ دوم - سرگذشت او را به گستردگى آورديم و از همان جا چگونگى گوهر و تبار و دانش و پابندى او به كيش ما را مىتوانى دريافت ، آرى دستور چنين كسى به كار بسته شد كه به عثمان گفت : « اين پيش آمد در هنگامى روى داده كه تو بر مردم فرمانروائى نداشته اى و . . . »\r\nبا اين كه آن كس كه در آن هنگام بر سر كار بوده - كه همان خليفهء كشته شده باشد - در باز پسين دم از زندگىاش فرمان داد كه اگر پسرش گواهى داد گر نيارد بر اين كه هرمزان پدر او را كشته ، بايستى به كيفر كار خود كشته شود . و خيلى روشن است كه او چنين گواهى نياورد پس عبيد اللَّه تا هنگامى كه رهايش كردند همچنان دربند اين فرمان بود و گذشته از اين خون جفينه و دختر بولؤلؤ را هم به گردن داشت .\r\nآيا آئين اسلام گفته است كه اگر خليفه بخواهد آئينهاى كيفرى خدا را روان گرداند بايد پيش آمدها به هنگام فرمانروائى او روى داده باشد ؟ تا پسر نابغه - عمرو - آن هيابانگها را راه بياندازد ؟ و اگر اين خوابشان درست باشد پس ديگر چه\r\n","description":"","footnote":"","page_name":" 224 ","page_number":252},
  {"content":"\r\nنيازى بوده است كه خليفه از مردم بخواهد بزهكار را ببخشند ؟ و باز گرفتيم كه خليفهء يك روزگار مىتواند در جائى كه كسى كشته شده و بازمانده ندارد چنين گذشتى كند يا از مردم چنين گذشتى بخواهد ولى آيا مىتواند فرمانى را هم كه به دستور خليفهء پيش از او بايد روان گردانيد پامال كند ؟ و آيا مسلمانانى كه درخواست چنين بخششى از ايشان شد و ايشان هم آن چه در دستشان نبود بخشيدند آيا روا بود چنان فرمان گذرا و بىچون و چرائى را پامال كنند ؟ و اگر هم گرفتيم كه روا بوده ، آيا بخشش چند تن از ايشان بس بود كه تبهكار بىكيفر بماند ؟ يا مىبايد همهء مسلمانان در اين باره با ايشان هم آواز گردند ؟ و تو مىبينى در ميان مسلمانان كسانى بوده‌اند كه كيفر ندادن او را زمينه اى براى پرخاش و خرده گيرى به عثمان گرفتند تا آن جا كه وى چون ديد مسلمانان جز كشتن عبيد اللَّه راهى را نمىپذيرند به او دستور داد تا به سوى كوفه كوچ كند و آن جا خانه و زمين به وى بخشيد كه همان است كه به آن ، كوفك پسر عمر مىگفتند و اين بر مسلمانان ، گران و سهمگين آمد و در پيرامون آن سخن بسيار گفتند . ( 1 )\r\nو آن گاه فرمانرواى گروندگان على ( ع ) كه سرور توده و داناترين ايشان به فرمانها و آئينهاى كيفرى بود با عبيد اللَّه دشمنى مىنمايد و او را بيم مىدهد كه در برابر اين بزهكارىاش هرگاه بر وى دست يابد وى را بكشد . و هنگامى هم كه بر سر كار مىآيد به پيگرد او مىپردازد تا وى را بكشد پس او از نزد وى به شام - به سوى معاويه مىگريزد و چنان چه در الكامل از ابن اثير 3 / 32 مىخوانيم در پيكار صفين كشته مىشود . و در استيعاب از ابن عبد البر نيز آمده است كه :\r\nاو پس از مسلمان شدن هرمزان ، وى را بكشت و عثمان او را بخشيد و چون على بر سر كار آمد او بر خويشتن بترسيد و به سوى معاويه گريخت تا در صفين كشته شد و در مروج الذهب 2 / 24 مىخوانيم : كه على او را ( در جنگ ) بزد و جامه‌هاى آهنينى را كه بر تن داشت بدريد چندان كه شمشير وى با آن چه در اندرون\r\n\r\n","description":"","footnote":"\r\n( 1 ) برگرديد به آن چه در ص 218 و 219 گذشت و به معجم البلدان 7 / 307\r\n","page_name":" 225 ","page_number":253},
  {"content":"\r\nاو بود بياميخت و به هنگامى كه على به پيگرد او پرداخت تا در برابر خون هرمزان او را بكشد و او بگريخت على گفت : اگر امروز از چنگ من به در رفتى روز ديگر به در نروى .\r\nو همهء اينها مىرساند كه هم فرمانرواى گروندگان ( ع ) با پىگيرى و پافشارى مىخواسته است كه گناه او بخشيده نشود و هم گذشتن عثمان از او داورى روا و گذرا نبوده كه بتوان از آن پيروى كرد و گرنه على نه در پى آن بر مىآمد كه وى را بجويد و نه بر آن مىشد كه بكشدش . تا آن جا كه در روز صفين نيز همان گناهش را به رخ او مىكشد و آن گاه كه عبيد اللَّه در برابر مردم آشكار مىگردد على او را آواز مىدهد : و اى بر تو اى پسر عمر ! براى چه با من جنگ مىكنى ؟ به خدا سوگند كه اگر پدرت زنده بود با من نمىجنگيد .\r\nپاسخ داد خون عثمان را مىجويم گفت : تو خون عثمان را مىخواهى و خدا از تو خون هرمزان را مىخواهد پس على اشتر نخعى را بفرمود تا به سوى او بيرون شود ( 1 )\r\nاين جا ديگر بهانه هائى كه براى چشم پوشى از عبيد اللَّه و زنده گذاشتن او مىآوردند به پايان مىرسد با اين همه ، قاضى القضاة ( داور داوران ) سر خويش را از نهانگاه نيرنگ بازى به در آورده و به استاد خود ابو على چنين بسته كه او گفته : ( 2 ) عثمان با چشم پوشى از او خواست كه كيش ما به ارجمندى رسد زيرا او ترسيد كه كشته شدن وى به گوش دشمنان خورده و بگويند : پيشوايشان را كشتند و فرزند او را هم كشتند و چگونگى رويداد را در نيافته به سرزنش مسلمانان برخيزند . پايان\r\nآيا كسى هست از اين مرد بپرسد كدام سرزنشى بر مسلمانان خواهد بود كه دستور آئين خويش را به كار بسته و داورى خليفهء پيشين را دربارهء فرزند تبهكارش كه خون بيگناهان را ريخت روان گردانند ؟ و در كار كيش خدا هيچ گونه دلسوزىاى\r\n\r\n","description":"","footnote":"\r\n( 1 ) مروج الذهب 2 / 12\r\n( 2 ) به شرح ابن ابى الحديد 1 / 242 برگرديد\r\n","page_name":" 226 ","page_number":254},
  {"content":"\r\nبه او گريبانگير ايشان نشود ( چون او از مرزهائى كه خداى پاك نهاده بود گام فراتر نهاد و كسانى كه از مرزهاى خدا گام فراتر نهند ايشانند ستمگران ) و هيچ هم پرواى اين نكردند كه ديروز به داغ كشته شدن پدر دچار گرديد و امروز خودش كشته مىگردد و براى خاندانش داغ بر روى داغ مىآيد . آرى چنين كارى در زمينهء كيشها مايهء سرفرازىاى است كه همه چشم به آن دارند زيرا انگيزهء آن سختسرى در گرويدن است و روا داشتن بينش ، و دليرى در راه خدا و نگهبانى بر مرزهاى نامهء خدا و آئين نامهء پيامبرش ( ص ) ، و گرفتن گرد آورده‌هاى كيش يگانه پرستى . و آن گاه كدام توده است كه اين همه انگيزه‌هاى گردن فرازى را در خود بنمايد و فرازهاى ستايش آميز در پيرامون او پرداخته نشود و پياپى آفرين وزه برايش گفته نيايد ؟ آرى سرزنش را تنها در جائى بايد جست كه در كار بستن دستورها سستى شود و - به بهانه‌هاى پوچ و ناچيز - آئينهاى كيفرى را پايمال كنند و در پى هوسها و دلخواسته‌ها روند . با اين همه چه بايد كرد كه استاد ابو على خوش داشته كه در پشتيبانى از عثمان بهره اى داشته باشد و ناچار به پشتيبانى پرداخته است\r\nو تازه آن چه خليفه انجام داد گرهى كور براى كسانى پديد آورد كه خواستند از شيوهء او پيروى كنند زيرا براى پاك نمودن كار او - كه با نامهء خدا و آئين نامهء پيامبر ناساز بود - به دست و پا افتادند و در روشنگرى آن چه رويداد به آن باز مىگردد به گل فرو ماندند ، چندان كه يكى پنداشت از اين رو وى را بخشيده كه سرپرست مردمان ، مىتواند چنين كارى كند و بر بنياد اين پندار ، پيشوا مىتواند به جاى كشتن كشنده ، با گرفتن خونبها از وى سازش نمايد هر چند نمىتواند كه يكسره او را ببخشد چون كيفر دادن او حق مسلمانان است زيرا مرده ريگ او نيز به ايشان مىرسد و پيشوا نمايندهء ايشان است - در به پا داشتن آئينها - و اگر چشم پوشى نمايد حقى را كه ايشان داشته‌اند از بيخ و بن نابود گردانيده و اين روا نيست . و از همين روى نيز پدر و نيا نمىتوانند به نمايندگى فرزند چشمپوشى نمايند هر چند مىتوانند كيفر ستمگر را به گونه اى رسا بخواهند ، البته پيشوا نيز مىتواند كه با گرفتن\r\n","description":"","footnote":"","page_name":" 227 ","page_number":255},
  {"content":"\r\nخونبها سازش نمايد ( 1 )\r\nديگرى نيز مىپندارد كه عثمان از مسلمانان خواست عبيد اللَّه را ببخشند و آنان هم كه بازماندگان مرد كشته شده بودند - چون بازمانده اى نداشت - درخواست او را پذيرفتند . و ما نمىدانيم آيا ايشان در جستجوى بازماندگان او در شهرهاى ايران برآمدند ؟ چون آن مرد و خاندانش ايرانى بوده‌اند - يا ايشان - براى داورى به اين كه بازماندگانى ندارد - همين را بس دانستند كه كسى از ايشان را در مدينه نمىديدند . و او در آن شهر ، تنها بود و خانواده و خويشاوندانى نداشت ، يا اين كه از پيش خود به اين گونه داورى نمودند . و مگر چه زيانى بر ايشان داشت كه كار را بر مىگرداندند به بازماندگان او در كشور خودش و ايشان را زينهار مىدادند تا به سراغ آن كه كسى از ايشان را كشته بود بيايند و او را كيفر دهند يا از وى چشم بپوشند ؟\r\nو تازه كجا مسلمانان ، درخواست عثمان را پذيرفتند ؟ مگر نه سرور ايشان ( ع ) مىگفت : اين تبهكار را بكش و به سزاى خود برسان كه به راستى كارى سهمگين به جاى آورده است و خليفهء پيشين نيز دستور داد كه او را كيفر دهند و در ميان تودهء مسلمانان كسى - جز عمر و عاص پسر نابغه - نبود كه از وى پشتيبانى نمايد يا از گناهش چشم بپوشد و ديديم كه به گزارش ابن سعد ، زهرى مىگفته : مهاجران و انصار ، يك سخن همداستان شده و عثمان را به كشتن او دلير مىگردانيدند .\r\nسومى هم آمده است و فلسفه هائى مىبافد كه از زبان استاد ابو على شنيدى .\r\nو آيا چنان سرزنشها و ننگها و دشنامهائى كه بر بنياد فلسفهء ايشان با كشتن پسر عمر پديد مىآمد ، دامن گير امويان شد كه تنها در يك روز چنان كشتارى همگانى - در ميان خاندان پاك پيامبر - به راه انداختند و پدر را كه سرور جوانان بهشتيان بود با زادگان و بستگان وى از كودك شيرخوار و نوجوان گرفته تا پير مرد و ميانسال همه را سر بريدند ؟\r\n\r\n","description":"","footnote":"\r\n( 1 ) بدايع الصنايع از ملك العلماء حنفى 7 / 245\r\n","page_name":" 228 ","page_number":256},
  {"content":"\r\nيكى ديگر هم پيدا شده و براى هرمزان ، باز مانده اى تراشيده است به نام قماذبان . و بر آن رفته كه او با پافشارى مسلمانان از گناه عبيد اللَّه در گذشت طبرى در تاريخ خود 5 / 43 گزارشى از سرى بازگو مىكند كه آن را شعيب از سيف پسر عمر و او از ابو منصور گرفته است كه اين گفت : شنيدم قماذبان رويداد كشته شدن پدرش را بازگو مىكرد و مىگفت : ايرانيانى كه در مدينه بودند برخى با برخى رفت و آمد داشتند ، يك بار فيروز ( ابو لؤلؤ ) به پدرم گذر كرد و با او دشنه اى دو سره بود ، پدرم آن را از دست وى گرفت و گفت : در اين شهرها چه مىكنى ؟ گفت : با اين ، كارد تيز مىكنم ( 1 ) پس مردى وى را ديد و چون عمر زخم خورد آن مرد گفت : من اين كارد را دست هرمزان ديدم كه آن را به فيروز داد پس عبيد اللَّه روى به هرمزان آورد و او را بكشت و چون عثمان بر سر كار آمد مرا خوانده وى را به دست من سپرد و گفت : اى پسركم ! اين كشندهء پدر تو است و تو براى پرداختن به او سزاوارتر از مائى پس برو و او را بكش پس من وى را بيرون بردم و در آن سرزمين هيچ كس نماند كه همراه من نيايد جز آن كه ايشان خواهش مىكردند او را ببخشم پس من به ايشان گفتم : آيا من مىتوانم او را بكشم گفتند آرى و عبيد اللَّه را دشنام دادند من گفتم آيا شما مىتوانيد از كار من جلوگيرى كنيد ؟ گفتند نه و باز او را به دشنام گرفتند پس من او را براى خدا و براى ايشان رها كردم پس مرا برداشتند و به خدا سوگند كه من راه را تا به خانه نيامدم مگر بر روى سر و دست مردان .\r\nاگر اين باز ماندهء پندارى در آن جا بوده پس چرا - به گونه اى كه در گزارشهاى درست آمده - عثمان بر فراز منبر گفت : « اين مرد بازمانده اى ندارد كه مرده ريگش به او رسد - مگر همهء مسلمانان - و من نيز پيشواى شمايم » ؟\r\nو چرا به گزارش خود طبرى در جاى ديگر گفت : من سرپرست ايشانم و براى\r\n\r\n","description":"","footnote":"\r\n( 1 ) - م - برگردان پارسى از واژهء اسن است كه در گزارش ابن اثير آمده و امينى آن را ابس آورده كه ندانستم چيست\r\n","page_name":" 229 ","page_number":257},
  {"content":"\r\nآن خونبهائى نهادم كه پرداخت آن را از دارائى خويش به گردن گرفتم ؟ و اگر مىدانست كه چنان بازمانده اى هست چرا پيش از گفتگو با او ، داورى كرد كه به جاى كيفر دادن كشنده بايد خونبها پرداخت ؟ و چرا پس از پيشنهاد خونبها ، آن را به وى نپرداخت و بر دارائى خود هموار ساخت ؟ و تازه سرانجام خونبها چه شد و با آن چه كردند ؟ من نمىدانم .\r\nو اگر مسلمانان پذيرفته بودند كه كسى به نام قماذبان هست و هيچ كس هم در آن سرزمين نماند كه همراه وى نيايد و او نيز سرانجام ، كشندهء پدرش را بخشيد پس چه جاى آن داشت كه باز هم خليفه به ايشان بگويد : من از او گذشتم آيا شما هم مىگذريد ؟ - و يا به گزارش بيهقى : من از عبيد اللَّه پسر عمر گذشتم - و در هنگامى كه بازماندهء مردى كه كشته شده زنده بود و راست راست راه مىرفت ديگر چه جاى آن داشت كه خليفه از مسلمانان بخواهد تا كشنده را ببخشند ؟ و چه جاى آن داشت كه مسلمانان در چشم پوشى از او - و بخشيدن وى - با خليفه هماهنگى نمايند ؟ و چه جاى آن داشت كه سرور ما فرمانرواى گروندگان براى سستى خليفه در به كار بستن آئين كيفرى ، آن همه پرخاش و نكوهش روا دارد ؟ و چه جاى آن داشت كه او ( ع ) به عبيد اللَّه بگويد : اى تبهكار ! اگر روزى به چنگ من افتى تو را در برابر هرمزان خواهم كشت ؟ و چه جاى آن داشت كه در آغاز فرمانروائىاش عبيد اللَّه را پيگرد نمايد ؟ و چه جاى آن داشت كه او - از بيم فرمانرواى گروندگان - از مدينه به شام گريزد ؟ و چه جاى آن داشت كه عمرو پسر عاصى به عثمان بگويد : اين پيش آمد در هنگامى روى داده كه تو فرمانرواى مردم نبوده اى ؟ و چه جاى آن داشت كه سعيد پسر مسيب بگويد : خون هرمزان پايمال شد ؟ و چه جاى آن داشت كه لبيد پسر زياد رو در روى عثمان بگويد ، آيا مىبخشى و هنگامى كه به ناروا ببخشى . . . ؟ و چه جاى اين گزارش بود كه ملك العلماء حنفى در بدائع الصنائع 7 / 245 بازگو كرده و آن را پشتوانهء دستور آئين گردانيده و مىگويد : گزارش شده كه چون\r\n","description":"","footnote":"","page_name":" 230 ","page_number":258},
  {"content":"\r\nسرور ما عمر ( ض ) كشته شد هرمزان بيرون شد و دشنه در دست او بود پس عبيد اللَّه پنداشت آن كه سرور ما عمر ( ض ) را كشته همين است پس او را بكشت و اين رويداد را براى سرور ما عثمان ( ض ) بازگو كردند پس سرور ما على ( ع ) به سرور ما عثمان گفت : عبيد اللَّه را بكش سرور ما عثمان خوددارى كرد و گفت :\r\nچگونه مردى را بكشم كه ديروز پدرش كشته شده ؟ چنين نخواهم كرد ، آن مرد ، يكى از مردمان روى زمين بوده و من سرپرست اويم و از كشنده اش گذشتم و خونبهايش را مىپردازم ؟\r\nو باز چه جاى آن داشت كه استاد ابو على بگويد : راستى اين كه هرمزان بازمانده اى نداشت تا خون او را بجويد و پيشوا ، بازماندهء بىبازماندگان است و بازماندگان مىتوانند ببخشند .\r\nآرى با نگرش به همين خرده گيرىها بوده كه ابن اثير در الكامل 3 / 32 گزارشى را كه مىرساند بازماندگان هرمزان عبيد اللَّه را بخشيدند ، نادرست شمرده و مىنويسد : - در چگونگى رهائى يافتن عبيد اللَّه - آن يكى گزارش ، درستتر است زيرا على چون به فرمانروائى رسيد خواست وى را بكشد و او از چنگ وى به شام نزد معاويه گريخت و اگر رهائى او به دستور بازماندگان بود على كارى به كار او نداشت .\r\nو تازه پيش از همهء اينها ، زنجيرهء گزارش پر از كژى و كاستى و بيمارى و جاى چون و چرا است زيرا طبرى آن را از نامهء سرى پسر يحيى به وى بازگو مىكند كه با اين نسبت هرگز يادى از وى نديده‌ايم جز آن كه نسائى گزارشى از سيف بن عمر را از دهان او بازگو كرده و گفته : آسيب پذيرى اين گزارش شايد براى آن باشد كه سرى بازگوگر آن است ( 1 ) و ابن حجر نيز او را همان سرى پسر اسماعيل همدانى كوفى مىشمارد كه يحيى پسر سعيد او را دروغگو دانسته و گروهى از پاسداران گزارشها ، سخنانش را سست مىشمارند . و ما بر آنيم كه\r\n\r\n","description":"","footnote":"\r\n( 1 ) تهذيب التهذيب 3 / 460\r\n","page_name":" 231 ","page_number":259},
  {"content":"\r\nوى همان سرى پسر عاصم همدانى است كه در بغداد زيستن گرفته و در سال 258 مرده و پسر جرير طبرى نزديك سى سال با وى همروزگار بوده و ابن خراش او را دروغ پرداز مىخوانده و ابن عدى گزارشهاى او را بسيار سست مىشمرده و گويد : وى گزارش دزدى مىكرده و ابن حبان مىافزايد : او گزارشهائى را كه از رفتار و گفتار ياران پيامبر داشته به گونهء گزارشهائى در مىآورده كه از رفتار و گفتار خود پيامبر رسيده ، و پشتوانه گرفتن سخن او روا نيست و نقاش دربارهء يك گزارش مىگويد : اين را سرى از پيش خود ساخته ( 1 ) پس اين نام از آن دو تن دروغ ساز است كه جدا كردن آن دو از يكديگر - و نشاندادن آن كه در اين جا گزارشى از وى آمده - چندان ارزشى ندارد .\r\nو ياد كردن او با نشانى « پسر يحيى » نيز براى چسباندن او است به يكى از نياكانش - چنان كه ابن حجر در ناميدن او به پسر سهل اين را يادآورى كرده ( 2 ) - و تازه اگر نگوئيم اين كار گونه اى نيرنگ بازى و نهان داشتن كاستى گزارش است . و البته خوانندگان نپندارند كه اين مرد همان سرى پسر يحيى است كه به گزارشهاى او پشتگرمى دارند زيرا وى بسى پيش از اين مىزيسته و در سال 167 در گذشته ( 3 ) و طبرى كه آن گزارش را - از نامهء سرى به خويش - بازگو كرده ، 57 سال پس از اين به سال 224 ، تازه پاى به جهان نهاده است .\r\nديگر از ميانجيان زنجيرهء گزارش ، شعيب پسر ابراهيم كوفى است كه ناشناس مانده و ابن عدى گويد : شناخته نشده و ذهبى گويد : زنجيرهء گزارش او - از نوشته‌هاى سيف - گونه اى ناشناختگى دارد ( 4 )\r\n\r\n","description":"","footnote":"\r\n( 1 ) تاريخ خطيب 9 / 193 ، ميزان الاعتدال 1 / 380 ، لسان الميزان 3 / 13 و نيز برگرديد به آن چه در ج 5 ص 231 از چاپ دوم گذشت\r\n( 2 ) لسان الميزان 3 / 13\r\n( 3 ) تهذيب التهذيب 3 / 461\r\n( 4 ) ميزان الاعتدال 1 / 448 ، لسان الميزان 3 / 145\r\n","page_name":" 232 ","page_number":260},
  {"content":"\r\nديگرى نيز سيف پسر عمر تميمى بازگوگر گزارشهاى ساختگى است كه چنان چه زندگى نامه اش در ص 136 گذشت او را رها كرده و از چشمها انداخته و از بد كيشان مىشمرند و همگى همداستاناند كه گزارشهاى او سست و ناتوان است و گذشت كه سيوطى ، گزارشى با همين زنجيره ياد كرده و سپس مىگويد : ساختگى است و در زنجيرهء آن ، كسانىاند كه گزارشهاشان سست است و بدترين ايشان سيف پسر عمر .\r\nديگرى نيز ابو منصور است و اين نام سرپوشيده از آن چند تن از كسانى است كه گزارشهاشان سست شمرده شده و بر ايشان و گزارشهاشان پشتگرم نتوان بود .\r\n\r\nبهانهء ساختگى\r\nراستى اين كه مهر عثمان ، محب طبرى را كور و كر ساخته و بهانهء ساختگى ديگرى - به جز آن چه ياد شد - آورده و در رياض النضره 2 / 150 به گونهء دو پاسخ آن را گنجانيده است : نخست اين كه هرمزان با ابو لؤلؤ در آن كار همدست بوده و يارىاش داده و هر چند كسى كه كار بر دست او انجام شده تنها بولؤلؤ بوده ، با اين همه ، كسى كه ديگرى را در كشتن پيشواى دادگر ، يارى دهد كشتن او - از ديدگاه گروهى از پيشوايان - روا است و به انديشهء بسيارى از آئين شناسان ، كسى كه دستور به كشتن ديگرى دهد و آن كه فرمان وى را به كار بندد هر دو بايد كشته شوند و عبيد اللَّه پسر عمر نيز همين را نشان بىگناهى خود گرفت و گفت : عبد الرحمن پسر بوبكر ، وى را آگاه ساخته كه او ديد ابو لؤلؤ و جفينه و هرمزان به جائى درآمده و به گفتگو پرداختند و ميان ايشان دشنه اى دو سر بود كه دستهء آن در ميانش جاى داشت و فرداى همين نشست بود كه عمر كشته شد پس عثمان ، عبد الرحمن پسر عوف را بخواست و در اين باره از وى پرسش كرد او گفت بنگريد اگر اين كارد هم دو سره باشد جز اين گمانى نمىرود كه\r\n","description":"","footnote":"","page_name":" 233 ","page_number":261},
  {"content":"\r\nايشان بر كشتن او همداستان شده بودند پس چون در كارد نگريستند ديدند به همان گونه است كه عبد الرحمن مىگويد . و از همين روى بود كه عثمان ، عبيد اللَّه پسر عمر را نكشت چون بر بنياد آن زمينه‌ها ، ديد كه نبايد وى را كشت يا در كشتن وى دو دل شد و بايسته بودن آن را براى همين دو دلى نپذيرفت .\r\nپاسخ دوم : راستى اين كه عثمان ترسيد با كشتن وى آشوبى بزرگ برخيزد زيرا تيميان و عدويان پشتيبانش بوده از كشتن وى جلوگيرى مىكردند و امويان نيز گرايش به وى داشتند تا جائى كه عمرو پسر عاص گفت : « ديروز فرمانرواى گروندگان كشته شد و امروز پسرش كشته آيد ؟ نه سوگند به خدا كه هرگز چنين نخواهد شد » و سپس به سركشان گرائيد . و عثمان كه چنين ديد براى آرام كردن آشوب ، بهره بردارى كرد و گفت : كار او با من است و من بازماندگان هرمزان را از وى خشنود مىنمايم .\r\nامينى گويد : همدست شمردن هرمزان با ابو لؤلؤ در كشتن خليفه - و آن هم بىهيچ چون و چرا - تنها بر بنياد سخنى بوده است كه عبد الرحمن پسر بوبكر گفت : « كه من ديدم آن دو با هم در گوشى سخن مىگفتند و نزد ابو لؤلؤ دشنه اى دو سر بود » و آن گاه گنهكار شمردن كسى بر بنياد اين داورى ، دشوارتر است از گرفتن خورشيد در مشت ، زيرا اين گمان نيز مىرفته كه آن دو در پيرامون كار ديگرى كه ميان خودشان داشته‌اند گفتگو مىكرده‌اند يا ابو لؤلؤ دربارهء همان كارى كه مىخواسته انجام دهد انديشهء او را پرسيده و هرمزان وى را - از انجام آن - باز داشته و باز او به سخن وى گوش نداده و فردا عمر را كشته و مانند اين گمانها . پس چگونه مىتوان هرمزان را سزاوار كيفرى دانست با آنكه هر گونه دو دلى در گناه كار بودن كسى بايستى ما را از كيفر دادن او باز دارد ( 1 )\r\nگرفتيم كه عبد الرحمن آن همدستى را ديده و با لافزنى گفته است كه\r\n\r\n","description":"","footnote":"\r\n( 1 ) سنن ابن ماجه 2 / 112 ، سنن بيهقى 8 / 238 ، سنن ترمذى 2 / 171 ، احكام القرآن از جصاص 3 / 330 ، تيسير الوصول 2 / 20\r\n","page_name":" 234 ","page_number":262},
  {"content":"\r\nدر برابر چشم من چنان پيش آمدى روى داد . با اين همه آيا در كيش خداوندى مىتوان مسلمانى را تنها با گواهى يك مرد كشت ؟ آن هم در جائى كه گواهان آئين پسندانه اى - همساز با آن لاف - نباشد ؟ البته نه ، و از همين روى بود كه چون داستان از آغاز تا انجام - به گوش خود عمر رسيد و دانست كه بولؤلؤ با هرمزان گفتگوهائى نهانى داشته ، گفت : من نمىدانم اين چيست ، بنگريد هرگاه من مردم از عبيد اللَّه بخواهيد كه گواهى به زيان هرمزان بيارد تا دانسته شود كه او مرا كشته اگر گواه آورد ، كه خون او - در برابر خون من - ريختنى بوده و اگر گواهى نتوانست بيارد در برابر هرمزان خون عبيد اللَّه را بريزيد .\r\nو تازه گرفتيم كه عبيد اللَّه گواهى بر همدستى هرمزان داشته ولى آيا مىتوانست سرخود به كيفر دادن وى برخيزد ؟ يا بايد كار او را با همهء بازماندگان در ميان بگذارد زيرا گمان آن بود كه كسى از ديگران ، گناه وى را ببخشد و بگذريم از اين كه مىگويند كيفر دادن گنهكاران ، با فرمانروا يا نمايندهء او است و تودهء دانشوران نيز برداشتشان همساز با اين دستور است ( 1 )\r\nو باز اگر عبيد اللَّه - يا كسى كه آئين كيفرى را دربارهء او به كار نبست - چنين بهانه اى داشت البته آن را - در برابر تودهء پرخاشگر - آشكار مىساخت و نه سرور ما فرمانرواى گروندگان مىگفت : اين تبهكار را بكش . و نه او را بيم مىداد كه چون بر وى دست يابد او را بكشد و نه در آغاز فرمانرواىاش او را مىخواست تا بكشد و نه عبيد اللَّه از او به سوى معاويه مىگريخت و نه عثمان به اين دستاويز بسنده مىكرد كه « كار خونخواهى با من است و همهء مسلمانان بازماندگان آن كشته هستند » و نه به چشم پوشى از گناه وى و درخواست بخشش براى او از مسلمانان مىكوشيد و نه ميان ياران پيامبر كه همان جا بودند گفتگو بر سر آن پيش آمد در مىگرفت و نه سعد پسر ابو وقاص به سوى او\r\n\r\n","description":"","footnote":"\r\n( 1 ) كتاب الام از شافعى 6 / 11 ، المدونة الكبرى 4 / 502 ، فيض الاله المالك از بقاعى 2 / 286\r\n","page_name":" 235 ","page_number":263},
  {"content":"\r\nبرمىخاست و شمشير را از دست او مىستاند و از مويش گرفته به زمين مىافكند و در خانهء خويش زندانى مىكرد .\r\nو تازه گرفتم كه چنين بهانه اى براى عبيد اللَّه دربارهء هرمزان درست باشد ولى در كشتن دختر خردسال و تيره روز بولؤلؤ و در ترساندن همهء بردگان - به كشتن ايشان - چه بهانه اى براى او دست و پا توان كرد ؟\r\n2 - من نمىدانم محب اين سرگذشت شگفتانگيز را از كجا آورده كه تيميان و عدويان برپاخاسته و از كشتن عبيد اللَّه جلوگيرى مىنمودند و تودهء امويان هم به گونه اى يك جا به سوى ايشان گرويدند تا فرمانرواى تازه از ايشان بترسد .\r\nو اين چه فرمانروائى است كه از نخستين روزش دستخوش بيم و هراس بوده ؟ و اگر در آغاز فرمانروائىاش چنين سستى و ناتوانىاى از وى آشكار گردد پس از آن با كدام كر و فر و شكوه است كه كار توده را مىگرداند و آدمكشان را سزا مىدهد و آئينهاى كيفرى را بر پاى مىدارد ؟ زيرا هر كس به سزاى تبهكارىاش كشته شود و هر كه آئينهاى كيفرى دربارهء او به كار بسته آيد ايل و تبارى دارد كه براى او به خشم مىآيند و آنان نيز هم پيمانانى دارند كه براى خشنود ساختن ايشان آماده مىباشند .\r\nدر نامه هائى كه سرگذشتها و گزارشها را بازگو مىكند هيچ گونه نشانه اى از آن لاف كه محب بهانه جوى آورده ، نيست و گرنه سعد پسر ابو وقاص در روزى كه به سوى عبيد اللَّه برخاست و مويش را گرفت و كشيد و در خانهء خويش زندانىاش كرد سزاوارتر بود كه بترسد با آن كه در آن روز نه هيچ يك از تيميان ديده شد كه سر راه بر سعد بندد و نه هيچ كدام از عدويان بر او پرخاش نمود و نه هيچ يك از امويان - بر سر آن كار - دشمنى نمود . ولى محب مىخواهد كه آن استخوان پوسيده‌ها را به جنبش و تكان آرد !\r\nوانگهى اگر راستى كسانى را كه او ياد كرده ، در پامال كردن اين دستور كيفرى خدا ، چندان پافشارى داشته‌اند كه خليفه ناچار شده براى پرهيز از تند و\r\n","description":"","footnote":"","page_name":" 236 ","page_number":264},
  {"content":"\r\nتيزى خشم ايشان درخواستشان را بپذيرد ، اين گناهى است كه با دادگرى ياران پيامبر نمىسازد با آن كه تودهء سنيان ، در دادگرى ايشان همداستاناند . و باز اگر خليفه - در انجام آن چه مىخواست به جاى آرد - از پرخاش و نكوهش سرزنشگران مىهراسيد پس چرا از پرخاشهاى ياران پيامبر در سرانجام روزگارش - كه انگيزه اى جز پيش آمدهاى وابسته به خودش نداشت - پروا نكرد تا آن جا كه كار به نابودى خودش كشيد ؟ آيا در آغاز ترسو بود و سپس دلير گرديد ؟\r\nاز محب طبرى بپرس !\r\n\r\n8 انديشهء خليفه دربارهء جنابت\r\nمسلم در صحيح از زبان عطاء پسر بشير آورده است كه زيد پسر خالد جهنى مرا گزارش كرد كه من از عثمان پسر عفان پرسيدم اگر مردى با زنش بياميزد و نطفه از وى بيرون نيايد چه كند ؟ عثمان گفت به همان گونه كه براى نماز ، وضو مىگيرد اين جا نيز وضو بگيرد و نرهء خود را بشويد و عثمان گفت : اين دستور را از برانگيختهء خدا ( ص ) شنيدم . ( 1 )\r\nبخارى نيز در صحيح خود گزارش بالا را با افزونىهائى آورده و با اين پرداخت : عثمان پسر عفان را پرسيدند كه چون مردى با زن بياميزد و نطفه از وى بيرون نيايد چه كند ؟ او گفت غسل بر گردن او نيست . و سپس گفت : اين دستور را از برانگيختهء خدا ( ص ) شنيدم . گزارشگر گفت : پس از آن همين پرسش را از على پسر ابو طالب و زبير پسر عوام و طلحه پسر عبيد اللَّه و ابى پسر كعب كردم و آنان نيز همين سخن را از سوى پيامبر ( ص ) بازگو كردند . بخارى\r\n\r\n","description":"","footnote":"\r\n( 1 ) صحيح مسلم 1 / 142\r\n","page_name":" 237 ","page_number":265},
  {"content":"\r\nاز راه ديگرى نيز همين گزارش را آورده و در آن ، به جاى اين فراز « آنان نيز همين سخن را از سوى پيامبر بازگو كردند » مىخوانيم : همان دستور را به وى دادند ( 1 )\r\nاحمد نيز در مسند خود 1 / 63 و 64 گزارش بالا را آورده و در آن جا مىخوانيم : از على پسر ابو طالب ( ض ) و زبير پسر عوام و طلحه پسر عبيد اللَّه و ابى پسر كعب نيز همين پرسش را كردم و ايشان همان دستور را به وى دادند و در ساختمان گزارش او ، اين فراز « از سوى برانگيختهء خدا » به چشم نمىخورد و بيهقى نيز در السنن الكبرى 1 / 164 و 165 گزارش را با هر سه ساختمان آن آورده است .\r\nامينى گويد : چنين بوده است چون و چند آئين شناسى خليفه در هنگام فرمانروائىاش با آن كه اين سخن خداى برتر از پندار در پيش رويش بوده : نه هنگام مستى به نماز نزديك شويد - تا بدانيد چه مىگوئيد - و نه هنگام جنابت - مگر آن گاه كه راهگذر باشيد - تا غسل كنيد . سورهء نساء آيهء 43\r\nشافعى در كتاب الام 1 / 31 مىنويسد : خداوند گرامى و بزرگ ، غسل كردن به هنگام جنابت را بايسته گردانيد و در زبان تازيان چنان شناخته گرديده كه جنابت از آميزش با زنان پديد مىآيد هر چند كه همراه با آميزش آب جهنده اى بيرون نيايد . كابين و نيز كيفر براى آميزش ناروا و جز آن هم به اين گونه بايسته مىگردد ؛ و هر كس دربارهء او بگويند كه از زنى جنب شده به خرد ما چنان مىرسد كه با وى آميخته هر چند نطفه از وى بيرون نيايد ( بر گردان سخن شافعى به يارى روشنگرى ربيع )\r\nو آئين نامهء پيامبر نيز نشان مىدهد كه جنابت يا از آميزش با زن پديد مىآيد - كه با فرو كردن نره در اندام نهفتهء وى انجام گيرد هر چند كه تنها كلاهك نره در آن فرو رود - يا از بيرون شدن آبى جهنده - هر چند كه\r\n\r\n","description":"","footnote":"\r\n( 1 ) صحيح بخارى 1 / 109\r\n","page_name":" 238 ","page_number":266},
  {"content":"\r\nآميزشى روى ندهد -\r\nو همو در اختلاف الحديث كه در كنار كتاب الام 1 / 34 چاپ شده مىنويسد : آن چه را تازيان براى جنب شمردن كسى بايسته مىدانسته‌اند آميزش با زن بوده است هر چند كه آب مرد نرود ، و توده همداستاناند كه آميزش ناروا - كه كيفرى را بر كسى بايسته مىگرداند - همان نزديكى با زن است گر چه نطفهء مرد بيرون نيايد و كسى كه كلاهك نرهء خود را در اندام نهفتهء زن بيگانه فرو برد سزاوار كيفر است و آن چه ، به راستى هماننده تر است اين كه : كيفر جز بر كسى كه به ناروا جنب شده روا نيست پايان\r\nو در تفسير قرطبى 5 / 204 آمده است : جنابت همان آميزش مرد است با زن ؛ و تودهء پيروان كيش ما بر آناند كه جنب پاك نيست چه ، نطفه از وى بيرون بيايد و چه تنها ختنه گاه خود را در اندام نهفتهء زن فرو برده باشد . پايان\r\nوانگهى ، چگونه دستور اين پرسش بر خليفه پوشيده مانده با آن كه پرسشهاى گذشتگان ، او را ورزيده گردانيده و پاسخهاى پيامبر ، وى را دانا ساخته و گفتگوهاى ياران برانگيختهء خدا - دربارهء آن چه در اين باره از او ( ص ) فرا گرفته بودند - در گوشش بود و اين هم نمونه :\r\n1 - ابو هريره آورده است كه پيامبر گفت : چون مرد ميان رانها و دو كنارهء اندام نهفتهء زن جاى گيرد و ختنه گاه آن دو به يكديگر بچسبد بايد غسل كنند .\r\nو بر بنياد يك گزارش : چون ميان رانها و دو كنارهء اندام نهفته اش جاى گيرد و براى فرو بردن نره به تلاش پردازد بايد غسل كنند ، چه نطفه اى از او بيرون آمده باشد و چه نه .\r\nو بر بنياد گزارش سوم : چون ختنه گاه مرد و زن به يكديگر برخورد بايد غسل كنند چه نطفه اى از مرد بيرون آمده باشد و چه نه .\r\nو در گزارش احمد مىخوانيم : چون ميان رانها و دو كنارهء اندام نهفته اش\r\n","description":"","footnote":"","page_name":" 239 ","page_number":267},
  {"content":"\r\nجاى گرفت و براى فرو بردن نره ، تلاش كرد بايد غسل كنند .\r\nصحيح بخارى 1 / 108 ، صحيح مسلم 1 / 142 ، سنن دارمى 1 / 194 ، سنن بيهقى 1 / 163 ، مسند احمد 2 / 234 و 347 و 393 ، المحلى از ابن حزم 2 / 3 ، مصابيح السنه 1 / 30 ، الاعتبار از ابن حازم ص 30 ، تفسير قرطبى 5 / 200 ، تفسير خازن 1 / 375\r\n2 - آورده‌اند كه ابو موسى با گروهى نشسته بود كه ايشان در آن چه غسل را بايسته مىگرداند گفتگو مىكردند پس كسانى از مهاجران كه در آن انجمن بودند گفتند : چون ختنه گاه مرد و زن به يكديگر برخورد بايد غسل كنند و كسانى از انصار كه آن جا بودند گفتند چنين نيست ، مگر آبى جهنده از مرد برود . پس بو موسى گفت : من گزارش را مىآورم پس برخاسته به سوى عايشه رفت و درود گفت سپس گفت من مىخواهم چيزى از تو بپرسم و شرمم مىآيد گفت شرم مدار اگر چيزى از من پرسى آن را از مادرت كه تو را زائيده پرسيده اى ، راستى را كه من مادر توام گفت : من گفتم : چه كارى غسل را بايسته مىگرداند ؟ گفت : دانا لغزيده ! برانگيختهء خدا ( ص ) گفت : چون مرد ميان دوران و دو كنارهء اندام نهفتهء زن بنشيند و دو ختنه گاه به يكديگر رسد بايد غسل كرد .\r\nصحيح مسلم 1 / 143 ، مسند احمد 6 / 116 ، موطا مالك 1 / 51 ، كتاب الام از شافعى 1 / 31 و 33 ، سنن بيهقى 1 / 164 ، المحلى از ابن حزم 2 / 2 ، المصابيح از بغوى 1 / 32 ، سنن نسائى - ابن حبان و ابن قطان نيز به درستى اين گزارش داورى نموده‌اند - الاعتبار از ابن حازم ص 30\r\n4 - از زبان زهرى آورده‌اند كه مردانى از انصار - و از آن ميان ابو ايوب و ابو سعيد خدرى - برداشتشان اين بود كه ، غسل در هنگامى بايسته است كه نطفه اى از مرد بيرون بيايد و كسى كه با زنش بياميزد و نطفه اى از وى بيرون نيايد بر او غسل نيست ، و چون اين سخنان را براى عمر و پسر عمر و عايشه باز گفتند ايشان اين را نادرست شمردند و گفتند چون ختنه گاه مرد از ختنه گاه زن گذشت بايد\r\n","description":"","footnote":"","page_name":" 240 ","page_number":268},
  {"content":"\r\nغسل كنند .\r\nسنن بيهقى 1 / 165 ، صحيح ترمذى 1 / 16 كه داورى خود را به درست بودن گزارش نيز آورده و مىنويسد : بيشتر دانشوران از ياران برانگيختهء خدا ( ص ) همين برداشت را داشته‌اند .\r\n5 - آورده‌اند كه عايشه گفت : چون ختنه گاه مرد و زن به يكديگر برخورد بايد غسل كرد .\r\nو بر بنياد يك گزارش از همو : چون مرد ميان رانها و دو كنارهء اندام نهفتهء زن جاى گرفت و آن گاه ختنه گاه مرد به ختنه گاه زن چسبيد بايد غسل كرد سنن ابن ماجه 1 / 211 ، مسند احمد 6 / 47 و 112 و 161 .\r\n6 - عمرو پسر شعيب پسر عبد الله پسر عمرو پسر عاصى از زبان پدرش از نيايش آورده است كه پيامبر گفت : چون ختنه گاه مرد و زن به يكديگر برخورد و كلاهك نره در اندام نهفتهء زن پنهان شد بايد غسل كرد - در المدونة مىافزايد :\r\nخواه نطفه اى از مرد بيرون بيايد ، خواه نه -\r\nسنن ابن ماجه 1 / 212 ، المدونة الكبرى 1 / 34 ، مسند احمد 2 / 178 و چنانچه در نيل الاوطار 1 / 278 مىخوانيم ابن ابى شيبه نيز گزارش بالا را آورده است .\r\nگويا خليفه از اين همه گزارشها به دور بوده نه آنها را شنيده و نه در مغز خود نگاهداشته يا اين كه شنيده و خواسته است - در برابر آئين نامهء بى چون و چراى پيامبر برداشتى از خود را بايسته گرداند يا اين كه او تنها روزگارى از آغاز اسلام را به ياد داشته كه دستور غسل هنوز داده نشده بود و آن چه را هم مىپنداشت در اين باره از برانگيختهء خدا شنيده براى همان روزگار بوده كه - چون او در جستجوى آموزش بر نيامده - گمان برده است كه همان دستور - براى هميشه - بايد به كار بسته شود . و به گفتگوهاى آئين شناسان گوش نداده تا بداند كه چه آئينى در اين باره گذرانده شده و خود به همين گونه مانده است ، تا چه بر كسانى كه از اين دستور آگاه بودند و چه بر ناآگاهان ، پيشوائى و فرمانروائى يافته و پايگاهش وى\r\n","description":"","footnote":"","page_name":" 241 ","page_number":269},
  {"content":"\r\nرا از يادگيرى و آموزش ، پرهيز داده و آنگاه كه پرسشى در اين باره از او كردند و چاره اى جز روشنگرى دستور نيافته در پاسخ ، برداشت خود سرانهء خويش يا همان فرمانى را بازگو كرد كه از روزگارى دراز ، پيش از گذشتن آئينى در اين باره ، به ياد داشته است .\r\nشايد هم او دستور نسخ شده اى را شنيده و دستور نسخ كنندهء آن را نشنيده بود - و اين سخن را براى سازش با پندار آنان مىگوئيم كه گويند با مقرر شدن غسل ، هم اين دستور پيامبر : « غسل هنگامى بايسته است كه نطفه اى از مرد بيرون آيد » ( 1 ) نسخ شده و هم سخنانى همانند آن در اين زمينه : چون شتاب داشتى يا دچار كم آبى بودى بر تو غسل نيست و بايد وضو بگيرى ( 2 ) و اين را باز با گردن نهادن به آن مىگوئيم كه وضو گرفتن تنها به جاى غسل ، دستورى براى اين زمينه بوده و سخن او ( ص ) : هنگامى غسل بايسته است كه نطفه اى از مرد بيرون بيايد در بارهء آميزش با زن بوده . اگر هم سخن پسر عباس را در پيرامون آن بپذيريم ، نمىتوان گفت آن دستور نسخ شده ، زيرا بر بنياد روشنگرى او ، خواست پيامبر آن است كه اگر كسى خواب آميزش ديد و نطفه اى از وى بيرون نيامد غسل بر گردن او نيست ( 3 ) چنان كه در جاى ديگر نيز خود او ( ص ) آشكارا گفت : كسى كه خواب آميزش ديد و نطفه اى از وى نيامد غسل بر او بايسته نيست ( 4 ) پس آن جا كه غسل بر گردن كسى نيست هيچ پيوندى با اين زمينه نخواهد داشت تا يكى را دستور نسخ شده و ديگرى را دستور نسخ كننده بشماريم .\r\nقسطلانى در ارشاد السارى 1 / 331 و نووى در روشنگرى صحيح مسلم كه\r\n\r\n","description":"","footnote":"\r\n( 1 ) صحيح مسلم 1 / 141 و 142 ، سنن ابن ماجه 1 / 211 ، سنن بيهقى 1 / 167\r\n( 2 ) صحيح مسلم 1 / 142 ، سنن ابن ماجه 1 / 211\r\n( 3 ) مصابيح از بغوى 1 / 31 ، تفسير قرطبى 5 / 205 ، الاعتبار از ابن حازم ص 31 ، فتح البارى 1 / 316\r\n( 4 ) مصابيح از بغوى 1 / 31 سنن بيهقى 1 / 167 و 168 ، سنن دارمى 1 / 196\r\n","page_name":" 242 ","page_number":270},
  {"content":"\r\nدر كنار الارشاد چاپ شده مىنويسند : تودهء ياران پيامبر و آيندگان ايشان گفته‌اند كه اين دستور نسخ شده و خواستشان از نسخ آن است كه در آغاز كار ، اگر كسى با زن مىآميخت و نطفه اى از وى بيرون نمىآمد غسل بر گردن او نبود و سپس غسل بايسته گرديد ، و پسر عباس و جز او بر آن رفته‌اند كه اين دستور ، از آغاز هم دربارهء آن نبوده تا سپس نسخ شود ، زيرا خواست پيامبر از آن سخن اين بوده كه اگر كسى خواب آميزش با زن ديد و نطفه از وى بيرون نيامد غسل بر وى نيست و اين فرمان هم بىچون و چرا سر جاى خود است پايان\r\nآن چه نيز در گزارشهاى نخستين اين بخش ديديم كه مىرساند سرور ما فرمانرواى گروندگان على ( ع ) و ابى پسر كعب و ديگران ، در آن برداشت با عثمان همداستان بوده‌اند دروغى است كه بر ايشان بسته‌اند تا بر نادانى خليفه در پاسخ چنين پرسش آسان و ساده اى پرده بكشند زيرا در جلد ششم ص 244 از چاپ اول و ص 261 از چاپ دوم ديديم كه پيشواى ما ( ع ) در همين زمينه بر خليفهء دوم خرده گرفت و سخن او را نپذيرفت و گفت : ختنه گاه مرد كه از ختنه گاه زن گذشت بايد غسل كنند و آن گاه عمر به سوى عايشه فرستاد تا وى نيز همان سخن على ( ع ) را گفت و خليفه نيز در برابر آن سر فرود آورد و گفت به گوش من نرسد كه كسى چنان كارى كرده و سپس غسل ننموده ، و گرنه به سختى او را كيفر خواهم كرد .\r\nآرى در همان روز ، همهء كسانى كه دستور اين زمينه را نمىدانستند از آن آگاه شدند و ناسازگارى در آن باره از ميان برخاست ، قرطبى در تفسير خود 5 / 205 مىنويسد : « گروه دانشوران - از ياران پيامبر و شاگردان آنان و آئين شناسان كشورها - بر هميناند و مىگويند تا ختنه گاه مرد با ختنه گاه زن برخورد غسل به گردن ايشان مىافتد و در اين باره ميان ياران پيامبر ناسازگارى هائى بود كه سپس به گزارش عايشه از پيامبر ( ص ) بازگشتند » آن گاه اين على ( ع ) است كه با عثمان هماهنگى نموده و دستورى ناساز با آن چه خدا\r\n","description":"","footnote":"","page_name":" 243 ","page_number":271},
  {"content":"\r\nفرستاده داده است ؟ آن هم پس از بازگو گرى فرمان - به گونه اى درست - و واداشتن مردم به انجام آن ؟ و پس از روشنگرى نشانه هائى كه بر درستى آن داشته و آن چه را از بزرگترين پيامبران شنيده به گواهى آورده ؟ به جز از گمان و از هوسهاى دل خويش پيروى نمىكنند .\r\nدربارهء ابى پسر كعب نيز بايد گفت كه با زنجيره‌هاى درست از زبان وى اين سخن را آورده‌اند : آن برداشت كه مىرساند « غسل پس از آن بايسته مىشود كه نطفه از مرد بيرون آيد » آسان گيرىاى بود كه برانگيختهء خدا در آغاز اسلام روا داشت و در آينده دستور غسل را آورد .\r\nو بر بنياد يك گزارش : آن برداشت كه مىرساند شستشوى همهء تن با آب پس از آنى بايسته مىشود كه آب از كمر برود ، در آغاز اسلام بود و سپس ، از روا شناختن آن جلوگيرى شد .\r\nو بر بنياد يك گزارش : راستى كه برانگيختهء خدا ( ص ) در آغاز اسلام آن را آسانگيرىاى براى مردم گردانيد زيرا جامه اندك داشتند و سپس دستور داد تا غسل كنند و بر بنياد يك گزارش : سپس دستور داد غسل كنند ( 1 )\r\nنشدنى است كه ابى خود اين همه گزارشها را بازگو كند و آن گاه پس از روشن شدن دستور اين زمينه و پخش و پراكنده شدن آن در روزگار خليفهء دوم ، باز خود در روزگار عثمان با او هماوازى نموده بگويد كه غسل بايسته نيست .\r\nدربارهء ديگران نيز بايد گفت كه به گزارش فتح البارى 1 / 315 ، احمد مىگويد : اين 5 تن برداشتى ناساز با آن چه در آن گزارش مىخوانيم داشته‌اند و در اين ، جاى چون و چرا نيست\r\nپس اين كه به ايشان بسته‌اند كه تنها برخورد ختنه گاه مرد به ختنه گاه\r\n\r\n","description":"","footnote":"\r\n( 1 ) سنن دارمى 1 / 194 ، سنن ابن ماجه 1 / 212 ، سنن بيهقى 1 / 165 ، الاعتبار از ابن حازم ص 33\r\n","page_name":" 244 ","page_number":272},
  {"content":"\r\nزن را براى بايسته شدن غسل بسنده نمىشمرده‌اند سخنى بيهوده و دروغ است كه ناساز بودن برداشت ايشان با آن ، آشكار گرديده و آن را به ايشان چسبانده‌اند تا تنگنائى كه خليفه گرفتار آن است چندان نمايش ندهد چنان كه - براى همين خواسته - گزارشهاى ديگرى نيز - البته از ديدگاه روبرو - در هم بافته‌اند و يكى در المدونة الكبرى 1 / 34 از زبان سعيد پسر مسيب كه گفت : راستى اين كه عمر پسر خطاب و عثمان پسر عفان و عايشه مىگفتند ختنه گاه مرد كه به ختنه گاه زن برخورد بايد غسل كنند .\r\nنادان گمان برده است كه با آفريدن اين گزارش مىتواند آن چه را سرگذشت نامه‌ها و گزارشها در برگهاى خود نگاشته و از ناآگاهى آن دو مرد به دستور خدا و برداشت ناساز ايشان با نامهء خدا و آئين نامهء پيامبر پرده برداشته‌اند از ميان ببرد .\r\nو شگفتتر آن كه ابن حزم در المحلى 2 / 4 على و پسر عباس و ابى و عثمان و گروهى ديگر و تودهء انصار را از كسانى مىشمارد كه گويند فرو بردن نره در اندام نهفتهء زن ، غسل را بايسته نمىگرداند مگر نطفه بيرون آيد . و سپس مىگويد : برداشت ناساز با اين را هم - كه بايسته بودن غسل باشد - از بوبكر و عايشه و عمر و عثمان و على و پسر مسعود و پسر عباس . . . گزارش كرده‌اند ، همهء اينها برداشتهائى يك بام و دو هوا و گزارشهائى ساختگى است كه كسانى مانند ابن حزم در هم بافته‌اند تا آن دو خليفه در برداشت خود تنها ننمايند .\r\nو احمد در مسند خود 4 / 143 از زبان رشدين پسر سعد و او از زبان موسى پسر ايوب غافقى و او از زبان يكى از فرزندان رافع پسر خديج و او از زبان خود رافع آورده است كه من روى شكم زنم بودم كه برانگيختهء خدا ( ص ) مرا آواز داد و من بى آن كه نطفه اى از من بيرون آمده باشد برخاستم و غسل كردم و به سوى برانگيختهء خدا ( ص ) بيرون شدم و او را آگاه ساختم كه چون تو مرا خواندى من روى شكم زنم بودم و بىآن كه نطفه اى از من بيرون\r\n","description":"","footnote":"","page_name":" 245 ","page_number":273},
  {"content":"\r\nآيد برخاستم و غسل كردم پس برانگيختهء خدا ( ص ) گفت : اين ديگر بر تو بايسته نبود زيرا هنگامى غسل بايسته مىشود كه نطفه بيرون آيد . رافع گفت :\r\nپس از آن در آينده برانگيختهء خدا ما را دستور داد كه براى همان نيز غسل كنيم .\r\nگزارش بالا را سازندهء آن آفريده است تا برداشت پسر عباس را دربارهء اين سخن « زيرا غسل . . . بيرون آيد » نادرست بنمايد و آشكار سازد كه در آغاز دستورى بوده و سپس با دستورى ديگر نسخ شده است ، با اين همه وى فراموش كرده كه اگر هم سخن او را بپذيريم ، دامن عثمان را از اين آلايش - كه در روزگار فرمانروائىاش از دستورى كه دستور نخستين را نسخ كرده ناآگاه بوده - پاك نمىگرداند .\r\nآيا هيچ خردمندى مىتواند باور كند كه پسر خديج داستان خود را براى برانگيختهء خدا ( ص ) به آن گونه بازگو كرده و بگويد كه چون مرا خواندى روى شكم زنم بودم و بى آن كه نطفه از من بيرون آيد برخاستم ؟ آيا شيوه بر آن است كه چنين سخنانى را براى كسى همچون برانگيختهء خدا ( ص ) بازگو كنند ؟\r\nتازه اگر آن مرد با شنيدن آواز پيامبرش ، بىدرنگ برخاسته و از گرفتن كام خود از همسر خويش چشم پوشيده چرا ديگر پاسخ گفتن به آواز او را - تا پس از غسل - پشت گوش انداخته ؟ با آن كه چنان كارى آن روز بايسته نبود ؟ پس ، از چه كسى آن دستور را گرفته بود ؟ و چرا غسل كرد ؟ با اين كه هنوز چنان دستورى نرسيده بود .\r\nوان گهى يك نگاه به زنجيرهء اين گزارش ، تو را از بررسى در زمينهء آن بىنياز مىدارد زيرا يكى از ميانجيان آن ابو الحجاج رشدين پسر سعد مصرى است كه احمد گزارشهاى او را سست مىشمرده و ابن معين گويد : گزارشهاى او نوشته نمىشود و ناچيز است . و ابو زرعه گفته : گزارشهايش سست است و ابو حاتم گفته : گزارشهايش ناستوده است و خود تهى از ناآگاهى نيست و از\r\n","description":"","footnote":"","page_name":" 246 ","page_number":274},
  {"content":"\r\nزبان كسانى كه به سخن ايشان پشتگرمى توان داشت گزارشهائى ناستوده بازگو مىكند و گزارشهايش سست است و جوزقانى گفته : او گزارشهاى پيچيده و ناستودهء بسيارى دارد و نسائى گفته : گزارشهاى او را كه سست است رها بايد كرد و گزارشش نوشته نمىشود و ابن عدى گفته : از گزارشهاى او چه بسيار اندك پيروى مىشود و ابن سعد گفته : گزارشهاى او سست بوده و ابن قانع و دار قطنى و ابو داود گفته‌اند : گزارشهايش سست است و يعقوب پسر سفيان گفته گزارشهاى رشدين سستتر است و سستتر . و تازه او گزارش بالا را از زبان :\r\nموسى پسر ايوب غافقى آورده كه گرچه مىگويند ابن معين سخن او را شايستهء پشتگرمى مىشمرده با اين همه داورى وى و ساجى ، به ناستوده بودن گزارشهايش را نيز آورده‌اند و عقيلى نيز او را از كسانى كه گزارشهاشان سست است دانسته ( 1 ) - و تازه او گزارش خود را از زبان :\r\nيكى از فرزندان رافع آورده است كه شناخته نشده و دانسته نيست كيست پس اين گزارش زنجيره اش گسيخته و ميانجيان آن به گونه اىاند كه شايستهء پشتگرمى نمىنمايند شوكانى در نيل الاوطار 1 / 280 مىنويسد : حازمى آن را نيكو شمرده و نيكو شمردن آن ، جاى چون و چرا دارد چون يكى از ميانجيان زنجيرهء آن رشدين است كه گزارشهاى او نيكو نيست و يكى ديگر هم ناشناس است . و به اين گونه از وى ياد شده : از زبان يكى از فرزندان رافع پسر خديج .\r\nپس چنان مىنمايد كه گزارشى سست باشد نه نيكوى .\r\nاين هم بسيار دور از باور است كه پنداريم عثمان آن پاسخ را به پرسشى داده بود كه يا پيش از رسيدن دستور غسل از وى شده بود يا پيش از نسخ فرمانى كه - در آغاز اسلام در روزگار پيامبر - بايسته نبودن غسل را مىرسانيد ، و اين بهانه كه از گفتار قسطلانى در ارشاد السارى 1 / 332 بر مىآيد نمىتواند دامن\r\n\r\n","description":"","footnote":"\r\n( 1 ) تهذيب التهذيب 3 / 277 و 10 / 336\r\n","page_name":" 247 ","page_number":275},
  {"content":"\r\nعثمان را پاك بنمايد زيرا در روزگار برانگيختهء خدا كار پاسخگوئى به همهء پرسشهاى دشوار دربارهء دستورها با خود او بود نه با ديگران . مگر آن هنگام عثمان كه بود تا دربارهء دستورى از وى پرسش شود كه چون در پاسخ در ماند پرسنده به سراغ ديگران برود و سرانجام دست به دامن طلحه و زبير - و نه برانگيختهء خدا - بشود ؟ مگر آن روز بوبكر و عمر كجا بودند ؟ با آن كه - چنان چه در الغدير ج 7 ص 182 چاپ دوم گذشت - خود اينان از پسر عمر گزارش مىكنند كه در روزگار برانگيختهء خدا ( ص ) هيچ كس به روشنگرى دستورهاى خدا نمىپرداخت مگر بوبكر و عمر . پس هيچ كس را نرسد كه چنان پندارى را پشتوانهء پشتيبانى از خليفه گرداند .\r\nآن گاه اگر به شگفت آئى ، جا دارد كه از بخارى مىشنوى : « در اين جا غسل كردن به استوار كارى نزديكتر است و اين باز پسين سخن را از آن روى روشن نموديم كه ايشان برداشتهاى گونه گون دارند » و اين را كجا مىنويسد ؟ پس از آوردن گزارش بوهريره كه در ص گذشت - و ديديم بايسته بودن غسل را مىرساند - و پس از دستور خود سرانهء عثمان كه ياد شد و پس از گزارش همساز ابى با او - آرى پس از اينها به برداشت عثمان گراييده و از آن چه پيامبر اسلام آورده و همهء ياران او و پيروانشان و دانشمندان بر سر آن همداستاناند - كه گواهى قرطبى را در اين باره شنيدى - روى گردانيده . نووى در روشنگرى صحيح مسلم كه در كنار ارشاد السارى چاپ شده مىنويسد : - 2 / 425 - پيروان كيش ما اكنون همه همداستاناند كه هر كس با زن آميخت بايد غسل كند هر چند نطفه اى از وى بيرون نيايد و هر كس نيز نطفه از وى بيرون آمد بايد غسل كند ( هر چند با زن نياميخته باشد )\r\nو اين همداستانى از روزگار ياران پيامبر بوده و همچنان پا بر جاى مانده است و قاضى عياض مىگويد : پس از آن چند سخنى ياران پيامبر ، هيچ كس را نمىشناسيم كه در بايسته بودن غسل ، چون و چرا كند مگر آن چه از اعمش در اين\r\n","description":"","footnote":"","page_name":" 248 ","page_number":276},
  {"content":"\r\nباره گفته شده و پس از او نيز داود سپاهانى .\r\nو قسطلانى در ارشاد السارى 1 / 333 مىنويسد : بدر دمامينى مانند سفاقسى گويد : وى گرايشى به آئين داود داشته و برماوى اين سخن را به اين گونه دنبال مىكند كه اين ، تنها گرايشى به آئين داود بوده است و توده بر آناند كه برخورد ختنه گاه مرد به ختنه گاه زن ، غسل را بايسته مىگرداند و درست همين است .\r\nو ابن حجر در فتح البارى 1 / 316 مىنويسد : ابن العربى گويد : ياران پيامبر و آيندگانشان همداستاناند كه در چنين جائى بايد غسل كرد و در اين باره هيچ كس به جز داود ناسازگارى ننموده و ناسازگارى وى نيز بىارزش است و آن چه كار را دشوار مىنمايد ناسازگارى بخارى است و دستور او به اين كه غسل ، نيكو است نه بايسته . و او خود يكى از پيشوايان كيش ما و از بزرگترين دانشمندان مسلمانان است . پايان\r\nاز بخارى چه شگفتى دارد كه براى دستور دادن ، برداشت كسى همچون عثمان را بر آن چه برانگيختهء خدا ( ص ) آورده و همهء پيروان وى بر آن همداستانند برتر بشمارد ؟ مگر او همان نيست كه براى گزارش دادن ، عمران پسر حطان - شورشى دشمن على - را از پيشواى راستين - جعفر پسر محمد - شايسته تر مىشمارد ؟ اگر تو از هوسهاى ايشان پيروى كنى - آن هم پس از آن كه دانشى برايت آمد - به راستى كه در آن هنگام از ستمگران خواهى بود .\r\n\r\n9 خليفه ، گزارش پيامبر ( ص ) را پنهان مىكند\r\nاحمد در مسند خود 1 / 65 آورده است كه ابو صالح گفت : شنيدم عثمان ( ض ) بر فراز منبر مىگفت : اى مردم ! من گزارشى را كه از برانگيختهء خدا ( ص )\r\n","description":"","footnote":"","page_name":" 249 ","page_number":277},
  {"content":"\r\nشنيده بودم از شما پنهان كردم چون دلم نمىخواست از پيرامون من پراكنده شويد ، سپس ديدم بهتر است آن را براى شما بازگو كنم تا هر كس از شما آن چه در ديده اش نيكوتر نمايد برگزيند شنيدم برانگيختهء خدا ( ص ) مىگفت يك روز پاسدارى در جائى كه بيم مىرود دشمن بر آن بتازد ، در راه خدا بهتر است از هزار روز كه در پايگاه‌هاى ديگرى سپرى شود .\r\nو هم در مسند 1 / 61 و 65 از زبان مصعب آورده است كه عثمان پسر عفان ( ض ) هنگام سخنرانى بر فراز منبر خود گفت : من براى شما گزارشى بازگو مىكنم كه از برانگيختهء خدا ( ص ) شنيدم و چيزى مرا از بازگوگرى آن براى شما باز نداشت مگر دريغ داشتن آن به شما ، راستى اين كه شنيدم برانگيختهء خدا ( ص ) مىگفت : يك شب پاسدارى - در راه خداى برتر از پندار - برتر است از هزار شب كه شبش را براى نماز به پاى ايستند و روزش را روزه بدارند .\r\nو هم در مسند 1 / 57 آورده است كه حمران گفت : عثمان ( ض ) بر روى زمين وضو ساخت و سپس گفت : براى شما گزارشى بازگو مىكنم كه از برانگيختهء خدا ( ص ) شنيدم و اگر يك فراز از نامهء خدا نبود آن را براى شما بازگو نمىكردم شنيدم پيامبر ( ص ) مىگفت : هر كس وضو بگيرد و وضوى خود را نيكو بسازد و سپس به درون آيد و نماز بگزارد آن چه ميان اين كارش و ميان نماز ديگر انجام مىدهد آمرزيده شود تا آن نماز را بگزارد .\r\nگروهى ديگر از پاسداران گزارشها نيز گزارش بالا را از مسند احمد گرفته و يادآورى كرده‌اند .\r\nامينى گويد : كاش يكى مرا آگاه مىساخت كه اين همه دريغ ورزيدن از ياد دادن آن گزارشها به پيروان محمد ( ص ) را چگونه مىتوان روا شمرد ؟ مگر مردمان به آن دو گزارش كه دربارهء برترى پيكار و پاسدارى در راه خدا رسيده نيازى سخت نداشتند و مگر جز به يارى آن دو برنامه بود كه ستون كيش ما و زير بنيادهايش مىايستاد ؟ و شكوه آن در دلها جاى مىگرفت ؟ در آن روزها\r\n","description":"","footnote":"","page_name":" 250 ","page_number":278},
  {"content":"\r\nكه مسلمانان براى رفتن به پيكار از يكديگر پيشى مىجستند - از بس برترىهاى اين برنامه به ايشان رسيده و كشور گشائىها كه پياپى انجام مىگرفت ايشان را در كارزار ورزيده گردانيده و به گسترش دادن زمينهء كشور و به چنگ آوردن بهره‌ها و سودها وادارشان مىنمود و اگر خليفه نيز درباره آوائى كه هماره در گوششان بود و در دلشان نشان مىگذاشت چيزى گزارش مىكرد شيفتگى ايشان به آن مىافزود و به دلخواه خويش به سوى آن پيشى مىگرفتند و دانايان ايشان ، به نادانان آموزش مىدادند - نه اين كه - چنانچه خليفه پنداشته - از پيرامون او بپراكنند ، و اگر مىخواسته برساند كه پراكنده شدن ايشان از گرد خويش را - براى رفتن به پيكار نيز - خوش ندارد كه پذيرفتنى نيست زيرا نياز خليفه به تودهء خويش و نياز توده به خليفه اى كه پيرامون او را مىگيرند - از هر سوى كه بنگرى - تنها براى روان شدن به پيكار و نياز است و براى پشتيبانى از آئين راستين و خواندن مردم به سوى خداى برتر از پندار و به سوى كيش درست و راه راست او است . نه اين كه گرد او فراهم آيند تا با رفت و آمد و بگو بخند ، او را دلخوش دارند . پس هيچ انگيزه اى براى دريغ ورزيدن از بازگو گرى آن گزارشها نبوده است .\r\nدربارهء گزارش سوم هم بايد گفت بازگو گرى آن از نيازمندىهاى مردم است به فرمانرواى ايشان در روزگار آشتى ، و بستن كدام اميد به يك فرماندار بهتر است از اين كه توده را به نيكو وضو ساختن بدارد و پس از آن نيز به نمازى كه بهترين زمينه و ستون كيش ما است ، و دست افزارى براى آمرزش و برآوردن خواسته‌ها ، و يكى از پايه‌هاى اسلام ؛ پس چرا خليفه از اين كار دريغ مىورزد و تودهء خود را از اين همه پاداشها و دستمزدها بىبهره مىگرداند .\r\nآن فراز از نامهء خداوندى را هم كه - سرانجام - وى را به آشكار كردن گزارشها واداشت اى كاش خود او به ما نشان مىداد و بازگو مىكرد . و البته كه آن فراز ، از همان آغاز فرود آمدن - و از نخستين دمى در كار بوده و بايستى\r\n","description":"","footnote":"","page_name":" 251 ","page_number":279},
  {"content":"\r\nبه آن توجه مىشده كه خليفه از بازگو گرى گزارش دريغ مىورزيده . پس چه انگيزه اى تا آن گاه ، زبان او را بسته بود تا گزارش آن را به آن هنگام باز گذارد ؟ شايد هم خواست او از آن فراز همان بوده كه ابو هريره آشكارا از آن ياد كرده ، چنان چه جصاص در آيات الاحكام 1 / 116 آورده است كه بوهريره گفت :\r\nاگر اين يك فراز در نامهء خداى گرامى و بزرگ نمىبود براى شما گزارش نمىكردم سپس خواند : « راستى را آنان كه آن چه را از نشانه‌هاى روشن و راهنمائى فرو فرستاديم پنهان مىكنند . . . » ( 1 ) جصاص مىنويسد : از اين سخن در مىيابيم كه گزارشهاى برانگيختهء خدا ( ص ) از همان نشانه‌هاى روشن و راهنمائى اى است كه خداى برتر از پندار فرو فرستاد .\r\nو تازه گرفتيم كه چنين فرازى هم فرود نيامده بود ، با اين همه آيا فرمانى كه برانگيختهء خدا ( ص ) آواى خويش را به بازگو گرى آن بلند كرد ، بايستى پشت پرده‌ها پوشيده بماند تا هنگامى كه خليفه چنان ببيند كه آن را آشكار گرداند ؟\r\nمن نمىدانم راز اينها چيست و شايد خليفه پاسخى بر آن داشته كه من آگاه نيستم .\r\nو آيا ياران نخستين پيامبر تا اين اندازه از آئين نامه‌هاى او ناآگاه بودند كه دو گزارش به اين ارزندگى از ايشان پنهان بماند ؟ و دانش آن ، تنها ويژهء خليفه گردد و خليفه هم بداند كه همهء ايشان از آن ناآگاهند و بداند كه اگر آن را پنهان دارد آشكار نمىشود ؟\r\nو تازه كسى كه دانش و آموزشهاى پيامبر را پنهان دارد يا آمرزش از او دور مىشود يا سرزنشهائى به او روى مىآورد و تو دربارهء اين دو كيفرى كه به او مىرسد گزارشهاى بسيار خواهى يافت و از آن ميان دربارهء كيفر دوم چنين رسيده است :\r\n\r\n","description":"","footnote":"\r\n( 1 ) - م : دنبالهء اين فراز چنين است : آناناند كه خدا ايشان را نفرين كرده سورهء بقره آيهء 159\r\n","page_name":" 252 ","page_number":280},
  {"content":"\r\n1 - پسر عمر آورده است كه پيامبر گفت : دانشى كه بر زبان نيارند همچون گنجى است كه از آن نبخشند ( گزارش از ابن عساكر )\r\n2 - پسر مسعود آورده است كه پيامبر گفت : دانش بىسود همچون گنجى است كه از آن نبخشند ( گزارش از قضاعى )\r\n3 - ابو هريره آورده است كه پيامبر گفت : نمونهء كسى كه دانش مىآموزد و سپس آن را بازگو نكند همچون كسى است كه گنج بياندوزد و از آن نبخشد ( گزارش از طيالسى و طبرانى و منذرى )\r\n4 - ابو سعيد آورده است كه پيامبر گفت : پنهان كنندهء دانش را هر چيزى نفرين مىفرستد - از ماهى دريا تا مرغ آسمان ( گزارش از ابن جوزى در العلل )\r\n5 - پسر مسعود آورده است كه پيامبر گفت : هر مردى كه خداوند ، دانش به او دهد و او آن را پنهان دارد خداوند در روز رستاخيز لگامى از آتش بر او مىنهد ( گزارش از طبرانى )\r\n6 - بوهريره آورده است كه پيامبر گفت : خداوند به هيچ دانشمندى دانشى نداد مگر از او پيمان گرفت كه آن را پنهان ندارد ( گزارش از ابن النظيف و ابن جوزى )\r\n7 - پسر مسعود آورده است كه پيامبر گفت : هر كس دانشى را از آنان كه سزاوارند پنهان دارد روز رستاخيز لگامى از آتش بر او نهاده مىشود ( گزارش از ابن عدى )\r\n8 - بوهريره آورده است كه پيامبر گفت : هيچ مردى نيست كه دانشى را نگاه دارد و سپس آن را پنهان سازد مگر روز رستاخيز با لگامى از آتش كه بر او نهاده شده خواهد آمد ( گزارش از ابن ماجه )\r\n9 - بوسعيد آورده است كه پيامبر گفت : هر كس دانشى را - كه خداوند با آن به مردم در كار كيش خويش - سود مىرساند ، بپوشاند روز قيامت لگامى از آتش بر او\r\n","description":"","footnote":"","page_name":" 253 ","page_number":281},
  {"content":"\r\nنهاده خواهد شد ( گزارش از ابن ماجه و منذرى )\r\n10 - بوهريره آورده است كه پيامبر گفت : نمونهء كسى كه دانش بياموزد و سپس آن را بازگو نكند همچون مردى است كه خداوند دارائىاى روزى او كرده و او آن را گنج ساخته و از آن نبخشيده است ( گزارش از ابو خيثمه در العلم و ابو نصر در الابانه )\r\n11 - پسر عمر آورده است كه پيامبر گفت : هر كس از بخشيدن دانشى كه به او داده شده دريغ ورزد ، روز رستاخيز او را به گونه اى مىآرند كه در زنجير بسته باشد و لگامى از آتش بر دهان او نهاده . ( گزارش از ابن جوزى در العلل )\r\n12 - و به گزارش ابن نجار از پسر عمرو : هر كسى دانشى بياموزد و سپس آن را پنهان دارد روز رستاخيز خداوند لگامى از آتش بر او خواهد نهاد .\r\nو به گزارش خطيب : هر كس دانشى را بپوشاند روز رستاخيز خداوند لگامى از آتش بر او خواهد نهاد ( گزارش از ابن حبان و حاكم و منذرى )\r\n13 - ابن مسعود آورده است كه پيامبر گفت هر كس دانشى را كه از آن سود برند پنهان دارد روز رستاخيز ، خدا لگامى از آتش بر او خواهد نهاد ( گزارش از طبرانى در الكبير و ابن عدى در الكامل و سجزى و خطيب . )\r\n14 - پسر عباس آورده است كه پيامبر گفت : هر كس دانشى را كه مىداند پنهان دارد روز رستاخيز لگامى از آتش بر او نهاده مىشود ( گزارش از طبرانى در الكبير )\r\n15 - قتاده گفت : پيمانى است كه خدا بر دانشوران گرفته كه هر كس دانشى را بداند بايد به مردم بياموزد و بپرهيزيد از پنهان داشتن دانش كه پنهان داشتن دانش ، نابودى است ( چنان چه در تفسير شوكانى 1 / 375 مىخوانيم اين گزارش از عبد پسر حميد و ابن جرير و ابن منذر و ابن ابى حاتم است )\r\n16 - حسن گفت : اگر پيمانى كه خدا از دانشمندان گرفته ، نبود بسيارى از\r\n","description":"","footnote":"","page_name":" 254 ","page_number":282},
  {"content":"\r\nپرسشهائى را كه مىكنيد پاسخ نمىدادم ( گزارش از ابن سعد )\r\nدربارهء كيفر نخستين نيز همين چند فراز سخن - از پيامبر ( ص ) - بسنده مىنمايد :\r\n1 - خدا بيامرزد مردى را كه سخنى از من بشنود و نگاهدارد تا به ديگرى برساند ( گزارش از ابن حبان )\r\n2 - خدا بيامرزد مردى را كه سخنى از ما بشنود و نگاهدارد سپس به كسى كه نگهدارنده تر از او است برساند ( گزارش از ابن عساكر )\r\n3 - خدايا بيامرز جانشينان مرا كه پس از من مىآيند ، گزارشها و آئين نامهء مرا بازگو مىكنند و به مردم مىآموزند . ( گزارش از طيالسى و رامهرمزى و خطيب ابن نجار )\r\n4 - آمرزش خدا بر جانشينان من ! گفتند : اى برانگيختهء خدا ! جانشينان تو كيانند ؟ گفت آنان كه آئين نامهء مرا زنده مىكنند و به مردم مىآموزند .\r\n( گزارش از ابو نصر در الابانة و المنذرى در الترغيب و ابن عساكر )\r\n5 - خداوند بر مردى ببخشايد كه سخنى از ما بشنود و به ديگران برساند ( گزارش از منذرى )\r\nبرگرديد به مسند احمد ، بخشهاى ويژه به گزارشهاى هر يك از آن ياران پيامبر كه نامشان رفت ، مسند طيالسى ، الترغيب و الترهيب از منذرى ، كتاب العلم از بوعمر ، احياء العلوم از غزالى ، مجمع الزوائد از حافظ هيثمى ج 1 ، كنز العمال : نامهء علم .\r\nآرى شايد خليفه - در پنهان داشتن آئين نامه‌هاى برانگيختهء خدا ( ص ) - از انديشهء آن دو پير مرد پيروى مىكرده كه پيش از او فرمانروائى داشتند و ايشان - چنان كه در ج 6 ص 294 از چاپ دوم با گستردگى گفتيم - از اين كه سخنان فراوان از زبان پيامبر ( ص ) - و دربارهء او - بازگو شود جلوگيرى مىكردند و من نمىدانم اين كه خليفه خيلى كم از پيامبر گزارش مىكرده ( و شمارهء گزارشهاى\r\n","description":"","footnote":"","page_name":" 255 ","page_number":283},
  {"content":"\r\nاو به گواهى سيوطى در تاريخ الخلفاء ص 100 و ابن عماد حنبلى در الشذرات 1 / 136 ، بر روى هم صد و چهل و شش گزارش بوده ) آيا انگيزه اش كم مايگى او از آئين نامه‌هاى پيامبر و براى تهيدستىاش از اين رشته دانش توده ؟ يا براى دريغ داشتن او از پراكندن آنها و نخواستن دانش و آگاهى براى توده ؟ و خداوند مىداند آن چه را سينه هاشان نهان مىدارد و آن چه را آشكار مىنمايند .\r\n\r\n10 انديشهء خليفه دربارهء زكات اسب\r\nبلاذرى در الانساب 5 / 26 با زنجيره اش از زبان زهرى آورده است كه عثمان از اسب زكات مىگرفت و اين كار او را ناپسند شمردند و گفتند : برانگيختهء خدا ( ص ) گفت : براى شما از زكات اسب و برده چشم پوشيدم\r\nو ابن حزم در المحلى مىنويسد 5 / 227 : ابن شهاب گفته : عثمان پسر عفان از اسب زكات مىگرفت .\r\nو به گونه اى كه در تعاليق الآثار به خامهء قاضى ابو يوسف مىبينيم ( ص 87 ) عبد الرزاق نيز گزارش بالا را از زبان زهرى بازگو كرده\r\nامينى گويد : اى كاش اين دستور خودسرانهء خليفه ، هيچ پشتوانه اى در نامهء خدا و آئين نامهء پيامبر داشت ولى افسوس كه در گرامى نامهء خدا يادى از زكات اسب نيست و آئين نامهء ارجمند پيامبر نيز راهى ناساز با دستور وى را پيش پاى ما مىنهد .\r\nو در آن چه برانگيختهء خدا ( ص ) دربارهء زكات نگاشته اين سخن او را هم مىخوانيم كه : در بردهء يك مسلمان و در اسب او چيزى بايسته نيست .\r\nو هم از او ( ص ) رسيده است كه : براى شما از زكات اسب و برده چشم پوشيدم\r\n- و به گزارش ابن ماجه : براى شما از زكات اسب و برده گذشت كردم -\r\n","description":"","footnote":"","page_name":" 256 ","page_number":284},
  {"content":"\r\nو هم اين سخن : بر مسلمان نه در برده اش و نه در اسبش زكاتى نيست\r\nو به گزارش بخارى : بر مسلمان در رهىاش و در اسبش زكاتى نيست\r\nو به گزارشى از همو : بر مسلمان در رهىاش و در اسبش زكاتى نيست\r\nو به گزارش مسلم : بر مسلمان در رهىاش و در اسبش زكاتى نيست\r\nو به گزارشى از همو : بر مرد مسلمان در رهىاش و در اسبش زكاتى نيست\r\nو به گزارش ابو داود : اسب و برده زكات ندارد مگر زكات فطره براى برده\r\nو به گزارش ترمذى : بر مسلمان در اسب و برده اش زكاتى نيست .\r\nو گزارش نسائى نيز همچون نخستين گزارش مسلم است .\r\nو در گزارشى از همو : بر مرد مسلمان در برده و اسبش زكاتى نيست .\r\nو در گزارشى از همو : بر مرد مسلمان در اسب و برده اش زكاتى نيست .\r\nو در يك گزارش : بر مرد مسلمان در برده و اسبش زكاتى نيست\r\nو گزارش ابن ماجه نيز همچون نخستين گزارش مسلم است\r\nو به گزارش احمد : نه در بردهء مرد و نه در اسب او زكاتى نيست\r\nو به گزارش بيهقى : بر يك مسلمان نه در بردهء او و نه در اسب او زكاتى نيست\r\nو به گزارش عبد اللَّه پسر وهب در مسندش : بر مرد در اسب او و در برده اش زكاتى نيست .\r\n- و به گزارش ابن ابى شيبه : و نه در بنده اش -\r\nو به گزارش طبرانى در الكبير و بيهقى در السنن 4 / 118 كه از زبان عبد الرحمن پسر سمره بازگو شده : در اسب و استر و الاغ و جانوران خانگى زكات نيست\r\nو از زبان بوهريره نيز آورده‌اند كه پيامبر گفت : از زكات اسب و الاغ و استر و جانوران خانگى براى شما گذشتم .\r\nبرگرديد به صحيح بخارى 3 / 30 و 31 ، صحيح مسلم 1 / 361 ، صحيح ترمذى 1 / 80 ، سنن ابو داود 1 / 253 ، سنن ابن ماجه 1 / 555 و 556 ، سنن نسائى 5 / 35 تا\r\n","description":"","footnote":"","page_name":" 257 ","page_number":285},
  {"content":"\r\n37 ، سنن بيهقى 4 / 117 ، مسند احمد 1 / 62 و 121 و 132 و 145 و 146 و 148 و 2 / 243 و 249 و 279 و 407 و 432 ، كتاب الام از شافعى 2 / 22 ، موطا از مالك 1 / 206 ، احكام القرآن از جصاص 3 / 189 ، المحلى از ابن حزم 5 / 229 ، عمدة القارى از عينى 4 / 383 .\r\nو اگر در اسب هم زكاتى بود بايستى در نامهء برانگيختهء خدا ( ص ) - كه همهء آن چه را زكات داشت به گستردگى باز نموده - يادآورى شود ( 1 ) زيرا كه او آن را همچون برنامه اى نهاد كه در زكات گرفتن به كار بسته شود و كار ياران پيامبر هم بر همان بنياد بود . چنان كه بوبكر هم دستور نامه اى را كه دربارهء زكات نوشت - تا پشتوانهء ديگران گردد - از همان گرفت ( 2 ) و فرمانرواى گروندگان سرور ما نيز آواى خويش را به بازگو گرى همان شيوهء بى چون و چرا برداشته و كار خود را بر آن بنياد نهاده بود و همهء ياران پيامبر در اين زمينه همداستان بودند و برداشت پيروان ايشان نيز بر همين زمينه استوار بود و عمر پسر عبد العزيز ، سعيد پسر مسيب ، عطاء ، مكحول ، شعبى . حسن ، حكم پسر عتيبه ، پسر سيرين ، ثورى ، زهرى ، مالك ، شافعى ، احمد ، اسحاق ، ظاهريان ، ابو يوسف ، محمد پسر حنفيه همه بر اين بودند ( 3 )\r\nابن حزم مىنويسد : تودهء مردم بر آناند كه اسب به هيچ روى زكات ندارد و مالك و شافعى و احمد و بو يوسف و محمد و تودهء دانشوران گويند : اسب به هيچ روى زكات ندارد - پايان\r\nآرى حنفيان در اين جا - بىداشتن هيچ پشتوانه اى - دو مورد را از هم جدا كرده و سخنى گفته‌اند كه توده از آن روى گردان شده‌اند زيرا ايشان مىگويند اسب نر زكات ندارد - هر چند هم بسيار شود و به هزار اسب برسد و اگر ماده يا نر و ماده با هم باشد كه خوراكش از چرا فراهم شود - و نه از كاه و يونجهء دستى - در اين\r\n\r\n","description":"","footnote":"\r\n( 1 ) برگرديد به سنن بيهقى 4 / 85 تا 90 و مستدرك حاكم 1 / 390 تا 398\r\n( 2 ) برگرديد به مصابيح السنة از بغوى 1 / 119\r\n( 3 ) برگرديد به المحلى از ابن حزم 5 / 229 ، عمدة القارى 4 / 383\r\n","page_name":" 258 ","page_number":286},
  {"content":"\r\nهنگام بايد زكات داد و دارندهء چنان اسبى مىتواند براى هر اسب يك دينار زر يا ده درم سيم بدهد و مىتواند آن را ارزيابى كند و براى هر دويست درهم بهاى آن ، پنج درم بدهد .\r\nگزارش بالا را ابن حزم در المحلى 5 / 288 و ابو زرعه در طرح التثريب 4 / 14 و ملك العلماء در بدايع الصنايع 1 / 34 و نووى در روشنگرى صحيح مسلم آورده اند\r\nاين گونه جدانگرى را هرگز نه ياران پيامبر مىشناختند و نه پيروان ايشان زيرا كه آنان هيچ نشانه اى براى آن در نامهء خدا و آئين نامهء پيامبر نيافتند و سزاوار بود كه اگر اين دستور بر پايه اى بنياد نهاده شده آن را بشناسانند و برانگيختهء خدا ( ص ) نيز آن را در نامهء خويش بيارد - و به همين گونه پس از او ابو بكر - و اينها ، خود نشانه در نبايسته بودن آن بسنده است و از همين روى بوده كه بو يوسف و محمد در اين زمينه با استادشان ابو حنيفه ناسازگارى نموده و چنان كه جصاص در احكام القرآن 3 / 188 و ملك العلماء در البدايع 2 / 34 و عينى در العمده 4 / 383 ياد آورى كرده‌اند گفته‌اند كه اسب زكات ندارد\r\nو بالاترين كوششى كه ياران بو حنيفه به كار انداخته‌اند تا پشتوانه اى براى برداشت او دست و پا كنند ، پيش كشيدن گزارشهائى است كه در هيچ يك از آنها اين برداشت خود سرانه را نتوان يافت . به اين گونه .\r\n1 - بخارى و مسلم هر يك در صحيح خود از زبان بوهريره آورده‌اند كه پيامبر گفت : هيچ دارندهء زر و سيم نيست كه آن چه را در آن دو بايسته است ندهد ( پس كسانى را كه از دادن آن چه در آن دو و در شتر و گاو و گوسفند بايسته است خوددارى كنند بيم داد و دربارهء شتر گفت ) و يكى از آن چه در آن بايسته است دوشيدن آن است روز آبدادنش - بوهريره گفت : پرسيدند اى برانگيختهء خدا ! اسب چه ؟\r\nگفت : اسب براى سه كس است براى يكى بار گران گناه است و براى يكى پاداش و براى يكى پرده ، آن كه برايش بارگران گناه است كسى است كه آن را براى\r\n","description":"","footnote":"","page_name":" 259 ","page_number":287},
  {"content":"\r\nنازيدن و خود نمائى و باليدن بر مسلمان ببندد و براى او بار گران گناه خواهد بود آن دومى كه برايش پرده خواهد بود كسى است كه آن را در راه خدا ببندد و سپس آن چه را در راه خدا در پشت آن و گردن آن بايسته است فراموش نكند و براى او پرده اى خواهد بود و آن سومى كه برايش پاداش خواهد بود كسى است كه آن را در راه خدا براى مسلمانان ببندد . و در گزارش مسلم به جاى اين فراز « سپس آن چه را در راه خدا در پشت . . . » چنين مىخوانيم « و آن چه را در راه خدا در پشت و شكم آن در سختى و آسانى بايسته است فراموش نكند »\r\nگزارش بالا را ابن تركمانى ماردينى در الجوهر النقى كه ذيل سنن بيهقى چاپ شده 4 / 120 دست آويز گردانيده و گويد : نماى سخن او كه گفته : « سپس آن چه را در راه خدا در . . . بايسته است فراموش نكند » مىرساند كه اسب هم زكات دارد زيرا در آغاز گزارش نيز همه جا سخن از زكات است : هيچ دارندهء گنجى نيست كه زكات آن را نپردازد و هيچ دارندهء شترى نيست كه زكات آن را نپردازد و هيچ دارندهء گوسفندى نيست كه زكات آن را نپردازد . و ما نمىدانيم نماى آن سخن ، با پيوند زدنش به فرازهاى نخستين چگونه ما را به برداشت بوحنيفه راه مىنمايد ؟ و ديگران نيز چنان كه بيهقى در السنن 4 / 119 مىنويسد نشانه اى بر بايستگى زكات اسب در آن نيافته‌اند .\r\n2 - بيهقى در السنن الكبرى 4 / 119 از زبان ابو الحسن على پسر احمد پسر عبدان و او از زبان پدرش و او از زبان ابو عبد اللَّه محمد پسر موسى استخرى و او از زبان اسماعيل پسر يحيى پسر بحر ازدى و او از زبان ليث پسر حماد استخرى و او از زبان بو يوسف قاضى و او از زبان بو عبد اللَّه غورك پسر حصرم و او از زبان جعفر پسر محمد و او از زبان پدرش آورده است كه جابر گفت برانگيختهء خدا ( ص ) گفت براى هر يك اسب كه خوراكش از چرا باشد بايد يك دينار داد .\r\nبيهقى گويد : اين گزارش تنها از راه غورك رسيده و بوبكر پسر حارث ما را آگاه ساخت كه حافظ عمر پسر على - دار قطنى را مىگويد - گفت : اين\r\n","description":"","footnote":"","page_name":" 260 ","page_number":288},
  {"content":"\r\nگزارش را تنها غورك از زبان جعفر آورده و گزارشهاى او بسيار سست است و فروتر از او نيز كسانىاند كه گزارشهاشان سست است .\r\nامينى گويد : يكى از ميانجيان زنجيرهء اين گزارش ، احمد پسر عبدان است كه به گفتهء مسلمة پسر قاسم ، ناشناس مانده و ديگران :\r\n2 - محمد پسر موسى استخرى ، استادى ناشناس است كه به گفتهء ابن حجر گزارشى ساختگى از زبان شعيب بازگو كرده است -\r\n3 - اسماعيل پسر يحيى ازدى به گزارش ابن حجر ، دار قطنى گزارشهاى او را سست مىشمرده است .\r\n4 - ليث پسر حماد استخرى : به گزارش ذهبى و ابن حجر ، دار قطنى گزارشهاى او را سست مىشمرده است\r\n5 - بو يوسف قاضى . بخارى گويد : او را رها كرده‌اند . و از زبان پسر مبارك آورده‌اند كه راستى ، او بسيار سست سخن است . و از زبان يزيد پسر هارون آورده‌اند كه گزارش كردن از وى روا نيست و فلاس گفت : هر چند كه او راستگوى بوده لغزشهاى بسيار دارد تا پايان سرگذشتش كه در ص 50 و 51 گذشت\r\n6 - غورك سعدى : به گزارش ذهبى در الميزان ، دار قطنى گويد : گزارشهاى او بسيار سست است ( 1 )\r\nديگر انگيزه اى كه اين گزارش را سست مىنمايد آن است كه پسر بو يوسف قاضى آن را در ميان گزارشهائى كه از زبان پدرش بازگو كرده و الآثار ناميده نياورده و ذهبى در الميزان 2 / 223 آن را ياد كرده و مىنويسد : در زنجيرهء آن ، ليث و جز او را مىبينيم كه دار قطنى گزارشهاشان را سست مىشمرده است\r\nو تازه گزارش ياد شده ، از آن دو دستور جداگانه اى كه بوحنيفه داده تهى است و به هيچ روى نمىرساند كه اگر اسب نر باشد هر چه هم بسيار شود زكات\r\n\r\n","description":"","footnote":"\r\n( 1 ) برگرديد به ميزان الاعتدال 2 / 323 و 360 ، لسان الميزان 1 / 192 و 441 ، 4 / 421 و 493 ، 5 / 401 ، 6 / 300 .\r\n","page_name":" 261 ","page_number":289},
  {"content":"\r\nندارد و اگر ماده باشد يا هم نر و هم ماده باشد زكات دارد - و تا پايان اين بافته‌ها -\r\n3 - ابن ابى شيبه در مسند خود در گزارشى دراز از زبان عمر آورده است كه پيامبر گفت : هيچ كس از شما را ندانم كه روز رستاخيز بيايد و گوسفندى بانگ كننده همراه داشته باشد و خود آواز دهد : محمد ! محمد ! پس مىگويم :\r\nبه راستى من پيام را رساندم و براى تو در برابر خدا چيزى ندارم . و هيچ كس از شما را ندانم كه روز رستاخيز بيايد و اسبى شيهه كشنده همراه داشته باشد و خود آواز دهد : اى محمد ! اى محمد ! پس مىگويم : من براى تو در برابر خدا چيزى ندارم .\r\nابن تركمانى ماردينى در الجوهر النقى - ذيل سنن بيهقى 4 / 120 - گزارش بالا را دست آويزى گردانيده براى بايسته شمردن زكات اسب ، و مىگويد :\r\nو اين مىرساند كه در اين چيزها بايستى زكات داد . پايان\r\nتو نيز در گزارش ، نيكو بيانديش شايد دريابى كه اين گزارش از چه راهى ما را به برداشت آن مرد مىرساند ! كه گمان نمىكنم دريابى ! جز اين كه ماردينى را دوستى پيشوايش بوحنيفه كور و كر كرده و پنداشته كه پشتوانه اى يافته است براى برداشت آن مرد - كه همداستانى توده را در هم شكسته و در برابر ديدگاه و زمينهء بس روشن و آئين نامهء بى چون و چراى پيامبر به بافندگى پرداخته است . كه همهء اينها نيز فرآورد دستور آن كس بود كه از اسب زكات گرفت آن هم پس از گذشت كردن خدا و برانگيختهء او در اين زمينه .\r\n4 - كار عمر پسر خطاب كه نيز از اسب زكات مىگرفت . با آن كه در كردار او هيچ پشتوانه اى براى حنفيان و ديگران نيست ، زيرا آن جدانگرى ميان نر و ماده كه اين گروه به آن چسبيده‌اند در برنامهء او نبوده و تازه - به گونه اى كه در ج 6 ص 155 از چاپ دوم گذشت - او زكات اسب را - براى دارندگان - كارى نيكو مىشمرد كه به خواهش خود ايشان آن را مىگرفت نه اين كه آن را بايسته بداند و در پرداخت آن ، ناگزيرشان نمايد و سرور ما فرمانرواى\r\n","description":"","footnote":"","page_name":" 262 ","page_number":290},
  {"content":"\r\nگروندگان على ( ع ) عمر را از همين نيز پرهيز مىداد زيرا مىترسيد كار او در زكات گرفتن از اسب ، به گونهء باجى درآيد كه در آينده كسانى آن را بايسته شمارند .\r\nكه در روزگار عثمان به همين گونه شد و درستى پيش بينى او ( ع ) بر همگان آشكار گرديد . پس آن گونه جدانگرى كه يادش رفت ، نوآورى ناروائى در كيش ما بود كه از مرزهاى آئين نامهء بى چون و چراى پيامبر بيرون و خود به همان گونه بود كه ابن حزم در المحلى 5 / 228 مىنويسد : دربارهء چگونگى زكات اسب ، برداشتى آوردند كه هيچ كس را نمىشناسيم پيش از ايشان آورده باشد .\r\nو تازه اين برداشت با « قياس » كه بنياد آئين ايشان بر آن است نيز نمىسازد و ابن رشد در پيش درآمدهاى المدونة الكبرى 1 / 263 مىنويسد : قياس به اين گونه است كه چون دانشوران همداستان شده‌اند كه استر و الاغ زكات ندارد - هر چند خوراكش با چرا كردن فراهم شود - و نيز همداستان شده‌اند كه شتر و گاو و گوسفند اگر خوراكش با چرا كردن فراهم شود زكات دارد و دربارهء اسب - اگر چرا كننده باشد - همداستان نيستند در اين هنگام بايد همان دستورى را دربارهء آن به كار بست كه دربارهء خر و استر به كار مىبنديم نه دستورى كه در بارهء شتر و گاو و گوسفند به كار مىبنديم زيرا به آن دو ماننده تر است تا به اين سه چون مانند آن دو ، سم دارد و سمدار به سمدار ماننده تر است تا به چارپايانى كه سمشان شكافته يا كف پا دارند . گذشته از آن كه خداى بزرگ و برتر از پندار نيز اسب را با استر و الاغ در يك جا ياد كرده و يك گونه شمرده و گفته : « و اسبان و استران و خران ، تا سوار شويد و پيرايه اى براى شما باشد » و نيز گاو و گوسفند و شتر را در يك جا ياد كرده و يك گونه شمرده و گفته : و چهار پايان را آفريد ، براى شما در آن است گرما و سودها ، و از آن مىخوريد و براى شما در آن ، زيبائى است هنگامى كه از چراگاه آيند و به چراگاه روند . و هم بر بنياد اين سخن از خداى گرامى و بزرگ : خدا است كه نهاد براى شما چهار پايان را تا بر آن سوار شويد و از آنها بخوريد .\r\n","description":"","footnote":"","page_name":" 263 ","page_number":291},
  {"content":"\r\n\r\n11 عثمان برنامهء سخنرانى را پيش از نماز انجام مىدهد\r\nابن حجر در فتح البارى 2 / 361 مىنويسد : ابن منذر با زنجيره اى درست كه به حسن بصرى مىپيوندد دربارهء عثمان آورده است كه نخستين كس كه پيش از نماز سخنرانى كرد عثمان بود . در آغاز ، نماز مىگزارد و سپس سخنرانى مىكرد سپس ديد كسانى از مردم به نماز نمىرسند پس چنان كرد و پيش از آمدن آنان سخنرانى نمود ( 1 ) و اين انگيزه به جز انگيزه اى است كه مروان را به همين كار واداشت چون عثمان شايسته آن ديد كه توده به نماز برسند و مروان سزاوار آن ديد كه هر گونه شده سخنرانى به گوش ايشان برسد . با اين همه ، گفته شده كه مردم در روزگار مروان آگاهانه از نشستن پاى سخنرانى و گوش دادن به آن سرباز مىزدند زيرا كه در آن ، هم نكوهشها بود براى كسانى كه سزاوار آن نبودند و هم تند روى در ستايش برخى از مردم . اين بود كه مروان سود خود را زمينهء كار ، گردانيد و شايد هم عثمان گهگاهى برنامهء سخنرانى را پيش مىانداخته و مروان با وى ناسازگارى نموده و آن را برنامهء هميشگى گردانيده است .\r\nسخنان بالا را شوكانى هم در نيل الاوطار 3 / 362 ياد كرده است\r\nابن شبه آورده است كه ابو غسان گفت نخستين كسى كه در نماز گاه بر منبر براى مردم سخنرانى كرد عثمان پسر عفان بود و ابن حجر گفته : شايد هم عثمان اين كار را يك بار كرد و ديگر به جا نياورد تا مروان باز آن را انجام داد فتح البارى 2 / 359 ، نيل الاوطار 3 / 374\r\n\r\n","description":"","footnote":"\r\n( 1 ) چون و چرا و باز خواست اين فراز را به پژوهشگران باز مىگذاريم .\r\n","page_name":" 264 ","page_number":292},
  {"content":"\r\nگزارش بالا را سيوطى در الاوائل و نيز در تاريخ الخلفا ص 111 و سكتوارى در محاضرة الاوائل ص 145 نيز آورده و مىگويند : نخستين كسى كه در دو جشن فطر و قربان ، پيش از نماز سخنرانى كرد عثمان ( ض ) بود .\r\nامينى گويد : آن چه بودنش از آئين نامهء گرامى پيامبر چون و چرا ندارد اين است كه سخنرانى در آن دو جشن بايد پس از نماز باشد . ترمذى در صحيح خود 1 / 170 مىنويسد : نزد دانشوران - از ياران پيامبر ( ص ) و ديگران - برنامه اين بوده كه نماز آن دو جشن پيش از سخنرانى خوانده شود و گويند : نخستين كسى كه پيش از نماز سخنرانى كرد مروان پسر حكم بود پايان .\r\nو اين هم نمونه اى از گزارشهائى كه در اين باره رسيده :\r\n1 - آورده‌اند كه پسر عباس گفت : گواهى مىدهم كه برانگيختهء خدا ( ص ) روز جشن فطر يا قربان پيش از سخنرانى نماز مىخواند و سپس سخنرانى مىكرد .\r\nصحيح بخارى 2 / 116 ، صحيح مسلم 1 / 325 ، سنن ابو داود 1 / 178 و 179 سنن ابن ماجه 1 / 385 ، سنن نسائى 3 / 184 ، سنن بيهقى 3 / 296\r\n2 - عبد اللَّه پسر عمر گفت : پيامبر ( ص ) و سپس بوبكر و سپس عمر ، نماز جشن را پيش از سخنرانى مىخواندند . و به گزارش شافعى : راستى اين كه پيامبر و بوبكر و عمر نماز دو جشن را پيش از سخنرانى مىخواندند و به گزارش بخارى :\r\nبه راستى كه برانگيختهء خدا ( ص ) در جشن قربان و فطر نماز مىگزارد و پس از نماز به سخنرانى مىپرداخت\r\nصحيح بخارى 2 / 111 و 112 ، صحيح مسلم 1 / 326 ، موطأ مالك 1 / 146 مسند احمد 2 / 38 ، كتاب الام از شافعى 1 / 208 ، سنن ابن ماجه 1 / 387 ، سنن بيهقى 3 / 296 ، سنن ترمذى 1 / 70 ، سنن نسائى 3 / 183 ، المحلى از ابن حزم 5 / 85 ، بدايع الصنايع 1 / 276\r\n3 - بوسعيد خدرى گفت : برانگيختهء خدا ( ص ) روز جشن بيرون مىشد\r\n","description":"","footnote":"","page_name":" 265 ","page_number":293},
  {"content":"\r\nو با مردم دو ركعت نماز مىگزارد سپس نماز را سلام مىداد و بر دو پاى مىايستاد . . . تا پايان\r\nسنن ابن ماجه 1 / 389 ، المدونة الكبرى از مالك 1 / 155 ، سنن بيهقى 3 / 297\r\n4 - عبد اللَّه پسر سائب گفت جشن را با برانگيختهء خدا ( ص ) بودم پس نماز جشن را با ما خواند سپس گفت : نماز را گزارديم و هر كه دوست دارد براى سخنرانى بنشيند و هر كه دوست دارد برود .\r\nسنن ابن ماجه 1 / 386 ، سنن ابو داود 1 / 180 ، سنن نسائى 3 / 185 ، سنن بيهقى 3 / 301 ، المحلى 5 / 86 .\r\n5 - جابر پسر عبد اللَّه گفت : راستى اين كه پيامبر ( ص ) روز عيد فطر برخاست و نماز گزارد و پيش از سخنرانى آغاز به نماز كرد و سپس براى مردم سخنرانى كرد\r\nصحيح بخارى 2 / 111 ، صحيح مسلم 1 / 325 ، سنن ابو داود 1 / 178 ، سنن نسائى 3 / 186 ، سنن بيهقى 2 / 296 و 298\r\n6 - از زبان پسر عباس و جابر پسر عبد اللَّه و عبد اللَّه پسر عمر و انس پسر مالك آورده‌اند كه برانگيختهء خدا ( ص ) پيش از سخنرانى نماز مىكرد المدونة الكبرى 1 / 155 .\r\n7 - براء پسر عازب گفت : برانگيختهء خدا ( ص ) روز قربان پس از نماز براى ما سخنرانى كرد صحيح بخارى 2 / 110 ، سنن نسائى 3 / 185\r\n8 - ابو عبيد بردهء ابن از هر آورده است كه آن گاه كه پيرامون خانهء عثمان را گرفته بودند من عيد را با على پسر ابو طالب بودم و او بيامد و نماز گزارد سپس روى بر تافته به سخنرانى پرداخت .\r\nموطأ مالك 1 / 147 ، كتاب الام از شافعى 1 / 171 كه بهرى از آن را از زبان مالك ياد كرده است .\r\n","description":"","footnote":"","page_name":" 266 ","page_number":294},
  {"content":"\r\nاين گزارشها مىنمايد كه برانگيختهء خدا ( ص ) - بر اين برنامهء سامان يافته - هميشه پايدار مانده و هرگز او را بر روشى به جز آن ندانسته‌اند چنان كه هم آن دو پير مرد و سرور ما فرمانرواى گروندگان على ( ع ) بر اين شيوه بودند و هم خود عثمان در چندى از روزگارش ، چنان كه در گزارش پسر عمر آمده است كه پيامبر و بوبكر و عمر و عثمان در آن دو جشن پيش از سخنرانى نماز مىكردند ( 1 ) و نماى اين گزارش هر چند نمىرساند كه عثمان ، تنها در چندى از روزگارش با آنان هم شيوه بوده - نه در همهء آن - با اين همه اگر بخواهيم هم آن را بپذيريم و هم گزارشهائى ديگر را كه مىرساند : عثمان در اين زمينه با پيشينيانش ناهماهنگى نموده و نخستين كسى است كه سخنرانى را پيش انداخته ، براى درست دانستن هر دو ، بايد بگوئيم كه او در آغاز بر روش گذشتگان بوده تا سپس بر آن شده است كه برنامه را پس و پيش كند و چنين كرده . و آن چه برداشت ما را يارى مىدهد آن است كه پسر عمر خود در گفتار ديگرش كه در ص 265 گذشت آورده است كه : « پيامبر و سپس بوبكر و سپس عمر نماز جشن را پيش از سخنرانى مىخواندند » كه مىبينيم اين جا سخنى از عثمان به ميان نياورده با آن كه اگر او هميشه بر شيوه و برنامهء ايشان پايدار مىماند مىبايد نام وى هم در ميان باشد و ميانهء آنان جدائى نيفتد . آن چه را براى جمع ميان دو گزارش پسر عمر گفتم دربارهء دو گزارش پسر عباس هم مىتوان گفت كه در يك جا آورده است : « جشن را با پيامبر و پس از او با بوبكر و سپس با عمر بودم و آنان پيش از سخنرانى آغاز به نماز كردند » و جاى ديگر مىگويد برانگيختهء خدا ( ص ) - و بوبكر و عمر و عثمان - نخست نماز مىگزاردند و سپس سخنرانى مىكردند ( 2 )\r\nكاش مىدانستم - با نمازى كه دستور دگرگونى ناپذير خدا را دربارهء آن\r\n\r\n","description":"","footnote":"\r\n( 1 ) كتاب الام از شافعى 1 / 208 ، صحيح بخارى 2 / 112\r\n( 2 ) مسند احمد 1 / 345 و 346 ، صحيح مسلم 1 / 324\r\n","page_name":" 267 ","page_number":295},
  {"content":"\r\nدگرگون نمودند - چگونه به درگاه خداى پاك نزديك توان شد ؟ شوكانى در نيل الاوطار 3 / 363 مىنويسد : دربارهء اين كه آيا پيش انداختن سخنرانى - در نماز آن دو جشن - درست است يا نه برداشتها با هم سازگار نيست از آن چه در مختصر مزنى آمده بر مىآيد كه شافعى ، درستى آن را گردن نمىنهاده . و نووى نيز در شرح مهذب همين را مىگويد : از نماى سخن شافعى - به گونه اى چون و چرا ناپذير - بر مىآيد كه وى درستى آن را گردن نمىنهاد . سپس خود گويد : درست نيز همين است .\r\nپس از عثمان ، زورمندان اموى نيز از شيوهء او پيروى كردند و با آئين نامهء پيامبر كه بايستى پيروى مىشد ناسازگارى نموده سخنرانى را پيش انداختند ، با اين همه انگيزهء عثمان در كار خويش به جز آن بود كه آيندگانش داشتند زيرا او با دشوارى سخن مىراند و انجمنيان را نيز سخنانى كه او به زور سرهم مىكرد و بافت درستى نداشت خوش نمىآمد و از اين روى پراكنده مىشدند و براى شنيدن نمىماندند و او سخنرانى را پيش انداخت تا هر گونه شده آن را به گوش ايشان برساند زيرا كه آنان چشم به راه نماز بودند و پيش از گزاردن آن نمىتوانستند پراكنده گردند .\r\nجاحظ گفته : عثمان پسر عفان ( رض ) بر فراز منبر شد و سخن راندن بر او دشوار گرديد پس گفت : راستى اين كه بوبكر و عمر براى اين جايگاه ، گفتارى آماده مىكردند و شما به پيشواى دادگر نيازمندتريد تا به پيشواى سخنور و اگر خدا خواهد در آينده سخنرانىها براى شما مىكنم و خواهيد دانست ( 1 )\r\nو بلاذرى در الانساب 5 / 24 مىنويسد : راستى اين كه چون دست فرمانبرى به عثمان دادند او بسوى مردم بيرون شد پس به سخن پرداخت ، خداى را بستود و بر او آفرين كرد و سپس گفت : هان ! اى مردم ! راستى كه كار سوارى نخستين براى نخستين بار دشوار است و راستى اين كه پس از امروز روزهائى هست و اگر\r\n\r\n","description":"","footnote":"\r\n( 1 ) البيان و التبيين 1 / 272 و 2 / 195\r\n","page_name":" 268 ","page_number":296},
  {"content":"\r\nزنده بمانم - به گونه اى كه بايد - براى شما سخنرانى مىنمايم زيرا ما سخنرانان نبوديم و در آينده خداوند اين كار را به ما خواهد آموخت گزارش ياد شده را ابن سعد نيز در طبقات خود 3 / 43 چاپ ليدن با همين گونه پرداخت آورده و ابو الفدا در تاريخ خود 1 / 166 مىنويسد : چون به عثمان دست فرمانبرى دادند بر فراز منبر شد و به سخنرانى برخاست پس خداى را بستود و به يگانگىاش گواهى داد و آنگاه سخن گفتن بر او دشوار گرديد و گفت : راستى اين كه آغاز هر كارى دشوار است و اگر زنده بمانم - به گونه اى كه بايد - برايتان سخنرانىها خواهم كرد سپس فرود آمد .\r\nو به گونه اى كه در انساب بلاذرى مىخوانيم بومخنف گزارش كرده است كه عثمان چون بر فراز منبر شد گفت : اى مردم ! اين پايگاهى است كه براى آن نه گفتارى آماده كرده‌ام و نه سخنانى فراهم آورده‌ام و اگر خدا خواهد در آينده بر مىگرديم و به گفتار مىپردازيم .\r\nو آورده‌اند كه غياث پسر ابراهيم گفت چون عثمان بر فراز منبر شد گفت هان اى مردم ما سخنرانان نبوديم و اگر زنده بمانيم و خدا خواهد - به گونه اى كه بايد - براى شما سخنرانى خواهيم نمود .\r\nو گزارش شده كه عثمان به سخن پرداخت و گفت : راستى را بوبكر و عمر براى اين جايگاه سخنانى را آماده مىكردند و خدا آن را خواهد آورد .\r\nگزارش ياد شده را يعقوبى نيز در تاريخ خود 1 / 140 آورده و مىنويسد :\r\nعثمان بر فراز منبر شد و در همان جائى كه پيامبر خدا ( ص ) مىنشست و بوبكر و عمر نمىنشستند بنشست زيرا بوبكر يك پله پائينتر از پيامبر مىنشست و عمر يك پله پائينتر از بوبكر ( 1 ) پس مردم در اين باره به سخن پرداختند و برخىشان گفتند امروز بدى زائيده شد و عثمان مردى كمرو بود پس سخن گفتن بر او دشوار آمد و همان گونه كه ايستاده بود درنگ بسيار كرد و هيچ سخنى بر زبان نياورد و سرانجام گفت : راستى اين كه بوبكر و عمر براى اين پايگاه ، گفتارى آماده مىكردند\r\n\r\n","description":"","footnote":"\r\n( 1 ) اين را بسيارى از نگارندگان سنى يادآورى كرده‌اند .\r\n","page_name":" 269 ","page_number":297},
  {"content":"\r\nو شما به پيشواى دادگر نيازمندتريد تا به پيشوائى كه به بهترين گونه سخنرانى نمايد و اگر زنده بمانيد برايتان سخنرانى خواهم كرد . سپس فرود آمد .\r\nو بر بنياد گزارشى كه ملك العلماء در بدائع الصنائع 1 / 262 آورده است :\r\nراستى اين كه عثمان چون به فرمانروائى رسيد در نخستين روز آدينه به سخنرانى برخاست پس چون گفت : ستايش خداى را . . . نتوانست دنبالهء سخن را بگيرد و گفت :\r\nشما به پيشوائى كارى نيازمندتريد تا به پيشوائى زبانآور . و راستى اين كه بوبكر و عمر براى اين جايگاه گفتارى آماده مىكردند و پس از اين براى شما سخنرانىها خواهم كرد و از خدا مىخواهم كه من و شما را بيامرزد پس فرود آمد و نماز آدينه را با ايشان بگزارد .\r\nو شايد هم براى گريز از تنگناى خود در سخنرانى بوده كه چون بر فراز منبر مىشد اين دست و آن دست مىكرد و با آگاهى خواستن از مردم و پرسش از گزارشها و نرخهايشان وقت را مىگذرانيد . ( به گواهى احمد در المسند 1 / 73 از زبان موسى پسر طلحه كه هيثمى نيز در مجمع 2 / 187 آن را آورده و مىنويسد :\r\nزنجيرهء گزارشى آن از ميانجيانى ساخته مىشود كه گواهىهاشان درست شمرده مىشود )\r\nاين سخن نيز كه ابن حجر در فتح البارى دست آويز گردانيده - و در ص 264 گذشت - « به راستى او براى توده بهتر آن ديد كه خود را به نماز برسانند . . . »\r\nنمىتواند كار خليفه را پاك بنمايد زيرا چنان مصلحت پندارى در روزگار پيامبر هم قابل توجه بود با اين همه ، او ( ص ) آن را زير بنياد برنامه نگردانيد زيرا مىديد در وضع آن قانون سود بالاترى در پيش چشم بوده ، پس آن برداشت - در برابر آئين نامه اى كه بودنش از پيامبر آشكار است - به آن مىماند كه كسى براى نوشتن برنامه ، در برابر دستورهاى روشن و يك پهلوى خدا ، باز هم اجتهاد كند ، و اگر روا بدانيم كه بر بنياد برداشتهاى اين و آن ، دستورها و فرمانهاى آئين پاك دگرگون گردد ديگر در كاخ پرشكوه اسلام ، سنگ هم بر روى سنگ بند نمىشود و آن گاه\r\n","description":"","footnote":"","page_name":" 270 ","page_number":298},
  {"content":"\r\nچه جدائى است ميان اين برداشت با برداشت مروان ؟ و مگر او نيز در اين كه نوآورى تازه و نا به جائى در كيش ما روا داشت مانند اين نبود ؟ هر چند كار زشتى ديگر نيز به آن بيافزود كه همان دشنام گوئى است به كسى كه ناسزا گفتن بر وى روا نبود .\r\nاين كوتاه سخنى بود دربارهء نوآورى خليفه . دربارهء امويان نيز بايد دانست كه ايشان در سخن پرانىهاشان بر فراز منبرها سرور ما فرمانرواى گروندگان على ( ص ) را ناسزا مىگفتند و نفرين مىفرستادند و اين بود مردم هم براى شنيدن نمىنشستند و از گرد ايشان پراكنده مىشدند . اين بود سخنرانى را براى پيش از نماز گذاشتند تا مردم ناگزير آن را بشنوند هر چند كه آن سخنان ننگين را خوش ندارند زيرا اين سخن برانگيختهء خدا ( ص ) را كه از زبان پسر عباس و ام سلمه بازگو شده - و به درست بودن شناخته گرديده - به ياد داشتند كه : هر كه على را ناسزا گويد به راستى مرا ناسزا گفته و هر كه مرا ناسزا دهد خداى برتر از پندار را دشنام داده است ( 1 )\r\nپيشوايان گزارشهاى درست آورده‌اند كه بو سعيد خدرى گفت : روز جشنى مروان منبر را بيرون برد و آغاز به سخنرانى كرد پس مردى برخاست و گفت :\r\nمروان ! با آئين نامهء پيامبر ناسازگارى نمودى و روز جشن منبر را بيرون بردى - با آن كه بيرون برده نمىشد - و پيش از نماز به سخنرانى برخاستى با آن كه آن را پيش نمىانداختند - مروان گفت : آن كارى بود كه رها شده است بو سعيد گفت :\r\nدربارهء اين مرد بايد بگويم كه وى آن چه را بر وى بايسته بود انجام داد زيرا از برانگيختهء خدا شنيدم مىگفت : هر كس كار ناروائى ببيند پس اگر به نيروى بازوى خود بتواند آن را دگرگون گرداند پس با نيروى بازوى خود آن را ديگرگون سازد و اگر نتوانست پس با زبانش و اگر با زبانش هم نتوانست با دلش ؛ و اين كمترين كارى است كه از مؤمنان بايد خواست .\r\n\r\n","description":"","footnote":"\r\n( 1 ) المستدرك 3 / 121 ، و به زودى پشتوانه‌ها و زنجيره‌هاى آن را خواهيد ديد\r\n","page_name":" 271 ","page_number":299},
  {"content":"\r\nو بر بنياد گزارش شافعى كه در كتاب الام از زبان عياض پسر عبد اللَّه بازگو شده ، بو سعيد خدرى گفت : مروان به سوى من و مردى كه او را نام برد فرستاد و ما را برد تا به نماز گاه رسيد پس برفت تا بر فراز منبر شود من او را به سوى خود كشيدم و او گفت : ابو سعيد ! آن چه تو ميدانى رها شده ؛ بو سعيد گفت : من سه بار آواز دادم و گفتم : به خدا سوگند كه جز بدتر از آن را نياورده‌ايد .\r\nو بر بنياد گزارش بخارى در صحيح خود : در جشن فطر - يا قربان - همراه با مروان كه فرماندار مدينه بود بيرون شدم پس چون به نماز گاه رسيديم ناگاه منبرى را كه كثير پسر صلت ساخته بود ديديم كه مروان مىخواست پيش از نماز گزاردن بر آن بالا رود من جامه اش را كشيدم و او مرا كشيد و بالا رفت و پيش از نماز سخنرانى كرد پس به او گفتم : به خدا سوگند ديگر گونى پديد آورديد گفت : ابو سعيد ! آن چه تو مىدانى گذشته ، پس گفتم : به خدا سوگند آن چه مىدانم بهتر از آنها است كه نمىدانم . گفت : راستى اين كه مردم پس از نماز براى شنيدن گفتار ما نمىنشينند و من برنامهء سخنرانى را براى پيش از نماز نهادم ( 1 )\r\nو بر بنياد يك گزارش : بو سعيد گفت : گفتم نمازى كه بايد نخست خوانده شود چه شد ؟ گفت ابو سعيد ! نه ! آن چه تو مىدانى رها كرده شد . من سه بار گفتم سوگند به آن كه جان من در دست تواناى او است شما هرگز بهتر از آن چه را من مىدانم نخواهيد آورد .\r\nابن حزم در المحلى 5 / 86 مىنويسد : امويان به نوآورى برخاسته و سخنرانى را براى پيش از نماز گذاشته و بهانه شان نيز اين بود كه مردم چون نماز بگزارند از گرد ايشان مىپراكنند و به شنيدن سخنرانى نمىنشينند از آن روى كه ايشان على پسر ابو طالب ( رض ) را نفرين مىفرستادند و مسلمانان از اين برنامه مىگريختند - و سزاوارشان هم بود - چه برسد كه نشستن پس از نماز نيز كارى بايسته نبود .\r\n\r\n","description":"","footnote":"\r\n( 1 ) برگرديد به صحيح بخارى 2 / 111 ، صحيح مسلم 1 / 242 ، سنن ابو داود 1 / 178 ، سنن ابن ماجه 1 / 386 ، سنن بيهقى 3 / 297 ، مسند احمد 3 / 10 و 20 و 52 و 54 و 92 ، بدايع الصنايع 1 / 276\r\n","page_name":" 272 ","page_number":300},
  {"content":"\r\nملك العلماء در بدايع الصنايع 1 / 276 مىنويسد : امويان برنامهء سخنرانى پيش از نماز را پديد آوردند ؛ چون ايشان در سخنرانىشان سخنانى مىگفتند كه روا نبود و مردم نيز پس از نماز براى شنيدن آن نمىنشستند پس ايشان ، پيش از نماز آن را انجام دادند تا مردم بشنوند . سرخسى نيز در المبسوط 2 / 37 همين را مىنويسد\r\nو سندى در شرح سنن ابن ماجه 1 / 386 مىنويسد : گفته‌اند انگيزه اين بوده كه ايشان در سخنرانى به كسى كه دشنام گوئى بر او روا نبود دشنام مىدادند و مردم نيز هنگامى كه سخنرانى پس از نماز بود پراكنده مىشدند تا آن را نشنوند ؛ اين بود سخنرانى را پيش انداختند تا به گوش همه برسد .\r\nو شوكانى در نيل الاوطار 3 / 363 مىنويسد : در صحيح مسلم از گزارش طارق پسر شهاب از زبان بو سعيد آمده است كه : نخستين كسى كه روز جشن ، پيش از نماز آغاز به سخنرانى كرد مروان بود و گفته‌اند : نخستين كسى كه چنين كرد معاويه بود - و اين را قاضى عياض گزارش كرده - و شافعى نيز اين را از زبان پسر عباس با اين پرداخت آورده : تا آن كه معاويه پيش آمد و سخنرانى را پيش انداخت . ( 1 )\r\nو عبد الرزاق نيز از زبان زهرى گزارش بالا را با اين پرداخت آورده :\r\nنخستين كسى كه سخنرانى پيش از نماز را در روز جشن پديد آورد معاويه بود و گفته‌اند نخستين كسى كه چنين كرد زياد بود در بصره ، در روزگار فرمانروائى معاويه - اين را نيز قاضى گزارش كرده - ابن منذر از زبان پسر سيرين گزارش كرده كه نخستين كس زياد بود كه در بصره چنين كرد . گويد : ميان اين گزارشهاى رنگ به رنگ كه دربارهء زياد و معاويه و مروان رسيده ناسازگارى نيست زيرا ، هم مروان و هم زياد كارگزار معاويه بودند پس بايد گفت : نخستين\r\n\r\n","description":"","footnote":"\r\n( 1 ) وى اين گزارش را در كتاب الام 1 / 208 از زبان عبد اللَّه پسر يزيد خطمى آورده و شايد گزارش پسر عباس در جاى ديگرى ياد شده باشد .\r\n","page_name":" 273 ","page_number":301},
  {"content":"\r\nبار او چنان كارى كرده و سپس كارگزارانش به پيروى او برخاستند . پايان\r\nبىچون و چرا هر يك از اين سه تن ، نوآورى ناروائى نموده و در گرداب رسوائى افتادند ، با اين همه ، گناه همه شان بر گردن كسى است كه ايشان را در دگرگون ساختن آئين نامهء پيامبر گستاخ نمود تا آتشى را كه او روشن كرد پياپى دامن زدند و شيوه‌هاى پيامبر برگزيده - حتى نماز او - را به بازى گرفتند شافعى در كتاب الام 1 / 208 آورده است كه وهب پسر كيسان گفت ديدم پسر زبير سخنرانى را براى پس از نماز گذاشت و سپس گفت : به راستى همهء شيوه‌هاى برانگيختهء خدا ( ص ) ديگر گونه شده حتى نماز .\r\nپس اگر انگيزهء ما در نكوهش بر خليفه - در اين برنامه اش - يك چيز باشد در سرزنش بر ديگر امويان دو انگيزه داريم : بر هم زدن برنامهء پيامبر و بنياد نهادن ناسزا گوئى به فرمانرواى مؤمنان . كه در اين زمينه سخنى كه بر سر زبانها است دربارهء ايشان راست درآمده : هم گند فروشى و هم كم فروشى ؟\r\nمن از اين سه تن ( معاويه ، زياد ، مروان ) شگفت ندارم كه به نوآورى ناروائى برخيزند ، چون كارهاى ديگرشان نيز با اين شيوه هماهنگ است و پرده درى و ريشخند كردن آئين ما با دل و جانشان سرشته بوده و گناهانى كه به جا مىآوردند نامهء زندگىشان را سياه كرده بود . پس چه جاى شگفتى از ايشان كه همهء آئين نامه‌هاى پيامبر را ديگرگون سازند و چه جاى شگفتى از مروان كه با خرمى هر چه بيشتر به بوسعيد بگويد : آن چه مىدانستيم رها شده . يا بگويد :\r\n« آن چه مىدانستى بر باد رفت » و چه جاى شگفتى كه شيوهء سخنرانى را ديگرگون سازند همان سخنرانى كه نهاده شده بود براى اندرزگوئى و ويراستن روانها و همان سخنرانى كه - چنان چه در البدايع 1 / 276 آمده - دربارهء آن گفته‌اند :\r\nواجب شده است براى آموزش دادن آن چه بايد در روز جشن بر پاى داشت و براى پند دادن و خدا را به بزرگى ياد كردن . آرى زمينهء آن را ديگرگونه گردانيدند و به گونه اى درآوردند كه كيش ما بسيار ناروا مىشمارد زيرا در\r\n","description":"","footnote":"","page_name":" 274 ","page_number":302},
  {"content":"\r\nآن به بدگوئى از فرمانرواى مؤمنان پرداختند كه نخستين مسلمانان بود و پشتيبان آئين ايشان ، و پيشواى پاك از هر گناه ، و پاكدامن به گواهى بى چون و چراى گرامى نامهء خدا ، و روان پاكترين پيامبران به گفتهء آشكار قرآن ، و همتاى بزرگتر ياد بود گران پيامبر قرآن - به گواهى گزارش دو ياد بود - درودهاى خدا بر وى باد ، و شايد تو از عثمان نيز به شگفت نيائى كه آئين خدا و شيوهء برانگيختهء او را ديگرگون نموده زيرا زندگى نامه اش را بررسى نموده و شيوه اش را كه بازگوگر سرمايهء روانى او است شناخته اى و مىدانى اين يكى نيز با آن سه تن از يك درخت است كه از بالاى زمين بركنده شده و آرامش ندارد .\r\nآرى همهء شگفتى ما از كسانى است كه اينان و ماننده هايشان از سوداگران هوسها و دلبخواه‌ها را دادگر و درستكار مىشمارند ؛ به بهانهء آن كه ايشان ، از همراهان پيامبرند . چرا كه نزد ايشان همهء همراهان پيامبر دادگرند و شگفتتر اين كه در بسيارى از بخشهاى فقه ، گفتار و كردار ايشان را پشتوانهء برداشت خود مىگيرند . آرى ! نوريان مرنوريان را جاذبند !\r\n\r\n12 دستور خليفه دربارهء خونبها و كشتن كشنده\r\nبيهقى در سنن كبرى 8 / 33 از زبان زهرى آورده است كه ابن شاس جذامى مردى از بوميان شام را بكشت پس گيرو دار را به عثمان ( ض ) باز نمودند و او بفرمود كه وى را بكشند پس زبير ( ض ) و كسانى از ياران برانگيختهء خدا ( ص ض ) در اين باره با وى به سخن پرداختند و از كشتن وى بازش داشتند زهرى گفت :\r\nپس براى وى هزار دينار خونبها نهاد . و اين را شافعى نيز در كتاب الام 7 / 293 آورده است .\r\n","description":"","footnote":"","page_name":" 275 ","page_number":303},
  {"content":"\r\nو بيهقى از زبان زهرى و او از زبان سالم و او از زبان پسر عمر ( ض ) آورده است كه مردى مسلمان ، كسى از نامسلمانان را كه در پناه كشور اسلام مىزيست ، آگاهانه بكشت و داورى به نزد عثمان ( ض ) بردند پس وى را نكشت و وى را واداشت كه خونبهائى همانند خونبهاى يك مسلمان بپردازد .\r\nو ابو عاصم ضحاك در الديات ص 76 مىنويسد : از كسانى كه كشتن مسلمان را در برابر نامسلمان روا مىشمرده‌اند عمر پسر عبد العزيز است و ابراهيم و ابان پسر عثمان پسر عفان و عبد اللَّه - اين برداشت ايشان را حكم بازگو كرده است - و يكى از آنان كه خونبهاى ذمى را به اندازهء خونبهاى مسلمان مىدانست عثمان پسر عفان است\r\nامينى گويد : گاهى از اين به شگفت مىآيم كه چگونه خليفه مىخواسته است مسلمان را در برابر نامسلمان بكشد و گاهى از اين كه چه سان خونبهاى نامسلمان را هم اندازه با خونبهاى مسلمان نهاده است ، كه نه اين كارش بر پشتوانه اى استوار است و نه آن يكى بر بنياد آئين نامه اى هست . اين چه خليفه اى است كه زبير با آن روش شناخته شده و آن نهفته‌هاى آشكار شده اش بيايد و او را از دستورى كه دربارهء خونها داده رو گردان سازد و از آن برداشتش باز دارد ؟ و تازه باز برداشتى بياورد كه - در دور بودن آن از آئين نامهء پيامبر - همسنگ دستور نخستينش باشد ؟ و آن گاه زبير و مردمانى كه خليفه را از دستور نخستينش رو گردان ساخته بودند خاموشى بگزينند و خوش نداشته باشند كه براى بار دوم با خليفه ناسازگارى نمايند و به ريخته نشدن خون مسلمان بسنده نمايند .\r\nبا آن كه اين همه سخنان آشكار پيامبر ، بىچون و چرا مىرساند كه مسلمان را در برابر نامسلمان نبايد كشت و خونبهاى پيروان ديگر نامه‌هاى آسمانى كه در پناه كشور اسلامندنيم خونبهاى مسلمان است و اينك تو و گزارش آن سخنان در پيرامون آن دو زمينه . پس دربارهء نخستين از آنها آمده است :\r\n1 - بو جحيفه آورده است كه على پسر ابو طالب را گفتم : آيا نزد شما چيزى\r\n","description":"","footnote":"","page_name":" 276 ","page_number":304},
  {"content":"\r\nاز دانش هست كه نزد مردم نباشد ؟ گفت : نه به خدا سوگند نزد ما هيچ نيست مگر همان چه نزد مردم است جز آن كه خداوند مردى را دريافتى از قرآن يا از آن چه در اين نامه است روزى كند كه از زبان برانگيختهء خدا ( ص ) آئينهاى خونبها گرفتن در آن آمده است و اين كه مسلمان را در برابر نامسلمان نبايد كشت .\r\nو به گزارش شافعى : كسى از مؤمنان را در برابر نامسلمان نبايد كشت سپس خود گويد : كسى از گروندگان را - بنده باشد يا آزاد يا زن - به هيچ روى و هرگز در برابر نامسلمان نبايد كشت و هر كس كه كلمهء ايمان را بازگو كند هر چند از تازيان نباشد يا گنگ باشد و خرد خود را به كار اندازد و با نشان دادن ، گرويدن خود را بنمايد و نماز بگزارد و نامسلمانى را بكشد پس نبايد او را كشت و خونبهاى او بر گردن وى است كه از دارائىاش بپردازد خواه بسيارى از نامسلمانان را كشته باشد خواه شمارهء كمى . و خواه نامسلمانى را براى گرفتن دارائىاى از وى كشته باشد يا به انگيزه اى جز گرفتن دارائى . و خدا داناتر است كه روا نيست هيچ يك از مؤمنان را هيچ گاه در برابر هيچ نامسلمانى - بكشند - خواه در راهزنى دست به كشتار زده باشد خواه در جاى ديگر .\r\nبرگرديد به صحيح بخارى 10 / 78 ، سنن دارمى 2 / 190 ، سنن ابن ماجه 2 / 145 ، سنن نسائى 8 / 23 ، سنن بيهقى 8 / 28 ، صحيح ترمذى 1 / 169 ، مسند احمد 1 / 79 ، كتاب الام از شافعى 6 / 33 و 92 ، احكام القرآن از جصاص 1 / 165 ، الاعتبار از ابن حازم ص 190 ، تفسير ابن كثير 1 / 210 كه مىنويسد : توده بر آن رفته‌اند كه مسلمان را در برابر نا مسلمان نبايد كشت زيرا در گزارش بخارى روشن شده كه على گفت برانگيختهء خدا ( ص ) گفت : مسلمان را در برابر نامسلمان نبايد كشت ، پس نه هيچ گزارشى ناساز با اين را درست توان دانست و نه مىتوان از خود آن معنائى - ناساز با آن چه مىنمايد - بيرون كشيد . با اين همه ، بوحنيفه بر آن رفته است كه او را مىتوان كشت زيرا مىگويد : فرازى كه در سورهء مائده\r\n","description":"","footnote":"","page_name":" 277 ","page_number":305},
  {"content":"\r\nآمده عام است .\r\nامينى گويد : مقصود وى از فراز مائده همان است كه خداى برتر از پندار گويد : و بر ايشان در تورات نوشتيم كه جان در برابر جان و چشم در برابر چشم و بينى در برابر بينى و گوش در برابر گوش و دندان در برابر دندان و زخم زدنها را سزائى مانند خود آن بايد داد . آيهء 45 . و آن گاه در برابر سخنان يك پهلو و روشنى كه - بودن آن از پيامبر - درست و آشكار شناخته شده ، كسى كه به اجتهاد پرداخته ، اين اندازه ندانسته كه عام بودن آيه از تخصيص آن - به يارى دست افزارهاى ديگر - جلوگيرى نمىنمايد چنان چه خود او از ديدگاه‌هاى گوناگون براى آن مخصص آورده و در پاسخ دست آويز سست وى بسيارى از آئين شناسان به گفتگو پرداخته‌اند و پيشاپيش ايشان امام شافعى در كتاب الام 7 / 295 گفتگوئى را كه ميان او و يكى از ياران بوحنيفه رفته است آورده : گوئيم : ما نمىخواهيم با پشتوانه اى مايه دارتر از سخن خودت كه مىگوئى اين آيه عام است با تو گفتگو كنيم زيرا تو مىپندارى كه آن ، هم پنج دستور جدا جدا را در بردارد و هم يك دستور ششمى كه همه را در بر مىگيرد .\r\nو بدين گونه با همهء چهار دستورى كه پس از دستور نخستين بود ناسازگارى نمودى و دستور پنجم و ششم جمع آن در دو جا است : در آزاد كه بنده اى را بكشد و مرد كه زنى را بكشد پس گمان بردى كه نه چشم و گوش و بينى مرد را در برابر چشم و گوش و بينى زن مىتوان بريد و نه چشم و گوش و بينى آزاد را در برابر چشم و گوش و بينى برده ، نه هيچ زخمى را كه مرد به زن زده مىتوان به خود او زد و نه هيچ زخمى را كه آزاد به برده زده . راستى كه نخست به چيزى آغاز كردى و پنداشتى كه آن را دست افزار گردانيده اى و سپس در يك جا با آن ناسازگارى نمودى و در يك جا هماهنگى ؟ و پنداشتى كه مرد چون بنده اش را بكشد به خون او كشته نمىشود و فرزند خود را هم كه بكشد به خون او كشته نمىشود و چون كسى را كه زينهار گرفته ، بكشد به خون او كشته نمىشود با\r\n","description":"","footnote":"","page_name":" 278 ","page_number":306},
  {"content":"\r\nآن كه همهء اين خونها ريختن آن نارواست .\r\nآن كه از بوحنيفه پشتيبانى مىنمود گفت : در اين باره از گزارشى كه به جا مانده پيروى مىكنيم . گفتيم : آيا اين گزارش را با نامهء خدا ناسازگار مىبينى ؟ گفت نه گفتيم پس بر اين بنياد ، نامهء خدا جز به آن گونه است كه تو مىنمائى و به پندار خود پرده از نهفته‌هاى آن بر مىدارى . پس چرا با اين شيوه ميان دستورهاى خداى گرامى و بزرگ جدائى مىنهى ؟ يكى از كسانى كه آن جا بود گفت : اين را رها كن كه همهء آن چه گذشت دهان وى را مىبندد .\r\nگفت : و فراز ديگر آن جا است كه خداى بزرگ و گرامى مىگويد :\r\nهر كس به ستم كشته شد به سرپرست او توانائى داديم ، پس در كشتار از مرز خود بيرون نشود . ( 1 ) و اين نشان مىدهد كه هر كس به ستم كشته شد سرپرست او مىتواند كشنده اش را بكشد به او گفته شد : باز همان سخن به روى تو بر مىگردد كه چون پسر به دست پدرش و برده به دست خداوندش و زنهار يافته به دست مسلمان ، كشته شود چه بايد كرد ؟\r\nگفت : من در برابر همهء اينها گريز گاهى دارم . گفتم گريز گاهت را نشان بده گفت : راستى اين كه خداى برتر از پندار و بزرگ چون كار خونخواهى را به دست سرپرست سپرده پس پدر سرپرست است و او را نمىرسد كه خويشتن را بكشد گفتيم : آيا اگر گرفتيم كه مقتول ، خود پسرى بزرگسال داشته باشد آيا پدر را از سرپرستى او بر كنار مىبينى و مىگذارى كه نوه اش ، او را بكشد . گفت چنين كارى نمىكنم گفتم آيا با دست زدن به كشتن وى ، از سرپرستى بر كنارش نمىكنى ؟ گفت نه گفتم چه مىگوئى دربارهء عمو زادهء مردى كه او را كشته و بازماندهء او است و اگر وى را نمىكشت مرده ريگش به او مىرسيد و عمو زادهء ديگرى هم دارد كه پيوندش با او دور تر است . آيا مىگذارى كه دور تر نزديكتر را بكشد گفت آرى . گفتم چگونه ؟ با آن كه كشنده باز ماندهء نزديك كشته است ؟\r\n\r\n","description":"","footnote":"\r\n( 1 ) سورهء اسراء آيهء 33\r\n","page_name":" 279 ","page_number":307},
  {"content":"\r\nگفت : كشنده با كشتن وى از بازماندگى بر كنار شده . گفتيم : كشنده با كشتن از بازماندگى بر كنار مىشود ؟ گفت آرى گفتيم پس چرا پدر را با كشتن پسر از بازماندگى بر كنار نمىكنى ؟ با آن كه وى را از مرده ريگ بىبهره مىگردانى ؟ گفت دربارهء پدر پير و گزارشى هستم كه به جاى مانده . گفتيم :\r\nگزارشى كه بر جاى مانده تو را به دستورى ناساز با آن چه گفتى راه مىنمايد .\r\nگفت : در اين زمينه پيرو همداستانى آئين شناسانم . گفتيم : همداستانى آئين - شناسان ، ناساز با برداشتى است كه تو مىگوئى از دل قرآن به چنگ آورده اى اگر برده اى كه پسرى آزاد دارد به دست خداوندش كشته شود آيا كشنده از بازماندگى بر كنار مىشود و فرزند مىتواند صاحب برده را بكشد ؟ گفت : آئين - شناسان همداستاناند كه نه . گفتم اگر نامسلمان امان گرفته اى پسرش با او باشد آيا مىتواند مسلمانى را كه كشندهء پدرش است بكشد ؟ گفت : آئين شناسان همداستاناند كه نه . گفتيم آيا همداستانى آئين شناسان با نامهء خداوندى ناسازگار است گفت نه گفتيم پس همداستانى آئين شناسان نشان مىدهد كه تو در آن برداشت از درون نامهء خداى گرامى و بزرگ لغزيده اى . و هم گفتيم : هر كس با تو در اين زمينه همداستان است كه مردى را براى كشتن برده اش نبايد كشت بر آن رفته است كه آزاد را در برابر برده و مسلمان را در برابر نامسلمان نبايد كشت ، پس تو كه مىپندارى ايشان در بنياد آن چه بر آن رفته‌اند لغزيده‌اند چگونه همداستانىشان را دست آويز گردانيده اى ؟ و خدا داناتر است .\r\n2 - قيس پسر عباد گفت : من و اشتر به نزد على شديم و گفتيم : آيا برانگيختهء خدا ( ص ) سفارشى به تو كرده است كه به تودهء مردم نكرده باشد ؟\r\nگفت : نه مگر آن چه در اين نگاشتهء من است پس نگاشته اى بيرون كرد و ديديم در آن نوشته است : نه هيچ يك از گروندگان را در برابر نامسلمانان مىتوان كشت و نه هيچ مسلمانى را براى كشتن نامسلمانى كه به او زينهار داده است .\r\nگزارش بالا را ابو عاصم در الديات ص 27 و احمد در مسند 1 / 119 و\r\n","description":"","footnote":"","page_name":" 280 ","page_number":308},
  {"content":"\r\n122 و ابو داود در سنن خود 2 / 249 و نسائى در سنن خود 8 / 24 و بيهقى در السنن الكبرى 8 / 29 و 194 و جصاص در احكام القرآن 1 / 65 و ابن حازم در الاعتبار ص 189 آورده‌اند چنان كه شوكانى نيز در نيل الاوطار 7 / 152 آن را ياد كرده و مىنويسد :\r\nاين نشان مىدهد كه مسلمان را براى كشتن نامسلمان نبايد كشت ، در درستى اين دستور دربارهء نامسلمانى كه سر جنگ با ما دارد - به گزارش البحر - كسى چون و چرا نكرده و دربارهء نامسلمانى هم كه در پناه كشور اسلامند نيز توده برآناند كه برنامه همين است چون نام نامسلمان بر ايشان راست مىآيد . و شعبى و نخعى و بوحنيفه و ياران وى بر آن رفته‌اند كه مسلمان را براى كشتن نامسلمانى كه در پناه مسلمانان است مىتوان كشت . سپس دربارهء پشتوانه‌هاى سخن ايشان به گستردگى سخن مىراند و با نيكوترين شيوه در روشنگرى ، ناسره بودن آنها را باز مىنمايد كه به همان جا بنگريد .\r\n3 - عايشه گفت : در دستهء شمشير برانگيختهء خدا ( ص ) دو نوشته يافت شد و در يكى از آن دو : هيچ مسلمانى را در برابر نامسلمان نبايد كشت و هيچ كسى را براى كشتن امان دادهء خود نبايد كشت .\r\nگزارش بالا را ابو عاصم در الديات ص 27 و بيهقى در السنن الكبرى 8 / 30 آورده‌اند .\r\n4 - معقل پسر يسار آورده است كه پيامبر گفت : نه كسى از مؤمنان را در برابر نامسلمانان شايد كشت و نه كسى را براى كشتن امان دادهء خود . مسلمانان يك دست هستند در برابر ديگران و خونهاشان با يكديگر برابرى مىنمايد .\r\nگزارش بالا را هم ، بيهقى در سنن كبراى خود 8 / 30 آورده است .\r\n5 - پسر عباس آورده است كه پيامبر گفت : نه هيچ مسلمانى را براى كشتن نامسلمان توان كشت و نه هيچ كس را براى كشتن امان دادهء خويش .\r\nگزارش بالا را ابن ماجه در سنن خود 2 / 245 آورده است .\r\n","description":"","footnote":"","page_name":" 281 ","page_number":309},
  {"content":"\r\n6 - عمرو پسر شعيب از پدرش از نياى خويش عبد اللَّه پسر عمرو پسر عاصى گزارش كرده كه پيامبر گفت : هيچ مسلمانى را در برابر نامسلمان نبايد كشت .\r\nو به نوشتهء احمد : نه هيچ يك از مؤمنان را در برابر نامسلمان توان كشت و نه هيچ كس را براى كشتن نامسلمانى كه با او پيمان بسته است\r\nگزارش بالا را هم ابو عاصم ضحاك در الديات ص 51 آورده است و هم : ابو داود در سنن خود 2 / 249 ، احمد در مسند خود 2 / 211 ، ترمذى در سنن خود 1 / 169 ، ابن ماجه در سنن خود 2 / 145 ، جصاص در احكام القرآن 1 / 169 - از روى نوشتهء احمد - شوكانى هم در نيل الاوطار 7 / 150 آن را آورده و مىنويسد : ميانجيان زنجيرهء آن از كسانىاند كه گزارشهاشان درست شمرده شده . و در ص 151 مىنويسد :\r\nاين در بالاترين مرز درستى است ، پس درست نيست كه جز اين ، چيزى از ياران پيامبر بازگو شود مگر آن چه از عمر گزارش كرديم كه او در اين باره نوشت : مسلمان را بايد در برابر نامسلمان بكشند ، سپس نامه اى در پى آن فرستاد و گفت : او را مكشيد و زندانىاش كنيد . ( 1 )\r\n7 - عمران پسر حصين آورده است كه پيامبر گفت : كسى از مؤمنان را در برابر نامسلمانان نبايد كشت .\r\nشافعى در كتاب الام 6 / 33 مىنويسد : شنيدم كه چند كس از گزارشگران جنگهاى پيامبر مىگفتند ( و هم از زبان چند تن از ايشان به من رساندند كه : ) برانگيختهء خدا ( ص ) در روز گرفتن مكه در سخنرانىاش گفت : « كسى از مؤمنان را در برابر نامسلمانان نبايد كشت » و به من چنان رسيده كه عمران پسر حصين ( ض ) اين گزارش را از زبان برانگيختهء خدا ( ص ) بازگو كرده است . مسلم پسر خالد از زبان پسر ابو حسين و او از مجاهد و عطاء - و گمان مىكنم طاووس و حسن\r\n\r\n","description":"","footnote":"\r\n( 1 ) در ج 6 ص 121 و 122 اين داستان را كه نشان دهندهء ناآگاهى خليفه از دستور اين زمينه است بازگو كرديم .\r\n","page_name":" 282 ","page_number":310},
  {"content":"\r\nنيز - براى ما گزارش كرد كه برانگيختهء خدا ( ص ) در سخنرانىاش در سال گرفتن مكه گفت : هيچ كس از مؤمنان را در برابر نامسلمانان نبايد كشت .\r\nبيهقى نيز در السنن الكبرى 8 / 29 اين گزارش را آورده و مىنويسد :\r\nشافعى ( ره ) گفته « همهء گزارشگران جنگهاى پيامبر خدا همداستاناند كه او ( ص ) در سخنرانىاش در روز گرفتن مكه چنين گفته » . و خود آن را با زنجيره اى پيوسته - از زبان عمرو پسر شعيب و عمران پسر حصين - بازگو مىكند .\r\nشوكانى در نيل الاوطار 7 / 153 نيز آن را ياد كرده و گويد : انگيزه اى كه او ( ص ) را وادار كرد در روز گرفتن مكه بگويد : مسلمان را در برابر نامسلمان نبايد كشت همان است كه شافعى در كتاب الام ياد كرده همان جا كه مىنويسد :\r\nسخنرانى او ( ص ) در روز گرفتن مكه انگيزه اش آن بود كه خزاعيان يكى را كه پيمان با وى بسته شده بود كشتند و پيامبر ( ص ) به سخنرانى پرداخت و گفت :\r\nاگر مسلمانى را در برابر نامسلمانى مىكشتم البته اين كشنده را در برابر او مىكشتم . پس گفت : هيچ يك از مؤمنان را در برابر نامسلمانان نبايد كشت تا پايان .\r\n8 - از زبان عبد اللَّه پسر عمر آورده‌اند كه پيامبر گفت : نه هيچ يك از مؤمنان را در برابر نامسلمانى توان كشت و نه هيچ مسلمانى را براى كشتن نامسلمانى كه با او پيمان بسته است\r\nگزارش بالا را جصاص در احكام القرآن 1 / 165 آورده است\r\nدربارهء زمينهء دوم نيز گزارشهائى از اين دست داريم :\r\nاز زبان عمرو پسر شعيب و او از پدرش از نيايش آورده‌اند كه برانگيختهء خدا ( ص ) فرمان داد كه پيروان آن دو نامهء آسمانى كه جهودان و ترسايان باشند خونبهايشان نيم خونبهاى مسلمانان است ( 1 )\r\n\r\n","description":"","footnote":"\r\n( 1 ) سنن ابن ماجه 4 / 142 ، سنن نسائى 8 / 45\r\n","page_name":" 283 ","page_number":311},
  {"content":"\r\nو به گزارش بوداود : ارزش خونبها در روزگار برانگيختهء خدا برابر با 800 دينار زر بود - يا 8000 درم سيم - و خونبهاى پيروان ديگر نامه‌هاى آسمانى نيز در آن روز نيم مسلمانان بود . و به همين گونه ماند تا عمر به فرمانروائى رسيد و به سخنرانى برخاست و گفت : راستى اين كه شتر گران شده . پس عمر براى زرداران نيز هزار دينار بايسته گردانيد . سنن بو داود 2 / 251\r\nو در گزارشى ديگر از ابو داود : خونبهاى نامسلمانى كه با مسلمانان پيمان آشتى بسته نيم خونبهاى يك آزاد است . 2 / 257\r\nو در گزارش بو عاصم ضحاك در الديات ص 51 خونبهاى نامسلمان نيم خونبهاى مسلمان است و هيچ مسلمان را در برابر نامسلمان نبايد كشت\r\nخطابى در شرح سنن ابن ماجه در زير گزارش بالا مىنويسد 2 / 142 : در بارهء خونبهاى پيروان ديگر نامه‌هاى آسمانى ، چيزى روشنتر از اين نيست و مالك و احمد نيز بر همين رفته‌اند و اصحاب بوحنيفه گويند : خونبهاى آنان برابر با خونبهاى مسلمانان است و شافعى گويد : يك سوم خونبهاى مسلمانان است و انگيزهء آن ، پيش چشم داشتن آن گزارش است كه در زنجيره اش كاستىاى نيست .\r\nنسائى در سنن خود 8 / 45 از زبان عبد اللَّه پسر عمر آورده است كه پيامبر گفت :\r\nخونبهاى نامسلمان نيم خونبهاى مؤمن است . اين گزارش را ترمذى نيز در سنن خود 1 / 169 آورده است .\r\nاين بود آئين نامهء برانگيختهء خدا ( ص ) ؛ و توده نيز بر همان رفته‌اند و آئين شناسان آموزشگاه‌ها نيز آن را بنياد كار گرفته‌اند و تنها بوحنيفه در اين دو زمينه ناسازگارىها نموده و برداشتهاى نسنجيده آورده و بهانه هائى را دست آويز گردانيده كه نشاندهندهء كوتاه دستى او است در دريافت آئيننامه‌هاى پيامبر و شناخت گزارشها و آگاهى از نامهء خدا . و بسيارى از بزرگان گروه‌ها زير بنياد برداشتش را دربارهء هر دو زمينه باز نموده و سستى آن را نشان داده و با گستردگى در بيهودگى آن ، داد سخن داده‌اند كه در اين باره مىتوانى به گفتار امام شافعى\r\n","description":"","footnote":"","page_name":" 284 ","page_number":312},
  {"content":"\r\nبسنده كنى كه در كتاب الام 7 / 291 در اين باره با گستردگى و درازى سخن رانده و بهره‌هاى بسيار رسانده كه به همان جا برگرديد و بالاترين پشتوانهء بوحنيفه در زمينهء نخستين - در برابر آن همه گزارشهاى درست - گزارش زنجيره گسستهء عبد الرحمن پسر بيلمانى است كه دار قطنى و نيز ابن حازم در الاعتبار ص 189 و جز آن دو ، سستى آن را باز نموده‌اند و بيهقى نيز در سنن خود 8 / 30 آورده است كه : « يك بخش در روشنگرى اين كه گزارش رسيده به ما - در روا بودن كشتن مؤمن در برابر نامسلمان - سست است » پس آن را از چند راه بازگو كرده و نادرست بودن همهء آن راه‌ها را نشان داده است .\r\n\r\n13 برداشت خليفه دربارهء خواندن حمد و سوره در نماز\r\nملك العلماء در بدايع الصنايع 1 / 111 مىنويسد : عمر ( ض ) در نماز شام در يكى از دو ركعت نخستين ، حمد و سوره نخواند و آن را در واپسين ركعت بلند خواند .\r\nو عثمان ( ض ) نيز در نماز خفتن در دو ركعت نخست حمد و سوره نخواند و در دو ركعت واپسين ، آن را بلند خواند .\r\nو هم در ص 172 مىنويسد : آورده‌اند كه عمر ( ض ) در نماز شام در يكى از دو ركعت نخستين ، حمد و سوره نخواند و آن را در ركعت سوم بلند خواند و آورده‌اند كه عثمان ( ض ) در دو ركعت نخستين حمد و سوره نخواند و در دو ركعت واپسين ، آن را بلند خواند .\r\nامينى گويد : آن چه دو خليفه انجام دادند از دو روى با آئين نامهء پيامبر ناسازگار است 1 - برگزار كردن يك يا دو ركعت بىخواندن حمد و سوره 2 - دوبار خواندن حمد در يك ركعت يا دو ركعت واپسين ، يك بارش براى بازيافت\r\n","description":"","footnote":"","page_name":" 285 ","page_number":313},
  {"content":"\r\nآن چه از دست رفت و ديگرى براى آن چه در خود آن ركعت بايد خواند - كه آئين نامهء روشن شدهء پيامبر از اين هر دو شيوه بر كنار است و نمازى كه اين دو كاستى را داشته باشد پذيرفته نيست ، دربارهء كاستى نخستين دستورهائى رسيده كه نمونه هائى از آن را مىبينيد :\r\n1 - عباده پسر صامت آورده است كه پيامبر گفت : هر كس سورهء حمد و بيشتر از آن را نخواند نمازش درست نيست .\r\nو به يك گزارش : هر كس - پيشنماز باشد يا پسنماز - سورهء حمد را نخواند نمازش درست نيست .\r\nو به گزارش دارمى : هر كس سورهء حمد را نخواند نمازش درست نيست برگرديد به صحيح بخارى 1 / 302 ، صحيح مسلم 1 / 155 ، صحيح ابو داود 1 / 131 ، سنن ترمذى 1 / 34 و 41 ، سنن بيهقى 2 / 38 و 61 و 164 ، سنن نسائى 2 / 137 و 138 ، سنن دارمى 1 / 283 ، سنن ابن ماجه 1 / 276 ، مسند احمد 5 / 314 و 321 ، كتاب الام 1 / 93 ، المحلى از ابن حزم 3 / 236 ، المصابيح از بغوى 1 / 57 كه جداگانه نيز درستى آن را گواهى كرده ، المدونة الكبرى 1 / 70\r\n2 - از زبان بوهريره آورده‌اند كه پيامبر گفت : كسى كه سورهء حمد را نخواند نمازش درست نيست ، كمبود دارد ، كمبود دارد ، كمبود دارد ، نارسا است\r\nو به يك گزارش كسى كه نمازى بگزارد و در آن سورهء حمد را نخواند كمبود دارد - سه بار - و نارسا است .\r\nو به گزارش شافعى : هر نمازى كه سورهء حمد در آن خوانده نشود كمبود دارد . گزارش .\r\nو به گزارش احمد : هر نمازى كه سورهء حمد در آن خوانده نشود كمبود دارد ، پس آن كمبود دارد ، پس آن كمبود دارد .\r\nبرگرديد به مسند احمد 2 / 241 و 285 ، كتاب الام از شافعى 1 / 93 ، موطأ مالك 1 / 81 ، المدونة الكبرى 1 / 70 ، صحيح مسلم 1 / 155 و 156 ، سنن ابو داود\r\n","description":"","footnote":"","page_name":" 286 ","page_number":314},
  {"content":"\r\n1 / 130 ، سنن ابن ماجه 1 / 277 ، سنن ترمذى 1 / 42 ، سنن نسائى 2 / 135 ، سنن بيهقى 2 / 38 و 39 و 40 و 159 و 167 و مصابيح السنة 1 / 57\r\n3 - بوهريره آورده است كه پيامبر ( ص ) مرا بفرمود تا بيرون شوم و آواز دهم : نماز درست نيست مگر با خواندن سورهء حمد و بيشتر .\r\nگزارش بالا را احمد در مسند 2 / 428 آورده است و : ترمذى در صحيح خود 1 / 42 ، ابو داود در سنن خود 1 / 130 ، بيهقى در سنن خود 2 / 37 و 59 ، حاكم در مستدرك 1 / 239 كه مىنويسد : گزارشى درست است و گردى بر چهرهء آن ننشسته است .\r\n4 - عايشه آورده است كه پيامبر گفت : هر كس نمازى بگزارد كه سورهء حمد را در آن نخواند نمازش كاستى دارد .\r\nگزارش بالا را احمد در مسند خود 6 / 142 و 275 و ابن ماجه در سنن خود 1 / 277 آورده است و در كنز العمال نيز ( 4 / 95 و 96 ) آن را از زبان عايشه و پسر عمر و على و ابو امامه مىتوان يافت - و به گزارش احمد و ابن ماجه و بيهقى و خطيب و ابن حبان و ابن عساكر و ابن عدى -\r\n5 - بو سعيد خدرى آورده است كه پيامبر گفت : هر كس در هر يك از ركعتها ، حمد و سوره را نخواند نمازش درست نيست چه از نمازهاى واجب باشد يا نه .\r\nصحيح ترمذى 1 / 32 ، سنن ابن ماجه 1 / 277 ، كنز العمال 5 / 95 .\r\n6 - آورده‌اند كه بو سعيد گفت برانگيختهء خدا ( ص ) ما را بفرمود كه سورهء حمد را با آن چه بتوانيم ( از سوره‌هاى ديگر ) بخوانيم .\r\nسنن بيهقى 2 / 60 ، سنن بوداود 1 / 130 ، تيسير الوصول 2 / 223\r\n7 - آورده‌اند كه بوقتاده گفت : راستى اين كه پيامبر ( ص ) در دو ركعت نخستين از نماز ظهر و عصر ، سورهء حمد و سوره اى ديگر را مىخواند و در دو ركعت ديگر نيز سورهء حمد را .\r\nو در گزارشى از مسلم و بو داود : با ما نماز مىگزارد و در دو ركعت نخست\r\n","description":"","footnote":"","page_name":" 287 ","page_number":315},
  {"content":"\r\nاز نماز ظهر و عصر سورهء حمد را مىخواند و دو سورهء ديگر .\r\nبرگرديد به صحيح بخارى 2 / 55 ، صحيح مسلم 1 / 177 ، سنن دارمى 1 / 296 ، سنن ابو داود 1 / 128 ، سنن نسائى 2 / 165 و 166 ، سنن ابن ماجه 1 / 275 ، سنن بيهقى 2 / 59 و 63 و 66 و 193 ، مصابيح السنة 1 / 57 كه جداگانه نيز درستى آن را گواهى كرده است .\r\n8 - آورده‌اند كه سمره پسر جندب گفت : وجوب دوبار درنگ را در يادم نگاهداشته‌ام و به يك گزارش : از برانگيختهء خدا ( ص ) وجوب دوبار درنگ را در ياد نگاهداشته‌ام يك بار هنگامى كه پيشنماز تكبير مىگويد و سپس خواهد به خواندن نماز پردازد و يك بار هنگامى كه سورهء حمد و سوره اى ديگر را به پايان برده و خواهد به ركوع رود .\r\nسنن بوداود 1 / 124 ، صحيح ترمذى 1 / 34 ، سنن دارمى 1 / 283 ، سنن ابن ماجه 1 / 278 ، سنن بيهقى 2 / 196 ، مستدرك حاكم 1 / 215 ، مصابيح السنة 1 / 56 ، تيسير الوصول 2 / 229\r\n9 - رفاعه پسر رافع آورده است كه مردى بيامد و در مسجد نزديك برانگيختهء خدا ( ص ) نماز گزارد سپس بيامد و بر پيامبر ( ص ) درود فرستاد پس پيامبر ( ص ) او را گفت : نمازت را دوباره بخوان كه به راستى تو نماز نخواندى پس او برگشت و همان گونه كه نخست نماز خوانده بود نماز گزارد پس پيامبر ( ص ) گفت : نمازت را دوباره بخوان كه به راستى تو نماز نخواندى او گفت اى برانگيختهء خدا به من بياموز كه چگونه نماز بگزارم گفت : چون رو به قبله آوردى پس تكبير بگوى و آنگاه سورهء حمد و آن چه را خدا خواهد بخوان ، و چون به ركوع رفتى دو كف دستت را بر كندهء زانويت بگذار و كشيدن پشت خود و ركوع خود را نيكو بنماى و چون برخاستى ، استخوانهاى پشت - از شانه تا رانها - را بر پاىدار و سرت را بلند كن تا استخوانها به سربندها برگردد پس چون پيشانى بر زمين نهادى نيكو سجده كن و چون سر برداشتى بر ران راستت بنشين و سپس در هر\r\n","description":"","footnote":"","page_name":" 288 ","page_number":316},
  {"content":"\r\nركعت و هر سجده اى چنين كن تا آرام بگيرى و به گزارش احمد : و چون نماز را به اين گونه به پايان بردى به راستى كه آن را كامل گردانيدى و هر يك از اين كارها را كه انجام ندادى در نمازت كاستى پديد آوردى\r\nسنن بوداود 1 / 137 ، سنن بيهقى 2 / 345 ، مسند احمد 4 / 340 ، كتاب الام از شافعى 1 / 88 ، مستدرك حاكم 1 / 242 و 241 ، المحلى از ابن حزم 3 / 256\r\nمانند گزارش ياد شده را - البته از زبان بوهريره - هم بخارى در صحيح خود 1 / 314 آورده است و هم مسلم در صحيح خود 1 / 117 ، چنان كه بيهقى نيز در سنن خود 2 / 37 و 122 و 62 آن را از زبان بخارى و مسلم بازگو كرده است .\r\n10 - از زبان وائل پسر حجر آورده‌اند كه گفت : من نزد پيامبر ( ص ) بودم كه ظرفى آوردند - تا آن جا كه گفت : پس وى در محراب شد و مردمان در پى او و از چپ و راست او صف بستند ، پس دو دست خود را بلند كرد تا در برابر نرمهء گوشش نهاد و سپس دست راستش را بر دست چپش و نزديك سينه اش نهاد و آن گاه آغاز به خواندن كرد و سورهء حمد را بلند خواند و چون خواندن حمد را به پايان برد گفت : آمين ( چنين باد ! ) تا كسانى كه پشت سرش بودند شنيدند سپس سوره اى ديگر خواند و آن گاه دو دست خود را به تكبير گفتن بلند كرد تا در برابر نرمهء گوشش نهاد و آن گاه پشت خم كرد و دو دست خود را بر كندهء زانو نهاد - تا آن جا كه گفت : سپس چهار ركعت نماز بگزارد و در همهء آنها همان كرد كه در اين يكى كرده بود . مجمع الزوائد 2 / 134 .\r\n11 - آورده‌اند كه عبد الرحمن پسر ابزى گفت : آيا نماز برانگيختهء خدا را به شما ننمايم ؟ گفتيم آرى بنما . پس برخاست و تكبير گفت و آنگاه حمد و سوره خواند ، سپس پشت خم كرد و هر دو دست را بر كنده‌هاى دو زانو نهاد تا هر اندامى جاى خود را گرفت ، سپس سر برداشت تا هر اندامى جاى خود را گرفت سپس سر به زمين نهاد تا هر اندامى جاى خود را گرفت سپس سر برداشت تا هر اندامى جاى خود را گرفت سپس سر بر زمين نهاد تا هر اندامى جاى خود را\r\n","description":"","footnote":"","page_name":" 289 ","page_number":317},
  {"content":"\r\nگرفت سپس سر برداشت و در ركعت دوم نيز همان كرد كه در ركعت نخست كرده بود و آن گاه گفت : نماز گزاردن برانگيختهء خدا به اين گونه بود .\r\nگزارش بالا را احمد در مسند 3 / 407 آورده و هيثمى نيز در مجمع الزوائد 2 / 130 آن را ياد كرده و گويد : گزارشهاى بازگو گران آن شايستهء پشت گرمى است .\r\n12 - آورده‌اند كه عبد الرحمن پسر غنم گفت : ابو ملك اشعرى به تبار خويش گفت : برخيزيد تا همان گونه كه پيامبر ( ص ) نماز مىگزارد با شما نماز بخوانم پس ما پشت سر او صف بستيم و او تكبير گفت سپس سورهء حمد را بخواند تا پشت سرىهايش بشنيدند آن گاه خدا را تكبير گفت و به ركوع رفت سپس سر برداشت و تكبير گفت و در همهء نمازش چنين كرد .\r\nچهرهء گستردهء گزارش از زبان احمد :\r\nراستى اين كه بوملك اشعرى تبار خويش را فراهم آورد و گفت : اى گروه اشعريان ! فراهم آئيد و فرزندان و زنانتان را گرد آريد تا نمازى را كه پيامبر ( ص ) در مدينه براى ما خواند به شما بياموزم پس گرد آمدند و زنان و فرزندانشان را فراهم آوردند پس او وضو گرفت و چگونگى وضو ساختن را به ايشان بنمود و وضو را به جاىهايش نگاهداشت تا چون سايه برگشت و درهم شكست برخاست و اذان گفت و مردان هر چه نزديكتر به يكديگر صف بستند و پسران در پشت سر ايشان صف بستند و زنان پشت سر پسران صف بستند ، پس نماز را آغاز كرده پيش افتاد و هر دو دست را بلند كرده و تكبير گفت و آن گاه سورهء حمد و سوره اى ديگر را - كه مىتوانست - بخواند . آن گاه تكبير گفته به ركوع رفت و سه بار گفت : سبحان اللَّه و بحمده سپس گفت : سمع اللَّه لمن حمده ( خدا مىشنود هر كس او را بستايد ) و راست بايستاد و آن گاه تكبير گفت و به خاك افتاده سر بر زمين نهاد ، سپس تكبير گفته سر برداشت ، سپس تكبير گفته سر بر\r\n","description":"","footnote":"","page_name":" 290 ","page_number":318},
  {"content":"\r\nزمين نهاد سپس تكبير گفته بر پاى خاست پس در ركعت نخست شش بار تكبير گفت و چون برخاست تا ركعت دوم را آغاز كند تكبير گفت و چون نماز خويش بگزارد چهرهء خويش را به سوى تبار خود كرد و گفت : تكبير گفتن مرا داشته باشيد و ركوع و سجود را از من بياموزيد كه به راستى نمازى كه برانگيختهء خدا ( ص ) در چنين هنگامى از روز براى ما مىخواند به همين گونه بوده است .\r\nگزارش بالا را هم احمد در المسند 5 / 343 آورده است و هم - به گزارش كنز العمال 4 / 221 - عبد الرزاق و عقيلى ، چنان كه هيثمى نيز در المجمع 2 / 130 آن را آورده است .\r\n13 - بو حنيفه و بو معاويه و ابن فضيل و بو سفيان از زبان بو نضره - و او از زبان بو سعيد - آورده‌اند كه پيامبر ( ص ) گفت : هر كس در همهء ركعتها براى خدا حمد و نيز يك سورهء ديگر نخواند نمازش درست نيست چه از نمازهاى واجب باشد يا نه - احكام القرآن از جصاص 1 / 23\r\n14 - انس پسر مالك گفت : پيامبر ( ص ) و بوبكر و عمر قرائت را با اين فراز آغاز مىكردند : الحمد للَّه رب العالمين ( ستايش خدا را كه پروردگار جهانيان است ) كتاب الام از شافعى 1 / 93\r\n15 - آورده‌اند كه على پسر ابو طالب گفت : از آئين نامهء پيامبر است كه پيشنماز در دو ركعت نخست از نماز ظهر سورهء حمد را با يك سورهء ديگر در پيش خود آهسته بخواند و كسانى كه پشت سر اويند نيز خاموش باشند و در پيش خود بخوانند و او در دو ركعت ديگر سورهء حمد را در هر ركعت بخواند و از خدا آمرزش بخواهد و او را ياد كند و در نماز عصر نيز چنين كند .\r\nچنان كه در كنز العمال 4 / 251 مىخوانيم ، گزارش بالا را سيوطى - با همين پرداخت - از زبان بيهقى بازگو كرده است . و در سنن بيهقى 2 / 168 به اين گونه آمده است كه : او دستور مىداد يا وامىداشت كه پشت سر پيشنماز در دو ركعت نخست از نماز ظهر و عصر سورهء حمد و يك سوره ديگر خوانده شود و در دو\r\n","description":"","footnote":"","page_name":" 291 ","page_number":319},
  {"content":"\r\nركعت پس از آن نيز سورهء حمد خوانده شود . گزارشى هم كه حاكم در المستدرك 1 / 239 آورده ، پرداختش نزديك به همين است .\r\n16 - آورده‌اند كه عايشه گفت : پيامبر ( ص ) نماز را با تكبير آغاز مىكرد و قرائت را با اين فراز : ستايش خداى را ، پروردگار جهانيان .\r\nبرگرديد به صحيح مسلم 1 / 42 ، سنن ابو داود 2 / 125 ، سنن ابن ماجه 1 / 271 ، سنن بيهقى 2 / 113\r\n17 - آورده‌اند كه بوهريره گفت در هر نمازى بايد حمد و سوره خواند آن چه برانگيختهء خدا ( ص ) به ما شنوانيد به شما مىشنوانيم و آن چه از ما پوشيده داشت ( آهسته خواند ) از شما پوشيده مىداريم و بر بنياد گزارشى : هر نمازى حمد و سوره دارد .\r\nمسند احمد 2 / 348 ، صحيح مسلم 1 / 116 ، سنن ابو داود 1 / 127 ، سنن نسائى 2 / 163 ، سنن بيهقى 2 / 40 به گزارش از مسلم و در ص 61 به گزارش از بخارى ، تيسير الوصول 2 / 228 .\r\n18 - آورده‌اند كه بوهريره گفت : راستى اين كه پيامبر ( ص ) قرائت را با اين فراز آغاز مىكرد : ستايش خداى را پروردگار جهانيان . اين گزارش را ابن ماجه در سنن خود 1 / 271 آورده است .\r\nو از زبان انس پسر مالك نيز - همراه با افزونىهائى - به خامهء دارمى در سنن وى 1 / 83 و نسائى در سنن وى 2 / 133 و شافعى در كتاب الام 1 / 93 بازگو شده است .\r\n19 - عمرو پسر شعيب از پدرش از نيايش عبد اللَّه پسر عمرو پسر عاصى گزارش كرده است كه پيامبر گفت : هر نمازى كه سورهء حمد در آن خوانده نشود كمبود دارد ، كمبود دارد ، كمبود دارد و به گزارش احمد : كمبود دارد .\r\nپس آن كمبود دارد پس آن كمبود دارد .\r\nگزارش بالا را احمد در المسند 2 / 204 و 215 و ابن ماجه در سنن خود\r\n","description":"","footnote":"","page_name":" 292 ","page_number":320},
  {"content":"\r\n1 / 278 آورده‌اند .\r\n20 - بوداود در سنن خود 1 / 119 از زبان على پسر ابو طالب ( ض ) آورده است كه برانگيختهء خدا ( ص ) چون به نماز برمىخاست تكبير مىگفت و هر دو دست خود را تا كنار دو شانه اش بالا مىبرد و چون خواندن حمد و سوره را هم به پايان مىبرد و چون مىخواست به ركوع رود نيز به همين گونه رفتار مىكرد .\r\n21 - بو حميد ساعدى در ميان ده كس از ياران برانگيختهء خدا ( ص ) بود ( و يكى شان بوقتاده ) پس بوحميد گفت : من نماز گزاردن برانگيختهء خدا ( ص ) را به شما مىآموزم برانگيختهء خدا چون به نماز برمىخاست هر دو دستش را بلند مىكرد تا در برابر شانه اش مىنهاد سپس مىخواند تا هر استخوانى به گونهء درست سر جايش آرام مىگرفت سپس مىخواند و سپس تكبير مىگفت و سپس هر دو دست را بلند مىكرد تا در برابر شانه هايش مىنهاد و آن گاه به ركوع مىرفت - سپس چگونگى ركوع و سجود او را ياد كرد - و آن گاه گفت : در ركعت دوم نيز همين گونه رفتار مىكرد .\r\nسنن بو داود 1 / 116 ، سنن دارمى 1 / 313 ، سنن ابن ماجه 1 / 283 - كه پاره اى از آن را آورده ، سنن بيهقى 2 / 72 ، مصابيح السنة 1 / 54\r\n22 - آورده‌اند كه جابر پسر عبد اللَّه گفت : در دو ركعت نخست ، سورهء حمد و سوره اى ديگر خوانده مىشود و در دو ركعت پس از آن ، سورهء حمد .\r\nو گفت : ما چنان گزارش مىكرديم كه نماز درست نيست مگر با خواندن سورهء حمد و بيش از آن . و به گزارش طبرانى : شيوهء قرائت در نماز آن است كه در دو ركعت نخست سورهء حمد خوانده شود و يك سورهء ديگر و در دو ركعت پس از آن نيز سورهء حمد .\r\nسنن بيهقى 2 / 63 كه مىگويد : از زبان على پسر ابو طالب و عبد اللَّه پسر مسعود و عايشه هم گزارشهائى كه گواه اين زمينه باشد بازگو كرده‌ايم . و باز به گونه اى كه در كنز العمال 4 / 209 و 250 مىخوانيم ابن ابى شيبه نيز\r\n","description":"","footnote":"","page_name":" 293 ","page_number":321},
  {"content":"\r\nآن را بازگو كرده و به گونه اى كه در مجمع الزوائد 2 / 115 مىخوانيم طبرانى هم به همان گونهء ياد شده آن را گزارش كرده است .\r\n23 - جابر پسر عبد اللَّه گفت : هر كس يك ركعت نماز بخواند و سورهء حمد را در آن نخواند نماز نخوانده است مگر پسنماز باشد\r\nصحيح ترمذى 1 / 42 كه جداگانه نيز درستى آن را گواهى كرده ، موطأ مالك 1 / 80 ، المدونة الكبرى از مالك 1 / 70 ، سنن بيهقى 2 / 160 ، تيسير الوصول 2 / 223\r\n24 - از زبان عبد اللَّه پسر عمر آورده‌اند كه پيامبر گفت : هر كس در نمازى كه بر او نوشته شده - يا براى ستودن خدا مىخواند - بايد سورهء حمد را همراه با ( سورهء ديگر از ) قرآن بخواند و هر نمازى كه حمد را در آن نخوانند ( اين را سه بار گفت : ) كمبود دارد\r\nگزارش بالا را نگارندهء كنز العمال در 4 / 96 از زبان عبد الرزاق بازگو كرده و نيكو شمرده است .\r\n25 - از زبان بوهريره آورده‌اند كه پيامبر گفت نماز كسى كه سورهء حمد در آن نخواند پذيرفته نيست .\r\nو به گزارش دار قطنى : كه جداگانه نيز درستى آن را گواهى كرده : نمازى كه مرد سورهء حمد را در آن نخواند پذيرفته نيست و به گزارش احمد : نمازى كه در آن سورهء حمد خوانده نشود پذيرفته نيست .\r\nكنز العمال 4 / 96 به گزارش از گروهى از پاسداران گزارشها .\r\n26 - آورده‌اند كه بودرداء گفت : در دو ركعت نخست از نمازهاى : ظهر و عصر و عشاء در هر ركعت سورهء حمد و يك سورهء ديگر بخوان و در واپسين ركعت از نماز مغرب هم سورهء حمد را . كنز العمال 4 / 207\r\n27 - از زبان حسين پسر عرفطه آورده‌اند كه پيامبر گفت چون در نماز به پا خاستى بگو : بسم اللَّه الرحمن الرحيم ، الحمد للَّه رب العالمين . . . ( به نام\r\n","description":"","footnote":"","page_name":" 294 ","page_number":322},
  {"content":"\r\nخداوند بخشايندهء بخشايشگر ، ستايش خداى را پروردگار جهانيان . . . ) تا آن را به پايان رسانى ( و سپس : ) قل هو اللَّه احد . . . ( بگو او است خداوند يگانه تا پايان آن . به نوشتهء كنز العمال 4 / 96 اين گزارش را دارقطنى بازگو كرده است .\r\n28 - آورده‌اند كه پسر عباس گفت : هيچ نمازى مگزار مگر آن كه سورهء حمد و يك سوره در آن بخوانى و خواندن سورهء حمد را در هيچ ركعتى فرو مگذار . اين گزارش را نيز به گونه اى كه در الكنز 4 / 208 مىخوانيم عبد الرزاق بازگو كرده است .\r\n29 - آورده‌اند كه ابن سيرين گفت : راستى اين كه پسر مسعود در نماز ظهر و عصر در هر يك از دو ركعت نخست ، سورهء حمد و يك سورهء ديگر مىخواند و در دو ركعت واپسين نيز سورهء حمد را\r\nگزارش بالا را هيثمى در مجمع الزوائد 2 / 117 آورده و مىنويسد :\r\nميانجيان زنجيرهء آن ، شايستهء پشتگرمىاند جز اين كه پسر سيرين خودش چيزى از ابن مسعود نشنيده است .\r\n30 - زيد پسر ثابت گفت : خواندن حمد و سوره ، برنامهء پيامبر است و تو با برداشت خود ، با مردم ناسازگارى ننماى . اين گزارش را نيز چنان چه در مجمع الزوائد 2 / 115 مىخوانيم طبرانى در الكبير آورده است .\r\nاين بود آئين نامهء پيامبر اسلام در خواندن سورهء حمد در هر ركعت - چه در نمازهاى واجب باشد و چه به جز آن - و دستورهاى پيشوايان كيشها نيز بر همين بنياد است و اين هم گفته‌هاى يك پهلو و روشن ايشان :\r\n","description":"","footnote":"","page_name":" 295 ","page_number":323},
  {"content":"\r\n\r\nبرداشت شافعى\r\nپيشواى شافعيان در كتاب الام 1 / 93 مىنويسد : « برانگيختهء خدا ( ص ) اين برنامه را نهاده كه نمازگزار بايد سورهء حمد را بخواند و ما را راه نموده كه اگر نماز گزار ، نيكو بتواند آن را بخواند خواندنش بر وى واجب است . » سپس گزارشهائى چند در اين باره ياد كرده و آن گاه مىنويسد : « هر كس به تنهائى يا براى امامت بر ديگران به نماز ايستد بايستى در هر ركعت سورهء حمد را بخواند و هيچ چيز جاى آن را نمىگيرد و اگر به اندازهء يك حرف از حمد را رها كند - چه نادانسته باشد و چه از سر فراموشى - آن ركعت ، شايستهء ارج نهادن نيست هر كس به اندازهء يك حرف از آن را رها كند نمىگويند كه سورهء حمد را تماما خوانده است .\r\nو در ص 89 دربارهء كسى كه نيكو نمىتواند آن را بخواند مىنويسد : پس اگر هفت آيه را نيكو نمىتواند خواند و كمتر از آن را مىتواند ، از وى پذيرفته نيست ، مگر همهء آن چه را نيكو مىتواند خواند بخواند - هفت آيه باشد يا كمتر پس هر ركعتى را كه در آن ، كمتر از آن چه به نيكوئى مىتواند ، بخواند بايستى از سر بگيرد . و هر كه كمتر از هفت آيه را نيكو بتواند خواند اگر پيشنماز شود يا به تنهائى خواهد نماز بگزارد بايستى پاره اى از آيه‌ها را چند بار بر زبان آرد تا با اين كار ، هفت يا هشت آيه خوانده باشد و اگر چنين نكرد بر گردن او نمىبينم كه دوباره آن را بخواند ؛ و از وى پذيرفته نيست مگر در هر ركعت آن چه را نيكو مىتواند ، بخواند به همان گونه كه هفت يا هشت آيه اى را كه نيكو مىتواند ، بى كم كاست بر زبان راند .\r\nو هم مىگويد ( 1 ) براى پذيرفته بودن نماز دست كم بايستى نخست تكبيرة الاحرام\r\n\r\n","description":"","footnote":"\r\n( 1 ) اين سخن رامزنى در مختصر خويش كه در كنار كتاب الام به چاپ رسيده از زبان وى گزارش كرده 1 / 91 و 90\r\n","page_name":" 296 ","page_number":324},
  {"content":"\r\nبگوئى و اگر نيكو مىتوانى سورهء حمد را بخوانى و آن را با « بسم اللَّه الرحمن الرحيم به نام خداوند بخشندهء مهربان » آغاز كنى و به ركوع روى تا به همين گونه آرام بگيرى و سر بردارى تا راست بايستى و بر خاك افتى تا به همين گونه كه پيشانى بر زمين مىسائى آرام بگيرى سپس سر بردارى و راست بنشينى و آن گاه به همين گونه كه ياد كردم دوباره پيشانى بر زمين نهى سپس برخيزى و در هر ركعت همين برنامه را از سر بگيرى و در چهارم ركعت بنشينى و تشهد بخوانى و بر پيامبر ( ص ) صلوات و درود بفرستى و بگوئى السلام عليكم « درود بر شما باد » پس چون به اين گونه كار كردى نمازت پذيرفته است با اين همه ، بهرهء خويش را در آن چه رها كرده اى تباه نموده اى و اگر كسى بتواند سورهء حمد را نيكو بخواند و آن گاه به جاى آن ، خدا را بستايد و به بزرگى ياد كند ، از وى پذيرفته نيست و اگر آيه هائى به جز حمد را نيكو بتواند خواند - و نه خود آن را - بايد برابر با آن ، هفت آيه بخواند و كمتر از اين اندازه از وى پذيرفته نيست و اگر يك حرف از حمد را رها كند تا هنگامى كه ركعت را به پايان نبرده بايد برگردد و آن را به انجام رساند و اگر پس از بيرون شدن از نماز ، تازه به يادش آيد و جاى آن گذشته باشد بايد نماز را دوباره بخواند .\r\nو هم در كتاب الام 1 / 217 مىنويسد : راستى اين كه هر كس در يك ركعت از نماز خورشيد گرفتگى - در قيام نخست باشد يا قيام دوم - سورهء حمد را نخواند آن ركعت پذيرفته نيست و بايد يك ركعت ديگر بخواند و دو سجدهء سهو به جاى آرد چنان كه اگر حمد را در يك ركعت از نمازى كه بر او بايسته است نخواند از وى پذيرفته نيست .\r\n\r\nبرداشت مالك\r\nبه گونه اى كه در المدونة الكبرى 1 / 68 مىخوانيم پيشواى مالكيان مىگويد : يك بار عمر حمد و سوره نخواند و چون وى را گفتند تو حمد و سوره\r\n","description":"","footnote":"","page_name":" 297 ","page_number":325},
  {"content":"\r\nنخواندى پرسيد پشت خم كردن و پيشانى بر زمين نهادن چگونه بود گفتند نيكو . گفت پس باكى نيست ( 1 ) . » اين سخن را بنياد كار نتوان گرفت و من بر آنم كه هر كس چنين كند بايد نماز را از سر بگيرد هر چند كه هنگامش گذشته باشد و هم دربارهء كسى كه در دو ركعت از نماز ظهر و عصر يا عشا ، حمد و سوره نخواند مىگويد : نمازش پذيرفته نيست و بايد آن را از سر بخواند و هر كه حمد و سوره را در بيشتر ركعتها نخواند بايد نماز را دوباره بخواند و اگر در پاره اى از آنها بخواند و در پاره اى نخواند نيز بايد نماز را دوباره بخواند و اگر در دو ركعت ، آن را بخواند و در دو ركعت آن را نخواند نيز بايد نماز را دوباره بخواند ، از هر نمازى كه خواهد باشد .\r\nو گفت : هر كس خواندن حمد را فراموش كند تا آن جا كه سوره را بخواند بايد برگردد و حمد را بخواند و پس از پايان آن ، سوره را بخواند و گفت : روا نيست بجاى حمد و سوره اى كه در يك ركعت نخوانده در ركعت ديگر دوبار بخواند . و هم دربارهء كسى كه سورهء حمد را در دو ركعت نخوانده و چيزى جز حمد را خواند گويد كه : بايستى نمازش را از سر بگيرد و هم دربارهء مردى كه در يك ركعت از نمازهاى واجب حمد و سوره را نخوانده گويد : آن ركعت با هر دو سجده اش نديده گرفته مىشود و ارجى به آن نبايد نهاد .\r\n\r\nبرداشت حنبليان\r\nابن حزم ( 2 ) در المحلى 3 / 236 مىنويسد : در هر ركعت از هر نمازى ، خواندن حمد واجب است ، چه به تنهائى نماز بگزاريم و چه پسنماز باشيم و چه پيشنماز و در اين باره جدائىاى ميان نمازهاى واجب و مستحب و ميان مردان و زنان نيست . سپس پاره اى از پشتوانه‌هاى اين دستور را ياد مىكند .\r\n\r\n","description":"","footnote":"\r\n( 1 ) داستان آن در ج 6 ص 100 از چاپ نخست و ص 108 از چاپ دوم گذشت\r\n( 2 ) - م : اين مرد پيرو داود ظاهرى است نه از حنبليان\r\n","page_name":" 298 ","page_number":326},
  {"content":"\r\nو باز در ص 243 كار عمر و آن چه را مانند آن به على بسته‌اند - و او برتر از اينها است - ياد كرده و گويد : در برابر برانگيختهء خدا ( ص ) سخن هيچ كس را دست آويز نتوان گرفت .\r\nو در ص 250 مىنويسد : هر كس كلمهء استعاذه يا چيزى از سورهء حمد را فراموش كند و هنگامى كه به ركوع رود يادش بيايد - هرگاه باشد - بايد برگردد و آن چه را از يادش رفته بود بر زبان آرد و سرانجام نيز سجدهء سهو به جاى آرد خواه پيشنماز باشد خواه به تنهائى نماز بگزارد ، اگر هم پسنماز باشد آن چه را تا هنگام به ياد آوردن فراموش كرده نديده مىگيرد و چون پيشنماز نماز را به پايان برد او بر مىخيزد و آن چه را فراموش كرده بود به جا مىآرد و سپس سجدهء سهو مىگزارد و پشتوانهء اين برداشت را در هنگام گفتگو از كسى كه كار لازمى را در نماز خود فراموش كند ياد كرديم و ديديم كه او بايد آن چه را به جا نياورده به همان گونه كه دستور داده شده به جاى آرد و آن چه را به جا آورده به همان گونه كه دستور داده شده از سر بگيرد . و باز گويد :\r\nهر كس سورهء حمد را از برنداشته باشد و هر چه از قرآن كه بتواند - اگر بداند - بخواند - كه اندازه اى براى آن نيست - از وى پذيرفته است و بايد بكوشد كه سورهء حمد را بياموزد و اگر پاره اى از آن را بداند و پاره اى را نداند بايد آن چه را مىداند بخواند و از وى پذيرفته است و بايد بكوشد كه بازمانده را بياموزد و اگر چيزى از قرآن از بر ندارد به همان گونه كه مىايستد و به همان گونه كه به نيكوئى مىتواند خدا را با زبان خود ياد كند و ركوع و سجود كند تا نمازش را به پايان برد و از وى پذيرفته است و بايد بكوشد تا سورهء حمد را بياموزد .\r\nو شوكانى در نيل الاوطار 2 / 233 مىنويسد : كسانى كه مىگويند بايد در همهء ركعتها سورهء حمد را خواند همداستان نيستند كه اگر كسى خواندن آن را فراموش كرد آيا نمازش درست است يا نه . شافعيان و احمد پسر حنبل بر آن\r\n","description":"","footnote":"","page_name":" 299 ","page_number":327},
  {"content":"\r\nرفته‌اند كه درست نيست و پسر قاسم از زبان مالك آورده است كه اگر كسى آن را در يك ركعت از نماز دو ركعتى فراموش كند نمازش تباه مىشود و اگر آن را در يك ركعت از نماز سه ركعتى يا چهار ركعتى فراموش كند - به گزارشى از او - نمازش پذيرفته نيست و بايد آن را از سر گيرد و به گزارشى ديگر تنها بايد دو سجدهء سهو بگذارد و به گزارش سومى از او ، بايد آن ركعت را از سر گيرد و پس از سلام براى سهوى كه كرده سجده كند ، و بر بنياد ركن بودن حمد و سوره در نماز - كه چنان چه آگاهت ساختيم گزارشها مىتواند آن را برساند - بايستى گفت هر كس آن را فراموش كند بايد نماز را از سر بگيرد همچون كسى كه از سر فراموشى نماز را بىوضو خوانده است . پايان\r\nدربارهء بو حنيفه بايد گفت : پيشواى حنفيان در زمينهء دستورهاى نماز ، برداشتهاى پرت و پلا و پر لغزشى دارد كه به سخنان ريشخند كنندگان به نماز مىماند و براى روشن شدن در اين باره نمازى را كه قفال خواند ( 1 ) به ياد آريد كه در پيرامون آن برداشتهاى نسنجيده و ناساز با نامهء خدا و آئين نامهء پيامبر ، در آينده به گستردگى سخن خواهيم راند ، آرى وى در برابر آن همه دستورهاى روشن و يك پهلو ، تازه انديشهء خود را به اجتهاد واداشته تا چه راهى به او بنمايد ! جصاص در احكام القرآن 1 / 18 مىنويسد : همهء ياران ما ( حنفيان ) همداستاناند كه در هر يك از دو ركعت نخستين نماز بايستى سورهء حمد را با يك سورهء ديگر خواند و اگر به جاى سورهء حمد چيز ديگر بخواند هر چند بد كرده باز هم نمازش درست است پايان .\r\nابن حجر در فتح البارى مىنويسد : راستى اين كه حنفيان مىگويند :\r\n« خواندن سورهء حمد واجب است با اين همه - بر پايهء بنياد خويش - بر آن رفته‌اند كه هر چند واجب است با نخواندن آن هم نماز درست است چون وجوب آن ، از\r\n\r\n","description":"","footnote":"\r\n( 1 ) داستان آن را ابن خلكان در تاريخ خود زير سر گذشت سلطان محمود بن سبكتكين آورده است .\r\n","page_name":" 300 ","page_number":328},
  {"content":"\r\nآئين نامهء پيامبر گرفته شده و آن چه را درست بودن نماز جز با آن پذيرفته نيست ، تنها از راه آن چه در قرآن آمده مىتوان دريافت و بس و آن گاه خداى برتر از پندار گويد : آن چه از آن بتوانيد ، بخوانيد . پس آن چه قرآن - به تنهائى - بايسته مىشمارد خواندن آن اندازه است كه شدنى باشد و وجوب خواندن سورهء حمد را از راه سخن پيامبر دريافته‌ايم ، پس هر چند پذيرفتن آن ، بايسته است و سرباز زدن از آن گناه دارد ، باز با نخواندن آن هم نماز درست است . »\r\nزمينه چينى براى اين گونه برداشتها بر بنياد انديشه اى تباه است و بازده آن نپذيرفتن بسيارى از آئين نامه‌هاى پاك پيامبر و آن هم بىپشتوانه و دست افزارى روشن ، كه چه بسيار جاىها آئين گذار مىگويد : اين بسنده نيست ، اين پذيرفته نيست ، اين درست نيست ، و آن گاه كسانى كه به اين انديشه چسبيده‌اند مىگويند :\r\nنه ! اين بسنده است ، پذيرفته است ، درست است . و براى همينها بوده كه گذشتگان ، از دارندگان رأى مىپرهيزيده‌اند . سخنان بالا را شوكانى هم در نيل الاوطار 2 / 230 ياد كرده است .\r\nو با نگرش به ارجى كه در گزارشها به خواندن سورهء حمد در همهء نمازها داده شده ، و نيز با پذيرفتن نماى اين گزارش : « جز با خواندن سورهء حمد ، نماز درست نيست » كسانى از بزرگان سنيان بر آن رفته‌اند كه خواندن آن بر پسنماز نيز همه جا - يا در نمازهائى كه بايد آن را بلند خواند - بايسته است . ترمذى در صحيح 1 / 42 مىنويسد : خداوندان دانش در اين باره كه آيا پسنماز هم بايد حمد و سوره را بخواند يا نه ، همداستان نيستند . پس بيشتر خداوندان دانش از ياران پيامبر ( ص ) و پيروان پس از ايشان بر آن رفته‌اند كه پشت سر پيشنماز هم بايد حمد و سوره را خواند و مالك و پسر مبارك و شافعى و احمد و اسحاق نيز بر اين رفته‌اند و آورده‌اند كه عبد اللَّه پسر مبارك گفت هم من هنگامى كه پسنماز باشم حمد و سوره را مىخوانم و هم مردم - به جز گروهى از كوفيان - و بر آنم كه هر كس آن را نخواند نمازش درست است . و گروهى از خداوندان دانش ،\r\n","description":"","footnote":"","page_name":" 301 ","page_number":329},
  {"content":"\r\nبر كسانى كه سورهء حمد را نخوانند - هر چند پسنماز باشند - سخت گرفته و گفته‌اند جز با خواندن سورهء حمد نماز درست نيست خواه تنها نماز بخوانى خواه پسنماز باشى . پايان\r\nو با همهء اينها ، از زبان عباده پسر صامت نيز آورده‌اند كه پيامبر گفت :\r\nمىبينم كه شما پشت سر پيشنمازتان نماز را مىخوانيد ، چنين نكنيد مگر در خواندن سورهء حمد باشد . زيرا هر كس آن را نخواند نمازش درست نيست .\r\nو به گزارش بوداود : چون من نماز را بلند خواندم شما چيزى از قرآن را نخوانيد مگر سورهء حمد را .\r\nو به گزارش نسائى و ابن ماجه : چون من نماز را بلند خواندم هيچ يك از شما آن را نخوانيد مگر سورهء حمد را .\r\nو به گزارش حاكم : چون پيشنماز مىخواند شما نخوانيد مگر سورهء حمد را زيرا هر كس آن را نخواند نماز نكرده است .\r\nو به گزارش طبرانى : هر كس پشت سر پيشنماز نماز مىگزارد بايد سورهء حمد را بخواند .\r\nو از زبان انس پسر مالك آورده‌اند كه پيامبر گفت : آيا در نمازتان پشت سر پيشنماز و هنگامى كه او مىخواند شما نيز قرآن مىخوانيد ؟ چنين نكنيد و هر يك از شما آهسته و در پيش خود سورهء حمد را بخوانيد .\r\nو از زبان بوقلابه - بىزنجيره اى پيوسته - آورده‌اند كه پيامبر گفت :\r\nآيا هنگامى كه من مىخوانم شما نيز پشت سر من مىخوانيد ؟ چنين نكنيد و هر يك از شما در پيش خود و آهسته سورهء حمد را بخوانيد ( 1 )\r\nابن حزم در المحلى 3 / 239 مىنويسد : ياران ما برداشتهاى گونه گون\r\n\r\n","description":"","footnote":"\r\n( 1 ) مسند احمد 2 / 302 و 308 ، 5 / 313 و 316 و 322 ، سنن ترمذى 1 / 42 ، المحلى از ابن حزم 3 / 236 ، مستدرك حاكم 1 / 238 و 239 ، سنن نسائى 2 / 141 ، سنن بيهقى 2 / 164 و 165 ، مصابيح السنة 1 / 60\r\n","page_name":" 302 ","page_number":330},
  {"content":"\r\nدارند گروهى گفته‌اند پسنماز بايستى در همهء ركعتها سورهء حمد را بخواند خواه پيشنماز آن را بلند بخواند خواه آهسته . و گروهى گفته‌اند ، اين كار تنها در هنگامى برگردن او بايسته است كه پيشنماز آن را آهسته بخواند و اگر پيشنماز آن را بلند خواند او نبايد بخواند و در اين كه پيشنماز يا كسى كه به تنهائى نماز مىخواند بايد در همهء ركعتها سورهء حمد را بخوانند همه همداستاناند .\r\nو بيهقى گزارشهائى درست آورده است كه مىرساند خواندن سورهء حمد از گردن كسانى كه پشت سر پيشنمازند برداشته شده است خواه او آن را بلند بخواند و خواه آهسته ، و سپس سخن كسانى را ياد مىكند كه گويند هميشه بايستى آن را پشت سر پيشنماز خواند ، سپس مىگويد : بر بنياد آئين نامهء پيامبر ، اين درستترين برداشتها است و نزديكترين آنها به استوار كارى .\r\nبرگرديد به السنن الكبرى 2 / 159 تا 166 .\r\nاين جا سخن در پيرامون زمينهء نخست از دو زمينه اى كه دو خليفه در نماز ، آئين نامهء ارجمند پيامبر را پايمال نمودند به پايان مىرسد و از لابلاى آن ، هم دستور زمينهء دوم دانسته مىشود و هم اين كه توده همداستاناند كه بازيافت آن چه جايش گذشت - دوبار خواندن حمد در يك ركعت به جاى ركعت ديگر - در آئين نامهء پيامبر نيامده است و برداشت عمر و عثمان بر بنيادى استوار نيست ، نه شايستهء به كار بستن است و نه سزاوار پشتگرمى و نه هيچكس از بازگو گران دستورها آن را شيوه گردانيده است .\r\nو درستى براى پيروى سزاوارتر است .\r\n","description":"","footnote":"","page_name":" 303 ","page_number":331},
  {"content":"\r\n\r\n14 برداشت خليفه دربارهء نماز مسافر\r\nبو عبيد در الغريب و نيز عبد الرزاق و طحاوى و ابن حزم از زبان بومهلب آورده‌اند كه : عثمان نوشت : به من گزارش رسيده كه گروهى به آهنگ بازرگانى يا فراهم آوردن باج يا چرانيدن چارپايان ( 1 ) بيرون مىشوند و آنگاه نماز را شكسته مىخوانند نماز شكسته تنها براى كسى است كه او را در پى كارى فرستاده باشند ( 2 ) يا در برابر دشمن باشد .\r\nو از زبان قتاده آورده‌اند كه عياش مخزومى گفت : عثمان به برخى از كار گزارانش نوشت : اقامت كنندهء در يك شهر ، و نيز بيابانگردان و بازرگانان ، نماز خود را شكسته نخوانند و نماز شكسته ، تنها براى كسانى است كه توشه و توشه دان به همراه داشته باشند .\r\nو به گزارش ابن حزم : عثمان به كار گزارانش نوشت : هيچ يك از باجگيران\r\n\r\n","description":"","footnote":"\r\n( 1 ) « چرانيدن چارپايان » برگردان واژهء الجشر است - با جيم نقطه دار - كه در گزارش بعدى - از لسان العرب - نيز خواهيد خواند و در گزارش بالا كه از الغريب و جز آن بازگو شده « الحشر » آمده - با حاء بىنقطه - كه چون چيزى از آن دستگير نمىشد به همان گونه كه خود امينى ، درست مىشمارد آن را به « الجشر » دگرگون ساخته و با پشتگرمى به سخن بو عييد ، آن را به پارسى برگرداندم كه گويد : « الجشر » گروهىاند كه با چارپايانشان به سوى چراگاه بيرون شوند و شب را در همان جا مىمانند و در خانه‌ها فرود نمىآيند ( سنن بيهقى 3 / 126 ، المحلى از ابن حزم 5 / 1 ، نهايه از ابن اثير 2 / 325 ، لسان العرب 5 / 207 ، كنز العمال 4 / 239 ، تاج العروس 3 / 100 و 4 / 401\r\n( 2 ) « او را در پى كارى فرستاده باشند » برگردان واژهء « شاخصا » است بر بنياد آن چه در كناره‌هاى « سنن بيهقى » مىخوانيم هر چند در نهايه آن را به معنى مسافر گرفته و حديث بو ايوب را : « پيوسته در راه خدا مسافر - شاخص - بود » نمونه اى بر اين معنى شمرده است\r\n","page_name":" 304 ","page_number":332},
  {"content":"\r\nو بازرگانان و كشتكاران ( 1 ) نماز را شكسته نخوانند و تنها كسانى نماز را شكسته بخوانند كه . . . تا پايان گزارش گذشته\r\nو در لسان العرب مىخوانيم : در داستان عثمان ( ض ) آمده است كه او گفت :\r\nچرانيدن گوسفندان ، شما را در نمازتان گول نزند زيرا به راستى كسى مىتواند نماز را شكسته بخواند كه او را در پى كارى فرستاده باشند يا در برابر دشمن باشد .\r\nامينى گويد : عثمان اين قيد را براى نماز شكسته در سفر از كجا آورده ؟ مگر هيچ يك از حديثهائى كه در اين باره رسيده و ما آنها را در ص 182 تا 187 آورديم هيچ گونه قيدى دارد ؟ و مگر دامنهء آنها به آن گستردگى نيست ؟ و پيش از آنها مگر دستور خداوندى در آن آيه ، مطلق نيست كه مىگويد : و هنگامى كه در سفر باشيد باكى براى شما نيست كه نماز را كوتاه به جاى آريد ( 2 ) كه بوحنيفه - و پيروانش - و ثورى و ابو ثور ، در عام شمردن دستور آيه چنان تند رفته‌اند كه آن را ويژهء سفر مباح ندانسته و گفته‌اند كه سفر معصيت را نيز - همچون راهزنى و تبهكارى - در بر مىگيرد و اين را ، هم ابن حزم در المحلى 4 / 264 ياد كرده است و هم جصاص در احكام القرآن 2 / 312 و هم ابن رشد در بداية المجتهد 1 / 163 و هم ملك العلماء در البدايع 1 / 93 و هم خازن در تفسير خود 1 / 413\r\nو بودن در برابر دشمن ، هيچ ارتباطى به شكسته و تمام خواندن نماز ندارد و حالت ترس ، و بودن در برابر دشمن ، نمازها را به گونه اى ويژه در مىآرد و دستورهائى خاص بر آن بار مىكند و قواعدى را پيش مىكشد كه از آن دو مورد تجاوز نمىكند .\r\nپس به گونه اى كه همهء مسلمانان بر آن رفته‌اند ، مقتضاى ادلهء شرعى آن است كه بازرگان و مأمور خراج و كشاورز و دامدار و جز ايشان نيز چون - به همان اندازهء مقرر - از وطن دور شدند ، نماز را شكسته بخوانند و با ديگر مسافران يكسان\r\n\r\n","description":"","footnote":"\r\n( 1 ) برگردان واژه ءتان است با بهره گيرى از نهايهء ابن اثير\r\n( 2 ) سورهء نساء آيهء 101\r\n","page_name":" 305 ","page_number":333},
  {"content":"\r\nباشند و اگر به آن اندازه نرفتند چه اينان و چه ديگران حكم مسافر را ندارند و بايد نمازشان را تمام بخوانند بىآن كه هيچ فرقى ميان اصناف باشد و جدائىهائى كه خليفه در حكم اصناف نهاده فقط فتوائى خودسرانه است و نظريه اى ويژهء خود او و سخنى من درآورد ؛ كه نبايد به آن توجه كرد آن هم در برابر نصوص نبوى و همداستانى ياران وى و اجماع مسلمانان و پيشوايان و دانشمندان . ما نيز تنها از اين روى آن را ياد كرديم تا تو را هم از چون و چند بهره اى كه اين مرد از دانش دين داشته آگاه كنيم و هم از شتابزدگىاش در فتوى دادن بىجستجوى دليل شرعى ، يا بگو پرواى دليل نداشتن با وجود شناختن آن و در نتيجه ، سخن بر روى سخن پيامبر ( ص ) گفتن :\r\nهمچون آن بز كوهى كه روزى سنگ خاره را پياپى شاخ زند تا آن را از جاى بركند و به آن زيانى نرساند و تنها شاخ خودش سستى گيرد\r\nو تازه در گزارشى كه ابن جرير طبرى و جز او از راه على ( ع ) آورده‌اند به ويژه دربارهء بازرگانان مىخوانيم كه گروهى از ايشان از پيامبر ( ص ) پرسيدند :\r\nاى پيامبر خدا ما كه به مسافرت مىپردازيم چگونه نماز بگزاريم ؟ پس خداوند اين آيه فرستاد : و هنگامى كه در سفر باشيد باكى براى شما نيست كه نماز را كوتاه بخوانيد . ( 1 )\r\nو بوبكر بن ابو شيبة از وكيع و او از اعمش و او از ابراهيم گزارش كرده كه مردى بيامد و گفت : اى پيامبر ! من مردى بازرگانم و به بحرين رفت و آمد مىكنم ، پس وى را فرمود تا به جاى چهار ركعت ، دو ركعت بخواند . ( 2 )\r\n\r\n","description":"","footnote":"\r\n( 1 ) تفسير ابن جرير 5 / 155 ، مقدمات المدونة الكبرى از ابن رشد 1 / 136 ، تفسير ابن عطية - به نقل تفسير قرطبى 5 / 362 - الدر المنثور 2 / 209 ، تفسير شوكانى 1 / 471 ، تفسير آلوسى 5 / 134\r\n( 2 ) تفسير ابن كثير 1 / 544 ، الدر المنثور 2 / 210\r\n","page_name":" 306 ","page_number":334},
  {"content":"\r\n\r\n15 نظريهء خليفه دربارهء شكار حرم ( 1 )\r\nامام حنبليان احمد و جز او با اسناد صحيح آورده‌اند كه عبد اللَّه بن حارث بن نوفل گفت : عثمان روى به مكه آورد من در قديد به پيشواز رفتم و مردم ماء ( شناوران ، شكارچيان ) كبكى شكار كرده و ما آن را با نمك و آب پختيم و به عثمان و يارانش پيشكش كرديم ايشان دست به آن نزدند و عثمان گفت : اين شكارى است كه نه خود آن را شكار كرده‌ايم نه دستور به شكار آن داده‌ايم گروهى كه در جامهء احرام نبوده‌اند آن را شكار كرده و براى خوراك ما آورده‌اند و باكى در خوردن آن نيست پس در پى على فرستاد و چون او بيامد داستان را برايش باز گفت و على خشمگين شد و گفت : پيامبر ( ص ) چون پاچهء گورخرى را براى او آوردند گفت : « ما گروهى هستيم در جامهء احرام ، آن را به كسانى كه در جامهء احرام نيستند بخورانيد » و من هر مردى را كه شاهد آن داستان بود سوگند مىدهم ( كه گواهى دهد ) پس دوازده مرد از ياران رسول ( ص ) به گواهى دادن پرداختند و سپس على گفت يك بار نيز تخم شتر مرغ براى رسول ( ص ) آوردند و او گفت :\r\n« ما دسته اى در حال احرام هستيم و اين را به كسانى كه در جامهء احرام نيستند بخورانيد » و من هر مردى را شاهد آن داستان بوده سوگند مىدهم ( كه گواهى دهد ) پس گروهى كه شمارهء ايشان كمتر از آن دوازده تن بود به گواهى پرداختند و عثمان دست از غذا كشيد و به جاى خود رفت و آن خوراك را شكارچيان خوردند\r\n\r\n","description":"","footnote":"\r\n( 1 ) مسند احمد 1 / 100 و 104 ، كتاب الام از شافعى 7 / 157 ، سنن بو داود 1 / 291 ، سنن بيهقى 5 / 194 ، تفسير طبرى 7 / 45 و 46 ، المحلى از ابن حزم 8 / 254 ، كنز العمال 3 / 53 - به نقل از احمد و بو داود و طحاوى و بيهقى و بو يعلى و ابن جرير - كه اين يكى به گفتهء « كنز » جداگانه نيز به صحت آن گزارش ، حكم كرده است\r\n","page_name":" 307 ","page_number":335},
  {"content":"\r\nو در عبارتى ديگر كه احمد از زبان عبد اللَّه بن حارث آورده مىخوانيم كه پدر وى تهيهء خوراك عثمان را به گردن گرفت و خود وى گفت : گويا هنوز كبكى كه دور ظرف چيده بودند پيش چشمم است كه مردى بيامد و گفت على ( ض ) اين را ناخوش مىدارد پس عثمان پى على فرستاد كه دستهايش آلوده به برگ سائيده بود و به وى گفت : تو خيلى با ما ناسازگارى مىنمائى على گفت : يك بار كه پيامبر ( ص ) در حال احرام بود چون گور خرى برايش آوردند گفت : « ما در حال احرام هستيم و اين را به كسانى بخورانيد كه در جامهء احرام نباشند » و من به خدا سوگند مىدهم كه هر كس شاهد آن داستان بوده ( گواهى دهد ) پس مردانى برخاسته و گواهى دادند سپس گفت يك بار هم پنج تخم شتر مرغ براى پيامبر ( ص ) آوردند و او گفت : « ما در حال احرام هستيم ، آن را به كسانى بخورانيد كه در جامهء احرام نباشند » و من اينك هر مردى را كه شاهد آن داستان بوده به خدا سوگند مىدهم ( كه گواهى دهد ) پس مردانى برخاستند و گواهى دادند و عثمان برخاست و در چادر خويش شد و آن خوراك را براى شكارچيان باز گذاشتند .\r\nو در عبارت امام شافعى آمده است كه : عثمان در حالت احرام بود كه كبكى به او هديه كردند پس همهء آن گروه از آن خوردند مگر على كه آن را ناخوش داشت .\r\nو در عبارتى از ابن جرير مىخوانيم : عثمان بن عفان حج كرد و على نيز با او حج كرد ، كسى كه خود در حال احرام نبود حيوانى شكار كرده و گوشت آن را براى عثمان آورد وى از آن بخورد و على از آن نخورد و عثمان گفت : به خدا نه ما خود شكار كرديم و نه پيشنهاد و دستور شكار را داديم على اين آيت خواند : تا آن گاه كه شما در حال احرام هستيد شكار جانوران زمين بر شما نارواست سورهء مائده آيهء 96\r\nو در عبارتى آمده است : عثمان بن عفان ( ض ) در قديد فرود آمد پس\r\n","description":"","footnote":"","page_name":" 308 ","page_number":336},
  {"content":"\r\nخوراكى از كبك كه پاهاى آن رو به بالا بود برايش آوردند و او فرستاد دنبال على ( ض ) كه آن هنگام داشت در دهان شترى از آن خويش لگام مىنهاد و در حالى كه از دو دستش برگهاى كوبيده مىريخت بيامد ، پس على از دست زدن به آن خوددارى نمود و مردم نيز خوددارى نمودند و على گفت اين جا از تيرهء اشجع كيست ؟ آيا مىدانيد كه اعرابىاى چند تخم شتر مرغ و تتمير ( 1 ) وحشى براى پيامبر ( ص ) آورد و او گفت : اينها را به خانواده ات بخوران كه ما در حال احرام هستيم ؟ گفتند آرى پس عثمان از تخت خويش فرود آمد و گفت :\r\nبر ما پليد شد .\r\nو در عبارت بيهقى مىخوانيم : حارث جانشين عثمان بود در طائف ، و براى عثمان خوراكى از كبك و گوشت حيوانات وحشى بساخت و او در پى على ( ض ) فرستاد و پيك به هنگامى او را ديد كه براى شتران خويش برگها را مىكوبيد ، و به همان حال كه برگهاى سائيده از دستش مىريخت بيامد . پس گفتندش :\r\nبخور گفت : اين را به گروهى بخورانيد كه در جامهء احرام نباشند زيرا مادر حال احرام هستيم سپس على گفت : كسانى از تيرهء اشجع را كه اين جايند سوگند مىدهم كه آيا مىدانيد رسول خدا ( ص ) چون در حال احرام بود و پاى گور خرى برايش هديه آوردند از خوردن آن سر باز زد ؟ گفتند آرى .\r\nطبرى از طريق صبيح بن عبد اللَّه عبسى آورده است كه عثمان ، ابو سفيان بن حرث را بر حوالى مكه و مدينه فرستاد تا در قديد فرود آمد پس مردى از اهل شام بر وى گذشت كه بازى و شاهينى شكارى با او بود پس آن را از وى عاريت گرفت و با آن كبكهائى شكار كرد و در آغلى نهاد تا چون عثمان بر وى گذشت آن را پخت و براى او آورد عثمان گفت : بخوريد برخىشان گفتند باشد تا على بيايد و چون او آمد و آن چه پيش رويشان بود ديد گفت ما از آن نمىخوريم عثمان گفت چرا نمىخورى گفت : اين شكارى است كه در حال احرام ، خوردن آن روا\r\n\r\n","description":"","footnote":"\r\n( 1 ) تتمير پاره پاره و كباب كردن گوشت است و خشك كردن آن ( لسان العرب )\r\n","page_name":" 309 ","page_number":337},
  {"content":"\r\nنيست عثمان گفت براى ما توضيح بده على اين آيت خواند : اى كسانى كه ايمان آورده‌ايد در حال احرام شكار را نكشيد عثمان گفت مگر ما آن را كشته‌ايم ؟ ، در پاسخ وى اين آيت خواند : بر شما شكار دريائى و طعام آن حلال گرديد تا شما و كاروانان به آن بهره مند شويد ولى شكار بيابانى تا زمانى كه در حال احرام هستيد بر شما حرام است .\r\n- و به گونه اى كه ابن حزم از طريق بسر بن سعيد ياد كرده - سعيد بن منصور آورده است كه عثمان در دو سال از خلافتش چون در حال احرام بود در منازل ميان راه ، جانوران وحشى را برايش شكار كرده و سر مىبريدند و او آن را مىخورد سپس زبير در اين باره با او به سخن پرداخت و او گفت : نمىدانم اين چيست ، اين براى ما و به خاطر ما صيد نمىشود و بد نيست آن را ترك كنيم ، پس آن را ترك كرد .\r\nامينى گويد : اين داستان نشان دهندهء آن است كه دانش خليفه از رسيدن به كنه اين مسأله تا چه اندازه ناتوان بوده يا چقدر خوش مىداشته از فرمايش خليفهء دوم پيروى كند كه دستور مىداد كسانى كه در حال احرام هستند گوشت شكار را بخورند و فتوى دهندگان را از ناسازگارى نمودن با اين دستور پرهيز مىداد و ايشان را تهديد مىكرد كه در صورت سرپيچى از فرمان وى سر و كارشان با تازيانه خواهد بود كه اگر خدا خواهد تفصيل آن حكايت را هم خواهيم آورد جز اينكه وقتى امير مؤمنان ( ع ) با استناد به حكم قرآن و سنت - دهان عثمان را بست او هيچ راه گريزى نيافت مگر اين كه به چادر خويش درآمده و به اين بسنده كند كه : راستى تو با ما خيلى ناسازگارى مىنمائى ! و اين سخن مىرساند كه ميان امير مؤمنان ( ع ) و ميان خليفه ، ناسازگارى بسيار بوده و آن گاه روشن است كه هرگاه ميان على ( ع ) و كسى ديگر - هر كه خواهد باشد - اختلافى باشد حق با على ( ع ) است و بس ، چرا كه مطابق گفتهء پيامبر : على با حق است و حق با على و آن دو از يكديگر جدا نشوند تا در روز قيامت كنار حوض كوثر\r\n","description":"","footnote":"","page_name":" 310 ","page_number":338},
  {"content":"\r\nبر من درآيند ( 1 ) و نيز : على با قرآن است و قرآن با او از يكديگر جدا نشوند تا در كنار حوض كوثر بر من درآيند ( 2 ) و چرا كه او دروازهء شهر علم پيامبر است و وارث علم و ظرف علم او و استادترين پيروانش در كار داورى ( 3 ) و گرنه على ( ع ) بسيار پاكتر از آن بود كه از سر هواپرستى يا به خاطر دشمنى با اين و آن راه ناسازگارى پيش گيرد زيرا اين شيوه‌ها از گناهان پليدى است كه خداوند در آيهء تطهير از او ( ع ) دور شمرده و تازه هر دانشورى در برابر دانش او سر فرود مىآورد و هيچ چون و چرائى در اين نبود كه او آگاه ترين مردم است به سنت پيامبر و از همين روى بود كه چون عمر ، عبد اللَّه بن جعفر را از پوشيدن جامهء رنگ شده در حال احرام نهى كرد امام ( ع ) با اين سخن ، دهان وى را بست كه :\r\nگمان نمىكنم كسى بتواند سنت پيامبر را به ما بياموزد ( 4 ) و عمر خاموش شد زيرا چاره اى جز تسليم در برابر سخن او نيافت و اگر كسى جز على ( ع ) در برابرش بود البته تازيانه را برايش بلند مىكرد . و از همين روى نيز بود كه عمر در هر كار دشوارى روى به او مىآورد و چون آن را برايش حل مىكرد مىگفت :\r\nاگر على نبود عمر هلاك مىشد ( 5 ) - يا مانند اين سخن - و به همين زودى از زبان خود عثمان هم خواهى شنيد كه : اگر على نبود عثمان هلاك مىشد .\r\nپس نظريهء امام پاك است كه بايد پيروى شود زيرا قرآن ، آن را تأييد كرده و خداوند مىگويد : « تا هنگامى كه در حال احرام باشيد شكار زمين بر شما حرام است » چنان چه خود على ( ع ) نيز در برابر عثمان به همين آيه استدلال كرد و با عام بودن حكم آن - به گونه اى كه ابن حزم در المحلى 7 / 249 به نقل از گروهى گزارش كرده - آشكار مىشود كه آن چه صيد شده ، تملك آن و\r\n\r\n","description":"","footnote":"\r\n( 1 ) برگرديد به آن چه در ج 3 ص 155 تا 158 چاپ اول و 176 تا 180 چاپ دوم گذشت\r\n( 2 ) برگرديد به آن چه در ج 3 ص 158 چاپ اول و 180 چاپ دوم آورديم\r\n( 3 ) برگرديد به آن چه در ج 6 ص 54 تا 73 چاپ اول و 61 تا 81 چاپ دوم مفصلا آورديم\r\n( 4 ) كتاب الام از شافعى 2 / 126 ، المحلى از ابن حزم 7 / 260\r\n( 5 ) برگرديد به آن چه در جلد ششم از همين كتاب ما به عنوان « آثار نادر در علم عمر » گذشت\r\n","page_name":" 311 ","page_number":339},
  {"content":"\r\nكشتن آن و خوردنش به هر گونه باشد حرام است و از همين روى بر كسى كه در حال احرام باشد خوردن گوشت شكار را حرام دانسته‌اند هر چند كسى ديگر كه در حال احرام نيست آن را براى خود شكار كرده و سر بريده باشد و نيز محرم نبايد به سر بريدن شكار پردازد هر چند كه آن شكار پيش از احرام بستن وى ملك او شده باشد و قرطبى در تفسير خود 6 / 321 مىنويسد : حرام بودن ، صفت شيئى نيست بلكه متعلق به افعال است پس مقصود از آيه : « و حرام شد بر شما شكار بيابانى » همان كار شكار است و مىخواهد محرم را از پرداختن به شكار منع كند يا مقصود از شكار ، حيوانى است كه شكار شود - از باب نامگذارى مفعول به فعل - و اين معنى روشنتر است زيرا اجماع علماء بر آن است كه كسى كه در حال احرام است جايز نيست شكارى كه به او ببخشند بپذيرد و جايز نيست كه آن را بخرد يا شكار كند يا آن را به هر صورتى كه تصور شود به ملكيت خود درآرد و در اين باره هيچ اختلافى ميان علماى مسلمين نيست زيرا هم حكم آيهء : « و حرام شد بر شما شكار بيابانى تا آن گاه كه در حال احرام باشيد » عام است و هم حديثى كه صعب پسر جثامه نقل كرده اين معنى را مىرساند .\r\nدر ص 322 نيز گويد از على و ابن عباس و ابن عمر روايت شده كه كسى كه در حال احرام است خوردن شكار در هيچ حالى بر او جايز نيست خواه به خاطر او صيد شده باشد خواه نه زيرا حكم اين آيه : « و حرام شد بر شما شكار بيابانى تا آن گاه كه در حال احرام باشيد » عام است و ابن عباس گفته : اين حكم بدون قيد است و طاوس و جابر بن زيد و ابو الشعثاء نيز چنين گفته‌اند و از ثورى نيز همين نظر روايت شده و اسحاق نيز همين را گفته و استنادشان به حديث ابن جثامه است پايان\r\nو مؤيد نظريهء امام ( ع ) و پيروانش ، احاديثى است كه سنت ثابتهء پيامبر را مىنمايد و در كتابهاى « صحيح » و « مسند » ياد شده و اين هم چند تا از آنها :\r\n","description":"","footnote":"","page_name":" 312 ","page_number":340},
  {"content":"\r\n1 - ابن عباس گفت : اى زيد بن ارقم مىدانى كه بازوى صيدى را به پيامبر هديه كردند و او آن را نپذيرفت و گفت ما در حال احرام هستيم ؟ گفت آرى .\r\nو به عبارتى : زيد بن ارقم بيامد و ابن عباس از او ياد آورى مسأله را خواست و گفت : چگونه به من خبر دادى كه گوشت شكار را به پيامبر ( ص ) هديه كردند با آن كه حرام است ؟ گفت : آرى مردى يك عضو از گوشت شكارى را به او هديه كرد و او نپذيرفت و گفت : ما نمىخوريم ما در حال احرام هستيم\r\nو به عبارت مسلم : زيد بن ارقم بيامد و ابن عباس نزد او شد و دربارهء گوشت شكار از او فتوى خواست و او گفت : پيامبر در حال احرام بود كه گوشت شكارى براى او آوردند و او آن را رد كرد\r\nبرگرديد به صحيح مسلم 1 / 450 ، سنن بوداود 1 / 291 ، سنن نسائى 5 / 184 ، سنن بيهقى 5 / 194 ، المحلى از ابن حزم 7 / 250 كه مىگويد اين حديث را از طرقى روايت كرديم كه همه اش صحيح است .\r\n2 - صعب پسر جثامه گفت : من در ابواء با ودان ( 1 ) بودم كه پيامبر بر من بگذشت و گوشت گور خرى براى او هديه بردم و آن را رد كرد و چون از چهرهء من دريافت كه خوشم نيامده گفت : « رد كردن اين ، براى بودنش از سوى تو نيست ولى ما در حال احرام هستيم » و به عبارتى : گوشت گورخرى براى پيامبر آوردند و او آن را رد كرد و گفت ما در حال احرام هستيم و شكار نمىخوريم\r\nبرگرديد به صحيح مسلم 1 / 449 ، مسند احمد 4 / 37 ، سنن دارمى 2 / 39 ، سنن ابن ماجه 2 / 262 ، سنن نسائى 5 / 184 ، سنن بيهقى 5 / 192 - از چند طريق - احكام القرآن از جصاص 2 / 586 ، تفسير طبرى 7 / 48 ، تيسير الوصول 1 / 272\r\n3 - سعيد پسر جبير آورده است كه ابن عباس گفت پيغمبر در حال احرام\r\n\r\n","description":"","footnote":"\r\n( 1 ) ودان - با فتح و او - دهكده اى است ميان مكه و مدينه و نزديك جحفه و از آن جا تا ابواء - هشت ميل است و صعب بن جثامه از آن جا است . معجم البلدان\r\n","page_name":" 313 ","page_number":341},
  {"content":"\r\nبود كه نيم گورخرى برايش هديه آوردند و آن را رد كرد و به عبارت احمد :\r\nپيامبر ( ص ) در حال احرام بود كه صعب بن جثامه سرين گورخرى را به او هديه كرد و پيامبر ( ص ) همان گونه كه از آن خون مىچكيد آن را رد كرد .\r\nو به عبارتى كه طاوس در حديث خود آورده : يك بازو از گوشت شكارى را به او هديه كرد و . . .\r\nو به عبارت مقسم : گوشت گورخرى را . . .\r\nو به عبارتى كه عطاء در حديث خود آورده : شكارى به او هديه شد و آن را نپذيرفت و گفت ما در حال احرام هستيم\r\nو به عبارت نسائى : پيامبر ( ص ) در حال احرام بود كه در قديد ، صعب بن جثامه پاى يك گورخرى كه از آن خون مىچكيد به او هديه كرد و او آن را به وى رد كرد\r\nو به عبارت ابن حزم : پاى گورخرى به پيامبر ( ص ) هديه شد و او آن را رد كرد و گفت : ما در حال احرام هستيم و شكار نمىخوريم و به عبارتى : اگر نه اين بود كه در حال احرام هستيم البته اين را از تو مىپذيرفتيم\r\nبرگرديد به : صحيح مسلم 1 / 449 ، مسند احمد 1 / 290 و 338 و 341 ، مسند طيالسى ص 171 ، سنن نسائى 5 / 185 ، سنن بيهقى 5 / 193 ، المحلى از ابن حزم 7 / 249 كه مىنويسد : اين حديث را از طرقى كه همهء آنها صحيح است روايت كرده‌ايم ، احكام القرآن از جصاص 2 / 586 ، تفسير قرطبى 6 / 322\r\nشايان توجه : در برابر حديث بالا - كه همه صحت آن را پذيرفته‌اند - بيهقى در السنن الكبرى 5 / 193 از طريق عمرو بن اميه ضمرى آورده است كه « صعب بن جثامه در جحفه سرين گورخرى براى پيامبر هديه آورد و او از آن بخورد و قوم نيز از آن بخوردند . » و سپس مىگويد : اين اسنادى درست است و اگر محفوظ بوده باشد ممكن است كه پيامبر شكار زنده را رد كرده و گوشت شكار را پذيرفته باشد و خدا داناتر است پايان\r\n","description":"","footnote":"","page_name":" 314 ","page_number":342},
  {"content":"\r\nگمان نمىكنم بيهقى تا اين اندازه‌ها بىسواد بوده ! و راستى اين كه علاقهء او به تبرئه كردن خليفه - در آن نظريهء مخالف با قرآن و سنت پيامبر - وى را بر آن داشته كه حديث ضعيف را صحيح بشمارد و براى جمع ميان آن و حديث صحيحى كه قبلا گذشت به تفسيرى پردازد كه صريح لفظ ، آن را نمىپذيرد . و در تعقيب همان هدف بيهقى است كه بخارى چون آن حديث صحيح مورد اتفاق را در جلد سوم صحيح خود ص 165 مىآورد كلمات : پا ، سرين ، بازو ، يك نيمه ، گوشت را كه به صورت مضاف در عبارات مختلف حديث آمده انداخته است ! و جصاص نيز در احكام القرآن 2 / 586 راه او را دنبال كرده كه خدا زنده بدارد درستكارى را !\r\nو ابن تركمانى در شرح بر سنن كبرى در دنبالهء نظريهء بيهقى دربارهء آن حديثى كه آورده مىنويسد : مىگويم : در سند اين حديث يحيى بن سليمان جعفى است كه آن را از ابن وهب روايت كرده و او نيز - به گونه اى كه يحيى بن ايوب مرا آگاه ساخت - همان غافقى مصرى است و دربارهء يحيى بن سليمان ، ذهبى در الميزان و الكاشف مىنويسد : به گفتهء نسائى او مورد اطمينان نيست و به گفتهء ابن حبان : وى چه بسا احاديث غريب روايت مىكند و دربارهء غافقى نيز نسائى گويد : او آن قوى نيست و ابو حاتم گفته : به سخن وى استدلال نشايد . و احمد گفته : وى حافظه اى بد داشته و بسيار خطا مىكرده و مالك در مورد دو حديث ، سخن وى را دروغ شمرده ، بنابر اين نبايستى به تأويل اين حديث پرداخت چرا كه سندش چنان است و با حديث صحيح نيز مخالف است و اين كه بيهقى گويد : شكار زنده را رد كرده و گوشت شكار را پذيرفته مردود است زيرا در حديث صحيح مىخوانيم كه پيامبر ( ص ) آن را رد كرده است پايان\r\n4 - عبد اللَّه بن حرث از ابن عباس و او از على نقل كرده كه پيامبر ( ص ) در حال احرام بود كه گوشت شكار برايش آوردند و آن را نخورد .\r\nمسند احمد 1 / 105 ، سنن ابن ماجه 2 / 263\r\n","description":"","footnote":"","page_name":" 315 ","page_number":343},
  {"content":"\r\n5 - هشام بن عروه از پدرش روايت كرده است كه عايشه ام المؤمنين به وى گفت : خواهر زادهء من ! اين ده شبى كه هست اگر در دلت گذشت كه چيزى بخورى آن را رها كن - و اين را دربارهء خوردن گوشت شكار گفت .\r\nموطأ مالك 1 / 257 ، سنن بيهقى 5 / 194 ، تيسير الوصول 1 / 273\r\n6 - نافع آورده است كه آهوئى كه در مكه سر بريده بودند به ابن عمر هديه كردند و آن را نپذيرفت . و ابن عمر خوش نمىداشت كه كسى كه در حال احرام است به هيچ روى از گوشت شكار بخورد\r\nاين روايت را هم ابن حزم در المحلى 7 / 250 از طريقى آورده است كه همهء رجال راوى آن مورد اطميناناند .\r\nو اگر خليفه سنت پيامبرش را مىدانست شايد با آن مخالفت نمىكرد و اگر چيزى داشت كه بتواند در برابر آن سنت قطعى علم كند و به استدلال پردازد البته كوتاه نمىآمد و اين كار را براى پيروانش نمىگذاشت كه پس از گذشت روزگارى دراز به سود او به استدلال پردازند و آن هم با دليلهائى كه - در برابر حق - هيچگونه بىنيازى نمىدهد . بيهقى در سنن خود 5 / 194 مىنويسد : على و ابن عباس ( ض ) بر آن رفته‌اند كه هر كس در حال احرام باشد خوردن آن مطلقا بر وى حرام است و در اين زمينه عمر و عثمان و طلحه و زبير و جز آنان با ايشان مخالفت نموده‌اند و حديث ابو قتاده و جابر نيز با ايشان است و خدا بهتر داند . پايان\r\nحديث بوقتاده به اين گونه است كه گويد : در سال حديبيه من با پيامبر ( ص ) برفتم و يارانم احرام بستند و من نبستم پس پيامبر ( ص ) برفت و من با يارانم بودم و ايشان برخى با برخى ديگر مىخنديدند و من نگاه كردم و گور خرى ديدم و بر آن تاختم و نيزه اى به آن زدم و بر جايش بداشتم و از ايشان كمك خواستم و از يارى من سرباز زدند و از آن خورديم و من به پيامبر پيوستم و گفتم اى پيغمبر ! من به گورخرى برخوردم كه مقدارى از آن نزدم مانده پيامبر ( ص ) به آن گروه كه در\r\n","description":"","footnote":"","page_name":" 316 ","page_number":344},
  {"content":"\r\nحال احرام بودند گفت : بخوريد . ( 1 )\r\nاين حديث نمىتواند مقصود مدعيان را برساند زيرا داستان آن به گونه اى كه از صريح الفاظش بر مىآيد - در سال ششم هجرت - سال حديبيه - روى داده و آن گاه بسيارى از احكام حج - از آن جمله تعيين جاىهاى احرام بستن حجاج - در سال دهم هجرت - حجة الوداع - تشريع شده و از همين روى نيز بوقتاده در آن هنگام احرام نبسته و در اين كار با پيامبر و ياران او همراهى ننمود . ابن حجر در فتح البارى مىنويسد 4 / 19 : « گفته‌اند اين داستان پيش از آن روى داده كه پيامبر جاىهاى احرام بستن حجاج را تعيين كند » و سندى در شرح سنن نسائى 5 / 185 آن جا كه حديث ابو قتاده ذكر مىشود گويد از عبارت « سال حديبيه » كه در حديث آمده آشكارا بر مىآيد كه احرام نبستن او و گذشتن وى بدون احرام از جائى كه بايد با احرام بود ، پيش از وضع مقرراتى بوده است كه جاىهاى احرام بستن حجاج را معين مىكند زيرا به گونه اى كه از احمد روايت شده وضع اين مقررات در حجة الوداع بوده است .\r\nاحكام شكار هم در همين سال و در سورهء مائده نازل شده كه آن نيز آخرين سورهء نازل شده از قرآن است و روايت شده كه پيامبر ( ص ) آن را در حجة الوداع خواند و گفت : « اى مردم ! سورهء مائده آخرين وحى است كه نازل شده حلال آن را حلال بشماريد و حرام آن را حرام » و مانند اين حديث نيز موقوفا از عايشه نقل شده كه حاكم آن را صحيح شمرده و ابن كثير به آن اعتراف كرده و بوعبيد نيز از طريق ضمرة بن حبيب و عطية بن قيس ، مرفوعا آن را آورده است ( 2 )\r\nپس شگفتى ندارد كه چندى از موضوعات مربوط به حج ، حكم آنها در سال حديبيه هنوز وضع نشده و بعدها مقرر گردد و يكى از آنها\r\n\r\n","description":"","footnote":"\r\n( 1 ) صحيح بخارى 3 / 163 ، صحيح مسلم 1 / 450 ، سنن نسائى 5 / 185 ، سنن ابن ماجه 2 / 363 ، سنن بيهقى 5 / 188\r\n( 2 ) مستدرك حاكم 2 / 311 ، تفسير قرطبى 6 / 31 ، تفسير زمخشرى 1 / 403 ، تفسير ابن كثير 2 / 2 ، تفسير خازن 2 / 448 ، تفسير شوكانى 2 / 1\r\n","page_name":" 317 ","page_number":345},
  {"content":"\r\nنيز همين مسأله باشد . و تازه امير مؤمنان ( ع ) خود در سال حديبيه حاضر بود ، و داستان بوقتاده را - اگر هم فرض كنيم درست باشد - مانند ديگران كه ديدند او نيز ديد و با همهء اينها كار عثمان را ، هم او نادرست شمرد و هم آن گواهانى كه او ( ع ) ايشان را - با سوگند - به گواهى دادن واداشت و به سود او گواهى دادند و بر ايشان نيز آنچه در سال حديبيه روى داد پوشيده نبود و با اين همه ، گواهى دادند كه پس از آن ، قانونى ثابت وضع شده است .\r\nو اگر داستان بوقتاده بوئى از صحت يا ارزش استناد داشت البته عثمان از تمسك به آن خوددارى نمىكرد ولى او دانست كه چگونگى قضيه به همان صورت بوده كه ياد كرديم و كارى كه پيش از تصويب يك قانون انجام شود مدرك نتواند بود و امام نيز با دليل كوبندهء خود او را مجاب كرد و او به جاى ادامهء گفتگو و استدلال ، به چادر خود پناه برد و غذا را براى شكارچيان باز گذاشت .\r\nحديث جابر را نيز تعدادى از پيشوايان فقه و حديث از طريق عمرو پسر ابو عمرو - و او از مطلب بن حنطب و او از جابر بن عبد اللَّه - آورده و به ضعيف بودن آن تصريح كرده‌اند و متن آن نيز به اين گونه است كه : پيامبر ( ص ) گفت شكار بيابانى بر شما حلال است هر چند در حال احرام باشيد مگر خود آن را شكار كرده باشيد يا آن را براى شما شكار كرده باشند ( 1 )\r\nنسائى در سنن خود گويد : ابو عبد الرحمن عمرو بن ابى عمرو در كار حديث نيرومند نيست هر چند مالك نيز از وى روايت كرده است .\r\nو ابن حزم در المحلى مىنويسد : روايت جابر انداختنى است زيرا از زبان عمرو بن ابى عمرو رسيده كه او هم ضعيف است .\r\nو ابن تركمانى در شرحى كه بر سنن بيهقى نوشته در كنار گفتهء شافعى « ابن ابى يحيى از دراوردى حافظتر است » مىنويسد : مىگويم حديث دراوردى را\r\n\r\n","description":"","footnote":"\r\n( 1 ) كتاب الام 2 / 176 ، سنن بو داود 1 / 291 ، سنن نسائى 5 / 187 ، سنن بيهقى 5 / 190 ، المحلى از ابن حزم 7 / 253\r\n","page_name":" 318 ","page_number":346},
  {"content":"\r\nبخارى و مسلم و بقيهء جماعت ، شايستهء پشتگرمى دانسته و ابن معين گويد :\r\nوى حجت و مورد اطمينان است و قطان و ابو حاتم و جز آن دو وى را مورد اطمينان شمرده‌اند اما از ابن ابى يحيى چيزى در كتابهاى پنجگانه نرسيده و گروهى از حافظان - همچون ابن حنبل و ابن معين و ديگران - وى را دروغگو شمرده‌اند و بشر بن مفضل گفته دربارهء او از فقهاى مدينه تحقيق كردم و همهء ايشان گفتند وى دروغساز است - يا پاسخى نظير آن - و مالك را پرسيدند آيا وى ( در روايت حديث ) مورد اطمينان بود ؟ گفت نه ، در دينش هم مورد اطمينان نبود .\r\nو ابن حنبل گفته : وى قدرى و معتزلى و جهمى بوده و هر عيبى را در او مىتوان يافت و بيهقى در التيمم و النكاح مىنويسد در عادل بودن او سخن به اختلاف گفته‌اند . و با همهء اينها چگونه مىتوان او را برتر از دراوردى شمرد ؟\r\nو گويد : تازه اگر او و آن كه را با اوست برتر از وى شمريم باز هم آن حديث خود به خود عيبناك است - براى بودن عمرو پسر ابو عمرو در سند آن و با آشفتگى او در اين حديث كه دربارهء او سخنها نيز رفته ، ابن معين و بو داود گويند :\r\nاو نيرومند نيست و يحيى مىافزايد : مالك او را ضعيف مىشمرد و سعدى گفته :\r\nحديث وى آشفته است .\r\nو گويد : دربارهء مطلب نيز ابن سعد مىگويد : حديث وى شايستهء دليل شدن نيست زيرا او احاديث بسيارى از پيامبر ( ص ) نقل مىكرد كه نمىگفت از كه شنيده است و تودهء ياران او نيز عيبهاى حديثهاشان را پنهان مىدارند و تازه از راه ديگر هم سند حديث گسيخته است زيرا ترمذى گويد : مطلب شخصا از جابر حديث نشنيده و بنابراين روشن مىشود كه سند اين حديث چهار عيب دارد يكى در مورد مطلب ، دوم از لحاظ اين كه اگر هم مطلب را قابل اطمينان بدانيم باز او شخصا حديثى از جابر نشنيده پس سند حديث گسيختگى دارد . سوم در\r\n","description":"","footnote":"","page_name":" 319 ","page_number":347},
  {"content":"\r\nمورد عمرو ، چهارم از لحاظ اين كه اگر هم او را قابل اطمينان بدانيم باز هم - چنانچه گذشت - دربارهء اين حديث به اختلاف سخن رانده است پايان\r\nسپس ابن تركمانى مىپردازد به ياد كردن ايراد طحاوى به اين حديث از اين نظر گاه كه : اگر چيزى خود به خود بر كسى حلال باشد صرفا به خاطر آن كه ديگرى ، آن را به نيت دادن به او شكار كرده باشد بر وى حرام نمىشود .\r\nاين كوتاه سخنى بود دربارهء حديث بوقتاده و جابر ، كه از آن مىفهميم اين دو حديث شايستهء اعتماد نيست و به استناد آن نبايستى از آن احاديث صحيح و ثابت كه ياد شد دست برداشت و مخصصى براى حكم عام و قيدى براى احكام مطلق قرآن دست و پا كرد ، و آن چه در اين مسأله بايد مورد استناد باشد كتاب عزيز خداوند است و سنت ثابت و شريف پيامبر ، و هر چه را با آن مخالف باشد - نظريهء هر كس مىخواهد باشد - بايد به ديوار زد . از آن دو پيروى كن و پيرو هوسهاى نادانان مباش .\r\n\r\n16 دعوائى كه خليفه آن را به نزد على مىفرستد\r\nاحمد و دورقى از طريق حسن بن سعد - و او از پدرش - آورده‌اند كه يحيس ( 1 ) و صفيه از برده‌هاى خمس بودند و صفيه به مردى كه نيز از اموال خمس بود زنا داد و كودكى بزاد و مرد زناكار و يحيس هر كدام مدعى پدرى آن فرزند بودند و دعوى را به نزد عثمان بردند و عثمان دعوى را به نزد على برد و على گفت : در اين باره همان گونه كه پيامبر ( ص ) داورى كرد داورى مىكنم : فرزند از آن شوهر قانونى است و زناكار را جز سنگ بهره اى نيست ، به هر يك از آن\r\n\r\n","description":"","footnote":"\r\n( 1 ) در مسند احمد يحنس آمده است\r\n","page_name":" 320 ","page_number":348},
  {"content":"\r\nدو پنجاه تازيانه بزن ( 1 )\r\nامينى گويد : مىدانى چرا خليفه ، قضاوت و حكم دادن را به امير مؤمنان محول كرد ؟ اگر نمىدانى علتش اين بود كه خود چنان مايه اى از علم نداشت كه بتواند دعوى را فيصله دهد و شايد هم اين آيه به گوش وى خورده بود كه : زن و مرد زناكار به هر كدام بايستى صد تازيانه بزنيد ( 2 ) و اجمالا نيز مىدانست كه در بسيارى از احكام ميان بنده و آزاد تفاوت است ولى ديگر اين را ندانسته بود كه مسألهء حد نيز از آن احكام و فروع است و گويا توجهى به اين آيه نداشت كه : و هر كس از شما از جهت مكنت نتواند زنان عفيف مؤمن به نكاح آرد از آن چه مالك شده‌ايد - از كنيزان مؤمن - گيرد ، خدا به ايمان شما داناتر است همه از يكديگريد آنها را به اذن كسانشان به زنى گيريد و مهرشان را به شايستگى بدهيد كه عفيفان باشند نه زناكار و رفيقگير ، و چون شوهردار شدند اگر كار بدى كردند مجازاتشان نصف زنان آزاد است ( 3 )\r\nشايد هم اين آيه در پيش چشمش بود ولى نمىتوانست حقيقت آن را بفهمد زيرا اين را به حافظه اش سپرده بود كه مجازات روسبيان شوهردار ، سنگسار كردن است جز آن كه نمىدانست سنگسار كردن قابل نصف كردن نيست و كيفرى را كه مىتوان نصف كرد تازيانه زدن است و اين آيه دستور مىدهد كه كنيزان شوهر دار اگر زنا دهند نبايد آنان را سنگسار كرد و بايستى نصف مجازات تازيانه اى كه در سنت پيامبر بر زنا كاران بى همسر ثابت است برايشان نيز روا داشت ( 4 )\r\n\r\n","description":"","footnote":"\r\n( 1 ) مسند احمد 1 / 104 ، تفسير ابن كثير 1 / 478 ، كنز العمال 3 / 227\r\n( 2 ) سورهء نور آيهء 2\r\n( 3 ) سورهء نساء آيهء 25\r\n( 4 ) صحيح بخارى 10 / 48 ، صحيح مسلم 2 / 37 ، سنن بو داود 2 / 239 ، سنن ابن ماجه 2 / 119 ، سنن بيهقى 8 / 342 ، موطأ مالك 2 / 170 ، كتاب الام شافعى 6 / 121 ، تفسير قرطبى 12 / 159\r\n","page_name":" 321 ","page_number":349},
  {"content":"\r\nو احمد در مسند خود 1 / 136 از طريق ابو جميله آورده است كه على ( ع ) گفت پيامبر ( ص ) مرا به نزد كنيزى سياه كه زنا كرده بود فرستاد تا وى را تازيانه بزنم و حد بر وى جارى كنم من ديدم او آلوده به خون نفاس است به نزد پيامبر ( ص ) شدم و او را آگاه كردم به من گفت : چون از نفاسش بيرون شد پنجاه تازيانه به او بزن اين حديث را ابن كثير نيز در تفسير خود 1 / 476 آورده و آنجا مىخوانيم : چون بيمارى نفاسش بهبود يافت پنجاه تازيانه به او زن . شوكانى نيز در نيل الاوطار 7 / 292 آن را با همين عبارت آورده و مسلم و بو داود و ترمذى نيز آن را آورده‌اند و در عبارت ايشان كلمهء پنجاه نيست .\r\nگرفتيم كه خليفه اين داستان را - بخاطر گذشت زمانى دراز بر آن - فراموش كرده بود ولى آيا آن چه را هم در روزگار عمر پيش چشمش روى داد از ياد برده بود كه بنابر آن چه حافظان آورده‌اند ( 1 ) وى كنيزان شوهردار زنا كار را پنجاه تازيانه زد . شايد هم خليفه از مفهوم آيات قرآن آگاهى يافته ولى سنت پيامبر را از ياد برده و آن چه را هم در عهد عمر روى داد به يادش بوده ولى در حكم مجازات غلامان درمانده ، زيرا ديده است كه آيهء كريمه - و به همين گونه نصوص احاديث - نص دربارهء كنيزان است و ندانسته كه از جهت برده بودن فرقى ميان غلام و كنيز نيست و ملاك واحد است و اين را امامان حديث و تفسير بالاتفاق پذيرفته‌اند چنان كه هم از كتاب الام شافعى 6 / 144 بر مىآيد و هم از احكام القرآن جصاص 2 / 206 و از سنن بيهقى 8 / 243 و تفسير قرطبى 5 / 146 و 12 / 159 و تفسير بيضاوى 1 / 270 و تيسير الوصول 2 / 4 و فيض الاله المالك بقاعى 2 / 311 و فتح البارى 12 / 137 و فتح القدير 1 / 416 و تفسير خازن 1 / 360 . شوكانى هم در نيل الاوطار 7 / 292 مىنويسد : به گونه اى كه صاحب البحر حكايت كرده هيچ كس نيست كه ميان غلام و كنيز تفاوت قائل باشد .\r\nشايد هم خليفه گمان برده كه فرزند زن روسبى - به طور طبيعى - حتما\r\n\r\n","description":"","footnote":"\r\n( 1 ) موطأ مالك 2 / 170 ، سنن بيهقى 8 / 242 ، تفسير ابن كثير 1 / 476 ، كنز العمال 3 / 86\r\n","page_name":" 322 ","page_number":350},
  {"content":"\r\nبايد از نطفهء رفيق زناكارش باشد و ندانسته كه آخر ، شوهر قانونىاش هم با او همبستر شده يا دست كم امكان اين هست كه وى مدتى پيش - كه با گذشت آن ، دورهء باردارى زن به سر مىرسد - با وى آميخته باشد و بدين ترتيب فراش قانونى كه فرزند را به صاحب فراش ملحق مىكند تحقق مىيابد چنان كه امير مؤمنان ( ع ) نيز بر همين مبنا داورى كرد و قاعده كلى در اين مورد همان گفتهء پيامبر است كه : فرزند از آن شوهر قانونى است و زناكار را بهره اى جز سنگ نيست .\r\nراستى را كه خليفه در ارجاع داورى دربارهء اين مسأله ، به كسى كه داناى كتاب و سنت است انصاف ورزيده زيرا او به علم اليقين مىدانسته كه پاسخ آن نزد خاندان پاك پيامبر است نه نزد دودمان اموى . و اى كاش او در همهء مسائلى كه با آن روبرو مىشد به همين گونه انصاف مىورزيد و اى كاش مىدانست توده به امامى نياز دارند كه داناى كتاب خدا و سنت پيامبر باشد و در فهم آن در نماند كاش اين را مىدانست و منصفانه در زمينهء آن به اقدام مىپرداخت اما چه بايد كرد كه . . .\r\nچون كارى را نمىتوانى انجام دهى آن را واگذار و به كارى پرداز كه مىتوانى\r\n\r\n17 نظريهء خليفه در عدهء مختلعه\r\n( 1 ) از زبان نافع آورده‌اند كه او شنيد ربيع دختر معوذ پسر عفراء به عبد اللَّه پسر عمر گزارش داد كه او در زمان عثمان با طلاق خلع از شوهرش جدا شد پس\r\n\r\n","description":"","footnote":"\r\n( 1 ) سنن بيهقى 7 / 450 و 451 ، سنن ابن ماجه 1 / 634 ، تفسير ابن كثير 1 / 276 - به نقل از ابن ابى شيبة - زاد المعاد از ابن قيم 2 / 403 ، كنز العمال 3 / 223 ، نيل الاوطار 7 / 35\r\n","page_name":" 323 ","page_number":351},
  {"content":"\r\nمعاذ بن عفراء به نزد عثمان شد و گفت : دختر معوذ امروز با طلاق خلع از شوهرش جدا شده آيا از خانهء او بيرون شود ؟ عثمان گفت بيرون شود و ديگر نه آن دو از يكديگر ارث مىبرند و نه عده اى در كار است و فقط او بايد به اندازهء ديدن يك بار خون ، از ازدواج مجدد خوددارى كند چون بيم آن مىرود كه فرزندى در شكم داشته باشد . » اين جا عبد اللَّه گفت : « عثمان بهترين و داناترين ماست » و به عبارتى ديگر عبد اللَّه گفت : « عثمان بزرگترين و داناترين ماست »\r\nو در عبارتى كه عبد الرزاق از نافع از ربيع دختر معوذ آورده مىخوانيم كه او گفت : مرا شوئى بود كه چون در نزدم بود نيكى او بسيار كم به من مىرسيد و چون از من دور مىشد مرا اندوهگين مىساخت يك بار من خطائى كردم و به او گفتم : در برابر دادن هر چه دارم خود را به طلاق خلع از همسرى تو آزاد كردم او گفت پذيرفتم من نيز چنان كردم و پسرم معاذ پسر عفراء دعوى را به نزد عثمان برد و او اين طلاق خلع را درست دانست و به وى دستور داد كه هر چه دارم - از رشته اى كه دور موهايم را با آن محكم مىكنم و جز آن - همه را بگيرد - يا گفت بجز رشته اى كه دور موهايم را با آن محكم مىكنم .\r\nو در عبارتى از نافع آمده است كه : او دختر برادرش را به همسرى مردى درآورد و آن مرد وى را با طلاق خلع آزاد كرد اين قضيه را براى عثمان بازگو كردند و او آن را روا دانست و به زن دستور داد كه به اندازهء ديدن يك بار خون ، عده نگهدارد . و به عبارت ابن ماجه كه از طريق عبادة بن صامت آمده :\r\nربيع گفت : با طلاق خلع از شوهرم جدا شدم و سپس نزد عثمان آمدم و پرسيدم چقدر بايد عده نگهدارم او گفت عده اى بر تو نيست مگر آن كه تازگى با او همبستر شده باشى كه بايد نزد او درنگ كنى تا يك بار حيض ببينى . الخ\r\nامينى گويد : زنهائى كه طلاق داده شدند از شوهر نمودن خوددارى كنند\r\n","description":"","footnote":"","page_name":" 324 ","page_number":352},
  {"content":"\r\nتا سه پاكى بر آنان بگذرد ، و اين نصى است از خداوند عزيز حكيم ( 1 ) بى آن كه هيچ تفاوتى ميان اقسام طلاق - كه به اعتبار نارضايتى شوهر يا زن بوجود مىآيد - گذاشته باشد پس اگر نارضايتى تنها از طرف شوهر باشد طلاق رجعى است و اگر تنها از طرف زن باشد خلعى است و اگر از طرف هر دو باشد مبارات است و براى هر كدام از اين اقسام نيز حكم خاصى در مورد عده وجود ندارد و بجز همان چه براى همهء آنها - يك جا - ثابت است و با توجه به عام بودن حكم آيه كه از آوردن صيغهء جمع همراه با الف و لام ( المطلقات زنانى كه طلاق داده شدند ) بر مىآيد قانون ديگرى وجود ندارد ، كه ياران پيامبر و شاگردانشان و علماى پس از آنان - و پيشاپيش همه امامان چهار مذهب - همه در اين مورد همداستانند و فتواهاشان همرنگ است\r\nابن كثير در تفسير خود 1 / 276 مىنويسد : مسأله : مالك و بوحنيفه و شافعى و نيز احمد و اسحاق بن راهويه - بنابر روايت مشهور از قول اين دو تن اخير - بر آن رفته‌اند كه زن آزاد شده با طلاق خلع اگر از زنانى است كه حيض مىبيند مانند ساير زنانى كه طلاق داده شده بايد از شوهر نمودن خوددارى كنند تا سه پاكى بر آنان بگذرد و اين فتوى از قول عمر و على و پسر عمر نيز نقل شده چنان كه سعيد بن مسيب نيز همين قول را اختيار كرده و نيز سليمان بن يسار و عروه و سالم و ابو سلمه و عمر بن عبد العزيز و ابن شهاب و حسن و شعبى و ابراهيم نخعى و ابو عياض و خلاس بن عمر و قتاده و سفيان ثورى و اوزاعى و ليث بن سعد و ابو عبيد ؛ و ترمذى گويد ( 2 ) : اين قول بيشتر اهل علم است از صحابه و ديگران ، و مدرك ايشان در اين باره آن است كه خلع نيز طلاق است پس زنان مختلعه نيز باندازهء ساير زنانى كه طلاق داده شده‌اند بايد عده نگهدارند پايان .\r\nاين بود نظريات امامان مسلمانان در چشم سنيان ، كه چنان چه گفتيم با\r\n\r\n","description":"","footnote":"\r\n( 1 ) برگرديد به سورهء بقره آيهء 228\r\n( 2 ) اين سخن را در صحيح خود گفته : 1 / 142\r\n","page_name":" 325 ","page_number":353},
  {"content":"\r\nقرآن كريم نيز هماهنگ است و آن گاه در هيچ يك از آنها چيزى نيست كه با نظريهء عثمان سازگار باشد\r\nالبته كسانى آمده‌اند و آن چه را ترمذى در صحيح خود 1 / 142 آورده به سود عثمان دستاويز گردانيده‌اند زيرا بموجب آن روايت كه از طريق عكرمه از ابن عباس نقل شده زن ثابت بن قيس ، خود را با طلاق خلع آزاد كرد و پيامبر ( ص ) عدهء او را يك بار خون ديدن و پاك شدن قرار داد .\r\nو اين روايت هم باطل است چون آن چه از داستان زن ثابت از طريق ابن عباس در نزد بخارى و نسائى محفوظ است به اين عبارت است كه ابن عباس گفت : زن ثابت به نزد پيامبر ( ص ) شد و گفت : اى رسول ! من از نظر دينى و اخلاقى ايرادى بر او ( شوهرم ) ندارم ولى كافر شدن در مسلمانى را خوش نمىدارم رسول گفت : باغ او را ( كه مهرش بود ) به وى بر مىگردانى ؟ گفت آرى رسول ( ص ) به مرد گفت : باغ را بپذير و او را به طلاق آزاد كن .\r\nپس با توجه به اين لفظ ، زن ثابت به طلاق آزاد شده بود و زنانى هم كه طلاق داده شده‌اند از شوهر نمودن خوددارى كنند تا سه پاكى بر آنان بگذرد .\r\nو تازه ، آشفتگى دهشت آورى كه در داستان زن ثابت هست ما را از تمسك به مضمون آن باز مىدارد زيرا در يك عبارت - كه در سنن ابن ماجه آمده - او جميله دختر سلول بوده و در عبارت ابو الزبير ، زينب نام داشته و در يك عبارت نيز دختر عبد اللَّه بوده و در عبارتى از ابن ماجه و نسائى ، مريم عاليه بوده و در موطأ مالك ، حبيبة بنت سهل بوده و به گفتهء بصريان ، جميله بنت ابى بوده ( 1 ) و بيشتر اين عبارات نيز - مانند عبارت بخارى و نسائى - از عده قرار دادن يك پاكى ، خالى است و حكم قرآن را با چنين روايتى نمىتوان تبصره زد و مخصص برايش ساخت\r\nبعلاوه اگر كمترين بوى راستى و درستى از آن به مشام مىرسيد - به\r\n\r\n","description":"","footnote":"\r\n( 1 ) برگرديد به نيل الاوطار 7 / 34 تا 37\r\n","page_name":" 326 ","page_number":354},
  {"content":"\r\nگونه اى كه از ابن كثير شنيدى - همهء پيشوايان به مخالفت با آن همداستان نمىشدند .\r\nگاهى هم آمده‌اند و فتواى خليفه را با آن چه ترمذى در صحيح خود 1 / 142 آورده تأييد كرده‌اند كه به موجب آن روايت : ربيع بنت معوذ ( همان زنى كه دعوايش نزد عثمان مطرح شد ) در روزگار رسول ( ص ) با طلاق خلع آزاد شد و پيامبر ( ص ) به او دستور داد - يا به او دستور داده شده - كه عدهء خود را يك بار خون ديدن و پاك شدن قرار دهد و ترمذى گفت : حديث صحيح ربيع به اين گونه است كه به او دستور داده شد عدهء خود را يك بار خون ديدن و پاك شدن قرار دهد و در حديث سليمان بن يسار نيز به همين عبارت از زبان ربيع آورده‌اند كه او با طلاق خلع از شوهرش جدا شد و به او دستور داده شده عدهء خود را يك بار خون ديدن و پاك شدن قرار دهد .\r\nبيهقى پس از گزارش اين حديث مىنويسد : « اين صورت از روايت ، درستتر است و در آن نه نام كسى كه به وى دستور داده آمده است و نه از اين كه واقعه در روزگار پيامبر بوده سخنى رفته و ما در مبحث خلع روايت كرديم كه اين زن در روزگار عثمان با طلاق خلع از شوهرش جدا شده . »\r\nسپس حديث نافع را كه در آغاز همين شماره مطرح كرديم آورده و مىنويسد : اين روايت ، صريح است در اين كه عثمان بوده كه چنان دستورى به وى داده و حكمى كه از ظاهر قرآن در مورد عدهء زنان طلاق داده شده بر مىآيد هم شامل زنى كه با طلاق خلع آزاد شده مىشود و هم شامل زنانى كه با طلاقهاى ديگر آزاد شده‌اند پس آن سزاوارتر است و توفيق با خدا است پايان ( 1 )\r\nپس نه پيامبر ( ص ) در داستان دختر معوذ حكمى داده و نه اصلا ماجراى او نزد وى ( ص ) مطرح شده بلكه اين رويداد در زمان عثمان بوده و داورى در آن را نيز او به انجام رسانده ولى دستهائى كه بر ودايع علم و دين امينند ! اين حكايت\r\n\r\n","description":"","footnote":"\r\n( 1 ) سنن بيهقى 7 / 451\r\n","page_name":" 327 ","page_number":355},
  {"content":"\r\nرا دگرگون ساخته و در آن دست برده‌اند تا آستان عثمان را از آلايش جهل مبرا نمايند و اگر به گونه اى كه از اين روايت بر مىآيد دختر معوذ دوبار به طلاق خلع آزاد شده بود و اگر اين خبر كمترين ارزشى در چشم فقيهان داشت همگى يك دله از آن روى نمىگردانده و حكم عام قرآن را بر نمىگزيدند و با بىاعتنائى ، آن را به دور نمىافكندند زيرا روايت ، پيش روى و در برابر ديدگانشان بود .\r\nو بر پژوهشگران است كه نگاهى ژرف به سخن پسر عمر بيندازند كه در اين مسأله نظريه اش نخست هماهنگ بود با قرآن و عمل كنندگان به آن - از صحابه ، و خود يكى در رديف آنان شمرده مىشد - و سپس به محض آن كه فتواى بىدليل خليفه را شنيد از حرفش برگشت و گفت : « عثمان بهترين ما و داناترين ما است » يا گفت : « بزرگترين ما و داناترين ما است » چنين باشند مجتهدان ! و بدين گونه فتوىها صادر شود !\r\n\r\n18 نظر خليفه دربارهء زنى كه شوهرش گم شده\r\nمالك از طريق سعيد بن مسيب آورده است كه عمر گفت : هر زنى شوهرش گم شود و نداند كجا است بايستى چهار سال صبر كند سپس نيز چهار ماه و ده روز منتظر بماند و آن گاه آزاد مىشود ، پس از عمر ، عثمان نيز همين گونه حكم مىكرد .\r\nو بو عبيد گزارش را به اين عبارت آورده : عمر و عثمان گفته‌اند : زنى كه شوهرش گم شده 4 سال صبر كند سپس 4 ماه و ده روز عده نگهدارد و آن گاه شوهر كند\r\nو به عبارت شيبانى : عمر براى زنى كه شوهرش گمشده 4 سال ايام\r\n","description":"","footnote":"","page_name":" 328 ","page_number":356},
  {"content":"\r\nانتظار تعيين كرد و به عبارت شعبه - از طريق عبد الرحمن بن ابى ليلى - : عمر به زنى كه شوهرش گمشده بود حكم كرد كه بايد 4 سال صبر كند و سپس كارگزار شوهرش او را طلاق دهد و سپس 4 ماه و 10 روز صبر كند و بعد شوهر نمايد .\r\nو از طريق ابن شهاب زهرى از سعيد بن مسيب آورده‌اند كه عمر ( ض ) دربارهء زنى كه شوهرش گمشده گفت : اگر او شوهر كرد و سپس نخستين شوهر آمد ، آن اولى مىبايد زنش را ببرد و مىبايد ، مهر او را بدهد اگر پذيرفت كه مهر بدهد زن از شوهر دوم است و اگر زن را خواست بايد زن عده نگهدارد تا آزاد شود و سپس به شوهر اول باز گردد و شوهر دوم به خاطر بهره اى كه از او برده بايد مهر او را بدهد و ابن شهاب گفته : پس از عمر ، عثمان نيز به همين گونه داورى كرد .\r\nو به عبارت شافعى : زنى كه شوهرش گمشده اگر شوهر كرد و سپس - پيش از همبستر شدن با شوهر دوم - شوهر نخستين آمد شوهر نخستين سزاوارتر است به او و اگر پس از همبسترى آمد او مختار است كه يا مهر زن را بدهد يا همسرى را با وى از سر گيرد ( 1 )\r\nامينى گويد : كيست كه داناى اين مسأله باشد و مرا خبر دهد كه چرا مرد گمشده بايد زنش چهار سال صبر كند ؟ آيا اين حكم را از قرآن گرفته‌اند ؟\r\nكه از كجاى آن ؟ يا از سنت پيامبر ؟ كه راوى و ناقل آن كيست ؟ و تازه كتابهاى « صحيح » و « مسند » سنيان از حديثى كه مبين اين سنت باشد خالى است آرى چه بسا براى تعيين اين مدت به اين دستاويز چسبيده‌اند كه بيشترين مدتى كه يك بچه در شكم مادر مىماند چهار سال است بقاعى در فيض الآله المالك 2 / 263 مىنويسد : علت تعيين چهار سال ، آن است كه اين مدت ، بيشترين مدتى است كه يك بچه در شكم مادر مىماند چنان كه شافعى نقل مىكند كه بودن خودش در شكم مادر به اين اندازه طول كشيده ، مالك نيز براى خود چنين داستانى نقل\r\n\r\n","description":"","footnote":"\r\n( 1 ) موطأ مالك 2 / 28 ، كتاب الام از شافعى 7 / 219 ، سنن بيهقى 7 / 445 ، 446\r\n","page_name":" 329 ","page_number":357},
  {"content":"\r\nكرده و هم از او روايت كرده‌اند كه گفت زن و مرد راستگوئى همسايهء ما بودند و زن به سه بچه آبستن شد و بر رويهم دوران باردارىاش 12 سال طول كشيد و هر يك از بچه‌ها 4 سال در شكم او ماندند و اين ماجرا را از زنان ديگر نيز ديده است . پايان\r\nاين گونه دليل تراشى را ابن رشد در مقدمات المدونة الكبرى 2 / 101 به ابو بكر ابهرى نسبت داده و پس از نقل آن خود در دنباله اش مىنويسد اين گونه علت تراشى درست نيست زيرا اگر علت حكم عثمان همان باشد كه ذكر شد پس بايستى زن آزاد و زن برده ( 1 ) هر دو يك اندازه صبر كنند چون مدتى كه با گذشت آن مىتوان طفلى را به مردى ملحق كرد در مورد آزاد و برده يكسان است و نيز زنى كه صغيره است و با چون اوئى نزديكى نمىكنند ، اگر شوهرش گم شود و پدر زن در اين باره شكايت كند اصلا نبايد مدتى را به انتظار گذراند با آن كه اينان مىگويند اگر بيست سال هم از پيش خود صبر كند و سپس اقامهء دعوى نمايد باز بايد چهار سال صبر كند و اين دستور ، آن گونه علت تراشى را آشكارا باطل مىسازد پايان .\r\nاى كاش اين دليلتراش در استدلال خود مىپرداخت به ذكر مردمانى كه پيش از صدور آن فتوى از دادگاه آن دو خليفه - در رحم زنانى پاك از آلايش - 4 سال درنگ كرده بودند و گرنه داستانى كه پس از روزگارى دراز از عهد آنها روى داده و راست و دروغ بودن آن هم معلوم نيست چگونه مىتوانست الهام بخش آنان در قضاوت باشد ؟ و اگر هم اين داستانها را صحيح بشماريم تازه مگر آن دو خليفه ، علم غيب داشته‌اند كه بدانند آينده‌ها مردى را خواهد زائيد كه وجود او دليل مىشود براى آن مدتى كه به دستور آن دو زوجهء مرد گمشده بايد منتظر بماند ؟ شايد هم كه مدت تعيين شده ، اساسى جز يك فتواى خود سرانه نداشت كه پس از صدور آن ،\r\n\r\n","description":"","footnote":"\r\n( 1 ) جدائى نهادن ميان بنده و آزاد به اين صورت كه براى زن مرد آزاد 4 سال و براى زن مرد برده 2 سال ايام انتظار تعيين كنند - به گونه اى كه ابن رشد تصريح كرده - فتوائى سرخودى و بىدليل است .\r\n","page_name":" 330 ","page_number":358},
  {"content":"\r\nروزگار علتى برايش تراشيد .\r\nبعلاوه بيشترين مدتى كه ممكن است بچه در شكم مادر بماند در ميان فقها مورد اختلاف است ابو حنيفه و ياران او و نيز ثورى بر آناند كه آن دو سال است و شافعى بر آن رفته كه 4 سال است و ابن قاسم بيشترين مدت را 5 سال اختيار كرده ( 1 ) و به فتواى مالك - بنا به روايت اشهب از او - اين مدت 7 سال است زيرا از قول وى روايت كرد كه زن ابن عجلان يك بار فرزندى زائيد كه هفت سال آن را در شكم داشت ( 2 ) .\r\nو شايد ابن عجلانهاى ديگر نيز در گوشه و كنار دنيا بوده‌اند كه جريان همسرانشان را براى مالك و شافعى بازگو نكرده‌اند تا دانسته شود كه ايشان فرزندان خويش را هشت يا نه يا ده سال در شكم نگاه مىداشته‌اند ! و رها كن عقل و طبيعت و برهان را كه همهء اينها را محال مىشمارد زيرا كه عقل و . . . هم در برابر آن چه زن ابن عجلان آورده و مالك به مقتضاى آن حكم داده هيچ است و هم در برابر آن چه مادر شافعى آورده و اساس فتواى فرزندش گرديده !\r\nدربارهء اين كه چرا بايد زنى كه شوهرش گمشده 4 سال صبر كند علل ديگرى هم ابن رشد نقل كرده كه خود به رد و ابطال آنها پرداخته و يكىاش اين كه : چون در اين مدت است كه مىتوان با شهرهاى مسلمانان مكاتبه كرد و جواب گرفت . و ديگر : چون دانسته نيست كه او به كدام يك از چهار جهت رفته پس بايد براى هر يك از چهار جهت يكسال - و بر روى هم 4 سال - صبر كند ، اين است اندازهء دانش ايشان به حكمت نظرياتى كه عمر و عثمان آوردند . و حالا چرا اين اندازه دانش را در پيرامون حكمتهاى آن چه پيامبر اكرم آورد ندارند ؟ نمىدانيم .\r\nو باز ، كو آن فقيه تا به من بفهماند عده اى كه دو خليفه براى زوجهء مرد گمشده تعيين كردند براى چيست ؟ اگر عدهء وفات است كه زن به صورت قاطع از\r\n\r\n","description":"","footnote":"\r\n( 1 ) در « الفقه على المذاهب الاربعه » 4 / 535 مىنويسد : بنابر نظريهء برتر 5 سال\r\n( 2 ) برگرديد به مقدمات المدونة الكبرى از قاضى ابن رشد 2 / 102\r\n","page_name":" 331 ","page_number":359},
  {"content":"\r\nوفات شوهر خبر ندارد و تنها با گذشتن 4 سال و بيشتر نيز مرگ شوهر ثابت نمىشود و در روايتى از عمر - به همان گونه كه شنيدى - او داورى كرد كه زنى كه شوهرش گمشده بايد 4 سال صبر كند و سپس كارگزار همسرش او را طلاق دهد و پس از آن 4 ماه و 10 روز صبر كند و بعد شوهر كند . ( 1 ) پس اين عده ، عدهء طلاق است و با گذشتن سه پاكى بر آنان تمام مىشود . پس اين 4 ماه و 10 روز ديگر چيست ؟\r\nو به فرض كه گرفتيم پس از طلاق نيز ايام عده به اين مقدار بايد باشد ، با تمام شدن آن ديگر شوهر اول چه ارتباطى با زن دارد كه چون پس از ازدواج مجدد زن پيدايش شود حق داشته باشد كه يا زن را ببرد يا مهر او را بدهد ؟ مگر قانون ، هر گونه پيوندى را ميان آن دو نبريده و اجازهء ازدواج به زن نداده بود تا به صورتى قانونى همسر اختيار كند ؟ ابن رشد مىگويد ( 2 ) نمىبينى كه اگر پس از اتمام عده زن بميرد از ميراث او براى شوهر اولى نمىگذارند و اگر او در ايام عده بيايد براى همسرى با آن زن سزاوارتر از ديگران است و اگر به اندازه اى از عمر مرد گمشده بگذرد كه قاعدة مثل اويى بيش از آن مدت زنده نمىماند ، باز هم اگر زن زنده باشد از آن مرد ارث نمىبرد و فقط تا آن گاه كه مدت تعيين شده نگذشته مىتواند به ماندن بر همان حال خشنودى دهد اما اگر اين مدت گذشت و عده را نيز به سر رساند ديگر اين حق را ندارد - و به همين گونه است اگر پس از عده گذشته باشد .\r\nو تازه چه معنى دارد كه اگر شوهر اول قبول كند مهر را بدهد از شوهر دوم هم مهر بگيريم ؟ مگر او گناهى كرده كه با زنى كه قانون براى او حلال مىشمرد ازدواج كرده است .\r\nو از اين همه شگفتآورتر آن كه اين روايات پيش چشم همهء فقيهان بوده و باز هم امامان مذاهب در باب خيار - فتواى خود را با آنها همآهنگ نكرده‌اند مالك در موطأ 2 / 28 مىنويسد : « اگر پس از سپرى شدن عده ، زن شوهر كند چه شوهر با او\r\n\r\n","description":"","footnote":"\r\n( 1 ) سنن بيهقى 7 / 445\r\n( 2 ) مقدمات المدونة الكبرى 2 / 104\r\n","page_name":" 332 ","page_number":360},
  {"content":"\r\nهمبستر شود و چه نشود شوهر اول نمىتواند بسراغ او بيايد . » و هم گويد : كار ، نزد ما چنين است و اگر پيش از شوهر كردن ، شوهر اول پيدا شود او براى ازدواج سزاوارتر است .\r\nو شافعى و بو حنيفه و ثورى گويند : زنى كه شوهرش گمشده آزاد نميشود تا به درستى از مرگ شوهر آگاه گردد ، اين را قاضى ابن رشد در بداية المجتهد 2 / 52 نقل كرده و مىنويسد : قول ايشان از على و ابن مسعود نيز روايت شده\r\nو حنفيان گويند واجب شدن نفقه بر ذمهء شوهر شرايطى دارد از جمله اين كه عقد نكاح به صورت صحيح انجام گرفته باشد پس اگر به صورت باطل يا فاسد انجام بگيرد و مرد چيزى به زن انفاق كند و سپس فساد يا بطلان عقد ظاهر شود مرد حق دارد كه آن چه را بر وى انفاق كرده پس بخواهد .\r\nديگر اين كه اگر شوهر مفقود شود و زن شوهر ديگرى بكند و با هم بياميزند سپس شوهر غايب پيدا شود ، ازدواج زن با شوهر دوم فاسد خواهد بود و قاضى آنها را از هم جدا مىكند و زن بايد بخاطر آميزش فاسد عده نگهدارد و نفقهء او هم در اين ايام نه بر عهدهء شوى اول است و نه بر عهدهء شوى دوم ( 1 )\r\nو شافعى در كتاب الام 5 / 221 مىنويسد در مورد اين مطلب هيچ كس را نديده‌ام مخالف باشد كه اگر مرد و زن يا يكىشان در خشكى يا دريا غايب شود - جاى غيبت معلوم باشد يا نه - و هر دو - يا يكى از آن دو بميرند و خبرى از آنان بدست نيايد يا دشمن آن دو را اسير كند و به جائى ببرد كه خبرى از آنان بدست نيايد ، در هيچ يك از اين موارد يكى از ديگرى ارث نمىبرد مگر مسلم باشد كه آن ديگرى پيش از وى وفات كرده است و بعقيدهء من حكم زنى هم كه شوهرش گمشده همين است ، - هر گونه غيبتى كه مىخواهد باشد اعم از آن چه صفت آن را باز گفتم يا غير آن ، مانند اسير شدن به دست دشمن يا بيرون شدن شوهر و سپس نامعلوم گرديدن راهى كه پيش گرفته يا سر به بيابان نهادن از روى بىخردى يا بيرون شدن به گونه اى كه خبرى\r\n\r\n","description":"","footnote":"\r\n( 1 ) الفقه على المذاهب الاربعه 3 / 565\r\n","page_name":" 333 ","page_number":361},
  {"content":"\r\nاز شخص بدست نيايد يا پيش گرفتن سفر دريا و نرسيدن خبرى پس از آن ، يا رسيدن خبرى مبنى بر اين كه كشتيى غرق شده كه او را در آن مىديدند بى آن كه يقين داشته باشند به هنگام غرق او هم در آن بوده ، كه در همهء اين موارد زن نمىتواند عده نگهدارد و هرگز هم نمىتواند شوهر ديگر بكند تا خبر يقين مرگ شوهر به او برسد و آنگاه از روزى كه به مرگ شوهر يقين كرد عده نگه ميدارد و از او ارث مىبرد و هر زنى كه امثال او ارث برند چون عدهء وفات نگهدارد از شوهرى كه در مرك او عده نگهداشته ارث مىبرد و اگر مرد در حالى زن را طلاق دهد كه غيبت خودش پوشيده باشد - در هر كدام از صورتهائى كه گفتيم فرق ندارد - يا اين كه به ايلا و ظهار بپردازد يا به او نسبت زنا دهد در همهء اين موارد آن چه بر شوهر حاضر لازم است بر او نيز لازم است و چون حكم اين موضوع به اين گونه باشد روا نيست كه همسر مردى كه به راستى احكام زن وى بر او بار مىشود جز براى طلاق يا مرگ شوهر عدهء نگهدارد همان گونه كه اگر گمان كند شوهر طلاقش داده يا مرده نمىتواند عدهء طلاق نگهدارد تا وقتى كه طلاق او مسلم شود و نيز در موردى كه زن به دستور حاكم ساليان دراز صبر كند و آنگاه عده نگهدارد و دوباره شوهر كند و آن گاه شوهر نخست او را طلاق دهد احكام طلاق بر او جارى مىشود و به همين گونه است اگر شوهر با او ايلاء يا ظهار كند يا نسبت زنا بوى دهد كه در اين موارد نيز احكام شوهر بر او جارى است و نيز اگر زن بدستور حاكم 4 سال صبر كند سپس عده نگهدارد و پس از گذراندن 4 ماه و ده روز شوهر كند و با هم بياميزند - يا شوهر كند و با هم نياميزند يا اصلا شوهر نكند و شوهر اول كه گمشده بود او را طلاق دهد در همهء اين احوال احكام طلاق بر زن جارى مىشود زيرا او شوهرش بوده و نيز اگر با او ظهار يا ايلاء كند يا نسبت زنا به وى دهد احكام ايلاء كننده بر مرد جارى است جز اين كه حق آميزش با وى را ندارد - به خاطر شبهه اى كه همان نكاح زنش با ديگرى باشد - و به او گفته نمىشود كفارهء ايلاء بده و بسراغ زنت برو تا آن گاه كه زن - اگر با شوهر دوم آميخته - عده نگهدارد و چون عده اش سر رسيد از روز تمام شدن عده يعنى از همان هنگام كه\r\n","description":"","footnote":"","page_name":" 334 ","page_number":362},
  {"content":"\r\nآميزش با وى بر او حلال مىشود چهار ماه به او مهلت مىدهند و پس از آن اگر با زن بياميخت كه از طلاق ايلاء خارج شده و كفاره داده و اگر با او نياميخت به او گفته مىشود : يا با او بياميز يا طلاقش ده .\r\nو هم گفت : مردى كه گمشده از هنگام گمشدن او تا موقعى كه يقين به مرگ او پيدا شود بايد از مال او هزينهء زنش داده شود و اگر قاضى مدت 4 سال زن را به صبر كردن وا دارد در طى آن نيز هزينهء وى بايد از مال شوهر داده شود - و به همين ترتيب در آن 4 ماه و ده روز - و چون شوهر ديگر كرد ديگر از مال شوهر گمشده چيزى به او داده نشود زيرا او با شوهر ديگرى كه اختيار كرده اجازهء بهره بردارى از خويش را از شوهر اول سلب نموده . و به همين ترتيب اگر پس از اين قضايا شوهر اول او را طلاق دهد يا بميرد از مال وى در ايام عده چيزى به او داده نميشود و اين كه مىگوئيم در اين موارد زن مستحق نفقه نيست نه از بابت آن است كه وى زن ديگرى است و نه از اين جهت كه وى بايد از او عده نگهدارد و نه از اين لحاظ كه ميان آن دو قاعدهء توارث حكمفرما است و نه از اين حيث كه شوهر بايد او را طلاق دهد و نه از بابت هيچ يك از احكامى كه ميان زن و شوهر جارى است ( مگر ملحق ساختن فرزند به وى در صورتى كه با وى آميخته باشد ) و اين كه استحقاق او را براى نفقه از شوهر اول انكار كردم تنها از اين روى بود كه او خود را از دسترس وى و از حال تمكين در برابر او خارج كرده و چنان كه همسر مرد گمشده وظيفه دارد كه بخاطر شبهه اى صبر كند اين يكى پايدارى ننموده و من نيز استحقاق او را براى نفقه از شوهر اول در آن حالتى انكار كردم كه او با عده نگهداشتن از آن مرد و با گرفتن شوهر جديد ، خود را از دسترس شوهر اول دور نموده و مانع بهره بردارى وى شده است و مانند زن ناشزه اى گرديده است كه هر چند با شوهر در يك شهر باشد با عدم تمكين و جلوگيرى از بهره بردارى شوهر ، استحقاقش را براى نفقه منكر مىشوم . و اما اين كه استحقاق او براى نفقه را پس از ايام عدهء شوهر دوم انكار كردم بخاطر آن بود كه حقى را كه بر گردن شوهر اول داشته خود ترك كرده و به اين معنى ، خويش را براى بهره دهى در\r\n","description":"","footnote":"","page_name":" 335 ","page_number":363},
  {"content":"\r\nاختيار ديگرى نهاده كه خود را از قيد شوهر اول آزاد گردانيده و اگر در غيبت مرد هزينه اى به زن داده شود و بعدها با دليل روشن گردد كه در آن موقع مرد مرده بوده همهء هزينه اى كه پس از مردن مرد به زن داده شده پس گرفته مىشود و او از همان هنگام مستحق ارث و بهره بردارى از ما ترك و منافع آن تلقى مىگردد .\r\nو اگر قاضيى به او حكم كرده باشد كه شوهر كن و او هم پذيرفته باشد نكاحش فسخ مىشود و آنگاه اگر شوهر دوم با او نزديكى نكرده باشد مهر ندارد و اگر نزديكى كرده باشد بايد مهر المثل - و نه مهر المسمى - بپردازد و نكاح فسخ مىشود و اگر تا هنگام مرگ يكى از زن و شوهر ، نكاح فسخ نشد هيچكدام از آن دو از ديگرى ارث نميبرد .\r\nو گفت : و چون شوهر اول او را طلاق داد طلاق بر او كار به جائى بوده و اگر شوهر اول هنگامى او را طلاق داد يا مرد كه او نزد شوهر دوم بوده به راستى بايد گفت كه او نزد كسى به جز شوهر حقيقىاش بوده پس بايد عدهء طلاق يا وفات نگاهدارد و در عدهء وفات حق ميراث از زوج ميت دارد و در عدهء طلاق نيز حق سكونت در خانهء شوهر را . چنان كه بعقيدهء برخى اين حق را در عدهء وفات هم دارد و اگر شوهر دوم بميرد زن از وى ارث نمىبرد و به همين گونه اگر زن بميرد شوهر دوم از وى ارث نمىبرد تا پايان\r\nپس از اين همه مقدمات تو نيك ميدانى كه اگر مبانى حكم و فتوى به - ضعيفترين صورتى هم در فتواى دو خليفه مراعات شده بود ؛ اين همه پيشوايان از آن رو گردان نمىشدند و پيش از آنان امير مومنان با آن دو مخالفت نمىكرد و دربارهء مرد گمشده اى كه زنش شوهر كرده و سپس پيدايش شده بود نمىگفت : آن زن همسر او است مىخواهد طلاقش دهد و ميخواهد نگاهش دارد و اختيارى با زن نيست\r\nو نمىگفت : زنى كه شوهرش گم شد نبايد شوهر كند تا از سرنوشت او مطلع گردد\r\nو نمىگفت : آن زن نبايد شوهر كند\r\n","description":"","footnote":"","page_name":" 336 ","page_number":364},
  {"content":"\r\nو نمىگفت : آن چه عمر در اين باره گفته بى ارزش است ، او زن همان مرد گمشده است تا براى زن يقين پيدا شود كه وى مرده يا طلاقش داده و اين ( شوهر دوم ) هم بخاطر بهره بردارى از وى بايد مهر بدهد و نكاحش هم باطل است\r\nو نمىگفت : آن زن ، از مرد نخستين است چه شوهر دوم با او نزديكى كرده باشد و چه نه .\r\nو نمىگفت : زنى كه دچار ( چنين شوئى ) شد بايد صبر كند و شوهر نكند تا مرگ شوهرش براى او قطعى گردد ( 1 ) شافعى نيز پس از ذكر اين حديث گويد : ما نيز همين را مىگوئيم\r\nو امير مؤمنان چنان كه مىدانى اعلم همهء صحابه است ، و اعلم همهء مسلمانان ، و دروازهء شهر علم پيامبر ، و وارث علم پيامبر اكرم كه خود او ( ص ) به اين فضيلت وى تصريح كرده پس اى كاش كه آن دو خليفه نيز دربارهء حكم اين مسأله به وى رجوع مىكردند و به صورتى كه در بسيارى از دشوارهاى عمل كردند و در ماندند از پيش خود فتواى بىدليل نمىدادند و آخر آن دو را - با آن پايه و مايه كه مىشناسيم - چه به اين كه به حل مشكلات پردازند و اين چه رايى است داده‌اند كه تودهء پيروانشان از آن رو گردانده‌اند ؟ و تازه چه بسيار نظايرى هم براى اين رأى توان يافت . و آن گاه پيامبر بزرگ چگونه دستور مىدهد از مردمانى كه موازين نظرياتشان در زمينهء دين خدا اين است و بهرهء ايشان از دانش به اين اندازه است پيروى كنند ؟ و چگونه مىگويد : بر شما به پيروى از سنت من و سنت خلفاى راشدين و هدايت يافته ؛ چنگ در دامن آن بزنيد ( 2 )\r\nدو صاحب دعوائيم كه يكى از ما بر ديگرى ستم كرده است ميان ما به حق حكم كن و جور مكن ( سورهء ص / 22 )\r\n\r\n","description":"","footnote":"\r\n( 1 ) كتاب الام از شافعى 5 / 223 ، سنن بيهقى 7 / 444 مقدمات المدونه الكبرى 2 / 103\r\n( 2 ) اين حديث را در ج 6 ص 330 از چاپ دوم آورديم و معنى صحيح آن را روشن كرديم\r\n","page_name":" 337 ","page_number":365},
  {"content":"\r\n\r\n19 خليفه حكم خدا را از ابى فرا مىگيرد\r\nبيهقى در السنن الكبرى 7 / 417 به اسناد از بو عبيده آورده است كه عثمان به نزد ابى فرستاد و پرسيد مردى زنش را طلاق داده و سپس در هنگامى كه او براى بار سوم خون ديده با وى در آميخته ، اينك تكليفش چيست ابى گفت : به نظر من تا آن گاه كه از سومين خون پاك نشده و نماز بر او واجب نشود ، شوهر به گرفتن او سزاوارتر است . راوى گفت فكر نمىكنم كه عثمان جز همين نظر را به كار گرفته باشد .\r\nامينى گويد : صريح روايت آن است كه خليفه حكم اين مسأله را نمىدانسته تا آن را از ابى آموخته و فتواى او را به كار گرفته و بىترديد آموزگار وى از خودش بهتر است پس چرا پايگاه خود را به او يا كسى برتر از او وا نگذارده - كه برتر از هر دانائى ، دانائى هست - و اگر كار را به كسى وامىگذارد كه - در هيچ يك از مسائل دين - ناچار به سؤال از ديگرى نبود البته به شهر دانش گام مىنهاد - و آن هم از در آن ( على ) -\r\nبراى آگاهى از اندازهء دانش عثمان همين ترا كفايت مىكند كه بدانى عينى در عمدة القارى 2 / 733 نوشته : « عمر داناتر و فقيه تر از عثمان بوده » و آن گاه ما در ج 6 تو را از چون و چند دانش عمر آگاه ساختيم و آثار نادرى در زمينهء دانش او آورديم ، آن جا را بنگر تا چه مىبينى !\r\n\r\n20 خليفه سنت پيامبر را از يك زن مىآموزد\r\nدو امام - شافعى و مالك - و ديگران به اسناد از فريعه بنت مالك بن سنان\r\n","description":"","footnote":"","page_name":" 338 ","page_number":366},
  {"content":"\r\nآورده‌اند كه وى به نزد پيامبر ( ص ) شد و از او پرسيد آيا مىتوانم به نزد كسانم در بنى خدره بر گردم زيرا شوهرم در جستجوى بندگان فرارىاش بيرون شده و چون به حوالى قدوم رسيده آنان را يافته و ايشان او را كشته‌اند آن گاه از پيامبر ( ص ) خواست كه به نزد كسانش برگردد زيرا شوهرش او را در خانه اى كه ملك وى باشد جاى نداده . به گفتهء فريعه : پيامبر ( ص ) پاسخ داد « آرى » و من برگشتم و در حجره يا مسجد بودم كه او مرا بخواند - يا بفرمود تا مرا بخواندند - و سپس گفت : « من به تو چه گفتم ؟ » من داستان خود را با شوهر خويش كه قبلا ياد كرده بودم دوباره گفتم و او گفت : در خانه ات بمان تا مدت مقرر به سر رسد . فريعه گفت : پس من 4 ماه و ده روز ايام عده را در آن جا گذراندم و چون روزگار عثمان شد در پى من فرستاد و آن داستان را پرسيد و من او را آگاه ساختم تا از آن پيروى كرد و بر اساس آن داورى نمود\r\nشافعى در الرساله مىنويسد : عثمان با همهء پيشوائى و برترى و دانش خود در قضاوت ميان مهاجران و انصار خبر يك زن را ملاك گردانيد .\r\nو در اختلاف الحديث مىنويسد : فريعه بنت مالك ، عثمان را خبر داد كه پيامبر ( ص ) به او فرمود پس از وفات شوهرش در خانهء خويش بماند تا مدت مقرر به سر رسد ، عثمان نيز از همين حديث پيروى كرد و آن را مبناى قضاوت گردانيد .\r\nابن القيم در زاد المعاد مىنويسد : « اين حديثى صحيح است كه در حجاز و عراق شهرت دارد و مالك آن را در موطأ خود نقل كرده و به آن استدلال نموده و آن را مبناى مذهب خود گردانيده » سپس قول ابن حزم را كه اين حديث را ضعيف شمرده نقل كرده و خطا بودن آن قول را آشكار ساخته و گويد « آن چه ابو محمد ابن حزم گفته نادرست است » و سپس سخن ابن عبد البر را مىآورد كه گفته : اين حديث مشهور است و نزد علماى عراق و حجاز معروف مىباشد\r\nبرگرديد به الرساله از شافعى ص 116 ، كتاب الام از همو 5 / 208 ،\r\n","description":"","footnote":"","page_name":" 339 ","page_number":367},
  {"content":"\r\nاختلاف الحديث از همو كه در حاشيهء كتاب الام چاپ شده 7 / 22 ، موطأ مالك 2 / 36 ، سنن بو داود 1 / 362 ، سنن بيهقى 7 / 434 ، احكام القرآن از جصاص 1 / 496 ، زاد المعاد 2 / 404 ، الاصابة 4 / 386 ، نيل الاوطار 7 / 100 كه در آن جا مىخوانيم :\r\nپنج محدث بزرگ آن را آورده‌اند و ترمذى جداگانه نيز به صحت آن حكم كرده و نسائى و ابن ماجه سخنى از فرستادن عثمان در پى فريعه به ميان نياورده‌اند .\r\nامينى گويد :\r\nاين داستان هم - مانند حديث قبلى - اندك بودن دانش خليفه را نشان مىدهد كه حتى از آن چه كه زن مزبور مىدانسته او آگاهى نداشته و اين جا نيز همانچه را آن جا گفتيم بازگو مىكنيم و باز دوباره نظر بگردان و بشگفت آى از خليفه اى كه نشانه‌هاى دين خويش را از زنان ملتش بگيرد با آن كه خود بايد در آن روز يگانه مرجع ملت باشد در مورد همهء آن چه را اسلام پاك آورده و در قرآن و سنت پيامبر هست ، و با آن كه جاى خالى پيامبر به وسيلهء او بايد پر شود و در احكام دشوار و مسائل مشكل بايد به او اتكاء كنند - چه رسد به مسأله اى اين قدر سهل و ساده -\r\nو پس از اينها از پسر عمر به شگفت آى كه مردى با اين اندازه بهره از دانش را داناترين صحابه در روزگار خويش مىشمارد . آرى زنده باش و شگفتىهاى روزگار را بنگر\r\n\r\n21 نظريهء خليفه دربارهء احرام پيش از ميقات\r\nبيهقى در سنن كبرى 5 / 31 به اسناد از داود ابن ابى هند آورده است كه چون عبد اللَّه ( 1 ) بن عامر بن كريز خراسان را فتح كرد گفت : سپاسگزارى ام از خدا را\r\n\r\n","description":"","footnote":"\r\n( 1 ) چنانچه در الاصابه 3 / 61 مىخوانيم اين مرد پسر دائى عثمان است\r\n","page_name":" 340 ","page_number":368},
  {"content":"\r\nبه اين صورت نشان مىدهم كه از همين جا احرام ببندم و از نيشابور احرام بست و چون بر عثمان درآمد عثمان وى را براى كارى كه انجام داده بود نكوهيد و گفت كاش تو همان هنگام را كه مردم از آن احرام مىبندند ملازم مىشدى و نگاه مىداشتى\r\nعبارتى ديگر از راه محمد بن اسحاق : گفت : عبد اللَّه بن عامر به آهنگ عمره از نيشابور بيرون شد و از همان جا نيز احرام بست و احنف بن قيس را به جاى خويش در خراسان نهاد و چون عمرهء خويش بگذارد به نزد عثمان شد - و اين در همان سال قتل عثمان بود - پس عثمان بوى گفت : تو با احرام بستن از نيشابور به عمرهء خويش مغرور شدى .\r\nو ابن حزم در المحلى 7 / 77 مىنويسد از راه عبد الرزاق - و او از معمر و او از ايوب سختيانى و او از محمد بن سيرين - آورده‌اند كه عبد اللَّه بن عامر از حيرب ( 1 ) احرام بست و به نزد عثمان شد او وى را نكوهيد و به او گفت : مغرور شدى و عبادتت بر تو سبك شد و در عبارت ابن حجر : بخويش مغرور شدى .\r\nابن حزم گويد : ابو محمد ( كنيهء خودش است ) گويد : عثمان كارى را كه به عقيدهء او نيكو يا روا بود عيب نمىشمرد و كارى را عيب مىشمرد كه نزد او ناروا باشد بخصوص كه خود توضيح داد كه آن كار ، سبك شمردن عبادت است ؛ و سبك شمردن عبادت روا نيست زيرا خداوند دستور داده شعائر حج را بزرگ بدارند .\r\nگزارش بالا را ابن حجر نيز در الاصابه 3 / 61 آورده و گويد : ابن عامر براى سپاسگزارى از خدا ، از نيشابور احرام بست و بر عثمان درآمد و او وى را - به خاطر به هلاكت افكندن خويش با آن عبادت - سرزنش كرد . سپس گويد :\r\nعثمان خوش نداشت كه وى از خراسان و كرمان احرام ببندد سپس حديث را از طريق سعيد بن منصور و ابو بكر ابن ابى شيبه آورده و آن جا مىخوانيم : ابن عامر از خراسان احرام بست و نيز آن را از طريق محمد بن سيرين و بيهقى آورده و گويد :\r\n\r\n","description":"","footnote":"\r\n( 1 ) در يك نسخه ، جيرب آمده و هيچ يك از آن دو را در فرهنگهاى جغرافيائى نيافتم\r\n","page_name":" 341 ","page_number":369},
  {"content":"\r\nبيهقى گفته : اين داستان از عثمان معروف است ( 1 )\r\nو همهء اينها - به جز سخن بيهقى در معروف بودن حديث - در تهذيب التهذيب نيز ياد شده است و در تيسير الوصول 1 / 265 مىخوانيم : آورده‌اند كه عثمان خوش نمىداشت انسان از خراسان يا كرمان احرام بندد و اين را بخارى در زندگى نامهء او آورده است\r\nامينى گويد : آن چه در احرام بستن - براى حج يا عمره - ثابت است اين است كه اين ميقاتها نزديكترين جاىها به مكه براى احرام بستن است - و آخرين جاىهائى كه مىتوان احرام بست - به اين معنى كه حاجى نبايد احرام نبسته از آن جا بگذرد اما احرام بستن پيش از آن - از هر شهر كه خواهند يا از همان حوالى خانهء محرم - اگر به نيت آن باشد كه محل احرام بستن را ميقات شرعى حساب كند شك نيست كه اين كار بدعت و حرام است و به آن مىماند كه كسى پس از گذشتن از ميقاتهاى شرعى تازه احرام ببندد ولى اگر اين كار را براى آن كند كه عبادت بيشترى انجام داده باشد و به احكامى كه به صورت مطلق دستور به كار نيكو مىدهد عمل كرده باشد يا به اين وسيله شكر نعمتى بگزارد يا به نذرى كه كرده وفا كند در هيچ يك از اين صورتها كار او حرام نيست و مانند نماز و روزه و بقيهء كارهائى است كه به قصد قربت - براى شكر يا اداى نذر يا مطلق كار خير - انجام مىشود و مشمول هر يك از ادله اى كه براى اين موضوعات رسيده مىگردد و هيچ منعى هم از طرف قانونگذار پاك براى آن نرسيده و آن چه از او و يارانش رسيده به قرار زير است :\r\n1 - پيشوايان حديث با اسناد صحيح از طريق اخنسى - و او از ام حكيم و او از ام سلمه - مرفوعا آورده‌اند كه هر كس - براى حج يا عمره - از مسجد الاقصى احرام بندد خدا گناهان گذشته اش را مىآمرزد . اخنسى گفت : ام حكيم با شنيدن اين حديث به بيت المقدس رفت تا از آن جا به آهنگ عمره احرام بندد .\r\n\r\n","description":"","footnote":"\r\n( 1 ) سخن بيهقى را در سنن كبراى او نيز مىتوان يافت 5 / 31\r\n","page_name":" 342 ","page_number":370},
  {"content":"\r\nو به عبارت بوداود و بيهقى و بغوى : هر كس براى حج يا عمره از مسجد الاقصى به سوى مسجد الحرام احرام بندد خداوند گناهان گذشته و آينده اش را مىآمرزد . يا : بهشت بر او واجب شود . و به عبارتى : و بهشت بر او واجب شود\r\nو به عبارت ابن ماجه : هر كس به آهنگ عمره از بيت المقدس احرام بندد آمرزيده شود\r\nو به عبارت ديگرى از همو : هر كس به آهنگ عمره از بيت المقدس احرام بندد اين كار كفارهء گناهان پيشينش باشد . ام حكيم گفت : پس مادر من از بيت المقدس براى عمره بيرون شد ( احرام بست )\r\nو بو داود پس از اين حديث مىنويسد : خدا بيامرزد وكيع را كه از بيت المقدس - به سوى مكه - احرام بست\r\nبرگرديد به مسند احمد 6 / 299 ، سنن بو داود 1 / 275 ، سنن ابن ماجه 2 / 235 ، سنن بيهقى 5 / 30 ، مصابيح السنة از بغوى 1 / 170 ، الترغيب و الترهيب از منذرى 2 / 61 كه آن را با عبارات مذكور ياد كرده و طريق ابن ماجه را صحيح خوانده و گويد : ابن حبان نيز آن را در صحيح خود آورده است\r\n2 - ابن عدى و بيهقى از طريق بوهريره آورده‌اند كه پيامبر دربارهء اين آيه « حج و عمره را براى خدا به انجام رسانيد » ( 1 ) گفت از نشانه‌هاى به انجام رسانيدن حج آن است كه از خانهء كسانت احرام ببندى\r\nسنن بيهقى 5 / 30 ، الدر المنثور 1 / 208 ، نيل الاوطار 5 / 26 كه مىنويسد اين حديث به صورت مرفوع از طريق بوهريره ثابت است\r\n3 - حافظان حديث آورده‌اند كه امير مؤمنان دربارهء آيهء فوق الذكر گفت :\r\nبه انجام رسانيدن آن به اين است كه از خانهء كسانت احرام بندى\r\nاين روايت را هم وكيع آورده است و هم ابن ابى شيبه و عبد بن حميد و ابن منذر و ابن ابى حاتم و نحاس در ناسخ خود ص 34 و ابن جرير در تفسير خود 2 / 120 و حاكم\r\n\r\n","description":"","footnote":"\r\n( 1 ) سورهء بقره آيهء 195\r\n","page_name":" 343 ","page_number":371},
  {"content":"\r\nدر مستدرك 2 / 276 - كه حكم به صحت آن نيز داده و ذهبى نيز بر آن اقرار كرده - و بيهقى در سنن كبرى 5 / 30 و جصاص در احكام القرآن 1 / 337 و 354 ؛ در كتابهاى زير هم مىتوان آن را يافت :\r\nتفسير ابن جزى 1 / 74 ، تفسير رازى 2 / 162 ، تفسير قرطبى 2 / 343 ، تفسير ابن كثير از 230 ، الدر المنثور 1 / 208 ، نيل الاوطار 5 / 26\r\n4 - جصاص در احكام القران 1 / 10 مىنويسد روايت شده كه على و عمر و سعيد بن جبير و طاوس گفته‌اند : به انجام رسانيدن آن دو ( حج و عمره ) به اين است كه از خانهء كسانت احرام ببندى\r\nو در ص 337 مىنويسد : در مورد احرام بستن براى عمره پيش از رسيدن به ميقات ، هيچ اختلافى ميان فقها نيست و از اسود بن يزيد روايت شده كه گفت :\r\nبراى عمره بيرون شديم و چون برگشتيم به بوذر برخورديم و او گفت : آيا موى تراشيديد و كارى كرديد كه بدان وسيله از احرام بيرون آئيد ؟ مگر نه اين است كه عمره از خاك و ده شما است . و مقصود بوذر آن است كه بهتر بود عمره را از شهر كسانتان بنامى نهاديد چنان كه روايت شده على گفت : به انجام رسانيدن آن دو ( حج و عمره ) به اين است كه از خانهء كسانت احرام ببندى\r\nو رازى در تفسير خود 2 / 162 مىنويسد : از على و ابن مسعود چنان روايت شده كه به انجام رسانيدن آن دو به اين است كه انسان از نزد كسانش احرام ببندد و در ص 172 مىنويسد : شهرت دارد كه بزرگان صحابه گفته‌اند : به انجام رسانيدن حج به آن است كه انسان از نزد كسانش احرام ببندد .\r\nو قرطبى در تفسير خود 2 / 343 پس از يادى از حديث على ( ع ) مىنويسد :\r\nاين نظريه را از قول عمر و سعد بن ابى وقاص نيز روايت كرده‌اند و عمران بن حصين نيز به مقتضاى همان رفتار مىكرده . سپس مىنويسد : دربارهء احرام بستن پيش از رسيدن به ميقاتهائى كه پيامبر ( ص ) تعيين كرده ، آن چه از على روايت شده و عمران بن حصين نيز بر آن كار كرده همان است كه عبد اللَّه بن مسعود و گروهى\r\n","description":"","footnote":"","page_name":" 344 ","page_number":372},
  {"content":"\r\nاز سلف گفته‌اند و ثابت است كه عمر از ايليا ( 1 ) احرام مىبست و اسود و علقمه و عبد الرحمن و بو اسحق از خانه هاشان احرام مىبستند و شافعى نيز اين را اجازه داده . سپس حديث ام سلمه را - كه قبلا آورديم - ياد كرده است و ابن كثير در تفسير خود 1 / 230 پس از آوردن حديث على ( ع ) مىنويسد : ابن عباس و سعيد بن جبير و طاوس و سفيان ثورى نيز همين را گفته‌اند .\r\n5 - بيهقى در سنن كبرى 5 / 30 از طريق نافع آورده است كه در سالى كه جريان حكميت روى داد پسر عمر از ايلياء احرام بست و مالك در موطأ 1 / 242 مىنويسد : پسر عمر در يك حج از ايلياء احرام بست و اين گزارش را ابن ديبع نيز در تيسير الوصول 1 / 264 آورده و به همين زودى سخن بوزرعه را - كه به نقل ابن منذر - آن را ثابت مىداند خواهى خواند .\r\nشافعى در كتاب الام 2 / 118 مىنويسد : سفيان بن عيينه - از زبان عمرو بن دينار و او از زبان طاوس - ما را خبر داد كه مرد از نزد كسانش - يا پس از گذشتن از نزد ايشان ، هر جا بخواهد احرام مىبندد و جز در حالتى كه احرام بسته است نبايد از ميقات بگذرد . و البته عمرو ، نام گويندهء اين سخن را نبرد ولى ما فكر مىكنيم او ابن عباس بوده است ، تا آن جا كه مىنويسد : مىگويم : عيبى ندارد كه او پيش از رسيدن به ميقات احرام ببندد همان گونه نيز عيبى ندارد كه از نزد كسانش احرام بسته راه بيفتد . پس به ميقات نيايد مگر آن كه قبلا احرام بسته باشد زيرا او پرداخته است به انجام وظيفهء خود كه محرم بودن از ميقات باشد پايان\r\nو ملك العلماء در بدايع الصنايع 2 / 164 مىنويسد : هرگاه پيش از رسيدن به ميقات ، احرام بسته شود بهتر است و از بو حنيفه روايت شده كه اين كار بهتر است در صورتى كه بتواند جلوى خود را بگيرد و آن چه را منافى با بودن در حال احرام است ترك كند و شافعى گويد : « احرام بستن از ميقات بهتر است و اين بنابر اصل آن است كه احرام بستن ركنى است پس ، از كارهاى حج مىباشد » ولى\r\n\r\n","description":"","footnote":"\r\n( 1 ) ايلياء با الف ممدود ، گاهى هم با الف مقصور خوانده شده و نام شهر بيت المقدس است\r\n","page_name":" 345 ","page_number":373},
  {"content":"\r\nاگر گمان وى درست بود مقدم داشتن آن بر ميقات روا نبود زيرا جايز نيست كه افعال حج را بر اوقات خاصهء آنها مقدم دارند ( 1 ) در حالى كه مقدم داشتن احرام بر ميقات اگر در ماه‌هاى مربوط به حج باشد اجماعا جايز است و اختلاف در افضل بودن آن است - نه در جايز بودن - و ما اين آيه را پيش روى داريم كه : حج و عمره را براى خدا به انجام رسانيد و از على و ابن مسعود ( ض ) روايت شده كه گفته‌اند : به انجام رسانيدن آن به اين است كه از نزد كسانت احرام ببندى و از ام سلمه روايت شده كه . . . تا پايان\r\nو قرطبى در تفسير خود 2 / 345 مىنويسد : اجماع علما بر آن است كه هر كس پيش از رسيدن به ميقات احرام ببندد محرم است و تنها كسانى با اين نظريه مخالفت كرده‌اند كه احرام بستن از ميقات را بهتر مىدانند از ترس آن كه انسان وظيفه اى را كه خدا براى او آسان گردانيده خود دشوار سازد و دست به كارى زند كه بر خود ايمن نباشد كارى منافى با حال احرام از او سر زند و با وجود اين ، همه بر آنند كه اگر به آن گونه احرام بست بايستى شرايط آن را مراعات نمايد و به آن وفا كند زيرا او عبادت خود را بيش از آنچه واجب بوده انجام داده نه كمتر .\r\nحافظ بوزرعه در طرح التثريب 5 / 5 مىنويسد : روشن كرديم كه معين كردن اين ميقاتها براى آن است كه انسان اگر خيال حج و عمره دارد احرام نبسته از آنها نگذرد ولى احرام بستن پيش از رسيدن به آنها از نظر جمهور فقها بىمانع است و گروهى نيز اين فتوى را به اجماع فقها نسبت داده‌اند و حتى گروهى از علماء بر آن رفته‌اند كه اگر انسان از نزد كسانش احرام ببندد بهتر است تا اين كار را تا رسيدن به ميقات به تأخير بيندازد و اين ، يكى از دو قول شافعى است و از اصحاب او نيز قاضى ابو الطيب و رويانى و غزالى و رافعى همين را ترجيح مىدهند چنان كه مذهب بوحنيفه نيز همين است و روايت شده كه عمر و على در تفسير\r\n\r\n","description":"","footnote":"\r\n( 1 ) ركن بودن احرام - و بودن آن در شمار افعال حج - هيچ ربطى به اين ندارد كه مقدم داشتن آن بر ميقات ناروا باشد - و اين پندار ملك العلما درست نيست بلكه آن ركن است و مقدم داشتن آن نيز - با استناد به دليلهاى خاصى كه گذشت - جايز است .\r\n","page_name":" 346 ","page_number":374},
  {"content":"\r\nآيهء « حج و عمره را براى خدا به انجام رسانيد » گفته‌اند : به انجام رسانيدن آن به اين است كه از نزد كسانت براى آن دو عبادت احرام بندى و ابن منذر گفته :\r\n« ثابت شده كه پسر عمر از ايليا - يعنى بيت المقدس - احرام بست و اسود و علقمه و عبد الرحمن و بو اسحاق از خانه هاشان احرام مىبستند پايان » ولى به نظر نووى ، قولى كه نسبت آن به شافعى اصح است اين است كه احرام بستن ، از ميقات برتر است و به نقل وى بيشترين و اهل تحقيق نيز همين نسبت را درست مىدانند و احمد و اسحاق نيز بر همين قولاند و ابن منذر گويد : احرام بستن پيش از ميقات كار عوام اهل علم است و مالك از اين نيز فراتر رفته و اين كار را مكروه شمرده و ابن منذر گويد : از عمر روايت كرديم كه او احرام بستن عمران بن حصين را از بصره ناپسند شمرد و حسن بصرى و عطاء بن ابى رباح و مالك ، احرام بستن از جاى دور را مكروه مىشمردند پايان\r\nروايتى از قول ابو حنيفه نيز بر اين است كه اگر انسان بتواند خود را از افتادن در كار منافى با احرام بدور دارد احرام بستن از نزد كسانش بهتر است و گرنه كه از ميقات ، برخى از شافعيان نيز همين را گفته اند\r\nو ابن حزم ظاهرى بر خلاف اصول گويد : « اگر پيش از رسيدن به اين ميقاتها احرام ببندد و بر آن جاىها بگذرد احرام او پذيرفته نيست و مىتواند چون به ميقات رسد نيت كند كه دوباره احرام مىبندد » و اين قول را به داود و اصحاب او نيز نسبت داده و اين قولى است كه به گفتهء نووى - بدليل اجماعى كه پيشتر بر خلاف آن حاصل شده - مردود است و ابن منذر گويد اجماع علما است كه هر كس پيش از رسيدن به ميقات ، احرام بندد محرم است . و خطابى و ديگران نيز در اين مورد ، نقل اجماع كرده‌اند پايان\r\nو شوكانى در نيل الاوطار 5 / 26 اين را كه مقدم داشتن احرام بر ميقات جايز است ، ياد كرده و آن چه را در پيرامون اين آيه : « حج و عمره را براى خدا به انجام رسانيد » گذشت دليل خود گرفته و سپس گويد :\r\n","description":"","footnote":"","page_name":" 347 ","page_number":375},
  {"content":"\r\nاين كه صاحب المنار مىگويد : « اگر اين كار برتر بود همهء صحابه آن را ترك نمىكردند » سخنى بر خلاف قانون استدلال است و در تلخيص ، حكايت كرده - كه به نقل احمد - ابن عيينه حديث را به اين گونه تفسير مىكرده كه فقط قصد سفر از نزد كسان ، بايستى براى حج و عمره باشد ولى اين معنى نه با كلمهء اهلال ( احرام بستن ) كه در حديث اين باب آمده سازش دارد و نه با كلمهء احرام در حديث بوهريره پايان\r\nدقت در منقولات گذشته - اعم از سخنان پيامبر و ديگران - مىرساند كه احرام بستن پيش از رسيدن به ميقات اجماعا جايز است و اختلاف در اين است كه آيا بهتر است پيش از آن احرام بست يا از همانجا ، ولى خليفه به گونه اى كه شايسته بوده در اين باره تأمل ننموده و اجتهاد لازم را به كار نينداخته ، يا از سنت منقول پيامبر بىخبر بوده كه شروع كرده است به سرزنش عبد اللَّه پسر عامر ، يا خوش ميداشته كه دربارهء اين مسأله فتوائى مخصوص داشته باشد با آن كه شمس الدين بو عبد اللَّه ذهبى گفته :\r\n« علم همان سخنى است كه خدا و رسول او گفته‌اند - البته اگر نسبت آن به ايشان مسلم باشد - و نيز اجماع است ، پس در اين زمينه‌ها به گوش .\r\nبپرهيز كه از روى نادانى ، سخن پيامبر و فتواى يك فقيه را در كنار هم نهى و هر دو را برابر شناسى . »\r\nاينك با من بيائيد تا نگاهى ديگر بيفكنيم به آن چه از قول ابن حزم آورديم كه « عثمان هيچ كار نيكوئى را عيب نمىگرفته . . . » تا ببينيم اين سخن هيچ دليلى ندارد مگر خوشبينى به عثمان و اين صفت را نيز اگر چه در روبرو شدن با كارهاى همهء مسلمانان - تا وقتى مانعى نباشد ، بايستى حفظ كرد ولى روش آن مرد نمىگذارد كه چنان خوش بينىهائى را دربارهء او روا بشمريم . دربارهء مسألهء طرح شده نيز سنت ثابت پيامبر را دانستى و آن گاه جلوگيرى عثمان از رفتار بر طبق آن ، به جز مخالفت با سنت معنى ندارد و كار ساده اى هم نيست كه\r\n","description":"","footnote":"","page_name":" 348 ","page_number":376},
  {"content":"\r\nبه خاطر احترام به كسى و تبرئهء روش او ، سنت پيامبر را بكوبيم زيرا در همهء عبادات ، آن چه بايد مورد پيروى قرار گيرد برنامه اى است كه وضع شدن آن به وسيلهء شارع به ثبوت رسد و هر كس هم با آن مخالفت كند - هر كه خواهد باشد - بايستى بر او خرده گرفت .\r\nاين هم كه بهانه آورده احرام بستن پيش از ميقات موجب توهين به عبادت است ، بسيار كودكانه مىنمايد و آخر چه توهينى به آن است كه - مطلقا به قصد قربت - كسى پيش از ميقات ، آمادهء احرام شود ؟ گذشته از آن كه اين كار ، خود تعظيم و احترام به شعائر الهى است ، و توهين ناروا به عبادت ، تنها در آن جا پيش مىآيد كه آراء خود سرانه و دلخواهانه را در مورد آن دخالت دهند . آن چه را كه زبانهاتان به دروغ وصف مىكند نگوئيد كه اين حلال است و اين حرام ، تا بر خدا دروغ ببنديد زيرا كسانى كه به ناروا بر خدا دروغ بندند رستگار نمىشوند نمل 116\r\n\r\n22 اگر على نبود عثمان هلاك مىشد\r\nحافظ عاصمى در كتابش زين الفتى فى شرح سورة هل اتى از طريق استادش ابو بكر محمد بن اسحاق بن محمشاد مرفوعا آورده است كه در روزگار خلافت عثمان مردى به نزد او شد و جمجمهء انسان مرده اى در دست او بود پس گفت :\r\nشما مىپنداريد كه آتش را بر اين موجود عرضه مىكنند و در گور عذابش مىنمايند با اين كه من دستم را بر آن نهادم و گرماى آتش را از آن احساس نكردم عثمان پاسخ او را نداد و كس در پى على فرستاد احضارش كرد تا چون بيامد و او\r\n","description":"","footnote":"","page_name":" 349 ","page_number":377},
  {"content":"\r\nرا ميان گروهى از يارانش ديد به مرد گفت : پرسشت را دوباره بگو او بگفت و عثمان به على گفت : پاسخ او را بده على گفت تا سنگى و چوب يا آهن آتش زنه اى بياوردند . و آن گاه در حالى كه سؤال كننده و ديگر مردم مىنگريستند آن دو را بگرفت و از زدن آن دو به يكديگر ، آتشى بر افروخت ، سپس به مرد گفت :\r\nدستت را بر سنگ بگذار و چون بگذاشت به وى گفت : دستت را بر چوب يا آهن آتش زنه بگذار و چون بگذاشت به وى گفت : آيا حرارت آتش را از آن احساس مىكنى ؟ مرد مبهوت شد و عثمان گفت اگر على نبود عثمان هلاك مىشد\r\nامينى گويد : ما از عثمان - زائيدهء خاندان اموى - توقع نداريم به امثال اين علوم كه از اسرار آفرينش است احاطه داشته باشد چرا كه داناتر از او در شناخت اين موضوعات در مىماندند تا چه رسد به او . زيرا جاى حفظ آن رازها در ظرفى از دانشهاى الهى بود كه اين دانشها را از مبدء اعلى و آفرينندهء جهان و قرار دهندهء آن رازها در آن ، گرفته بود و او همان كس بود كه سؤال كننده را در اين جا - و در هر مشكلى كه اينان در حل و شناخت آن در مىماندند - مجاب مىساخت .\r\nآرى تنها توقع ما از عثمان اين بود كه - دست كم پس از رسيدن به خلافت - مواد آئين نامه‌هاى پيامبر را كه در دل يكايك صحابه ريخته شده بود - و او آن را مىشنيد و مىديد و مىفهميد و به خرد خود عرضه مىكرد - فرا بگيرد تا در سؤالاتى كه از او مىشود در نماند و خطاهائى به آن بزرگى مرتكب نشود و بر خلاف آن چه از رسول ( ص ) رسيده فتوى ندهد و عقيده اى كه مستلزم ترك راه راست باشد برنگزيند ولى افسوس كه . . .\r\n","description":"","footnote":"","page_name":" 350 ","page_number":378},
  {"content":"\r\n\r\n23 عقيدهء خليفه در جمع ميان دو خواهر برده\r\nمالك در موطأ 2 / 10 از ابن شهاب از قبيصة بن ذؤيب آورده است كه مردى از عثمان پرسيد آيا دو خواهر را كه برده‌اند مىتوان با هم براى خود نگاه داشت عثمان گفت يك آيه اين كار را حلال كرده و يك آيه حرام ، ولى من دوست ندارم كه چنين كنم راوى گفت : آن مرد از نزد وى بيرون شد و مردى از اصحاب رسول ( ص ) را ديدار كرده در اين باره از او سؤال كرد و او گفت : اگر من قدرتى داشته باشم و ببينم كسى اين كار را كرده او را كيفر خواهم كرد ابن شهاب گفته :\r\nبه نظرم اين دومى على بن ابيطالب بوده است\r\nعبارت ديگر از بيهقى : ابن شهاب گفت قبيصة بن ذؤيب مرا خبر داد كه نيار اسلمى مردى از اصحاب رسول ( ص ) را پرسيد كه آيا مرد مىتواند دو خواهر را كه بردهء اويند براى خود نگاه دارد او گفت : يك آيه اين كار را حلال كرده و يك آيه حرام و من خود اين كار را نخواهم كرد . راوى گفت : نيار از نزد آن مرد بيرون شد و مردى ديگر از ياران رسول ( ص ) او را ديد و از او پرسيد :\r\nآن دوستت كه از وى فتوى پرسيدى چه فتوائى به تو داد ؟ او گزارش را باز گفت و آن مرد گفت من تو را از اين كار باز مىدارم و اگر دو خواهر را با هم داشته باشى و من قدرتى داشته باشم تو را به سزائى ناخوش آيند خواهم رسانيد .\r\nملك العلماء در البدايع مىنويسد : روايت شده كه عثمان گفت : هر زنى را كه خداوند آزاد آن را حرام كرده بردهء آن را نيز حرام كرده مگر داشتن دو خواهر برده را با يكديگر .\r\nجصاص در احكام القرآن مىنويسد : روايت شده كه عثمان و ابن عباس اين\r\n","description":"","footnote":"","page_name":" 351 ","page_number":379},
  {"content":"\r\nكار را حلال مىدانستند و مىگفتند يك آيه آن را حلال كرده و يك آيه حرام .\r\nو مىنويسد : روايت شده كه عثمان اين كار را جايز ميدانست و روايت شده كه او حرام شدن و حلال شدن آن را نيز ياد كرد و گفت : نه دستور به انجام آن مىدهم و نه از آن نهى مىكنم و اين سخن او مىرساند كه او در آن مردد بوده و فتواى قطعى در حرام و حلال شمردن آن نداشته و مىشود كه در ابتدا قائل به جواز بوده و بعدها ، از انتخاب يك قول خوددارى كرده و على فتواى قطعى در حرمت آن داشته است\r\nو زمخشرى مىنويسد : آورده‌اند كه على و عثمان دربارهء نگه داشتن دو خواهر برده مىگويند : يك آيه آن را حلال كرده و يك آيه حرام و على قول به حرام بودن را ترجيح داده و عثمان قول به حلال بودن را .\r\nو رازى مىنويسد : آورده‌اند كه عثمان گفت : يك آيه اين كار را حلال كرده و يك آيه حرام و حلال شمردن آن سزاوارتر است .\r\nو ابن عبد البر در كتاب الاستذكار ( 1 ) مىنويسد اين كه قبيصة بن ذؤيب نام على را به كنايه آورده - و نه صريحا - علت اين بوده كه خود با عبد الملك پسر مروان مصاحبت داشته و ياد كردن از على برايشان گران مىآمد .\r\nبرگرديد به : السنن الكبرى از بيهقى 7 / 164 ، احكام القرآن از جصاص 2 / 158 ، المحلى از ابن حزم 9 / 522 ، تفسير زمخشرى 1 / 359 ، تفسير قرطبى 5 / 117 ، بدايع الصنايع از ملك العلماء 2 / 264 ، تفسير خازن 1 / 356 ، الدر المنثور 2 / 136 - به نقل از مالك و شافعى و عبد بن حميد و عبد الرزاق و ابن ابى شيبه و ابن ابى حاتم و بيهقى - تفسير شوكانى 1 / 418 - به نقل از حافظان نامبرده -\r\nامينى گويد : دربارهء اين مسأله از دو جهت مىتوان به گفتگو پرداخت :\r\nاول در اين كه نگاه داشتن دو خواهر برده با هم ، چه حكمى دارد . كه\r\n\r\n","description":"","footnote":"\r\n( 1 ) در بيان حديث موطأ كه در آغاز اين بحث گذشت دربارهء اين سخن قبيصه : مردى را ديدار كرد .\r\n","page_name":" 352 ","page_number":380},
  {"content":"\r\nبه گفتهء رازى در تفسير خود 3 / 193 : مشهور ميان فقها ، حرام بودن آن است .\r\nو به گفتهء ابن كثير در تفسيرش 1 / 472 ، مشهور از قول جمهور و ائمهء اربعه و ديگران نيز همين است هر چند كه برخى از گذشتگان از اظهار عقيدهء قطعى در اين باره خوددارى كرده‌اند .\r\nو چنان چه در بدايع الصنايع آمده - 2 / 264 - اين كار به قول عموم صحابه جايز نيست .\r\nو به گفتهء قرطبى در تفسير خود 5 / 116 ، 117 : همهء علما جايز نبودن آن را پذيرفته‌اند و هيچ يك از ائمه به فتواى مخالف با آن ( كه قول عثمان است ) اعتنا نكرده‌اند زيرا ايشان با تأويل كتاب خدا خلاف آن را دريافته‌اند و بر ايشان جايز نيست كه تأويل را تحريف نمايند و از ميان صحابه اى كه جايز نبودن را پذيرفته‌اند اينان را بايد نام برد : عمر ، على ، ابن عباس ، عمار ، ابن عمر ، عايشه ، ابن زبير و اينان در پيرامون كتاب خدا صاحب بصيرتاند و مخالفانشان در تأويل آيات به بيراهه افتاده‌اند .\r\nو به گفتهء جصاص در احكام القرآن 2 / 158 ، در اين باره ميان گذشتگان اختلافى بود كه بعدها بر طرف شد و اجماع بر اين قرار گرفت كه نگاهداشتن دو خواهر با هم براى خود - برده نيز باشند - حرام است و فقيهان شهرها در اين باره همداستان شدند .\r\nو بو عمر در استذكار مىگويد : نظير فتواى عثمان را به گروهى از پيشينيان هم نسبت داده‌اند - از جمله ابن عباس - ولى در اين نسبتها اختلاف است . و هيچ يك از فقهاء - در شام و مغرب و حجاز و عراق و پس و پشت آن دو از شرق و نيز در ديگر شهرها - به آن فتوى اعتنا نكرده است مگر گروهى كه با نفى قياس و پيروى ظواهر ، از ايشان جدا شده‌اند و آن چه را ما بر آن اجتماع نموده‌ايم - با عمل به آن ظاهر - ترك نموده‌اند و تودهء فقها همداستاناند كه : همانطور كه دو خواهر آزاد\r\n","description":"","footnote":"","page_name":" 353 ","page_number":381},
  {"content":"\r\nرا يك نفر نمىتواند با هم به زنى داشته باشد دو خواهر برده را نيز نمىتواند ( 1 )\r\nحكايت شده كه اتفاق عقيدهء مسلمانان در حرام بودن اين كار را از قول بسيارى روايت كرده‌اند همچون : على و عمر و زبير و ابن عباس و ابن مسعود و عايشه و عمار و زيد بن ثابت و ابن عمر و ابن زبير و ابن منبة و اسحاق بن راهويه و ابراهيم نخعى و حكم بن عتيبه و حماد بن ابى سليمان و شعبى و حسن بصرى و اشهب و اوزاعى و شافعى و احمد و اسحاق و ابو حنيفه و مالك ( 2 )\r\nو تازه نصوص كتاب اللَّه و سنت پيامبر نيز پشتوانهء اين اجماعات است زيرا قرآن به هنگام شمردن زنانى كه ازدواج با آنان جايز نيست صريحا مىگويد : و اين كه دو خواهر را با هم داشته باشيد ( سوره نساء 23 ) و اين حكم اطلاق دارد و مىرساند كه داشتن دو خواهر با يكديگر به هر صورتى كه باشند - خواه آزاد خواه برده - حرام است\r\nابن كثير در تفسير خود 1 / 473 مىنويسد : اجماع مسلمانان بر آن است كه اين آيه : حرام شد بر شما مادرانتان و دخترانتان و خواهرانتان تا آخر آيه ( 3 ) مىرساند كه آميزش با اين زنان حرام است چه آزاد باشند چه برده و به همين گونه با استناد به دليل و قياس بايد گفت كه نگاه داشتن دو خواهر و ازدواج با مادر زن و دختر زن نيز همين حكم را دارد . ( و برده و آزاد آنان فرقى ندارد ) كه در نزد تودهء فقها نيز همين طور است و سخن ايشان دليلى است ( عليه ) كسى كه با اين حكم مخالفت نموده و راهى ديگر رفته است . پايان\r\nصحابه و شاگردان ايشان و علما و پيشوايان فتوى و مفسران نيز همين اطلاق\r\n\r\n","description":"","footnote":"\r\n( 1 ) تفسير ابن كثير 1 / 473 ، تفسير شوكانى 1 / 411\r\n( 2 ) برگرديد به احكام القرآن از جصاص 2 / 158 ، المحلى از ابن حزم 9 / 522 ، 523 ، تفسير قرطبى 5 / 117 ، 118 ، تفسير بوحيان 3 / 213 ، تفسير رازى 3 / 193 ، الدر المنثور 2 / 137\r\n( 3 ) در همين آيه و در دنبالهء ياد از حرام بودن ازدواج با اين زنان است كه آمده : و اينكه دو خواهر را با هم داشته باشيد\r\n","page_name":" 354 ","page_number":382},
  {"content":"\r\nحكم در آيه را دليل آورده و امير مؤمنان ( ع ) در نكوهش كسى كه آن را نپذيرد و اين كار را انجام دهد تند مىرفت و مىگفت : اگر من قدرتى داشته باشم و ببينم كسى آن كار را كرده مجازاتش خواهم كرد . يا به پرسنده مىگفت : من تو را از اين كار نهى مىكنم و اگر دو خواهر را با هم نگاهدارى ، سزائى ناخوش به تو مىچشانم\r\nو اياس بن عامر گفت : على ابن ابيطالب را گفتم : دو خواهر برده نزد من هستند كه با يكىشان آميزش كردم و براى من فرزندانى آورد سپس به ديگرى متمايل شدم اكنون چه كنم ؟\r\nگفت : آن را كه با وى آميخته اى آزاد كن سپس با ديگرى بياميز . سپس گفت : هر حكمى دربارهء حرام شدن زنان آزاد در قرآن رسيده دربارهء حرام شدن زنان برده نيز بايد رعايت كرد مگر آن چه دربارهء تعداد زنان - و به روايتى در بارهء اكتفا به چهار زن - رسيده است و نيز زنانى را كه به حكم قرآن از راه نسب بر تو حرام هستند از راه شير خوردن نيز بر تو حرام مىشوند ( مانند خواهر و مادر رضاعى ) ( 1 )\r\nو اگر در اين مورد جز گفتار امام ( ع ) هيچ دليلى نبود ، همين براى پشتوانهء فتوى كفايت مىكرد زيرا او آشناترين مردم است به مفاهيم كتاب خدا و آبشخورها و راه‌هاى سنت رسول ، او باب دانش پيامبر ( ص ) و همان كسى است كه پيامبر او را به جانشينى خود نهاد تا در كنار قرآن - و همراه با آن - مردم به دامن وى بياويزند و از گمراهى مصون بمانند .\r\nائمهء اهلبيت ( ع ) نيز كه از خاندان على و عترت پيامبر ( ص ) و قرين قرآناند - همراه با پدرشان كه سرورشان است - در اين باره همداستاناند و قول ايشان در هر مورد دليلى استوار است .\r\nو از اينها روشن مىشود كه چه بىپايه است آن چه به امير مؤمنان ( ع )\r\n\r\n","description":"","footnote":"\r\n( 1 ) اين گزارش را جصاص در احكام القرآن 2 / 158 آورده است و بو عمر در استذكار و ابن كثير در تفسير خود 1 / 472 و سيوطى در الدر المنثور 2 / 137 نيز آن را آورده اند\r\n","page_name":" 355 ","page_number":383},
  {"content":"\r\nبسته‌اند كه با عثمان - در آن فتواى مخالف با قرآن و سنت پيامبر - موافقت كرده و گفته : يك آيه آن را حلال نموده و يك آيه حرام . حاشا از او كه دربارهء حكمى از احكام خدا به اختلاف سخن كند . اين نسنجيده گويانند كه خواسته‌اند كار سهمناك عثمان را در نظر مردم كوچك بنمايند پس بر على ( ع ) چنين دروغى بسته و چنين نسبت ناروائى به او داده‌اند . جصاص در احكام القرآن - 2 / 158 - مىنويسد : اياس بن عامر گفته كه على را گفتم : آنان مىگويند تو مىگوئى : اين كار را يك آيه حرام كرده است و يك آيه حلال . گفت : دروغ گفته‌اند .\r\nاما از سنت پيامبر نيز پشتوانه هائى داريم كه اجماع فقها را در حرام بودن آن كار تائيد مىكند از جمله حديثى كه ابن نجيم در البحر الرائق 3 / 95 و ملك العلماء در بدايع الصنايع 2 / 264 و ديگران آورده و آن را دليل بر جايز نبودن آن كار گرفته‌اند و به اين مضمون است كه پيامبر گفت : هر كس به خدا و روز قيامت باور دارد نطفهء خود را در رحم دو خواهر جمع نمىكند .\r\nجهت ديگرى كه براى بحث در نظر مىگيريم اين است : آيا مخصصى وجود دارد كه بتواند حكم حرمت وارد در قرآن را در مورد زنان برده تبصره بزند ؟\r\nعثمان چنين ادعائى كرده و گفته : اين كار را يك آيه حلال شمرده و يك آيه حرام .\r\nولى وى - بر خلاف ديگر گذشتگان - آيه اى را كه اين كار را حلال شمرده معين نكرده - زيرا ايشان معين كردند - آرى عبد الرزاق و ابن ابى شيبة و عبد بن حميد و ابن ابى حاتم و طبرانى آورده‌اند كه ابن مسعود را پرسيدند : چه گوئى كه مردى دو خواهر برده را براى خود با هم نگاه دارد او اين كار را خوش نداشت و گفتندش :\r\nخدا مىگويد : « مگر آن چه مملوك شما است . » گفت : شتر تو هم از مملوكهاى تست ! و به عبارت ابن حزم : برهء كوچك تو هم از مملوك - هاى تو است ( 1 )\r\n\r\n","description":"","footnote":"\r\n( 1 ) المحلى از ابن حزم 9 / 524 ، تفسير ابن كثير 1 / 472 الدر المنثور 2 / 137 - به نقل از حافظان نامبرده -\r\n","page_name":" 356 ","page_number":384},
  {"content":"\r\nجصاص در احكام القرآن 2 / 158 مىنويسد : مقصودشان از آيه اى كه آن را حلال كرده اين است : « و زنان شوهر دار ، مگر آنچه مملوك شماست » . و چنين استدلالى نشانهء دورى از مرز درك قرآن و از شناخت شأن نزول آيات است و احاديثى كه در پيرامون آيه رسيده نيز آن را تأييد نمىكند و تازه وقتى اين دو آيه دربارهء دو موضوع مختلف رسيده چگونه مىتوان تعارضى ميان آن دو قائل شد . و بزرگان سنت بيانات گسترده و ارزنده اى در اين زمينه دارند كه از ميان آنها اكتفامى كنيم به گفتار جصاص در احكام القرآن 2 / 199 : اين دو آيه در بيان حلال و حرام بودن ، با يكديگر برابر نيستند و روا نيست كه يكى را معارض با ديگرى تلقى كنيم زيرا موردى كه يكى از آن دو براى آن نازل شده به غير از مورد ديگرى بوده زيرا اين آيه « و اين كه دو خواهر را با هم نگاهداريد » دربارهء حكم تحريم رسيده و همچون اين دو فراز ديگر قرآن است « و زنان فرزندانتان » و « مادران زنانتان » و همچون ديگر كسانى كه حكم حرام بودن ازدواج با ايشان ، در آيه رسيده در حالى كه اين آيه « و زنان شوهر دار مگر آنان كه مملوك شمايند » مىرساند زنانى كه شوهرانشان در ميدان جنگ بوده و خود اسير شده‌اند حلالاند و مىفهماند كه ميان اين زنان و شوهرانشان جدائى افتاده و مانع آميزش با آنان ، بر طرف شده پس بايد اين آيه را در موردى كه براى آن نازل شده به كار برد و آن نيز عبارت است از جدائى افتادن ميان اين دسته زنان اسير شده و شوهرانشان ، و حلال بودن آنان بر صاحبانشان . پس نمىتوان اين آيه را معارض دانست با آن چه در حرام بودن آميزش با دو خواهر در يك زمان ، نازل شده زيرا هر كدام از دو آيه به علتى و در موردى جدا از علت و مورد ديگرى ، نازل شده پس بايد هر كدام را در موردى كه براى آن نازل شده به كار برد .\r\nباز مىنويسد :\r\nدليل بر اين فتوى آن كه - بى هيچ اختلافى ميان مسلمانان - اين آيه معارض با حكم حرام بودن آميزش مرد با زنان فرزندان و مادران زنان خود و ديگر\r\n","description":"","footnote":"","page_name":" 357 ","page_number":385},
  {"content":"\r\nكسانى كه حرام بودنشان در آن آيه ذكر شده ، نيست و انسان نمىتواند با زن فرزند و مادر زنش به عنوان اين كه كنيز او شده بياميزد و اين آيه « مگر آن چه مملوك شما است » موجب تخصيص در حكم حرام بودن آميزش با ايشان نمىشود زيرا علت و موردى كه براى آن نازل شده به غير از علت و موردى است كه آيهء ديگر نازل شده پس بايد جمع ميان دو خواهر نيز به همان گونه حرام بماند و تعارض ظاهرى آن موجب نفى تحريم نشود و خوددارى على ( ض ) و پيروان او از صحابه - از اين كه آن آيه و اين يكى : « مگر آن چه مملوك شما است » را متعارض يكديگر بشمارند - و فتواى ايشان ( در جايز نبودن جمع ميان دو خواهر - به هر صورت باشد - ) مىرساند كه اگر دو آيه ، علت و مورد نزولشان با يكديگر فرق داشت و يكى دلالت بر حرمت كرد و يكى بر جواز ، در آن حال هر كدام را بايد در مورد خود دليل گرفت و بايستى حكم هر كدام را در جائى كه به علت نزول آن برخورد كنيم ، عملى نمائيم نه اين كه يكى را متعارض با ديگرى تلقى كنيم .\r\nگذشته از آيات ، اگر دو حديث هم از رسول خدا باشد كه چنين خصوصياتى داشته باشد روش كار همين است . تا پايان\r\nاينك ما سخن جصاص را با آوردن شأن نزول اين آيه « و زنان شوهردار مگر آنان كه مملوك شمايند » دنبال مىكنيم تا دانسته شود كه - همچنان چه از زبان جصاص شنيدى - مورد و علتى كه براى آن نازل شده غير از مورد و علتى است كه اين آيه : « و اين كه دو خواهر را با هم داشته باشيد » براى آن نازل شده است :\r\nمسلم در صحيح خود و نيز ديگران آورده‌اند كه بو سعيد خدرى گفت :\r\nزنانى از اسيران اوطاس به دست ما افتاد كه شوهردار بودند و چون شوهر داشتند ما آميزش با ايشان را نپسنديديم و در اين باره از پيامبر ( ص ) پرسش كرديم پس اين آيه نازل شد : « و زنان شوهردار مگر آنان كه مملوك شمايند » و با همين آيه بود كه آميزش با ايشان را روا شناختيم و در عبارت احمد : اصحاب رسول خدا ( ص ) در روز اوطاس زنانى شوهردار از مشركان را اسير گرفتند و كسانى از ياران رسول\r\n","description":"","footnote":"","page_name":" 358 ","page_number":386},
  {"content":"\r\nخدا ( ص ) از آميزش با آنان خوددارى نموده و اين كار را خوش نداشتند پس اين آيه در اين باره نازل شد : و زنان شوهردار ، مگر آنان كه مملوك شمايند .\r\nو در عبارت نسائى : راستى اين كه پيامبر ( ص ) لشگرى به اوطاس فرستاد تا با دشمنى برخورد كرده و با ايشان جنگيده و پيروز شدند و زنانى به اسارت گرفتند كه در ميان مشركان شوهر داشتند و مسلمانان آميزش با ايشان را خوش نداشتند تا آيه نازل شد : « و زنان شوهردار مگر آنان كه مملوك شمايند . »\r\nبنگريد به صحيح مسلم 1 / 416 ، 417 ، صحيح ترمذى 1 / 135 ، سنن بو داود 1 / 336 ، سنن نسائى 6 / 110 ، مسند احمد 3 / 72 ، 84 احكام القرآن از جصاص 2 / 165 ، سنن بيهقى 7 / 167 ، المحلى از ابن حزم 9 / 447 ، مصابيح السنة 2 / 29 ، تفسير قرطبى 5 / 121 ، تفسير بيضاوى 1 / 269 ، تفسير ابن كثير 1 / 372 ، تفسير خازن 1 / 375 ، تفسير شوكانى 1 / 418\r\nعلى و ابن عباس و عمر و عبد الرحمن بن عوف و ابن عمر و ابن مسعود و سعيد بن مسيب و سعيد بن جبير نيز بر اساس روايت بالا آيه را تفسير كرده و گفته‌اند : اين آيه دربارهء زنان شوهردارى نازل شد كه به اسارت مسلمين درآمدند و با اين آيه آميزش با ايشان - از راه كنيز گيرى - بر مسلمانان حلال گرديد و با اسير شدن تنها آنها - و نه شوهرانشان - در ميانه جدائى افتاد ( 1 )\r\nقرطبى در تفسير خود 5 / 121 مىنويسد : علما در تأويل اين آيه اختلاف كرده‌اند ابن عباس و بوقلابه و ابن زيد و مكحول و زهرى و بو سعيد خدرى گفته‌اند : مقصود از زنان شوهردار در اين جا خصوص زنان شوهردارى است كه اسير شده‌اند و معنى آيه مىشود : زنان شوهردار بر شما حراماند مگر از سرزمين دشمنان حربى اسير گرفته باشيد و مملوك شما شده باشد كه در اين صورت براى كسى كه در سهم او قرار گرفته حلال مىشود هر چند شوى داشته باشد و قول شافعى نيز كه اسير شدن را موجب قطع ازدواج سابق مىداند بر همين است - و\r\n\r\n","description":"","footnote":"\r\n( 1 ) احكام القرآن از جصاص 2 / 165 ، سنن بيهقى 7 / 167 ، تفسير شوكانى 1 / 418\r\n","page_name":" 359 ","page_number":387},
  {"content":"\r\nنيز قول ابن وهب و ابن عبد الحكم كه دو تن اخير اين قول را به مالك نيز نسبت داده‌اند - و قول اشهب نيز همين است و مؤيد آن نيز حديثى است كه مسلم در صحيح خود از بو سعيد خدرى روايت كرده - سپس قرطبى حديث را آورده و گويد : - و اين نص صريح است بر اين كه آيهء بالا به خاطر آن نازل شد كه ياران پيامبر ( ص ) از آميزش با زنان اسيرى كه شوهر داشتند پرهيز مىكردند و خدا در پاسخ ايشان اين آيه فرستاد : زنانى كه مملوك شما شدند از اين قاعده مستثنى هستند . كه مالك و بوحنيفه و ياران او و شافعى و احمد و اسحاق و ابو ثور نيز همين را مىگويند و قول درست نيز همين است - انشاء اللَّه -\r\nقول ديگر دربارهء آيه اى كه جمع بين دو خواهر برده را حلال گردانيد :\r\nملك العلما در بدايع الصنايع 2 / 264 و زمخشرى در تفسير خود 1 / 359 مىنويسند : مقصود عثمان از آيه اى كه اين كار را حلال كرده اين است : مگر بر همسرانشان يا مملوكانشان ، كه ايشان مورد سرزنش نيستند ( 1 )\r\nاستدلال بالا در صورتى كامل است كه اخذ به عموم كلمهء مملوك را جائز بشماريم با اين كه هر كس در لحن سخن تعمق كند مىفهمد كه اخذ به عموم آن ، جايز نيست زيرا آيه مجملا مىخواهد چگونگى پاكدامنى را در مؤمنان بيان كند و بگويد كه دارندهء اين صفت ، از ارضاى شهوت جنسى خوددارى مىكند مگر با زن يا مملوك خود كه قانونگذار ، آميزش با ايشان را اجمالا بر او روا شناخته اين است كه آيه مىگويد : « ( مؤمنان كسانىاند كه ) خود را از آميزش با زنان بر كنار مىدارند مگر با زنانى كه همسر يا مملوك ايشان باشند كه در آن صورت بر ايشان سرزنشى نيست » و اين حكم اجمالى منافاتى با اين ندارد كه روا بودن آميزش با همسر يا مملوك ، مستلزم وجود شرايطى در هر يك از آن دو باشد زيرا صفت عموم كه در اين آيه است آن شرايطى را كه قانونا لازم شمرده شده از بين نمىبرد بلكه آن شرايط قانونى است كه دائرهء اين صفت عموم را تنگ مىسازد و\r\n\r\n","description":"","footnote":"\r\n( 1 ) سورهء مؤمنون آيهء 6\r\n","page_name":" 360 ","page_number":388},
  {"content":"\r\nبر آن نظارت مىكند چنان كه آميزش با همسر قانونى هم ، نه در حال حيض و نفاس جايز است و نه در حالى كه يكى از طرفين روزهء واجب گرفته‌اند و نه در موقع احرام و نه در ايام عده اى كه زن براى وطى به شبهه بايد نگهدارد و نه پس از اداى صيغهء ظهار و ايلاء - تا وقتى كفاره داده نشود - به همين ترتيب نيز آميزش با دو خواهر و با كنيزى كه صاحبش او را به شوهر داده ( براى ) صاحبش جايز نيست زيرا اين شرايطى كه اسلام براى جواز آميزش با زن و كنيز ذكر كرده به هيچ وجه تخصيص بردار نيست و عموميت آيهء « * ( إِلَّا عَلى أَزْواجِهِمْ أَوْ ما مَلَكَتْ أَيْمانُهُمْ ، - مگر بر همسرانشان و مملوكانشان » با آن دليلهائى كه بر لزوم آن شرايط داريم ، تعارض ندارد .\r\nو اگر ما عموميت آيه را به آن گل و گشادى معنى كنيم بايستى همهء مواردى را كه ديديم آميزش با همسر شرعى و با مملوك شخصى نارواست ، روا بشماريم يا اين آيه را با دليلهائى كه بر لزوم آن شرايط داريم معارض بشماريم و در اين هنگام چه در مورد جمع ميان دو خواهر ، و چه در مورد ساير موارد كه گفتيم در قرآن حرمت آن بيان شده ، مىتوانيم بگوئيم : « يك آيه آن را حلال شمرده و يك آيه حرام ! » - زيرا استثنائى كه در آيه آمده براى همسر و مملوك هر دو به يك شيوه است - با آن كه هر كس بوى فقه بمشامش رسيده باشد چنين سخنى نمىگويد .\r\nو همين طور اگر - به گونه اى كه جصاص گفته - عموميت جواز آميزش با مملوك را در چنان دائرهء وسيعى قرار دهيم كه هم مردان و هم زنان را شامل شود در اين حال بايد جايز بدانيم كه زن آزاد با مملوك خويش بياميزد و اين كار به اجماع پيشوايان مذاهب روا نيست و ابن حزم در المحلى 9 / 524 مىنويسد : ميان هيچ كس از تودهء مسلمان خلافى وجود ندارد كه اخذ به عموم اين آيه روا نيست و قطعا و جزما همگى اجماع كرده‌اند بر اين كه تخصيص بردار است زيرا بدون اختلاف و بىترديد ، غلام مملوك است ولى آميزش با او حرام است و روا نيست ، و\r\n","description":"","footnote":"","page_name":" 361 ","page_number":389},
  {"content":"\r\nنيز مىشود كه كسى مادر رضاعى و خواهر رضاعىاش را بعنوان كنيز مالك بشود ولى همه متفقاند كه آميزش با آن دو روا نيست و نيز اگر مردى كنيزى را بگيرد و با او بياميزد و از وى فرزندى بياورد آن كنيز بر پسر مرد حرام است .\r\nسپس گويد : در اين فراز قرآن « و اين كه ميان دو خواهر جمع كنيد ، و نيز مادران زنانتان و دخترانى كه در كنار شما پرورده شده و مادرانشان همسران شما بوده‌اند و با ايشان آميخته‌ايد . و با زنان بت پرست نكاح نكنيد تا ايمان بياورند » نيز نگريستيم و هيچ نص و اجماعى نيامده است كه اين حكم تخصيص خورده - مگر فقط در مورد ازدواج با زنان اهل كتاب - پس جايز نيست نص قانونى را كه دليلى بر تخصيص آن نداريم تخصيص بزنيم و اگر ناچار باشيم نصى با اين خصوصيات يا هر نص ديگرى را تخصيص بزنيم ، شك نيست كه آن تخصيص خورده خواهد بود زيرا تخصيص مخصوص است كه به جز آن جايز نيست .\r\nپايان\r\nاما اين كه گفته شده ( 1 ) : سند حلال كنندهء جمع ميان دو خواهر مملوك ، آيهء و احل لكم ما وراء ذلكم ( - و حلال شد بر شما آن چه به غير از اينها باشد ) است كه در زير آيه اى كه زنان ممنوع النكاح را شمرده آمده ، اين هم نادرست است زيرا آن به منزلهء استثناء است از زنان ممنوع النكاح با آنان ، كه قبلا ذكر شده - از جمله جمع ميان دو خواهر مملوك - و دانستيد كه تودهء مسلمان از صحابه و شاگردان ايشان و فقيهان اجماع دارند بر اين كه جمع ميان دو خواهر حرام است خواه انسان بعنوان شوهر با آن دو بياميزد يا بعنوان مالك كه در اين ميان هيچ فرقى ننهاده‌اند و تازه دليل ما بر حرمت جمع ميان دو خواهر مملوك ، همان ملاك و علتى است كه موجب حرمت جمع ميان دو خواهر آزاد مىشود و اين ملاك همان آميزش است كه در هر دو صورت موجود است پس مقصود آيه از كلمهء « * ( ما وَراءَ ذلِكُمْ ) * از آن كه گذشت » عبارت مىشود از زنانى به جز همهء\r\n\r\n","description":"","footnote":"\r\n( 1 ) تفسير قرطبى 5 / 117 ، تفسير ابن كثير 1 / 474\r\n","page_name":" 362 ","page_number":390},
  {"content":"\r\nآنها كه ذكرشان رفت - از مادران و دختران تا آخر آن چه در آن بود - و از جمله جمع ميان دو خواهر در هر يك از دو صورت كه خواهد باشد .\r\nبا فرض چشم پوشى از همهء اينها ، و از علت نزول آيات ، و گيريم كه ميان دو آيه تعارضى باشد و تازه در صورت تعارض و وحدت سبب دليلين ، باز هم دليل حرمت مقدم است بر دليل اباحه ؛ كه اين موضوع را نيز علماء علم اصول روشن كرده‌اند و جصاص در احكام القرآن 2 / 158 و رازى در تفسير خود 3 / 193 صريحا اين مسئله را توضيح داده‌اند .\r\nولى عثمان اينها را نمىدانست و چيزى از شأن و علت نزول آيات به ياد نداشت اين بود كه آن چه را به خيال خود دليل اباحه مىشمرد بر دليل تحريم - كه همه آن را پذيرفته بودند - مقدم داشت و حتى اين حكم عقلى را نفهميد كه لازم است دليل حرام بودن را مقدم داشت تا از ضرر احتمالى جلوگيرى شود او با اين كار خود - چنان كه تفصيل آن را دانستى - راهى جدا از همهء ملت برگزيد و هيچ كس هم در اين پندار وى با او سازگارى ننمود مگر آن چه در اين باره به ابن عباس بسته‌اند كه روايات وارده در انتساب اين فتوى به او نيز - چنانچه از قول بو عمر - در استذكار گذشت - با يكديگر ضد و نقيض است .\r\nدر سخن خليفه مخالفت ديگرى هم با اصول مسلمه هست زيرا مىگويد :\r\n« هر زنى كه خداوند ، آزاد آن را بر مردم حرام كرده مملوك آن را نيز حرام كرده مگر در مورد جمع ميان دو خواهر مملوك كه جايز است . » و اين سخن هم در استثنايش باطل است و هم در مستثنى منه . در مورد استثنا دانستى كه همگان با پشتگرمى به نصوص قرآن و سنت نبوى متفق القولند كه جمع ميان دو خواهر - مملوك هم كه باشند - حرام است . در مورد مستثنى منه نيز بايد گفت خليفه آن چه را - به اتفاق همهء امت - بايد مستثنى منه قرار گيرد ندانسته زيرا داشتن بيش از چهار زن آزاد عقدى جايز نيست ولى داشتن بيش از چهار زن مملوك جايز است .\r\n","description":"","footnote":"","page_name":" 363 ","page_number":391},
  {"content":"\r\nآرى نظاير اين پندارهاى باطل و مخالف با قرآن و فقه اسلامى ، باب كشمكش ميان مسلمانان را چهار طاق باز كرد زيرا كه در غالب اوقات فاقد پيرو يا جدل كنندهء گمراه و گمراه كنندهء بىشعورى نبود و تك و توك كسانى كه قول اجماع بر ايشان پيشى گرفته بود - و نيز ظاهرىها و ظاهر بينانى كه پس از ايشان آمده و شايستهء اعتنا نيز نبودند - اينها هماره اصرار داشتند كه حرف خليفه را دربارهء اين مسئله به كرسى بنشانند كه كارشان جز انحراف از راه راست نبود قرطبى در تفسير خود 5 / 117 مىنويسد : ظاهرىها و ظاهر بينان راهى مخالف با اصول پيش گرفته و گفته‌اند : همان گونه كه يك مرد مىتواند دو خواهر را مملوك خود گرداند ، آميزش با آن دو خواهر مملوك هم جايز است و دليلشان هم روايتى است كه از عثمان رسيده : يك آيه اين كار را حرام كرده و يك آيه حلال !\r\nو اگر - پس از آن كه دانش برايت آمد - باز هم از هوسهاى ايشان پيروى كنى به راستى كه آن هنگام از ستمكاران خواهى بود بقره 145\r\n\r\n24 فتواى خليفه دربارهء اين كه دو برادر مانع از رسيدن ثلث ميراث به مادر مىشوند .\r\nطبرى در تفسير خود 4 / 188 از راه شعبه از ابن عباس آورده است كه وى بر عثمان در آمد و گفت : چرا دو برادر ، سهم الارث مادر را به شش يك تقليل مىدهند با آن كه در قرآن آمده است : « اگر ( ميت ) برادرانى داشته باشد » دو برادر در زبان قومت و گفتار قومت برادران شمرده نمىشوند عثمان گفت آيا من مىتوانم قانونى را بشكنم كه پيش از من بوده و مردم بر طبق آن ارث برده‌اند و\r\n","description":"","footnote":"","page_name":" 364 ","page_number":392},
  {"content":"\r\nدر ميان شهرها جريان يافته است ؟\r\nو در عبارت حاكم و بيهقى : من نمىتوانم قانونى را كه پيش از من بوده و در شهرها جريان يافته و مردم بر طبق آن ارث برده‌اند رد كنم\r\nاين گزارش را حاكم در مستدرك 4 / 335 ياد كرده و آن را صحيح شمرده و نيز بيهقى در السنن الكبرى 6 / 227 و ابن حزم در المحلى 9 / 258 و رازى در تفسير خود 3 / 163 و ابن كثير در تفسير خود 1 / 459 و سيوطى در الدر المنثور 2 / 126 و آلوسى در روح المعانى 4 / 225 آن را آورده‌اند .\r\nامينى گويد : جوابى كه خليفه به ابن عباس داده حاكى از بىاطلاعى او از زبان خودش - عربى - است و اگر دانشى در اين زمينه داشت پاسخ مىداد « اطلاق جمع بر دو تن نيز صحيح است و در كلام عرب به صورتى عام به كار رفته » نه اين كه ناتوانى خود را از تغيير آن چه همهء مردم ( و حتى نعوذ باللَّه پيامبر ) به غلط آن را فهميده‌اند پيش بكشد و البته اين پاسخ او شگفتتر از پاسخ پيشاهنگانش نبود كه در روزگار خود معنى اب را كه از اصل و ريشهء عربى است و تازه تفسير آن - بلافاصله بعد از ياد شدنش - در خود قرآن آمده در نيافتند زيرا در زبان تودهء تازيان ، بر دو برادر ، كلمهء برادران اطلاق مىكردند و از همين لحاظ هم نه ميان صحابه كه خود عرب اصيل بودند و نه ميان شاگردانشان كه در تكلم به زبان عربى فصيح جاى ايشان نشستند و نه ميان فقيهان مذاهب اسلام ، هيچ اختلافى در اين فتوى نبود كه وجود دو برادر براى ميت ، سهم الارث مادر او را از ( يك سوم به يك ششم ) تقليل مىدهد و هيچ مستندى هم براى اين حكم نداشتند مگر همين آيهء شريف . و اين فتوى را نيز تنها به اين خاطر مىدادند كه اطلاق كلمهء برادران را بر دو برادر جائز مىشمردند خواه اين كه اطلاق مزبور را در يك حداقل مىپذيرفتند خواه دامنهء آن را وسعت داده و آن را به صورتى عام مورد استعمال قرار مىدادند .\r\nطبرى در تفسير خود 4 / 187 مىنويسد : گروه ياران پيامبر و شاگردان\r\n","description":"","footnote":"","page_name":" 365 ","page_number":393},
  {"content":"\r\nايشان و كسانى از علماء اسلام كه پس از آنان در هر زمان آمدند ، گويند : اين كه خدا فرموده اگر ( ميت ) برادرانى داشته باشد يك ششم تركه اش به مادر مىرسد مقصود او دو برادر يا بيشتر است و اگر - بجاى آنها - دو يا بيشتر خواهران باشند نيز حكم همين است چنان كه اگر يك برادر و يك خواهر هم باشد حكم همين است : و گروهى از كسانى كه اين اطلاق را درست مىدانند چنين دليل آورده‌اند كه اين را امت از بيان خداوند به زبان پيامبر گفته و امت پيامبر او در ضمن خبرى مستفيض آن را ، آورده‌اند كه ورود آن راه هر بهانه اى را مىبندد و هر ترديدى را از دل خلق مىزدايد ( سپس وى حديث ابن عباس را - كه گذشت - آورده و مىنويسد : ) راى درست به نظر من آن است كه مقصود از فراز « اگر براى او برادرانى باشد » آن است كه ميت دو برادر به بالا داشته باشد و اين همان رايى است كه اصحاب رسول خدا داشته‌اند و با قول ابن عباس نمىسازد ( 1 ) زيرا صحت رأى ايشان و اين كه سخن ايشان در اين باره از روى دليل بوده ، و اين كه قول ابن عباس را در اين باره انكار كرده‌اند ، همهء اينها را امت اسلام هر طبقه اى از طبقهء پيشين خود گرفته و نقل كرده‌اند .\r\nباز مىنويسد : اگر كسى بگويد : چگونه دو برادر را برادران خوانده است با آن كه مىدانيم كلمه ى اخوين ( دو برادر ) در لغت عرب صيغه اى است كه كاربرد آن با كاربرد صيغه ى اخوه ( برادران ) همانند نيست . مىگوئيم : راستى را كه اين همانندى هست ، زيرا از خصوصيات زبان عرب جمع كردن ميان دو كلام است به اعتبار نزديكى معنى آن دو - هر چند كه از بعضى لحاظها با هم فرق داشته باشند - پس چون چنين شد و بودن اين روش در زبان ايشان با گزارشهاى بسيار ثابت گرديد و در كلام ايشان امرى معمولى و رايج ديديم كه بگويند عبد اللَّه و عمر را بر سرهايشان ( و نه بر سر آن دو ) زدم و پشتهايشان ( و نه پشت آن دو ) را\r\n\r\n","description":"","footnote":"\r\n( 1 ) از آنچه بعدا مىنويسيم خواهى دانست كه آن چه در اين باره به پسر عباس نسبت داده شده درست نيست\r\n","page_name":" 366 ","page_number":394},
  {"content":"\r\nبه درد آوردم و اين را در زبان ايشان بيش از آن شنيديم تا بگويند : پشت آن دو را به درد آوردم . هر چند كه به صورت اخير هم استعمال مىشود و نظير آن قول فرزوق است كه فؤاد ( دل ) را وقتى به كلمهء تثنيه اضافه كرده ، خود آن را نيز به صورت مثنى به كار برده - و نه جمع - و گفته :\r\n\r\nبما فى فؤاد ينا من الشوق و الهوى\r\nفيبرأ منهاض الفؤاد المشغف\r\n\r\nو اين گونه استعمال هر چند غلط نيست - ولى - شيواتر از آن اين است كه كلمهء افئدتنا به كار رود چنان كه در قرآن نيز وقتى كلمهء قلب را مضاف براى يك كلمهء مثنى قرار مىدهد خدا آن را به صورت جمع به كار مىبرد و گويد : ان تتوبا الى اللَّه فقد صغت قلوبكما ( اگر شما دو تن به سوى خدا بازگرديد - شايسته است زيرا - دلهاى هر دوتان منحرف شده است ) پس همان گونه كه شرح دادم هر عضو تكى انسان چون با عضو تكى كسى ديگر ضميمه شد ، و دو چيز متعلق به دو كس گرديد در آن حال استعمال لفظ جمع در منطق عرب فصيحتر و در كلام او رايجتر است و آن گاه دو برادر نيز دو شخصاند كه هر يك از آن دو به غير از ديگرى است و داراى جانى به غير از جان ديگرى و اين است كه معنى آن دو شباهت دارد به اعضاى تكى انسان - كه براى آنها دومى نيست - و از اين لحاظ مانند همان حكمى را كه بر آن اعضاء جارى مىداشتيم در اين جا نيز معمول مىداريم و اخوه ( برادران ) را براى اخوين ( دو برادر ) به همان گونه به كار مىبريم كه پشتها را در معنى دو پشت ، و دهانها را در معنى دو دهان ، و دلها را در معنى دو دل ، و تازه برخى از نحويان گفته‌اند اين كه در آيه آمده : برادران . چون اقل جمع دو تا است . . . تا پايان\r\nو نيز حاكم با اسنادى كه آن را صحيح دانسته است در مستدرك 4 / 335 و بيهقى در سنن 6 / 227 آورده است كه زيد بن ثابت ، بودن دو برادر براى ميت را موجب نقصان سهم الارث مادر مىدانست و مىگفت : عربان دو برادر را نيز برادران مىنامند و اين را جصاص هم در احكام القرآن 2 / 99 ياد كرده است .\r\n","description":"","footnote":"","page_name":" 367 ","page_number":395},
  {"content":"\r\nو ابن جرير در تفسير خود 4 / 189 و عبد بن حميد و ابن ابى حاتم آورده‌اند كه قتاده دربارهء اين آيه « و اگر او را برادرانى باشد شش يك به مادر مىرسد » مىگفت : اينان به مادر زيان زدند و ارث به خودشان هم نمىرسد و اگر يك برادر باشد موجب حرمان مادر از ثلث ما ترك نمىشود و اگر بيشتر باشد مىشود ( الدر المنثور 2 / 126 )\r\nو جصاص در احكام القرآن 2 / 98 قول صحابه را در حرمان مادر از ثلث ما ترك با بودن دو برادر - همچون سه برادر و بيشتر - آورده و مىنويسد :\r\nدليلش اين كه نام برادران ( اخوه ) بر دو تن نيز اطلاق مىشود چنان كه در آيهء * ( « إِنْ تَتُوبا إِلَى الله فَقَدْ صَغَتْ قُلُوبُكُما » ) * به جاى قلبان كلمهء قلوب به كار برده و در جاى ديگر گفته : و هل اتاك نبأ الخصم اذ تسوروا المحراب ( و آيا گزارش آن اهل دعوى كه از محراب بالا رفتند به تو رسيده ) كه مىبينيم فعل تسوروا را به صورت جمع آورده با آن كه فاعل آن مثنى بوده چنان كه از آيهء پس از آن بر مىآيد :\r\nخصمان بغى بعضنا على بعض ( ما دو صاحب دعواييم كه يكىمان بر ديگرى ستم روا داشته ) و در آيهء ديگر مىخوانيم كه « اگر برادران و خواهرانى باشند هر مرد دو برابر زن ارث ببرد » كه اگر يك برادر و يك خواهر هم باشد حكم اين آيه دربارهء ايشان جارى است . . . تا پايان ( 1 )\r\nو مالك در موطأ 1 / 331 مىنويسد : اگر ميت برادرانى داشته باشد يك ششم ما ترك به مادرش مىرسد و سنت بر اين گذشته است كه دو برادر و بيشتر را برادران بشمارند .\r\nو در عمدة السالك و شرح آن فيض المالك 2 / 122 مىخوانيم : اگر ميت با داشتن او - يعنى مادر - داراى فرزندى يا پسر زاده اى باشد - خواه پسر خواه دختر - يا داراى دو يا بيشتر برادر يا خواهر باشد ، سهم الارث مادر يك ششم\r\n\r\n","description":"","footnote":"\r\n( 1 ) باقيماندهء سخن او نيز خالى از فايده هائى نيست . برگرديد - به نوشتهء وى - جصاص كه يكى از پيشوايان حنفيان است .\r\n","page_name":" 368 ","page_number":396},
  {"content":"\r\nخواهد بود زيرا قرآن مىگويد : اگر او برادرانى داشت يك ششم به مادر مىرسد و اجماع بر آن است كه مقصود از برادران ، دو برادر است به بالا . ( 1 )\r\nو چنان كه در مختصر المزنى كه در حاشيهء كتاب الام چاپ شده مىخوانيم 3 / 140 شافعى مىگويد : سهم الارث مادر يك سوم است ولى اگر ميت فرزند يا فرزند فرزند يا دو برادر يا دو خواهر و بيشتر داشت سهم مادر يك ششم مىشود .\r\nو ابن كثير در تفسير خود - 1 / 459 - مىنويسد : « به عقيدهء جمهور فقها حكم دو برادر مانند حكم برادران است . » سپس حديث زيد بن ثابت را كه در ضمن آن ، دو برادر ، برادران ناميده شده‌اند ياد كرده است .\r\nو شوكانى در تفسير خود 1 / 398 مىنويسد : اجماع اهل علم بر آن است كه در مانع شدن از رسيدن يك سوم ما ترك به مادر - و در رساندن سهم او به يك ششم - دو برادر مىتوانند جاى 3 و بيشتر از برادران را بگيرند .\r\nاين بود فتواى علماى امت دربارهء برادران ، كه مىرساند درست بودن اطلاق برادران بر دو برادر در آيهء كريمه ، بر خليفه پوشيده مانده زيرا از زبان ملتش بىخبر بوده و ندانسته كه گذشتگان ، كلمهء اخوة ( برادران ) را به گونه اى مىفهميدند كه دو برادر را هم شامل شود و گمان كرده كه پيشينيان او با مفهوم زبان ملتش مخالفت نموده‌اند و بر خلاف كتاب خدا بر آن رفته‌اند كه دو برادر مىتوانند سهم الارث مادر را بكاهند ، و آن گاه آمده است و افسوس مىخورد كه آن چه را واقع شده نمىتواند تغيير دهد و آئينى را كه مردم پيروى كنند نمىيارد بشكند . اين است نمونهء اطلاع اين مرد در پيرامون كتاب خدا و ادلهء احكام و واجبات مسلمه ميان ملت !\r\nالبته ابن عباس از فهم زبان توده اش پرت نيفتاده بود زيرا وى از سروران عربان و از بزرگان قريش و از خانواده اى بود كه در زبان تازى از هر كسى شيواگوىتر بودند و مقصود وى از سئوالى كه از خليفه كرد اين بود كه به اجتماع بفهماند دانش خليفه در زمينهء ساده ترين چيزهائى كه مانند اوئى بايد بداند ( چه رسد به مسائل مشكله ) چه اندازه است و احاطهء او به لغات و آشنائىاش با موارد استعمال\r\n\r\n","description":"","footnote":"\r\n( 1 ) اين مذهب حنبليان است و كتاب به قلم يكى از پيشوايانشان .\r\n","page_name":" 369 ","page_number":397},
  {"content":"\r\nآنها ( كه مقدمهء واجب براى گرفتن حكم از كتاب و سنتى است كه به اين زبان آمده ) تا كجا است . و همين بود كه ابن عباس مطلب خود را به صورت سؤال از علت استنباط حكم به آن گونه مطرح كرد و دربارهء اصل حكم سؤالى پيش نياورد و اصل حكم برايش مسلم بود نه اين كه آن چه را براى خليفه - به صورت سؤال از علت استنباط حكم به ان گونه - مطرح كرد ، ايرادى باشد كه به اصل حكم محروم شدن مادر از ثلث با بودن دو برادر داشته باشد و اگر خود او اصل اين حكم را نمىپذيرفت البته يارانش هم كه پا جاى پاى او نهادند از وى پيروى مىكردند با آن كه همهء ايشان در « محروم شدن مادر از ثلث با بودن دو برادر » با مسلمانان و علماى ايشان همداستاناند پس چنان نيست كه ابن كثير ياد كرده و در تفسير خود 1 / 459 به استناد همين روايت ، ابن عباس را در اين مسأله مخالف ساير فقها قلمداد كرده چنان چه طبرى در تفسير خود 4 / 188 و ابن رشد در البداية 2 / 327 و بسيارى ديگر از فقيهان و پيشوايان حديث و رجال تفسير نيز همين سخنى را مىگويند كه علتى ندارد جز اشتباه در فهم معناى كلام ابن عباس .\r\n\r\n25 فتواى خليفه دربارهء زن معترف به زنا\r\nيحيى بن حاطب گفت : حاطب كه در گذشت كسانى از بردگانش را كه نماز گزارده و روزه گرفته بودند آزاد كرد و يك كنيز زنگى داشت كه نماز گزارده و روزه گرفته بود و زبان سرش نميشد و سخن را در نمىيافت و بيوه بود تا دانستند حامله شده پس به نزد عمر شدند و جريان را گفتند او به مرد گزارشگر گفت : تو هيچ وقت خيرى نمىآورى و اين سخن او را نگران ساخت پس عمر در پى كنيز فرستاد تا بيامد آن گاه از وى پرسيد آيا تو حامله شده اى ؟ گفت : آرى از مرغوش ، در برابر دو درهم . پس ديدند كه وى اين قضيه را با گشاده روئى تعريف\r\n","description":"","footnote":"","page_name":" 370 ","page_number":398},
  {"content":"\r\nمىكند و آن را مخفى نمىنمايد پس عمر به عبد الرحمن بن عوف و عثمان و على برخورد و به ايشان گفت : بگوئيد با اين كنيز چه كنم . عثمان نشسته بود پس پهلو بر زمين نهاد و على و عبد الرحمن گفتند بايد بر او حد زد . عمر گفت : عثمان تو بگو چه كنم گفت :\r\nدو برادرت گفتند . گفت تو بگو . گفت به عقيدهء من گشاده روئى اين زن - هنگام نقل قضيه - مىرساند كه گويا او آن را نمىداند و حد نيز تنها بر كسى واجب است كه آن را بداند گفت : راست گفتى راست گفتى سوگند به آن كه جانم در دست اوست حد تنها بر كسى واجب است كه آن را بداند پس عمر آن كنيز را 100 تازيانه بزد و يك سال تبعيدش كرد .\r\nامينى گويد : اين حديث را در ج 6 ( 1 ) آورديم و در آنجا پيرامون فتواى خليفهء دوم سخن را نديم و گفتيم كه دستور او به تازيانه زدن و تبعيد ، بيرون از مرز قانون دين است و اينك بنگريم به برداشت عثمان و فتوايش در اين باره كه حد بر آن كنيز واجب نيست .\r\nاگر آن چه خليفه مىگويد درست باشد ، تمام اقرارها و اعترافات در نظاير اين مورد بىارزش مىشود زيرا در همهء موارد مىتوان گفت كه اعتراف كننده از تعلق حد به عملش ناآگاه است و اگر آگاه بود - از بيم اجراى آن در حق او - جرم خود را مىپوشانيد و پيامبر ( ص ) اقرار را موجب حد مىدانست هر چند كه براى رفع شبهه از لزوم حد ، بررسى كامل به عمل مىآورد و در حكم دادن درنگ بسيار مىفرمود به اميد آن كه شبهه اى پيش آيد و لزوم حد را منتفى سازد و از همين روى به كسى كه اعتراف به زنا كرده بود مىفرمود : آيا تو جنونى دارى ؟ ( 2 ) يا : شايد تو او را بوسيده اى يا او را لمس كرده اى يا خيره و به شهوت در او نگريسته اى ( 3 )\r\n\r\n","description":"","footnote":"\r\n( 1 ) ص 161 چاپ اول و 174 چاپ دوم\r\n( 2 ) اين موضوع را از روايت صحيحى مىتوان دريافت كه هم بخارى و مسلم آن را آورده‌اند و هم بيهقى در سنن 8 / 225\r\n( 3 ) اينها را از داستان ما عز برداشته‌ايم كه تعدادى از صاحبان صحاح آن را آورده‌اند - و پيشاپيش همه ، بخارى در صحيح خود 10 / 39\r\n","page_name":" 371 ","page_number":399},
  {"content":"\r\nو به همين گونه مولى على ( ع ) و پيش از او عمر ، مىكوشيدند اعتراف كننده را - از اجراى حد بر وى - حفظ كنند به اميد آن كه شبهه اى در صحت و مقبوليت اقرار پيش آيد و آن را نپذيرند ولى هر دوشان پس از پايدارى اعتراف كننده بر سخن خويش ، حد را بر او جارى مىكردند نمىبينى كه عمر به آن زن زنا داده مىگويد : « چرا گريه مىكنى ؟ اى با هست كه زن بدون آن كه راضى باشد مورد كامجوئى قرار مىگيرد . » پس به وى خبر داد كه خواب بوده و مردى با وى آميخته پس عمر وى را رها كرد و على ( ع ) به شراحه - كه اقرار كرده بود زنا داده - گفت : شايد كه كارى نه با رضايت تو انجام شده ؟\r\nگفت : بدون اكراه و با رضايت خودم عمل زنا انجام شد . پس او را رجم كرد . ( 1 )\r\nو شايد توجه به همين حوادث بوده كه به گوش خليفه رسانده : « هر شبهه اى در لزوم تعلق حد بر كسى پيش آيد ، حد را منتفى مىسازد . و هر جا ممكن باشد حد را جارى نكنيم بايد از اجراى آن خوددارى نمائيم » .\r\nولى ديگر اين را ندانسته كه اقرار - در دين - قانونى دارد كه - بخصوص در مورد زنا - از آن نبايد چشم پوشيد و بايد اقرار كننده را - بر اساس آن - مؤاخذه نمود - يا در اولين بار اقرار ، چنان چه از قصهء عسيف كه بخارى و مسلم و ديگران آورده‌اند بر مىآيد ، يا پس از چهار بار اقرار كه آن هم يا در يك مجلس انجام مىگيرد ، چنانچه از داستان ماعز - به عبارت بخارى و مسلم در دو صحيح ايشان - بر مىآيد يا در چهار مجلس چنان كه از داستان زناكار ليشيان - كه در سنن بيهقى 8 / 228 آمده - استنباط مىشود و اين چهار اقرار جاى چهار شاهد را مىگيرد چنان چه در يك مورد پيش آمد كه سارقى به نزد على شد و گفت : من دزدى كرده‌ام ، او وى را باز گردانيد تا دوباره گفت من دزدى كرده‌ام على گفت : دوبار به زيان خود گواهى دادى پس او را مجازات كرد . ( 2 ) و آنوقت چنانچه روشن\r\n\r\n","description":"","footnote":"\r\n( 1 ) اين گزارش را جصاص در احكام القرآن 3 / 325 آورده است .\r\n( 2 ) كنز العمال 3 / 117 - به نقل از عبد الرزاق و ابن منذر و بيهقى\r\n","page_name":" 372 ","page_number":400},
  {"content":"\r\nكرديم اين مسأله بر خليفه پوشيده مانده و آن را درنيافته و پيشوايان مذاهب نيز - هر كدام با توجه به آن چه در يكى از احاديث مذكور آمده - رايى خاص برگزيده‌اند قاضى ابن رشد در بدايه المجتهد 2 / 429 مىنويسد در مورد اين كه مجرم چندبار بايد اقرار كند تا حد بر او واجب شود مالك ( 1 ) و شافعى ( 2 ) مىگويند يك بار اقرار كافى است و ابو ثور طبرى و داود و گروهى نيز بر هميناند و بو حنيفه و يارانش و ابن ابى ليلى همه برآنند كه تا وقتى چهار بار - يك بار پس از ديگرى - اقرار نكند حد واجب نمىشود و احمد و اسحاق نيز بر هميناند و بو حنيفه و يارانش مىافزايند كه اين اقرارها بايد در چند مجلس انجام گيرد .\r\nوانگهى مقصود خليفه از اين سخن چيست كه مىگويد : « مىبينيم چنان با گشاده روئى آن را تعريف مىكند كه گوئى آن را نمىداند . و حد بر كسى واجب است كه آن را بداند » ؟ آيا مقصودش ناآگاهى از تعلق حد به عمل است يا از حرام بودن زنا ؟ اگر اولى است كه هيچ ربطى به اجراى حكم خدا ندارد زيرا اجراى آن بسته است به تحقق زنا در عالم خارج ؛ خواه زن و مرد زناكار بدانند كه زنا موجب حد است يا ندانند .\r\nو تازه ممكن نيست كه در پايتخت پيامبر كسى باشد كه اين امر را نداند زيرا ساعت به ساعت مىبيند كه به جرم زنا يكى را به تازيانه مىبندند و مىزنند و ديگرى را محكوم به رجم نموده سنگباران مىكنند .\r\nاما عذر جهل به حرمت زنا نيز از كسى پذيرفته نيست مگر در سرزمينى باشد كه بتوان سخن او را راست شمرد مانند كسى كه در بيابانها و خشكىهاى دور دست و سرزمينهاى دور از پايگاه‌هاى اسلام باشد و ممكن باشد كه حكم به او نرسيده باشد اما يك شهر نشين مدينه كه آن روز ميان نشانه‌هاى آشكار نبوت به سر مىبرد و زيستن گاه او جاى اجراى حدود و بيخ گوش و زير تسلط خلفا است\r\n\r\n","description":"","footnote":"\r\n( 1 ) تفصيل عقيدهء وى را در موطأ و المدونة الكبرى مىتوان يافت\r\n( 2 ) گستردهء سخن او را در كتاب خودش الام 7 / 169 مىتوان يافت .\r\n","page_name":" 373 ","page_number":401},
  {"content":"\r\nو هر لحظه سخت گيرىهائى را كه دربارهء زنا و حرام بودن آن مىشود ، به مغزش مىسپارد و كيفرهائى را كه براى ارتكاب كارى حرام - زنا - به زنا كاران مىچشانند مىبيند ، نعره هائى كه از درد تازيانه بلند مىشود مىشنود و پيكرهاى بى جانى را كه بعد از رجم بر مىدارند مىنگرد ، چنين كسى عادتا ممكن نيست كه از حرام بودن زنا بىخبر باشد پس ادعاى جهل را از او نمىتوان پذيرفت و گويا اين از مسائلى باشد كه پيشوايان مذاهب در پاسخ به آن به يك راه رفته‌اند . مالك در المدونة الكبرى 4 / 382 گويد اگر مردى با كنيز مكاتب ( 1 ) خود - به ميل وى يا به جبر - بياميزد حدى بر او واجب نيست و اگر از كسانى نباشد كه بتوان عذر جهل به حكم را از ايشان پذيرفت ، گوشمالىاش مىدهند .\r\nو هم گويد اگر كسى پيش از آميزش با همسرش او را طلاق دهد و پس از طلاق با وى بياميزد و سپس بگويد « گمان مىكردم كه پس از طلاق اول مىتوانم به او رجوع كنم و - جز با سه بار طلاق دادن - حق آميزش از من سلب نمىشود » بر چنين كسى كه جهل خود به حكم را عذر بيارد به گفتهء ابن القاسم حد واجب نيست و در اين مسأله چنان مىبينم كه اگر فرد از كسانى باشد كه عذر او به ناآگاهى از حكم پذيرفته باشد به او حد نزنند زيرا مالك مىگويد : اگر مردى زن پنجمى بگيرد هرگاه از كسانى باشد كه عذر او به ناآگاهى از حكم پذيرفته مىنمايد و گمان مىرود كه نمىدانسته گرفتن بيش از چهار زن را خدا حرام كرده يا اگر به همين علت با خواهر رضاعىاش ازدواج كند ، مالك اين كسان را سزاوار حد نمىداند .\r\nو در ص 401 مىنويسد : اگر كسى با كنيزى كه نزد او گرو نهاده‌اند بياميزد بايد حد بخورد و - به گفتهء ابن القاسم - در چنين موردى از هيچكس ادعاى جهل به حكم پذيرفته نيست و مالك گويد : حديثى كه به موجب آن ، زنگى گفت : در برابر دو درهم به\r\n\r\n","description":"","footnote":"\r\n( 1 ) مكاتب برده اى را گويند كه خود را از خداوند خويش بخرد كه پس از اداى بهاى آن آزاد گردد .\r\n","page_name":" 374 ","page_number":402},
  {"content":"\r\nمرغوش زنا دادم ( 1 ) پذيرفتنى نيست و مالك گفته : به عقيدهء من بايد حد را جارى كرد و غير عربان را به عذر ناآگاهى از حكم معذور نداشت .\r\nو شافعى در كتاب الام 7 / 169 مىنويسد : زنا كردن مرد با كنيز همسرش همچون زناى او است با ديگران ؛ مگر خودش از كسانى باشد كه بتوان عذر او را به ناآگاهى از حكم اين مساله پذيرفت و خودش هم بگويد : من فكر مىكردم آن كنيز بر من حلال است .\r\nشهاب الدين ابو العباس ابن نقيب مصرى در عمدة السالك مىنويسد : هر كس زنا كرد و گفت : من نمىدانستم زنا حرام است اگر نو مسلمان باشد يا در بيابانى دور دست پرورش يافته باشد بر او حد نمىزنيم و گرنه مىزنيم ( 2 ) پايان\r\nو اگر عذر هر مجرمى را در جهل به حكم بپذيريم حدود خدا معطل مىشود و هر زن و مرد زناكارى اين عذر را سپر خويش مىگرداند و تباهى دامنه دار مىشود و هرج و مرج حاكم مىگردد و امنيت از مرز عصمت و ناموس رخت بر مىبندد و اگر نگاه كنيم به واكنش پيامبر ( ص ) و خلفا - در برابر اقرار كنندگان به زنا - براى اين كه شبهه اى در لزوم حد القا كنند و از اجراى آن جلوگيرى نمايند ، مىبينيم كه ايشان مسالهء جنون يا بوسه يا لمس و امثال آن را پيش مىكشند و نمىبينيم كه - در هيچ يك از روايات - مسألهء جهل به حرام بودن زنا را پيش كشيده باشند و اگر مطلق جهل تأثيرى - در معاف كردن شخص از حد - داشت بدون ترديد بايستى آن را هم ياد كنند .\r\nو تازه عذر جهل به حكم هم - در جائى كه پذيرفته باشد - بايد به ادعاى خود جاهل مستند گردد نه به استنباط از حالت چهره و رنگ رخسار و گشاده روئى او در هنگام اقرار ، كه خليفه پنداشته و بر خلاف ظاهر كلمات فقهائى است . كه يادشان رفت\r\n\r\n","description":"","footnote":"\r\n( 1 ) مقصودش همان حديثى است كه زمينهء اصلى بحث ما در اين گفتگو قرار گرفته است ( بر گرديد به ص 370 )\r\n( 2 ) برگرديد به فيض الاله المالك در شرح عمدة السالك 2 / 312\r\n","page_name":" 375 ","page_number":403},
  {"content":"\r\nبا توجه به اين همه علتهاى ياد شده بود كه هيچ يك از حاضران ، آن گشاده روئى او را دليل امرى نگرفتند و مولانا امير مؤمنان و عبد الرحمن او را سزاوار مؤاخذه دانسته و گفتند : حد بر او واجب شده و اما عمر كه به عثمان گفت « راست گفتى . . . » از نهادن اين جمله در كنار عملش - كه زنك را تازيانه زد و تبعيد كرد - در مىيابيم كه با آن سخن ، عثمان را ريشخند كرده و اگر به راستى سخن او را تصديق كرده بود وى را تازيانه نمىزد ولى تازيانه اش زد - با آن كه - چنان چه در ج 6 گذشت - وى مستحق رجم بود .\r\n\r\n","description":"","footnote":"","page_name":" 376 ","page_number":404}
  ]