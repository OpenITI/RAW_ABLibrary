[
  {"content":"\r\n","description":"","footnote":"","page_name":" 1 ","page_number":1},
  {"content":"\r\n\r\n[ جلد ششم 
  ]\r\n\r\n[ ادامه سوره أنعام 
  ]\r\n\r\n[ سوره الأنعام ‹ 6 › : آيه 141 
  ]\r\nوَ هُوَ الَّذِي أَنْشَأَ جَنَّاتٍ مَعْرُوشاتٍ وَغَيْرَ مَعْرُوشاتٍ وَالنَّخْلَ وَالزَّرْعَ مُخْتَلِفاً أُكُلُه وَالزَّيْتُونَ وَالرُّمَّانَ مُتَشابِهاً وَغَيْرَ مُتَشابِه كُلُوا مِنْ ثَمَرِه إِذا أَثْمَرَ وَآتُوا حَقَّه يَوْمَ حَصادِه وَلا تُسْرِفُوا إِنَّه لا يُحِبُّ الْمُسْرِفِينَ ‹ 141 ›\r\n\r\nترجمه :\r\n141 - او است كه باغهاى معروش ( باغهايى كه درختانش روى داربستها قرار مىگيرند ) و باغهاى غير معروش ( درختانى كه نياز به داربست ندارند ) آفريد ، و همچنين نخل و انواع زراعت را كه از نظر ميوه و طعم با هم متفاوتند و ( نيز ) درخت زيتون و انار را كه از جهتى با هم شبيه و از جهتى تفاوت دارند ( برگ و ساختمان ظاهريشان شبيه يكديگر است در حالى كه طعم ميوه آنها فوق العاده متفاوت ) از ميوه آن به هنگامى كه به ثمر مىنشيند بخوريد و حق آن را به هنگام درو بپردازيد ، اسراف نكنيد كه خداوند مسرفين را دوست نمىدارد .\r\n\r\nتفسير : يك درس بزرگ توحيد\r\nدر اين آيه به چند موضوع اشاره شده است كه هر كدام در حقيقت نتيجه ديگرى است .\r\nنخست مىگويد : « خداوند همان كسى است كه انواع باغها و زراعتها با درختان گوناگون آفريده است كه بعضى روى داربستها قرار گرفته ، و با منظره\r\n","description":"","footnote":"","page_name":" 2 ","page_number":2},
  {"content":"\r\nبديع و دلانگيز خود چشمها را متوجه خويش مىسازند ، و با ميوه‌هاى لذيذ و پر - بركت كام انسان را شيرين مىكنند ، و بعضى بدون احتياج به داربست بر سر پا ايستاده و سايه بر سر آدميان گسترده ، و با ميوه‌هاى گوناگون به تغذيه انسان خدمت مىكنند « ( * ( وَهُوَ الَّذِي أَنْشَأَ جَنَّاتٍ مَعْرُوشاتٍ وَغَيْرَ مَعْرُوشاتٍ ) * ) .\r\nمفسران در تفسير كلمه « معروش » و « غير معروش » سه احتمال داده‌اند :\r\n1 - همان كه در بالا به آن اشاره شد ، يعنى درختانى كه روى پاى خود نمىايستند و نياز به داربست دارند ، و درختانى كه بدون نياز به داربست روى پاى خود مىايستند . ( زيرا « عرش » در لغت به معنى برافراشتن و هر موجود برافراشته است و به همين جهت به سقف و يا تخت پايه بلند ، عرش گفته مىشود ) .\r\n2 - منظور از معروش درخت اهلى است كه به وسيله ديوار و امثال آن در باغها حفاظت مىشود و « غير معروش » درختان بيابانى و جنگلى و كوهستانى است .\r\n3 - « معروش » درختى است كه بر سر پا ايستاده و يا به روى زمين بلند شده اما « غير معروش » درختى است كه به روى زمين مىخوابد و پهن مىشود .\r\nولى معنى اول مناسبتر به نظر مىرسد ، و شايد ذكر « معروشات » در آغاز سخن به خاطر ساختمان عجيب و شگفتانگيز اين گونه درختان است ، يك نگاه كوتاه به درخت انگور و ساقه و شاخه پر پيچ و خم آن ، كه با قلابهاى مخصوصى مجهز است ، و خود را به اشياء اطراف مىچسباند تا كمر راست كند ، شاهد اين اين مدعا است .\r\nسپس اشاره به دو قسمت از باغها و جنات كرده مىگويد : « و همچنين درختان نخل و زراعت را آفريد » ( * ( وَالنَّخْلَ وَالزَّرْعَ ) * ) .\r\nذكر اين دو بالخصوص به خاطر آن است كه از اهميت ويژه اى در زندگانى بشر و تغذيه او برخوردارند ( توجه داشته باشيد كه « جنت » هم به باغ و هم\r\n","description":"","footnote":"","page_name":" 3 ","page_number":3},
  {"content":"\r\nبه زمينهاى پوشيده از زراعت گفته مىشود ) .\r\nبعد اضافه مىكند كه « اين درختان از نظر ميوه و طعم با هم متفاوتند يعنى با اينكه از زمين واحدى مىرويند هر كدام طعم و عطر و خاصيتى مخصوص به خود دارند ، كه در ديگرى ديده نمىشود » ( * ( مُخْتَلِفاً أُكُلُه ) * ) ( 1 ) .\r\nسپس اشاره به دو قسمت ديگر از ميوه هايى مىكند كه فوق العاده مفيد و داراى ارزش حياتى هستند ، و مىگويد : « همچنين زيتون و انار » ( * ( وَالزَّيْتُونَ وَالرُّمَّانَ ) * ) انتخاب اين دو ، ظاهرا به خاطر آن است كه اين دو درخت در عين اينكه از نظر ظاهر با هم شباهت دارند ، از نظر ميوه و خاصيت غذايى بسيار با هم متفاوتند لذا بلافاصله مىفرمايد « هم با يكديگر شبيهند و هم غير شبيه » ( * ( مُتَشابِهاً وَغَيْرَ مُتَشابِه ) * ) ( 2 ) پس از ذكر اين همه نعمتهاى گوناگون ، پروردگار مىگويد : « از ميوه آنها به هنگامى كه به ثمر نشست ، بخوريد ولى فراموش نكنيد كه به هنگام چيدن ، حق آن را بايد ادا كنيد » ( * ( كُلُوا مِنْ ثَمَرِه إِذا أَثْمَرَ وَآتُوا حَقَّه يَوْمَ حَصادِه ) * ) .\r\nو در پايان ، فرمان مىدهد كه « اسراف نكنيد ، زيرا خداوند مسرفان را دوست نمىدارد » ( * ( وَلا تُسْرِفُوا إِنَّه لا يُحِبُّ الْمُسْرِفِينَ ) * ) .\r\n« اسراف » به معنى تجاوز از حد اعتدال است ، و اين جمله مىتواند اشاره به عدم اسراف در خوردن و يا عدم اسراف در بخشش بوده باشد ، زيرا پاره اى از اشخاص به قدرى دست و دلبازند كه هر چه دارند به اين و آن مىدهند و خود و فرزندانشان معطل مىمانند .\r\n\r\n","description":"","footnote":"\r\n( 1 ) اكل ( با ضم الف و سكون يا ضم كاف ) به معنى چيزى است كه خورده مىشود ( از ماده اكل به معنى خوردن )\r\n( 2 ) در اين باره ذيل آيه 99 همين سوره نيز در جلد پنجم توضيحى گذشت .\r\n","page_name":" 4 ","page_number":4},
  {"content":"\r\n\r\nدر اينجا به چند نكته بايد توجه كرد :\r\n1 - پيوند آيه با آيات قبل - در آيات گذشته از اين سوره ، سخن از احكام خرافى بت پرستان در ميان بود ، كه از زراعت و چهارپايان نصيبى براى خدا قرار مىدادند ، و عقيده داشتند كه اين سهام بايد به شكل مخصوصى مصرف گردد ، و سوار شدن بر پشت بعضى از چهارپايان را تحريم مىكردند و بچه‌هاى خود را براى بعضى از بتها قربانى مىنمودند .\r\nآيه فوق و آيه اى كه بعد از اين مىآيد در حقيقت پاسخى به تمام اين احكام خرافى است ، زيرا صريحا مىگويد :\r\nخالق تمام اين نعمتها خدا است ، او است كه همه اين درختان و چهارپايان و زراعتها را آفريده است و هم او است كه دستور داده از آنها بهره گيريد و اسراف نكنيد ، بنا بر اين غير او نه حق « تحريم » دارد و نه حق « تحليل » .\r\n2 - در اينكه جمله اذا اثمر ( هنگامى كه ميوه دهد ) با ذكر كلمه « ثمره » قبل از آن چه منظورى را تعقيب مىكند ، در ميان مفسران گفتگو است ، ولى ظاهرا هدف از اين جمله اين است كه به مجرد اينكه ميوه بر درختان ، و خوشه و دانه در زراعت آشكار شود ، بهره گرفتن از آنها مباح و جائز است ، اگر چه حق مستمندان هنوز پرداخته نشده است و اين حق را تنها در موقع چيدن ميوه و در درو كردن ( يوم الحصاد ) بايد پرداخت ( دقت كنيد ) .\r\n3 - منظور از اين حق كه بهنگام درو بايد پرداخت چيست ؟ بعضى معتقدند همان زكات واجب ، يعنى يك دهم و يك بيستم است ، ولى با توجه به اينكه اين سوره در مكه نازل شده و حكم زكات در سال دوم هجرت و يا بعد از آن در مدينه\r\n","description":"","footnote":"","page_name":" 5 ","page_number":5},
  {"content":"\r\nنازل گرديده است ، چنين احتمالى بسيار بعيد به نظر مىرسد .\r\nدر روايات فراوانى كه از اهل بيت ع به ما رسيده و همچنين در بسيارى از روايات اهل تسنن اين حق ، غير از زكات معرفى شده و منظور از آن چيزى است كه بهنگام حضور مستمند در موقع چيدن ميوه و يا درو كردن زراعت به او داده مىشود ، و حد معين و ثابتى ندارد ( 1 ) .\r\nو در اين صورت آيا اين حكم واجب است يا مستحبّ ، بعضى معتقدند كه يك حكم وجوبى است كه قبل از تشريع حكم زكات بر مسلمانان لازم بوده ولى بعد از نزول آيه زكات ، اين حكم منسوخ شد ، و حكم زكات با حد و حدود معينش به جاى آن نشست .\r\nولى از روايات اهل بيت ع استفاده مىشود كه اين حكم نسخ نشده و به عنوان يك حكم استحبابى هم اكنون به قوت خود باقى است .\r\n4 - تعبير به كلمه « يوم » ممكن است اشاره به اين باشد كه چيدن ميوه‌ها و درو كردن زراعتها بهتر است در روز انجام گيرد ، اگر چه مستمندان حاضر شوند و قسمتى به آنها داده شود ، نه اينكه بعضى از افراد بخيل ، شبانه اين كار را بكنند ، تا كسى با خبر نشود ، در رواياتى كه از طرق اهل بيت ع به ما رسيده نيز روى اين موضوع تاكيد شده است ( 2 ) .\r\n\r\n","description":"","footnote":"\r\n( 1 ) روايات مربوط به اين موضوع را صاحب وسائل در كتاب زكات ابواب زكات غلات در باب 13 و بيهقى در كتاب سنن جلد 4 صفحه 132 آورده است .\r\n( 2 ) در اين باره به كتاب وسائل الشيعه كتاب الزكاة ابواب زكات الغلات باب كراهة الحصاد و الجذاذ . . . بالليل مراجعه شود . ( ج 6 صفحه 136 )\r\n","page_name":" 6 ","page_number":6},
  {"content":"\r\n\r\n[ سوره الأنعام ‹ 6 › : آيات 142 تا 144 
  ]\r\nوَ مِنَ الأَنْعامِ حَمُولَةً وَفَرْشاً كُلُوا مِمَّا رَزَقَكُمُ اللَّه وَلا تَتَّبِعُوا خُطُواتِ الشَّيْطانِ إِنَّه لَكُمْ عَدُوٌّ مُبِينٌ ‹ 142 › ثَمانِيَةَ أَزْواجٍ مِنَ الضَّأْنِ اثْنَيْنِ وَمِنَ الْمَعْزِ اثْنَيْنِ قُلْ آلذَّكَرَيْنِ حَرَّمَ أَمِ الأُنْثَيَيْنِ أَمَّا اشْتَمَلَتْ عَلَيْه أَرْحامُ الأُنْثَيَيْنِ نَبِّئُونِي بِعِلْمٍ إِنْ كُنْتُمْ صادِقِينَ ‹ 143 › وَمِنَ الإِبِلِ اثْنَيْنِ وَمِنَ الْبَقَرِ اثْنَيْنِ قُلْ آلذَّكَرَيْنِ حَرَّمَ أَمِ الأُنْثَيَيْنِ أَمَّا اشْتَمَلَتْ عَلَيْه أَرْحامُ الأُنْثَيَيْنِ أَمْ كُنْتُمْ شُهَداءَ إِذْ وَصَّاكُمُ اللَّه بِهذا فَمَنْ أَظْلَمُ مِمَّنِ افْتَرى عَلَى اللَّه كَذِباً لِيُضِلَّ النَّاسَ بِغَيْرِ عِلْمٍ إِنَّ اللَّه لا يَهْدِي الْقَوْمَ الظَّالِمِينَ ‹ 144 ›\r\n\r\nترجمه :\r\n142 - ( و او كسى است كه ) از چهارپايان براى شما حيوانات باربر و حيوانات كوچك آفريد ، از آنچه او به شما روزى داده است بخوريد و از گامهاى شيطان پيروى ننمائيد كه او دشمن آشكار شما است .\r\n143 - هشت جفت از چهارپايان ( براى شما آفريد ) از ميش دو جفت و از بز دو جفت بگو آيا خداوند نرهاى آنها را حرام كرده يا ماده‌ها را ؟ يا آنچه رحم ماده‌هاى آنها در برگرفته ؟ اگر راست مىگوئيد ( و بر تحريم آنها دليلى داريد ) به من خبر دهيد .\r\n144 - و از شتر دو زوج ، و از گاو هم دو زوج ، ( براى شما آفريد ) بگو كداميك از اينها را خدا حرام كرده است ؟ نرها را يا ماده‌ها را ؟ و يا آنچه رحم ماده‌ها را در برگرفته ؟ و آيا شما گواه ( اين تحريم ) بوديد ، هنگامى كه خدا به اين موضوع توصيه كرد ؟ بنا بر اين چه كسى ستمكارتر است از آنها كه بر خدا دروغ مىبندند ، تا مردم را از روى جهل گمراه سازند ، خداوند هيچگاه ستمگران را هدايت نخواهد كرد ! .\r\n","description":"","footnote":"","page_name":" 7 ","page_number":7},
  {"content":"\r\n\r\nتفسير :\r\nاين آيات همانطور كه اشاره شد در پى نفى احكام خرافى مشركان در زمينه زراعت و چهارپايان است ، در آيه قبل سخن از انواع زراعتها و ميوه‌هاى خداداد در ميان بود ، و در اين آيات درباره حيوانات حلال گوشت و خدمات آنها سخن مىگويد .\r\nنخست مىگويد : « خداوند كسى است كه از چهارپايان براى شما حيوانات بزرگ و باربر و حيوانات كوچك آفريد » ( * ( وَمِنَ الأَنْعامِ حَمُولَةً وَفَرْشاً ) * ) ( 1 ) .\r\n« حمولة » به معنى جمع است ، و چنان كه علماى لغت گفته‌اند ، مفرد از جنس خود ندارد ، و به معنى حيوانات بزرگ باربر مانند شتر و اسب و نظاير آنها است .\r\n« فرش » به همان معنى معروف است ، ولى در اينجا به معنى گوسفند و نظير آن از حيوانات كوچك تفسير شده است و ظاهرا نكته اش اين است كه اين گونه حيوانات بسيار به زمين نزديك هستند ، و در برابر حيوانات بزرگ باربر همانند فرشى محسوب مىشوند ، هر گاه به بيابانى كه گوسفندانى در آن مشغول چرا هستند از دور بنگريم درست به فرشى مىمانند كه روى زمين گسترده شده است ، در حالى كه گله شتران هيچگاه از دور چنين منظره اى ندارد .\r\nتقابل « حمولة » با « فرش » نيز اين معنى را تاييد مىكند .\r\nاين احتمال را نيز بعضى از مفسران داده‌اند كه منظور از اين كلمه ، فرشهايى است كه مردم از حيوانات درست مىكنند ، يعنى بسيارى از حيوانات هم براى باربرى مورد استفاده قرار مىگيرند و هم براى تهيه فرش ، ولى احتمال اول نزديكتر به معنى آيه است .\r\n\r\n","description":"","footnote":"\r\n( 1 ) « واو » در آغاز اين آيه ، واو عاطفه است ما بعد آن به « جنات » كه در آيه قبل است عطف شده است .\r\n","page_name":" 8 ","page_number":8},
  {"content":"\r\nسپس چنين نتيجه مىگيرد ، اكنون كه همه اينها مخلوق خدا است و حكم آن به دست اوست ، به شما فرمان مىدهد كه « از آنچه او به شما روزى داده است بخوريد » ( * ( كُلُوا مِمَّا رَزَقَكُمُ اللَّه ) * ) .\r\nاينكه نمىگويد از اين حيوانات بخوريد ، بلكه مىگويد از آنچه به شما داده است تناول كنيد ، به خاطر آن است كه حيوانات حلال گوشت منحصر به چهارپايان نيستند ، بلكه حيوانات ديگرى نيز حلالگوشتند كه در جمله فوق از آنها ذكرى نشده است .\r\nو براى تاكيد اين سخن و ابطال احكام خرافى مشركان ، مىفرمايد : « از گامهاى شيطان پيروى نكنيد ، كه او دشمن آشكار شما است » ( دشمنى كه از آغاز خلقت آدم با شما اعلان جنگ داده است ) ( * ( وَلا تَتَّبِعُوا خُطُواتِ الشَّيْطانِ إِنَّه لَكُمْ عَدُوٌّ مُبِينٌ ) * ) .\r\nاشاره به اينكه اين گونه احكام و مقررات بىدليل كه صرفا از پندارهاى خام و هوى و هوسها و جهل و نادانى سرچشمه گرفته ، يك سلسله وسوسه‌هاى شيطانى بيش نيست ، كه شما را گام به گام از حق دور كرده و در بيراهه‌ها سرگردان مىسازد .\r\nدر ذيل آيه 168 سوره بقره درباره اين جمله توضيح جالبى داده شد .\r\nدر آيه بعد به عنوان توضيح ، قسمتى از حيوانات حلال گوشت و قسمتى از حيواناتى را كه هم باربرند و هم براى تغذيه انسان قابل استفاده‌اند ، شرح مىدهد و مىگويد : « خداوند هشت جفت از چهارپايان را براى شما آفريد ، از گوسفند و ميش يك جفت ( نر و ماده ) و از بز يك جفت ( نر و ماده ) » ( * ( ثَمانِيَةَ أَزْواجٍ ) * ( 1 ) * ( مِنَ الضَّأْنِ اثْنَيْنِ وَمِنَ الْمَعْزِ اثْنَيْنِ ) * ) .\r\n\r\n","description":"","footnote":"\r\n( 1 ) « ازواج » جمع « زوج » در لغت به معنى جفت است ، ولى بايد توجه داشت كه گاهى به مجموع دو حيوان نر و ماده گفته مىشود ، و گاهى به هر يك از دو زوج نيز گفته مىشود ، و لذا به مجموع آنها زوجين مىگويند ، و اينكه در آيه فوق اشاره به هشت زوج شده منظور از آن چهار نوع حيوان نر و چهار نوع حيوان ماده است ، اين احتمال نيز در آيه داده شده است كه منظور از آن جفتهاى حيوانات اهلى و وحشى بوده باشد ، يعنى نر و ماده گوسفند اهلى و وحشى و همچنين .\r\n","page_name":" 9 ","page_number":9},
  {"content":"\r\nپس از ذكر اين چهار زوج بلافاصله به پيامبرش دستور مىدهد كه « از آنها صريحا بپرسد : آيا خداوند نرهاى آنها را حرام كرده يا ماده‌ها را » ( * ( قُلْ آلذَّكَرَيْنِ حَرَّمَ أَمِ الأُنْثَيَيْنِ ) * ) « يا حيواناتى كه در شكم ميشها يا بزهاى ماده است » ( * ( أَمَّا اشْتَمَلَتْ عَلَيْه أَرْحامُ الأُنْثَيَيْنِ ) * ) بعد اضافه مىكند : « اگر راست مىگوئيد و بر تحريم هر يك از اين حيوانات از روى علم و دانش دليلى داريد به من خبر دهيد » ( * ( نَبِّئُونِي بِعِلْمٍ إِنْ كُنْتُمْ صادِقِينَ ) * ) .\r\nدر آيه بعد چهار زوج ديگر را بيان مىكند و مىفرمايد : « از شتر ، دو زوج ( نر و ماده ) و از گاو هم دو زوج ( نر و ماده ) قرار داديم ، بگو كداميك از اينها را خدا حرام كرده است ، نرها يا ماده‌ها را و يا حيواناتى كه در شكم شترها يا گاوهاى ماده است » ( * ( وَمِنَ الإِبِلِ اثْنَيْنِ وَمِنَ الْبَقَرِ اثْنَيْنِ قُلْ آلذَّكَرَيْنِ حَرَّمَ أَمِ الأُنْثَيَيْنِ أَمَّا اشْتَمَلَتْ عَلَيْه أَرْحامُ الأُنْثَيَيْنِ ) * ) .\r\nاز آنجا كه حكم به حلال بودن يا حرام بودن اين حيوانات تنها به دست خداوندى است كه آفريننده آنها و آفريدگار بشر و تمام جهان هستى است ، بنا بر اين كسى كه ادعاى تحليل يا تحريم كند ، يا بايد از طريق گواهى عقل باشد ، و يا شخصا وحى بر او نازل گردد ، و يا به هنگام صدور اين فرمان از ناحيه پيغمبر ص حضور داشته باشد .\r\nدر آيه قبل تصريح شده بود كه هيچگونه دليل علمى و عقلى براى تحريم\r\n","description":"","footnote":"","page_name":" 10 ","page_number":10},
  {"content":"\r\nاين حيوانات در اختيار مشركان نبود ، و چون آنها ادعاى نبوت و وحى نيز نداشتند ، بنا بر اين تنها احتمال سوم باقى مىماند كه ادعا كنند به هنگام صدور اين فرمان ، از پيامبران الهى ، حاضر و گواه بوده‌اند ، لذا مىفرمايد : « آيا شما شاهد و گواه اين مطلب بوديد ، هنگامى كه خداوند به اين موضوع توصيه كرد » ( * ( أَمْ كُنْتُمْ شُهَداءَ إِذْ وَصَّاكُمُ اللَّه بِهذا ) * ) .\r\nو چون جواب اين سؤال نيز منفى بوده ، ثابت مىشود كه آنها جز تهمت و افتراء در اين باره سرمايه اى نداشتند .\r\nلذا در پايان آيه اضافه مىكند : « چه كسى ستمكارتر است از آنها كه بر خدا دروغ مىبندند تا مردم را از روى جهل گمراه سازند ، مسلما خداوند هيچگاه ستمگران را هدايت نخواهد كرد » ( * ( فَمَنْ أَظْلَمُ مِمَّنِ افْتَرى عَلَى اللَّه كَذِباً لِيُضِلَّ النَّاسَ بِغَيْرِ عِلْمٍ ، إِنَّ اللَّه لا يَهْدِي الْقَوْمَ الظَّالِمِينَ ) * ) ( 1 ) .\r\nاز آيه فوق استفاده مىشود كه دروغ بستن به خدا يكى از بزرگترين ستمها است ، ستم به مقام مقدس پروردگار ، و ستم به بندگان خدا ، و ستم به خويشتن و همانطور كه سابقا گفته‌ايم ، تعبير به « ستمكارترين » در اين گونه موارد جنبه « نسبى » دارد ، بنا بر اين مانعى ندارد كه عين اين تعبير در مورد بعضى از گناهان كبيره ديگر ذكر شود .\r\nو نيز از اين آيه استفاده مىشود كه هدايت و اضلال الهى جنبه اجبارى ندارد ، بلكه عوامل و مقدمات آن از خود انسان شروع مىشود ، هنگامى كه كسى دست به ظلم و ستم زد ، خداوند حمايت خود را از او دريغ مىدارد و در بىراهه‌ها سرگردان خواهد شد .\r\n\r\n","description":"","footnote":"\r\n( 1 ) درباره اينكه « * ( بِغَيْرِ عِلْمٍ ) * » و به اصطلاح « جار و مجرور » ، متعلق به چيست ؟\r\nاحتمالات متعددى داده‌اند ، ولى بعيد نيست كه متعلق به فعل « يضل » بوده باشد ، يعنى آنها به سبب جهل و نادانى خودشان ، مردم را به گمراهى مىكشانند .\r\n","page_name":" 11 ","page_number":11},
  {"content":"\r\n\r\n[ سوره الأنعام ‹ 6 › : آيه 145 
  ]\r\nقُلْ لا أَجِدُ فِي ما أُوحِيَ إِلَيَّ مُحَرَّماً عَلى طاعِمٍ يَطْعَمُه إِلَّا أَنْ يَكُونَ مَيْتَةً أَوْ دَماً مَسْفُوحاً أَوْ لَحْمَ خِنزِيرٍ فَإِنَّه رِجْسٌ أَوْ فِسْقاً أُهِلَّ لِغَيْرِ اللَّه بِه فَمَنِ اضْطُرَّ غَيْرَ باغٍ وَلا عادٍ فَإِنَّ رَبَّكَ غَفُورٌ رَحِيمٌ ‹ 145 ›\r\n\r\nترجمه :\r\n145 - بگو در آنچه بر من وحى شده ، هيچ حرامى بر كسى كه غذايى مىخورد نمىيابم بجز اينكه مردار باشد يا خونى كه ( از بدن حيوان ) بيرون ريخته يا گوشت خوك كه اينها همه پليدند ، يا حيوانى كه در طريق گناه به هنگام سر بريدن ، نام غير خدا ( نام بتها ) بر آنها برده شده است ، اما كسانى كه ناچار شوند بدون اينكه بخاطر لذت باشد و يا زياده از حد بخورند ( گناهى بر آنها نيست ) پروردگار تو آمرزنده مهربان است .\r\n\r\nتفسير :\r\n\r\nبخشى از حيوانات حرام\r\nسپس براى روشن ساختن محرمات الهى از بدعتهايى كه مشركان در آئين حق گذاشته بودند ، در اين آيه به پيامبر ( ص ) دستور مىدهد كه صريحا به آنها بگو : « در آنچه بر من وحى شده هيچ غذاى حرامى را براى هيچكس ( اعم از زن و مرد ، كوچك و بزرگ ) نمىيابم » ( * ( قُلْ لا أَجِدُ فِي ما أُوحِيَ إِلَيَّ مُحَرَّماً عَلى طاعِمٍ يَطْعَمُه ) * ) .\r\n« مگر چند چيز ، نخست اينكه مردار باشد » ( * ( إِلَّا أَنْ يَكُونَ مَيْتَةً ) * ) .\r\n« يا خونى كه از بدن حيوان بيرون مىريزد » ( نه خونهايى كه پس از بريدن رگهاى حيوان و خارج شدن مقدار زيادى از خون در لابلاى رگهاى موئين در وسط گوشتها باقى مىماند ) ( * ( أَوْ دَماً مَسْفُوحاً ) * ) .\r\n","description":"","footnote":"","page_name":" 12 ","page_number":12},
  {"content":"\r\n« يا گوشت خوك » ( * ( أَوْ لَحْمَ خِنزِيرٍ ) * ) .\r\nزيرا « همه اينها رجس و پليدى است » و مايه تنفر طبع سالم آدمى و منبع انواع آلودگيها و سرچشمه زيانهاى مختلف ( فانه رجس ) .\r\nضمير انه با اينكه مفرد است ، به عقيده بسيارى از مفسران به هر سه قسمت ( گوشت مردار ، خون و گوشت خوك ) باز مىگردد ، و معنى جمله چنين است « همه آنچه گفته شد پليدى است » ( 1 ) و متناسب با ظاهر آيه نيز همين است كه ضمير به تمام آنها بازگردد ، زيرا شك نيست كه مردار و خون همانند گوشت خوك پليد است .\r\nسپس به نوع چهارم اشاره كرده مىگويد : « يا حيواناتى كه هنگام ذبح نام غير خدا بر آنها برده شده است » ( * ( أَوْ فِسْقاً أُهِلَّ لِغَيْرِ اللَّه بِه ) * ) ( 2 ) .\r\nجالب اينكه به جاى ذكر كلمه « حيوان » كلمه « فسق » آمده است و همانطور كه در سابق نيز اشاره كرده‌ايم ، « فسق » به معنى خارج شدن از راه و رسم بندگى و اطاعت فرمان خدا است ، و لذا به هر گونه گناه فسق گفته مىشود ، اما ذكر اين كلمه در برابر رجس كه در مورد سه موضوع حرام سابق گذشت ، ممكن است اشاره به اين باشد كه گوشتهاى حرام ، اصولا بر دو دسته است ، گوشتهايى كه تحريم آنها به خاطر پليدى و تنفر طبع و زيانهاى جسمانى مىباشد ، و به آن رجس اطلاق مىگردد ، و گوشتهايى كه نه پليد است و نه از نظر بهداشتى زيانآور ، اما از نظر اخلاقى و معنوى نشانه بيگانگى از خدا و دورى از مكتب توحيد است ،\r\n\r\n","description":"","footnote":"\r\n( 1 ) در واقع كلمه « انه » به معنى « انما ذكر » است .\r\n( 2 ) « اهل » از ماده « اهلال » و آن در اصل از « هلال » گرفته شده است و به معنى بلند كردن صدا به هنگام رؤيت « هلال » است ، سپس به هر گونه صداى بلند گفته شده است ، و به نخستين صداى گريه نوزاد نيز گفته مىشود ، و چون به هنگام سر بريدن حيوانات ، نام بتها را با صداى بلند مىبردند تعبير به « اهل » شده است .\r\n","page_name":" 13 ","page_number":13},
  {"content":"\r\nو به همين دليل نيز تحريم شده است .\r\nبنا بر اين نبايد انتظار داشت كه گوشتهاى حرام ، هميشه داراى زيانهاى بهداشتى باشد ، بلكه گاهى به خاطر زيانهاى معنوى و اخلاقيش تحريم شده است ، و از اينجا روشن مىشود كه شرائط ذبح اسلامى نيز بر دو گونه است ، بعضى مانند بريدن رگهاى چهارگانه و بيرون ريختن خون حيوان ، جنبه بهداشتى دارد ، و بعضى مانند رو به قبله بودن و گفتن « بسم اللَّه » و ذبح به وسيله مسلمان ، جنبه معنوى .\r\nدر پايان آيه كسانى را كه از روى ناچارى و اضطرار ، و نيافتن هيچ غذاى ديگر براى حفظ جان خويش ، از اين گوشتهاى حرام استفاده مىكنند ، استثناء كرده و مىگويد : « كسانى كه اضطرار پيدا كنند ، گناهى بر آنها نيست ، مشروط بر اينكه تنها به خاطر حفظ جان باشد نه به خاطر لذت و يا حلال شمردن حرام الهى و نه زياد از حد ، بخورند در اين صورت پروردگار آمرزنده مهربان آنها را معاف خواهد ساخت » ( * ( فَمَنِ اضْطُرَّ غَيْرَ باغٍ وَلا عادٍ فَإِنَّ رَبَّكَ غَفُورٌ رَحِيمٌ ) * ) ( 1 ) .\r\nدر حقيقت اين دو شرط براى آن است كه افرادى اضطرار را دستاويز براى تجاوز به حريم قوانين الهى نسازند ، و به بهانه اضطرار از حدود مقررات خدا پا فراتر ننهند .\r\nولى در بعضى از روايات اهل بيت ع مانند روايتى كه در تفسير عياشى از امام صادق ع نقل شده چنين مىخوانيم\r\nالباغى الظالم و العادى الغاصب\r\n: « منظور از باغى ، ستمگر است و منظور از عادى ، غاصب است » و نيز در روايت ديگرى از امام ع نقل شده كه فرمود :\r\nالباغى الخارج\r\n\r\n","description":"","footnote":"\r\n( 1 ) « باغ » يا « باغى » از ماده « بغى » به معناى طلب است و « عاد » يا « عادى » از ماده « عدو » به معناى تجاوز مىباشد .\r\n","page_name":" 14 ","page_number":14},
  {"content":"\r\nعلى الامام و العادى اللص\r\n: « منظور از باغى كسى است كه بر ضد امام عادل و حكومت اسلامى قيام كند و منظور از عادى دزد است » .\r\nاين روايات و مانند آنها اشاره به اين است كه اضطرار به گوشتهاى حرام ، معمولا در سفرها رخ مىدهد ، اگر كسى در راه ظلم و ستم و يا غصب و دزدى ، اقدام به سفر كند و گرفتار كمبود غذا شود ، خوردن گوشتهاى حرام براى او جائز نيست ، گرچه موظف است براى حفظ جان خود از آن گوشتها استفاده كند ، ولى كيفر اين گناه را خواهد داشت ، چه اينكه مقدمات چنين سفر حرامى را خودش فراهم ساخته است و در هر صورت اين روايات با مفهوم كلى آيه كاملا سازگار است .\r\n\r\nپاسخ به يك سؤال\r\nدر اينجا يك سؤال پيش مىآيد كه چگونه تمام محرمات الهى در زمينه غذاها منحصر به چهار چيز شمرده شده است ، با اينكه مىدانيم غذاهاى حرام منحصر به اينها نيست ، گوشت حيوانات درنده و گوشت حيوانات دريايى ( جز ماهى فلسدار ) و مانند آنها همگى حرام هستند در حالى كه در آيه هيچ نامى از آنها به ميان نيامده و محرمات منحصر به چهار چيز شمرده شده است ؟\r\nبعضى در پاسخ اين سؤال گفته‌اند كه به هنگام نزول اين آيات در مكه ، هنوز حكم تحريم ساير غذاهاى حرام نازل نشده بود ، ولى اين جواب صحيح به نظر نمىرسد ، گواه اين سخن آنكه عين همين تعبير يا شبيه آن در بعضى از سوره‌هاى مدنى نيز ديده مىشود ، مانند آيه 173 سوره بقره .\r\nظاهر اين است كه اين آيه ، تنها نظر به نفى احكام خرافى مشركان دارد و به اصطلاح ، « حصر اضافى » است ، و به تعبير ديگر آيه مىگويد : محرمات الهى اينها هستند نه آنچه شما به هم بافته‌ايد .\r\n","description":"","footnote":"","page_name":" 15 ","page_number":15},
  {"content":"\r\nبراى روشن شدن اين سخن بد نيست مثالى بزنيم ، كسى از ما سؤال مىكند آيا حسن و حسين ، هر دو آمدند ، ما در جواب مىگوئيم نه فقط حسن آمد ، در اينجا منظورمان اين است كه آمدن نفر دوم ، يعنى حسين را نفى كنيم ، اما هيچ مانعى ندارد كسان ديگرى كه اصلا مورد بحث ما نبوده‌اند آمده باشند ، چنين حصرى را حصر اضافى ( يا نسبى ) مىگويند .\r\nاما بايد توجه داشت كه ظاهر حصر ، معمولا حصر حقيقى است مگر در مواردى كه قرينه اى در كار باشد مانند آيه مورد بحث .\r\n\r\n[ سوره الأنعام ‹ 6 › : آيات 146 تا 147 
  ]\r\nوَ عَلَى الَّذِينَ هادُوا حَرَّمْنا كُلَّ ذِي ظُفُرٍ وَمِنَ الْبَقَرِ وَالْغَنَمِ حَرَّمْنا عَلَيْهِمْ شُحُومَهُما إِلَّا ما حَمَلَتْ ظُهُورُهُما أَوِ الْحَوايا أَوْ مَا اخْتَلَطَ بِعَظْمٍ ذلِكَ جَزَيْناهُمْ بِبَغْيِهِمْ وَإِنَّا لَصادِقُونَ ‹ 146 › فَإِنْ كَذَّبُوكَ فَقُلْ رَبُّكُمْ ذُو رَحْمَةٍ واسِعَةٍ وَلا يُرَدُّ بَأْسُه عَنِ الْقَوْمِ الْمُجْرِمِينَ ‹ 147 ›\r\n\r\nترجمه :\r\n146 - و بر يهوديان ، هر حيوان ناخندار ( حيواناتى كه سم يكپارچه دارند ) را حرام كرديم و از گاو و گوسفند ، پيه و چربيشان را تحريم نموديم ، مگر چربىهايى كه بر پشت اينها قرار دارد ، و يا در لابلاى امعاء و دو طرف پهلوها و يا آنها كه با استخوان آميخته است اين را به خاطر ظلم و ستمى كه مىكردند ، به آنها كيفر داديم و ما راست مىگوئيم .\r\n147 - اگر ترا تكذيب كنند ( و اين حقايق را نپذيرند ) به آنها بگو پروردگار شما رحمت وسيعى دارد ، اما در عين حال مجازات او از مجرمان ، دفعشدنى نيست ( راه بازگشت به سوى شما باز است و فورا شما را مجازات نمىكند ولى اگر به كارهاى خلاف ادامه داديد ، كيفر شما حتمى است ) .\r\n","description":"","footnote":"","page_name":" 16 ","page_number":16},
  {"content":"\r\n\r\nتفسير : محرمات بر يهود\r\nدر آيات قبل ، حيوانات حرام ، منحصر به چهار چيز شمرده شده بود اما در اين آيات اشاره به قسمتى از محرمات بر يهود مىكند تا روشن شود ، كه احكام مجهول و خرافى بت پرستان نه با آئين اسلام سازگار است و نه با آئين يهود ، ( و نه با آئين مسيح كه معمولا در احكامش از آئين يهود پيروى مىكند ) .\r\nتازه در اين آيات تصريح شده كه اين قسمت از محرمات بر يهود نيز جنبه مجازات و كيفر داشته و اگر مرتكب جنايات و خلافكاريهايى نمىشدند ، اين امور نيز بر آنها حرام نمىشد ، بنا بر اين جا دارد از بت پرستان سؤال شود اين احكام ساختگى را از كجا آورديد ؟ ! لذا نخست مىگويد : « بر يهوديان ، هر حيوان ناخندارى را حرام كرديم » ( * ( وَعَلَى الَّذِينَ هادُوا حَرَّمْنا كُلَّ ذِي ظُفُرٍ ) * ) .\r\n« ظفر » ( بر وزن شتر ) در اصل به معنى « ناخن » مىباشد ، ولى به سم حيوانهاى سمدار ( آنها كه همچون اسب ، سمهايى دارند كه شكاف ندارد نه مانند گوسفند و گاو كه داراى سم شكافته مىباشند ) نيز اطلاق شده زيرا سمهاى آنها شبيه ناخن است ، و نيز به پاى شتر كه نوك پاى او يكپارچه است و شكافى ندارد گفته‌اند .\r\nبنا بر اين از آيه فوق چنين استفاده مىشود كه تمام حيواناتى كه « سم چاك » نيستند اعم از چهارپايان يا پرندگان ، بر يهود تحريم شده بود .\r\nاز « سفر لاويان » تورات كنونى فصل 11 نيز همين معنى اجمالا استفاده مىشود آنجا كه مىگويد :\r\n« از ميان بهائم ، هر سم چاكدارى كه تمام شكاف و نشخوار كننده باشد بخوريد ، اما از نشخوار كنندگان سمچاكان اينها را نخوريد ، شتر را با وجودى\r\n","description":"","footnote":"","page_name":" 17 ","page_number":17},
  {"content":"\r\nكه نشخوار مىكند اما تمام سمچاك نيست ، آن براى شما ناپاك است » .\r\nاز جمله بعد در آيه فوق كه تنها سخن از گاو و گوسفند به ميان آورده نيز مىتوان استفاده كرد كه شتر براى يهود به كلى حرام بوده است ( دقت كنيد ) .\r\nسپس مىفرمايد : « پيه و چربى موجود در بدن گاو و گوسفند را نيز بر آنها حرام كرده بوديم » ( * ( وَمِنَ الْبَقَرِ وَالْغَنَمِ حَرَّمْنا عَلَيْهِمْ شُحُومَهُما ) * ) .\r\nو به دنبال آن ، سه مورد را استثناء مىكند ، نخست « چربىهايى كه در پشت اين دو حيوان قرار دارد » ( * ( إِلَّا ما حَمَلَتْ ظُهُورُهُما ) * ) .\r\n« و چربىهايى كه در پهلوها و لابلاى امعاء قرار گرفته » ( * ( أَوِ الْحَوايا ) * ) ( 1 ) .\r\n« و چربىهايى كه با استخوان آميخته شده است » ( * ( أَوْ مَا اخْتَلَطَ بِعَظْمٍ ) * ) ولى در پايان آيه تصريح مىكند كه اينها در حقيقت بر يهود حرام نبود ، « اما به خاطر ظلم و ستمى كه مىكردند ، از اين گونه گوشتها و چربيها كه مورد علاقه آنها بود به حكم خدا محروم شدند » ( * ( ذلِكَ جَزَيْناهُمْ بِبَغْيِهِمْ ) * ) .\r\nو براى تاكيد اضافه مىكند : « اين يك حقيقت است و ما راست مىگوئيم » ( * ( وَإِنَّا لَصادِقُونَ ) * ) .\r\n\r\nدر اينجا به دو نكته بايد توجه كرد\r\n1 - در اينكه بنى اسرائيل چه ظلم و ستمى كرده بودند كه خداوند پاره اى از نعمتهايى را كه مورد علاقه آنها بود بر آنها تحريم كرد ؟ در ميان مفسران گفتگو است ، ولى آنچه از آيه 160 و 161 سوره نساء استفاده مىشود اين است كه علت تحريم مزبور چند چيز بوده است :\r\nظلم و ستم بر ضعفاء و جلوگيرى كردن از دعوت انبياء در مسير هدايت\r\n\r\n","description":"","footnote":"\r\n( 1 ) « حوايا » جمع « حاويه » ( بر وزن زاويه ) به معنى مجموعه محتويات شكم حيوان است كه به صورت يك كره مىباشد و امعاء در درون آن قرار گرفته است .\r\n","page_name":" 18 ","page_number":18},
  {"content":"\r\nمردم ، و رباخوارى ، و اموال مردم را به ناحق خوردن ، آنجا كه مىفرمايد :\r\nفَبِظُلْمٍ مِنَ الَّذِينَ هادُوا حَرَّمْنا عَلَيْهِمْ طَيِّباتٍ أُحِلَّتْ لَهُمْ وَبِصَدِّهِمْ عَنْ سَبِيلِ اللَّه كَثِيراً وَأَخْذِهِمُ الرِّبَوا وَقَدْ نُهُوا عَنْه وَأَكْلِهِمْ أَمْوالَ النَّاسِ بِالْباطِلِ 2 - جمله * ( وَإِنَّا لَصادِقُونَ ) * كه در آخر آيه آمده است ، ممكن است اشاره به اين نكته باشد كه صدق و حقيقت مطلب در مورد تحريم اين غذاها آن است كه ما گفتيم نه آن است كه يهود در پاره اى از سخنان خود مىگفتند ، و آن را به عنوان فرمانى دائر بر تحريم اين امور از ناحيه اسرائيل ( يعقوب ) معرفى مىكردند زيرا يعقوب چنان كه در آيه 93 سوره آل عمران آمده است هرگز ، حكم به حرام بودن اين اموال نكرده بود ، و اين تهمتى بود كه يهود بر او بستند ( براى توضيح بيشتر به تفسير نمونه ذيل آيه فوق جلد سوم صفحه 6 مراجعه فرمائيد ) .\r\nاز آنجا كه لجاجت يهود و مشركان روشن بوده و امكان داشته پافشارى كنند و پيامبر ص را تكذيب نمايند ، در آيه بعد خداوند به پيامبرش دستور مىدهد كه « اگر ترا تكذيب كنند به آنها بگو پروردگارتان رحمت وسيع و پهناورى دارد » و شما را زود مجازات نمىكند بلكه مهلت مىدهد ، شايد از اشتباهات خود برگرديد و از كرده خود پشيمان شويد و به سوى خدا باز آئيد ( * ( فَإِنْ كَذَّبُوكَ فَقُلْ رَبُّكُمْ ذُو رَحْمَةٍ واسِعَةٍ ) * ) .\r\nولى اگر از مهلت الهى باز هم سوء استفاده كنيد ، و به تهمتهاى نارواى خود ادامه دهيد ، بدانيد كيفر خداوند قطعى است ، و سرانجام دامان شما را خواهد گرفت ، زيرا « مجازات او از جمعيت مجرمان دفعشدنى نيست » ( * ( وَلا يُرَدُّ بَأْسُه عَنِ الْقَوْمِ الْمُجْرِمِينَ ) * ) .\r\nاين آيه به خوبى عظمت تعليمات قرآن را روشن مىسازد كه بعد از شرح اين همه خلافكاريهاى يهود و مشركان ، باز آنها را فورا تهديد به عذاب نمىكند\r\n","description":"","footnote":"","page_name":" 19 ","page_number":19},
  {"content":"\r\nبلكه نخست با تعبيرهاى آكنده از محبت مانند ربكم ( پروردگار شما ) * ( ذُو رَحْمَةٍ ) * ( صاحب رحمت است ) واسعة ( رحمتش پهناور مىباشد ) راه بازگشت را به سوى آنها گشوده ، تا اگر كمترين آمادگى براى اين موضوع در آنها وجود داشته باشد ، تشويق شوند و به سوى حق بازگردند ، اما براى اينكه رحمت پهناور الهى باعث جرئت و جسارت و طغيان آنان نگردد ، و دست از لجاجت بردارند در آخرين جمله آنها را تهديد به مجازات قطعى خدا مىكند .\r\n","description":"","footnote":"","page_name":" 20 ","page_number":20},
  {"content":"\r\n\r\n[ سوره الأنعام ‹ 6 › : آيات 148 تا 150 
  ]\r\nسَيَقُولُ الَّذِينَ أَشْرَكُوا لَوْ شاءَ اللَّه ما أَشْرَكْنا وَلا آباؤُنا وَلا حَرَّمْنا مِنْ شَيْءٍ كَذلِكَ كَذَّبَ الَّذِينَ مِنْ قَبْلِهِمْ حَتَّى ذاقُوا بَأْسَنا قُلْ هَلْ عِنْدَكُمْ مِنْ عِلْمٍ فَتُخْرِجُوه لَنا إِنْ تَتَّبِعُونَ إِلَّا الظَّنَّ وَإِنْ أَنْتُمْ إِلَّا تَخْرُصُونَ ‹ 148 › قُلْ فَلِلَّه الْحُجَّةُ الْبالِغَةُ فَلَوْ شاءَ لَهَداكُمْ أَجْمَعِينَ ‹ 149 › قُلْ هَلُمَّ شُهَداءَكُمُ الَّذِينَ يَشْهَدُونَ أَنَّ اللَّه حَرَّمَ هذا فَإِنْ شَهِدُوا فَلا تَشْهَدْ مَعَهُمْ وَلا تَتَّبِعْ أَهْواءَ الَّذِينَ كَذَّبُوا بِآياتِنا وَالَّذِينَ لا يُؤْمِنُونَ بِالآخِرَةِ وَهُمْ بِرَبِّهِمْ يَعْدِلُونَ ‹ 150 ›\r\n\r\nترجمه :\r\n148 - به زودى مشركان ( براى تبرئه خويش ) مىگويند اگر خدا مىخواست نه ما مشرك مىشديم و نه پدران ما ، و نه چيزى را تحريم مىكرديم ، كسانى كه پيش از آنها بودند نيز همين گونه دروغ مىگفتند و سرانجام ( طعم ) كيفر ما را چشيدند ، بگو آيا دليل قاطعى ( بر اين موضوع ) داريد ؟ پس به ما ارائه دهيد ، شما فقط از پندارهاى بى اساس پيروى مىكنيد و تخمينهاى نابجا مىزنيد .\r\n149 - بگو براى خدا دليل رسا ( و قاطع ) است ( بطورى كه بهانه اى براى هيچكس باقى نمىگذارد ) اما اگر او بخواهد همه شما را ( از طريق اجبار ) هدايت مىكند ( ولى چون هدايت اجبارى بىثمر است اين كار را نمىكند ) 150 - بگو گواهان خود را كه گواهى مىدهند خداوند اينها را حرام كرده است ، بياوريد اگر آنها ( به دروغ ) گواهى دهند تو با آنها ( همصدا نشو و ) گواهى مده ، و از هوى و هوس كسانى كه آيات ما را تكذيب كردند و كسانى كه به آخرت ايمان ندارند\r\n","description":"","footnote":"","page_name":" 21 ","page_number":21},
  {"content":"\r\nو براى خدا شريك قائلند پيروى مكن .\r\n\r\nتفسير : فرار از مسئوليت به بهانه « جبر »\r\nبه دنبال سخنانى كه از مشركان در آيات سابق گذشت ، در اين آيات اشاره به پاره اى از استدلالات واهى آنان و پاسخ آن شده است :\r\nنخست مىگويد : « به زودى مشركان در پاسخ ايرادات تو در زمينه شرك و تحريم روزىهاى حلال چنين مىگويند كه اگر خداوند مىخواست نه ما مشرك مىشديم و نه نياكان ما بتپرست بودند ، و نه چيزى را تحريم مىكرديم » ، پس آنچه ما كرده‌ايم و مىگوئيم همه خواست او است ( * ( سَيَقُولُ الَّذِينَ أَشْرَكُوا لَوْ شاءَ اللَّه ما أَشْرَكْنا وَلا آباؤُنا وَلا حَرَّمْنا مِنْ شَيْءٍ ) * ) .\r\nنظير اين تعبير در دو آيه ديگر قرآن ديده مىشود ، در سوره نحل آيه 35 وَقالَ الَّذِينَ أَشْرَكُوا لَوْ شاءَ اللَّه ما عَبَدْنا مِنْ دُونِه مِنْ شَيْءٍ نَحْنُ وَلا آباؤُنا وَلا حَرَّمْنا مِنْ دُونِه مِنْ شَيْءٍ و در سوره زخرف آيه 20 و قالُوا لَوْ شاءَ الرَّحْمنُ ما عَبَدْناهُمْ ، نشان مىدهد كه مشركان مانند بسيارى از گناهكارانى كه مىخواهند با استتار تحت عنوان جبر از مسئوليت خلافكارىهاى خود فرار كنند ، معتقد به اصل جبر بوده‌اند ، و مىگفتند : هر كارى را ما مىكنيم خواست خدا و مطابق اراده او است ، و اگر نمىخواست چنين اعمالى از ما سر نمىزد ، آنها در حقيقت مىخواستند خود را از اين همه گناه تبرئه كنند ، و گر نه و جدان هر انسان عاقلى گواهى مىدهد كه بشر در اعمال خويش آزاد است نه مجبور ، به همين دليل اگر كسى ظلمى در حق او كند ، ناراحت مىشود و او را مؤاخذه مىكند و در صورت « توانايى » مجازات مىنمايد ، همه اينها نشان مىدهد كه مجرم را در عمل خويش آزاد مىبيند ، نه مجبور ، و هرگز به اين عنوان كه عمل او مطابق خواست خدا است ، حاضر\r\n","description":"","footnote":"","page_name":" 22 ","page_number":22},
  {"content":"\r\nنمىشود از عكس العمل صرف نظر كند . ( دقت كنيد ) البته اين احتمال در معنى آيه نيز هست كه آنها مدعى بوده‌اند سكوت خدا در برابر بتپرستى و تحريم پاره اى از حيوانات ، دليل بر رضايت او است زيرا اگر راضى نبود مىبايست به نوعى ما را از اين كار باز دارد .\r\nو با ذكر جمله و لا آباؤنا مىخواسته‌اند به عقايد پوچ خود رنگ قدمت و دوام بدهند و بگويند اين چيز تازه اى نيست كه ما مىگوئيم ، همواره چنين بوده است .\r\nاما قرآن در پاسخ آنها به طرز قاطعى بحث كرده ، نخست مىگويد : تنها اينها نيستند كه چنين دروغهايى را بر خدا مىبندند « بلكه جمعى از اقوام گذشته نيز همين دروغها را مىگفتند ولى سرانجام گرفتار عواقب سوء اعمالشان شدند و طعم مجازات ما را چشيدند » ( * ( كَذلِكَ كَذَّبَ الَّذِينَ مِنْ قَبْلِهِمْ حَتَّى ذاقُوا بَأْسَنا ) * ) . ( 1 )\r\nآنها در حقيقت با اين گفته‌هاى خود ، هم دروغ مىگفتند و هم انبياء را تكذيب مىكردند زيرا پيامبران الهى با صراحت ، بشر را از بتپرستى و شرك و تحريم حلال خداوند باز داشتند ، نه نياكانشان گوش دادند و نه اينها ، با اين حال چگونه ممكن است خدا را راضى به اين اعمال دانست ، اگر او به اين اعمال راضى بود چگونه پيامبران خود را براى دعوت به توحيد مىفرستاد ، اصولا دعوت انبياء خود مهمترين دليل براى آزادى اراده و اختيار انسان است .\r\nسپس مىگويد : « به آنها بگو آيا راستى دليل قطعى و مسلمى بر اين ادعا داريد اگر داريد چرا نشان نمىدهيد » ( * ( قُلْ هَلْ عِنْدَكُمْ مِنْ عِلْمٍ فَتُخْرِجُوه لَنا ) * ) و سرانجام اضافه مىكند كه « شما به طور قطع هيچ دليلى بر اين ادعاها\r\n\r\n","description":"","footnote":"\r\n( 1 ) « كذب » در لغت عرب هم به معنى « تكذيب كردن ديگرى » و هم به معنى « دروغ گفتن » آمده است .\r\n","page_name":" 23 ","page_number":23},
  {"content":"\r\nنداريد ، تنها از پندارها و خيالات خام پيروى مىكنيد « ( * ( إِنْ تَتَّبِعُونَ إِلَّا الظَّنَّ وَإِنْ أَنْتُمْ إِلَّا تَخْرُصُونَ ) * ) .\r\nدر آيه بعد براى ابطال ادعاى مشركان دليل ديگرى ذكر مىكند ، و مىگويد :\r\n« بگو خداوند دلائل صحيح و روشن در زمينه توحيد و يگانگى خويش و همچنين احكام حلال و حرام اقامه كرده است هم به وسيله پيامبران خود و هم از طريق عقل ، به طورى كه هيچگونه عذرى براى هيچكس باقى نماند » ( * ( قُلْ فَلِلَّه الْحُجَّةُ الْبالِغَةُ ) * ) .\r\nبنا بر اين آنها هرگز نمىتوانند ادعا كنند كه خدا با سكوت خويش ، عقائد و اعمال ناروايشان را امضا كرده است ، و نيز نمىتوانند ادعا كنند كه در اعمالشان مجبورند ، زيرا اگر مجبور بودند ، اقامه دليل و فرستادن پيامبران و دعوت و تبليغ آنان بيهوده بود ، اقامه دليل ، دليل بر آزادى اراده است .\r\nضمنا بايد توجه داشت كه « حجت » در اصل از ماده « حج » به معنى قصد مىباشد و به جاده و راه كه مقصود و منظور انسان است ، « محجه » گفته مىشود ، و به دليل و برهان نيز « حجت » ، اطلاق مىگردد ، زيرا گوينده قصد دارد به وسيله آن مطلب خود را براى ديگران ثابت كند .\r\nو با توجه به معنى « بالغة » ( رسا ) روشن مىشود كه دلائل خداوند براى بشر از طريق عقل و نقل و بوسيله دانش و خرد ، و همچنين فرستادن پيامبران ، از هر نظر روشن و رسا است ، به طورى كه جاى هيچگونه ترديد براى افراد باقى نماند ، و به همين دليل خدا پيامبران را معصوم از هر گونه خطا و اشتباه قرار داده تا هر گونه ترديد و دودلى را از دعوت آنان دور سازد .\r\nو در پايان آيه مىفرمايد : « خداوند اگر بخواهد ، همه شما را از طريق اجبار هدايت خواهد كرد » ( * ( فَلَوْ شاءَ لَهَداكُمْ أَجْمَعِينَ ) * )\r\n","description":"","footnote":"","page_name":" 24 ","page_number":24},
  {"content":"\r\nدر حقيقت اين جمله اشاره به آن است كه براى خدا كاملا امكان دارد ، همه انسانها را اجبارا هدايت كند ، آن چنان كه هيچكس را ياراى مخالفت نباشد ولى در اين صورت نه چنان ايمانى ارزش خواهد داشت و نه اعمالى كه در پرتو اين ايمان اجبارى انجام مىگردد ، بلكه فضيلت و تكامل انسان در آن است كه راه هدايت و پرهيزكارى را با پاى خود و به اراده و اختيار خويش بپيمايد .\r\nبنا بر اين هيچگونه منافاتى بين اين جمله و آيه سابق كه نفى جبر در آن آمده است نيست ، اين جمله مىگويد : اجبار كردن بندگان كه شما ادعا مىكنيد ، براى خدا امكان دارد ، ولى هرگز چنين نخواهد كرد ، چون بر خلاف حكمت و مصلحت آدمى است .\r\nدر حقيقت آنها قدرت و مشيت خداوند را بهانه اى براى انتخاب مذهب جبر كرده بودند در حالى كه قدرت و مشيت خدا حق است ، ولى نتيجه آن جبر نيست او خواسته است كه ما آزاد باشيم و راه حق را به اختيار خود بپيمائيم .\r\nدر كتاب كافى از امام كاظم ع چنين نقل شده است كه فرمود :\r\nان للَّه على الناس حجتين حجة ظاهرة و حجة باطنة فاما الظاهرة فالرسل و الانبياء و الأئمة و اما الباطنة فالعقول\r\n: « خداوند بر مردم دو حجت دارد ، حجت آشكار و حجت پنهان ، حجت آشكار ، رسولان و انبياء و امامانند ، و حجت باطنه ، عقول و افكارند » ( 1 ) .\r\nو در امالى شيخ طوسى از امام صادق ع چنين نقل شده است كه از تفسير آيه فوق ( * ( فَلِلَّه الْحُجَّةُ الْبالِغَةُ ) * ) از آن حضرت سؤال كردند ، حضرت فرمود :\r\nان اللَّه تعالى يقول للعبد يوم القيامة عبدى أ كنت عالما فان قال نعم ، قال له أ فلا عملت بما علمت ؟ و ان قال كنت جاهلا قال له أ فلا تعلمت حتى تعمل ؟ فيخصمه فتلك الحجة البالغة\r\n:\r\n\r\n","description":"","footnote":"\r\n( 1 ) تفسير نور الثقلين جلد اول صفحه 776 .\r\n","page_name":" 25 ","page_number":25},
  {"content":"\r\n« خداوند در روز رستاخيز به بنده خويش مىگويد بنده من ! آيا مىدانستى ( و گناه كردى ) اگر بگويد آرى ، مىفرمايد چرا به آنچه مىدانستى عمل نكردى ؟ و اگر بگويد نمىدانستم ، مىگويد : چرا ياد نگرفتى تا عمل كنى ؟\r\nدر اين موقع فرو مىماند ، و اين است معنى حجت بالغه » ( 1 ) .\r\nبديهى است منظور از روايت فوق اين نيست كه حجت بالغه منحصر در گفتگوى خدا با بندگان در قيامت است ، بلكه خداوند حجتهاى بالغه فراوانى دارد كه يكى از مصداقهايش همان است كه در حديث فوق آمده است ، زيرا دامنه حجتهاى بالغه خداوند وسيع است هم در دنيا و هم در آخرت .\r\nدر آيه بعد براى اينكه بطلان سخنان آنها روشنتر شود ، و نيز اصول صحيح قضاوت و داورى رعايت گردد ، از آنها دعوت مىكند كه اگر شهود معتبرى دارند ، كه خداوند حيوانات و زراعتهايى را كه آنها مدعى تحريم آن هستند ، تحريم كرده ، اقامه كنند ، لذا مىگويد « اى پيامبر ! به آنها بگو گواهان خود را كه گواهى بر تحريم اينها مىدهند بياوريد » . ( * ( قُلْ هَلُمَّ شُهَداءَكُمُ الَّذِينَ يَشْهَدُونَ أَنَّ اللَّه حَرَّمَ هذا ) * ) .\r\nسپس اضافه مىكند : اگر آنها دسترسى به گواهان معتبرى پيدا نكردند ( و قطعا پيدا نمىكنند ) « و تنها به گواهى و ادعاى خويش قناعت نمودند ، تو هرگز با آنها همصدا نشو و مطابق شهادت و ادعاى آنان گواهى مده » .\r\n( * ( فَإِنْ شَهِدُوا فَلا تَشْهَدْ مَعَهُمْ ) * ) از آنچه گفته شد ، روشن مىشود كه در مجموع آيه هيچگونه تضادى وجود ندارد ، و اينكه در آغاز از آنها مطالبه شاهد مىكند و سپس مىگويد :\r\nشهود آنها را نپذير ، توليد اشكالى نمىكند ، زيرا منظور اين است كه آنها از\r\n\r\n","description":"","footnote":"\r\n( 1 ) تفسير نور الثقلين جلد اول صفحه 776 .\r\n","page_name":" 26 ","page_number":26},
  {"content":"\r\nاقامه شهود معتبر به طور قطع عاجزند ، چه اينكه هيچ سند و مدركى از انبياى الهى و كتب آسمانى بر تحريم اين امور ندارند ، بنا بر اين تنها خودشان كه مدعى هستند ، شهادت مىدهند و بديهى است چنين شهادتى مردود است .\r\nبه علاوه همه قرائن گواهى مىدهد كه اين احكام ساختگى ، صرفا از هوى و هوس و تقليدهاى كوركورانه سرچشمه گرفته و هيچگونه اعتبارى ندارد .\r\nلذا در جمله بعد مىگويد : « از هوى و هوسهاى كسانى كه آيات ما را تكذيب كردند و آنها كه به آخرت ايمان ندارند و آنها كه براى خدا شريك قائل شده‌اند ، پيروى مكن » . ( * ( وَلا تَتَّبِعْ أَهْواءَ الَّذِينَ كَذَّبُوا بِآياتِنا وَالَّذِينَ لا يُؤْمِنُونَ بِالآخِرَةِ وَهُمْ بِرَبِّهِمْ يَعْدِلُونَ ) * ) ( 1 ) .\r\nيعنى بتپرستى آنها و انكار قيامت و رستاخيز و خرافات و هواپرستى آنان گواه زنده اى است ، كه اين احكام آنان نيز ساختگى است و ادعايشان در مورد تحريم اين موضوعات از طرف خدا ، بى اساس و بى ارزش است .\r\n\r\n","description":"","footnote":"\r\n( 1 ) « يعدلون » از ماده « عدل » ( بر وزن كذب ) گرفته شده كه به معنى « همتا » و « شريك » و « شبيه » است ، بنا بر اين جمله « و * ( هُمْ بِرَبِّهِمْ يَعْدِلُونَ ) * » مفهومش اين است كه آنها همتا و شريك و شبيه براى خدا قائل مىشوند .\r\n","page_name":" 27 ","page_number":27},
  {"content":"\r\n\r\n[ سوره الأنعام ‹ 6 › : آيات 151 تا 153 
  ]\r\nقُلْ تَعالَوْا أَتْلُ ما حَرَّمَ رَبُّكُمْ عَلَيْكُمْ أَلَّا تُشْرِكُوا بِه شَيْئاً وَبِالْوالِدَيْنِ إِحْساناً وَلا تَقْتُلُوا أَوْلادَكُمْ مِنْ إِمْلاقٍ نَحْنُ نَرْزُقُكُمْ وَإِيَّاهُمْ وَلا تَقْرَبُوا الْفَواحِشَ ما ظَهَرَ مِنْها وَما بَطَنَ وَلا تَقْتُلُوا النَّفْسَ الَّتِي حَرَّمَ اللَّه إِلَّا بِالْحَقِّ ذلِكُمْ وَصَّاكُمْ بِه لَعَلَّكُمْ تَعْقِلُونَ ‹ 151 › وَلا تَقْرَبُوا مالَ الْيَتِيمِ إِلَّا بِالَّتِي هِيَ أَحْسَنُ حَتَّى يَبْلُغَ أَشُدَّه وَأَوْفُوا الْكَيْلَ وَالْمِيزانَ بِالْقِسْطِ لا نُكَلِّفُ نَفْساً إِلَّا وُسْعَها وَإِذا قُلْتُمْ فَاعْدِلُوا وَلَوْ كانَ ذا قُرْبى وَبِعَهْدِ اللَّه أَوْفُوا ذلِكُمْ وَصَّاكُمْ بِه لَعَلَّكُمْ تَذَكَّرُونَ ‹ 152 › وَأَنَّ هذا صِراطِي مُسْتَقِيماً فَاتَّبِعُوه وَلا تَتَّبِعُوا السُّبُلَ فَتَفَرَّقَ بِكُمْ عَنْ سَبِيلِه ذلِكُمْ وَصَّاكُمْ بِه لَعَلَّكُمْ تَتَّقُونَ ‹ 153 ›\r\n\r\nترجمه :\r\n151 - بگو بيائيد آنچه را پروردگارتان بر شما حرام كرده است برايتان بخوانم : اينكه چيزى را شريك خدا قرار ندهيد ، و به پدر و مادر نيكى كنيد ، و فرزندانتان را از ( ترس ) فقر نكشيد ، ما شما و آنها را روزى مىدهيم ، و نزديك كارهاى زشت و قبيح نرويد چه آشكار باشد چه پنهان ، و نفسى را كه خداوند محترم شمرده به قتل نرسانيد ، مگر به حق ( و از روى استحقاق ) اين چيزى است كه خداوند شما را به آن سفارش كرده ، تا درك كنيد .\r\n152 - و به مال يتيم جز به نحو احسن ( و براى اصلاح ) نزديك نشويد تا به حد رشد برسد ، و حق پيمانه و وزن را به عدالت ادا كنيد ، هيچكس را جز به مقدار\r\n","description":"","footnote":"","page_name":" 28 ","page_number":28},
  {"content":"\r\nتوانايى تكليف نمىكنيم ، و هنگامى كه سخنى مىگوئيد عدالت را رعايت نمائيد حتى اگر در مورد نزديكان بوده باشد ، اين چيزى است كه خداوند شما را به آن سفارش مىكند تا متذكر شويد .\r\n153 - و اينكه اين راه مستقيم من است از آن پيروى كنيد و از راههاى مختلف ( و انحرافى ) پيروى نكنيد كه شما را از راه حق دور مىسازد ، اين چيزى است كه خداوند شما را به آن سفارش مىكند تا پرهيزگار شويد .\r\n\r\nتفسير : فرمانهاى دهگانه !\r\nپس از نفى احكام ساختگى مشركان كه در آيات قبل ، گذشت ، اين سه آيه اشاره به اصول محرمات در اسلام كرده و گناهان كبيره رديف اول را ضمن بيان كوتاه و پر مغز و جالبى در ده قسمت بيان مىكند ، و از آنها دعوت مىنمايد كه بيايند و حرامهاى واقعى الهى را بشنوند و تحريمهاى دروغين را كنار بگذارند .\r\nنخست مىگويد : « به آنها بگو بيائيد تا آنچه را خدا بر شما تحريم كرده است بخوانم و برشمرم » ( * ( قُلْ تَعالَوْا أَتْلُ ما حَرَّمَ رَبُّكُمْ عَلَيْكُمْ ) * ) :\r\n1 - « اينكه هيچ چيز را شريك و همتاى خدا قرار ندهيد » ( * ( أَلَّا تُشْرِكُوا بِه شَيْئاً ) * ) .\r\n2 - « نسبت به پدر و مادر نيكى كنيد » ( * ( وَبِالْوالِدَيْنِ إِحْساناً ) * ) .\r\n3 - « فرزندان خود را به خاطر تنگدستى و فقر نكشيد » ( * ( وَلا تَقْتُلُوا أَوْلادَكُمْ مِنْ إِمْلاقٍ ) * ) .\r\nزيرا روزى شما و آنها همه به دست ما است و ما همه را روزى مىدهيم ( * ( نَحْنُ نَرْزُقُكُمْ وَإِيَّاهُمْ ) * ) .\r\n4 - « به اعمال زشت و قبيح نزديك نشويد ، خواه آشكار باشد ، خواه پنهان »\r\n","description":"","footnote":"","page_name":" 29 ","page_number":29},
  {"content":"\r\nيعنى نه تنها انجام ندهيد بلكه به آن هم نزديك نشويد ( * ( وَلا تَقْرَبُوا الْفَواحِشَ ما ظَهَرَ مِنْها وَما بَطَنَ ) * ) .\r\n5 - « دست به خون بىگناهان نيالائيد و نفوسى را كه خداوند محترم شمرده و ريختن خون آنها مجاز نيست به قتل نرسانيد مگر اينكه طبق قانون الهى اجازه قتل آنها داده شده باشد » ( مثل اينكه قاتل باشند ) ( * ( وَلا تَقْتُلُوا النَّفْسَ الَّتِي حَرَّمَ اللَّه إِلَّا بِالْحَقِّ ) * ) .\r\nبه دنبال اين پنج قسمت براى تاكيد بيشتر مىفرمايد : « اينها امورى است كه خداوند به شما توصيه كرده ، تا در يابيد و از ارتكاب آنها خوددارى نمائيد » ( * ( ذلِكُمْ وَصَّاكُمْ بِه لَعَلَّكُمْ تَعْقِلُونَ ) * ) .\r\n6 - « هيچگاه جز به قصد اصلاح نزديك مال يتيمان نشويد ، تا هنگامى كه به حد بلوغ برسند » ( وَلا تَقْرَبُوا مالَ الْيَتِيمِ إِلَّا بِالَّتِي هِيَ أَحْسَنُ حَتَّى يَبْلُغَ أَشُدَّه ) .\r\n7 - « كمفروشى نكنيد و حق پيمانه و وزن را با عدالت ادا كنيد » ، ( وَأَوْفُوا الْكَيْلَ وَالْمِيزانَ بِالْقِسْطِ ) .\r\nو از آنجا كه هر قدر انسان دقت در پيمانه و وزن كند باز ممكن است ، مختصر كم و زيادى صورت گيرد كه سنجش آن با پيمانه‌ها و ترازوهاى معمولى امكانپذير نيست ، به دنبال اين جمله اضافه مىكند : « هيچكس را جز به اندازه توانايى تكليف نمىكنيم » ( لا نُكَلِّفُ نَفْساً إِلَّا وُسْعَها ) .\r\n8 - « به هنگام داورى يا شهادت و يا در هر مورد ديگر سخنى مىگوئيد عدالت را رعايت كنيد و از مسير حق منحرف نشويد ، هر چند در مورد خويشاوندان شما باشد و داورى و شهادت به حق به زيان آنها تمام گردد » ( وَإِذا قُلْتُمْ فَاعْدِلُوا وَلَوْ كانَ ذا قُرْبى ) .\r\n","description":"","footnote":"","page_name":" 30 ","page_number":30},
  {"content":"\r\n9 - « به عهد الهى وفا كنيد و آن را نشكنيد » ( وَبِعَهْدِ اللَّه أَوْفُوا ) .\r\nدر اينكه منظور از « عهد الهى » در اين آيه چيست ، مفسران احتمالاتى داده‌اند ، ولى مفهوم آيه ، همه پيمانهاى الهى را اعم از پيمانهاى « تكوينى » و « تشريعى » و تكاليف الهى و هر گونه عهد و نذر و قسم را شامل مىشود .\r\nو باز براى تاكيد در پايان اين چهار قسمت ، مىفرمايد : « اينها امورى است كه خداوند به شما توصيه مىكند ، تا متذكر شويد » ( ذلِكُمْ وَصَّاكُمْ بِه لَعَلَّكُمْ تَذَكَّرُونَ ) .\r\n10 - « اين راه مستقيم من ، راه توحيد ، راه حق و عدالت ، راه پاكى و تقوا است از آن پيروى كنيد و هرگز در راههاى انحرافى و پراكنده گام ننهيد كه شما را از راه خدا منحرف و پراكنده مىكند و تخم نفاق و اختلاف را در ميان شما مىپاشد » ( * ( وَأَنَّ هذا صِراطِي مُسْتَقِيماً فَاتَّبِعُوه وَلا تَتَّبِعُوا السُّبُلَ فَتَفَرَّقَ بِكُمْ عَنْ سَبِيلِه ) * ) .\r\nو در پايان همه اينها براى سومين بار تاكيد مىكند كه اينها امورى است كه خداوند به شما توصيه مىكند تا پرهيزگار شويد ( * ( ذلِكُمْ وَصَّاكُمْ بِه لَعَلَّكُمْ تَتَّقُونَ ) * ) .\r\n\r\nدر اينجا به چند نكته بايد توجه كرد :\r\n\r\n1 - شروع از توحيد و پايان به نفى اختلاف\r\n- قابل ملاحظه اينكه در اين دستورات دهگانه ، نخست از تحريم شرك شروع شده است كه در واقع سرچشمه اصلى همه مفاسد اجتماعى و محرمات الهى است ، و در پايان نيز به نفى اختلاف\r\n","description":"","footnote":"","page_name":" 31 ","page_number":31},
  {"content":"\r\nكه يك نوع شرك عملى محسوب مىشود ، پايان يافته است .\r\nاين موضوع اهميت مساله توحيد را در همه اصول و فروع اسلامى روشن مىسازد ، كه توحيد تنها يك اصل دينى نيست بلكه روح تمام تعليمات اسلام مىباشد ،\r\n\r\n2 - تاكيدهاى پى در پى -\r\nدر پايان هر يك از اين آيات سه گانه به عنوان تاكيد جمله * ( ذلِكُمْ وَصَّاكُمْ بِه ) * ، ( اين چيزى است كه خداوند شما را به آن توصيه مىكند ) آمده است ، با اين تفاوت كه در آيه اول با جمله لعلكم تعقلون و در آيه دوم با جمله لعلكم تذكرون و در جمله سوم با جمله لعلكم تتقون ختم شده است .\r\nو اين تعبيرات مختلف و حساب شده گويا اشاره به اين نكته است كه نخستين مرحله به هنگام دريافت يك حكم ، « تعقل » و درك آن است ، مرحله بعد ، مرحله يادآورى و « تذكر » و جذب آن مىباشد و مرحله سوم كه مرحله نهايى است ، مرحله عمل و پياده كردن و « تقوا » و پرهيزگارى است .\r\nدرست است كه هر كدام از اين جمله‌هاى سه گانه بعد از ذكر چند قسمت از ده فرمان فوق آمده است ولى روشن است كه اين مراحل سه گانه اختصاص به احكام معينى ندارد ، زيرا هر حكمى « تعقل » و « تذكر » و « تقوا و عمل » لازم دارد ، بلكه در حقيقت رعايت جنبه‌هاى فصاحت و بلاغت ايجاب كرده كه اين تاكيدات در ميان آن احكام دهگانه پخش گردد .\r\n\r\n3 - فرمانهاى جاويدان\r\n- شايد نياز به تذكر نداشته باشد كه اين فرمانهاى دهگانه اختصاصى به آئين اسلام ندارد بلكه در همه اديان بوده است ، اگر چه در اسلام به صورت گسترده ترى مورد بحث قرار گرفته است ، و در حقيقت همه آنها از فرمانهايى است كه عقل و منطق به روشنى ، آنها را درك مىكند ، و به اصطلاح\r\n","description":"","footnote":"","page_name":" 32 ","page_number":32},
  {"content":"\r\nاز « مستقلات عقليه » است و لذا در قرآن مجيد در آئين انبياى ديگر نيز اين احكام كم و بيش ديده مىشود ( 1 ) .\r\n\r\n4 - اهميت نيكى به پدر و مادر -\r\nذكر نيكى به پدر و مادر ، بلافاصله بعد از مبارزه با شرك ، و قبل از دستورهاى مهمى همانند تحريم قتل نفس ، و اجراى اصول عدالت ، دليل بر اهميت فوق العاده حق پدر و مادر در دستورهاى اسلامى است .\r\nاين موضوع وقتى روشنتر مىشود كه توجه كنيم به جاى « تحريم آزار پدر و مادر » كه هماهنگ با ساير تحريمهاى اين آيه است ، موضوع احسان و نيكى كردن ، ذكر شده است يعنى نه تنها ايجاد ناراحتى براى آنها حرام است بلكه علاوه بر آن ، احسان و نيكى در مورد آنان نيز لازم و ضرورى است .\r\nو جالبتر اينكه كلمه « احسان » را به وسيله « ب » متعدى ساخته و فرموده است « بالوالدين احسانا » ، و مىدانيم احسان گاهى با « الى » و گاهى با « ب » ذكر مىشود ، در صورتى كه با « الى » ذكر شود ، مفهوم آن نيكى كردن است هر چند بطور غير مستقيم و بالواسطه باشد ، اما هنگامى كه با « ب » ذكر مىشود معنى آن نيكى كردن بطور مستقيم و بدون واسطه است ، بنا بر اين آيه تاكيد مىكند كه موضوع نيكى به پدر و مادر را بايد آن قدر اهميت داد كه شخصا و بدون واسطه به آن اقدام نمود ( 2 ) .\r\n\r\n5 - قتل فرزندان به خاطر گرسنگى -\r\nاز اين آيات برمىآيد كه عربهاى دوران جاهلى نه تنها دختران خويش را به خاطر تعصبهاى غلط زنده به گور\r\n\r\n","description":"","footnote":"\r\n( 1 ) آيه 13 سوره شورى\r\n( 2 ) تفسير المنار جلد 8 ص 185\r\n","page_name":" 33 ","page_number":33},
  {"content":"\r\nمىكردند بلكه پسران را كه سرمايه بزرگى در جامعه آن روز محسوب مىشد ، نيز از ترس فقر و تنگدستى به قتل مىرسانيدند خداوند در اين آيه آنها را به خوان گسترده نعمت پروردگار كه ضعيفترين موجودات نيز از آن روزى مىبرند توجه داده و از اين كار بازمىدارد .\r\nبا نهايت تاسف اين عمل جاهلى در عصر و زمان ما در شكل ديگرى تكرار مىشود ، و به عنوان كمبود احتمالى مواد غذايى روى زمين ، كودكان بىگناه در عالم جنينى از طريق « كورتاژ » به قتل مىرسند .\r\nگرچه امروز براى سقط جنين دلائل بىاساس ديگرى نيز ذكر مىكنند ، ولى مساله فقر و كمبود مواد غذايى يكى از دلائل عمده آن است .\r\nاينها و مسائل ديگرى شبيه به آن ، نشان مىدهد كه عصر جاهليت در زمان ما به شكل ديگرى تكرار مىشود و « جاهليت قرن بيستم » حتى در جهانى وحشتناكتر و گسترده تر از جاهليت قبل از اسلام است .\r\n\r\n6 - منظور از فواحش چيست ؟ -\r\n« فواحش » جمع « فاحشه » به معنى گناهانى است كه فوق العاده زشت و تنفرآميز است ، بنا بر اين پيمانشكنى و كمفروشى و شرك و مانند اينها اگر چه از گناهان كبيره مىباشند ، ولى ذكر آنها در مقابل فواحش به خاطر همان تفاوت مفهوم است .\r\n\r\n7 - نزديك اين گناهان نشويد -\r\nدر آيات فوق ، در دو مورد تعبير به لا تقربوا ( نزديك نشويد ) شده است ، اين موضوع در مورد بعضى از گناهان ديگر نيز در قرآن تكرار شده است ، به نظر مىرسد كه اين تعبير در مورد گناهانى است كه « وسوسه انگيز » است مانند « زنا و فحشاء » و « اموال بىدفاع يتيمان » و\r\n","description":"","footnote":"","page_name":" 34 ","page_number":34},
  {"content":"\r\nامثال اينها ، لذا به مردم اخطار مىكند كه به آنها نزديك نشوند تا تحت تاثير وسوسه‌هاى شديدشان قرار نگيرند .\r\n\r\n8 - گناهان آشكار و پنهان\r\n- شك نيست كه جمله « * ( ما ظَهَرَ مِنْها وَما بَطَنَ ) * » هر گونه گناه زشت آشكار و پنهانى را شامل مىشود ، ولى در بعضى از احاديث از امام باقر ع نقل شده كه فرمود :\r\nما ظهر هو الزنا و ما بطن هو المحالة\r\n: « منظور از گناه آشكار ، زنا و منظور از گناه پنهان ، گرفتن معشوقه‌هاى نامشروع پنهانى و مخفيانه است » اما روشن است كه ذكر اين مواد به عنوان بيان يك مصداق روشن است ، نه اينكه منحصر به همين مورد بوده باشد .\r\n\r\n9 - ده فرمان يهود\r\n- در تورات در فصل 20 « سفر خروج » احكام دهگانه اى ديده مىشود كه به عنوان ده فرمان در ميان يهود معروف شده است كه از جمله دوم شروع مىشود و به هفدهم از آن فصل ، پايان مىيابد .\r\nبا مقايسه ميان آن ده فرمان و آنچه در آيات فوق مىخوانيم روشن مىشود كه فاصله فوق العاده زيادى ميان اين دو برنامه است ، البته نمىتوان اطمينان يافت كه تورات كنونى در اين قسمت مانند بسيارى از قسمتهاى ديگر دستخوش تحريف نشده باشد ، ولى آنچه مسلم است ده فرمان موجود در تورات اگر چه مشتمل بر مسائل لازمى است اما از نظر وسعت و ابعاد اخلاقى و اجتماعى و عقيده اى در سطحى بسيار پائينتر از مفاد آيات فوق است .\r\n\r\n10 - چگونه اين چند آيه چهره مدينه را تغيير داد ؟ !\r\nدر بحار الانوار و همچنين در كتاب « اعلام الورى » داستان جالبى ديده مىشود كه از تاثير فوق العاده آيات فوق در نفوس شنوندگان حكايت مىكند و ما اين\r\n","description":"","footnote":"","page_name":" 35 ","page_number":35},
  {"content":"\r\nجريان را طبق نقل بحار الانوار از على بن ابراهيم به طور خلاصه ذيلا مىآوريم :\r\n« اسعد بن زراره » و « ذكوان بن عبد قيس » كه از طايفه « خزرج » بودند ، به مكه آمدند در حالى كه ميان طايفه « اوس » و « خزرج » جنگ طولانى بود و مدتها شب و روز سلاح بر زمين نمىگذاشتند ، و آخرين جنگ آنها روز « بعاث » بود كه در آن جنگ طايفه اوس بر خزرج پيشى گرفت ، به همين جهت اسعد و ذكوان به مكه آمدند تا از مردم مكه پيمانى بر ضد طايفه اوس بگيرند ، هنگامى كه به خانه « عتبة بن ربيعه » وارد شدند و جريان را براى او گفتند در پاسخ گفت :\r\nشهر ما از شهر شما دور است ، مخصوصا گرفتارى تازه اى پيدا كرده‌ايم كه ما را سخت به خود مشغول داشته ، « اسعد » پرسيد چه گرفتارى ؟ شما كه در حرم امن زندگى داريد .\r\n« عتبه » گفت : مردى در ميان ما ظهور كرده كه ميگويد : فرستاده خدا هستم ! عقل ما را ناچيز مىشمرد و به خدايان ما بد مىگويد ، جوانان ما را فاسد و اجتماع ما را پراكنده نموده است ! « اسعد » پرسيد اين مرد چه نسبتى به شما دارد ؟ گفت : فرزند عبد اللَّه بن عبد المطلب و اتفاقا از خانواده‌هاى شريف ما است .\r\n« اسعد » و « ذكوان » در فكر فرو رفتند و به خاطرشان آمد كه از يهود مدينه مىشنيدند به همين زودى پيامبرى در مكه ظهور خواهد كرد ، و به مدينه هجرت خواهد نمود .\r\n« اسعد » پيش خود گفت : نكند اين همان كسى باشد كه يهود از او خبر مىدادند .\r\nسپس پرسيد او كجاست ؟\r\n« عتبه » گفت : در حجر اسماعيل كنار خانه خدا هم اكنون نشسته است\r\n","description":"","footnote":"","page_name":" 36 ","page_number":36},
  {"content":"\r\nآنها در دره اى از كوه محاصره هستند و تنها در موسم « حج » و عمره ماه رجب آزادى مىيابند ، و وارد جمعيت مىشوند ولى من به تو توصيه مىكنم به سخنان او گوش مده و يك كلمه با او حرف مزن كه او ساحر غريبى است .\r\n- و اين در ايامى بود كه مسلمانان در شعب ابى طالب محاصره بودند .\r\n« اسعد » رو به « عتبه » كرد و گفت پس چه كنم ؟ محرم شده‌ام و بر من لازم است كه طواف خانه كعبه كنم ، تو به من مىگويى به او نزديك نشوم ؟ ! « عتبه » گفت : مقدارى پنبه در گوشهاى خود قرار بده تا سخنان او را نشنوى ! اسعد وارد مسجد الحرام شد ، در حالى كه هر دو گوش خود را با « پنبه » سخت بسته بود ، و مشغول طواف خانه كعبه شد در حالى كه پيامبر ص با جمعى از بنى هاشم در حجر اسماعيل در كنار خانه كعبه نشسته بودند .\r\nاو نگاهى به پيامبر ص كرد و به سرعت گذشت ، در دور دوم طواف با خود گفت : هيچكس احمقتر از من نيست ! ، آيا مىشود يك چنين داستان مهمى در مكه بر سر زبانها باشد و من از آن خبرى نگيرم و قوم خود را در جريان نگذارم ؟ ! ، به دنبال اين فكر ، دست كرد پنبه‌ها را از گوش بيرون آورد و به دور افكند و در جلو پيغمبر ص قرار گرفت و پرسيد به چه چيز ما را دعوت مىكنى ؟\r\nپيامبر ص فرمود : به شهادت به يگانگى خدا و اينكه من فرستاده اويم و شما را به اين كارها دعوت مىكنم و سپس آيات سه گانه ، فوق كه مشتمل بر دستورات دهگانه بود تلاوت كرد .\r\nهنگامى كه اسعد اين سخنان پر معنى و روحپرور را كه با نهاد و جانش آشنا بود شنيد ، به كلى منقلب شد و فرياد زد اشهد ان لا إله الا اللَّه و انك رسول اللَّه .\r\nاى رسول خدا پدر و مادرم فداى تو باد ، من اهل يثربم ، از طايفه خزرجم ، ارتباط ما با برادرانمان از طايفه اوس بر اثر جنگهاى طولانى گسسته ، شايد خداوند\r\n","description":"","footnote":"","page_name":" 37 ","page_number":37},
  {"content":"\r\nبه كمك تو اين پيوند گسسته را برقرار سازد .\r\nاى پيامبر ! ما وصف ترا از طايفه يهود شنيده بوديم و همواره ما را از ظهور تو بشارت مىدادند و ما اميدواريم كه شهر ما « هجرتگاه » تو گردد ، زيرا يهود از كتب آسمانى خود چنين به ما خبر دادند ، شكر مىكنم كه خدا مرا به سوى تو فرستاد ، به خدا سوگند جز براى بستن پيمان جنگى بر ضد دشمنان به مكه نيامده بودم ، ولى خداوند مرا به پيروزى بزرگترى نائل كرد .\r\nسپس رفيق او « ذكوان » نيز مسلمان شد و هر دو از پيامبر ص تقاضا كردند مبلغى همراه آنها به مدينه بفرستد تا به مردم تعليم قرآن دهد و به اسلام دعوت نمايد و آتش جنگها خاموش گردد ، پيامبر ص « مصعب بن عمير » را همراه آنها به مدينه فرستاد و از آن زمان پايه‌هاى اسلام در مدينه گذاشته شد و چهره مدينه دگرگون گشت ( 1 ) .\r\n\r\n","description":"","footnote":"\r\n( 1 ) بحار الانوار چاپ جديد جلد 19 صفحه 8 و 9 و 10\r\n","page_name":" 38 ","page_number":38},
  {"content":"\r\n\r\n[ سوره الأنعام ‹ 6 › : آيات 154 تا 157 
  ]\r\nثُمَّ آتَيْنا مُوسَى الْكِتابَ تَماماً عَلَى الَّذِي أَحْسَنَ وَتَفْصِيلًا لِكُلِّ شَيْءٍ وَهُدىً وَرَحْمَةً لَعَلَّهُمْ بِلِقاءِ رَبِّهِمْ يُؤْمِنُونَ ‹ 154 › وَهذا كِتابٌ أَنْزَلْناه مُبارَكٌ فَاتَّبِعُوه وَاتَّقُوا لَعَلَّكُمْ تُرْحَمُونَ ‹ 155 › أَنْ تَقُولُوا إِنَّما أُنْزِلَ الْكِتابُ عَلى طائِفَتَيْنِ مِنْ قَبْلِنا وَإِنْ كُنَّا عَنْ دِراسَتِهِمْ لَغافِلِينَ ‹ 156 › أَوْ تَقُولُوا لَوْ أَنَّا أُنْزِلَ عَلَيْنَا الْكِتابُ لَكُنَّا أَهْدى مِنْهُمْ فَقَدْ جاءَكُمْ بَيِّنَةٌ مِنْ رَبِّكُمْ وَهُدىً وَرَحْمَةٌ فَمَنْ أَظْلَمُ مِمَّنْ كَذَّبَ بِآياتِ اللَّه وَصَدَفَ عَنْها سَنَجْزِي الَّذِينَ يَصْدِفُونَ عَنْ آياتِنا سُوءَ الْعَذابِ بِما كانُوا يَصْدِفُونَ ‹ 157 ›\r\n\r\nترجمه :\r\n154 - سپس به موسى كتاب ( آسمانى ) داديم ، ( نعمت خود را ) بر آنها كه نيكوكار بودند تكميل كرديم ، و همه چيز را ( كه مورد نياز آنها بود در آن ) روشن ساختيم ، كتابى كه مايه هدايت و رحمت بود ، تا به لقاى پروردگارشان ( به روز رستاخيز ) ايمان بياورند .\r\n155 - و اين كتابى است پر بركت كه ما ( بر تو ) نازل كرديم ، از آن پيروى نمائيد و پرهيزگارى پيشه كنيد تا مورد رحمت قرار گيريد .\r\n156 - ( ما اين كتاب را با اينهمه امتيازات نازل كرديم ) تا نگوئيد كتاب آسمانى تنها بر دو طايفه پيش از ما ( بر يهود و نصارى ) نازل شده بود و ما از بحث و بررسى آنها بى خبر بوديم .\r\n157 - يا نگوئيد اگر كتاب آسمانى بر ما نازل مىشد از آنها هدايت يافته تر بوديم ، اينك آيات و دلايل روشن از جانب پروردگارتان براى شما آمد و همچنين هدايت\r\n","description":"","footnote":"","page_name":" 39 ","page_number":39},
  {"content":"\r\nو رحمت او ، با اينحال چه كسى ستمكارتر از آنها كه آيات خدا را تكذيب كردند و از آن روى گردانيدند يافت مىشود ، اما به زودى كسانى را كه از آيات ما روى گردانيدند به خاطر همين اغراض بىدليلشان مجازات شديد خواهيم كرد .\r\n\r\nتفسير : پاسخ قاطع به بهانه جويان :\r\nدر آيات قبل ، سخن از ده حكم اساسى و اصولى اسلام در ميان بود ، كه در حقيقت زير بناى بسيارى از احكام اسلامى محسوب مىشود ، و از تعبيراتى مانند :\r\n* ( أَنَّ هذا صِراطِي مُسْتَقِيماً فَاتَّبِعُوه ) * ( اين راه مستقيم من است ، از آن پيروى كنيد ) و مانند آن برمىآيد كه اين احكام ، مخصوص آئين و مذهب معينى نبوده ، بويژه اينكه تمام آنها از اصولى است كه عقل به روشنى ، آنها را تصديق و تاييد مىكند ، و به اين ترتيب مضمون آيات گذشته بيان احكامى است كه نه تنها در اسلام بلكه در تمام اديان بوده است .\r\nبه دنبال آن در اين آيات ، مىگويد : « سپس به موسى ، كتاب آسمانى داديم و نعمت خود را بر افراد نيكوكار و آنها كه تسليم فرمان ما و پيرو حق بودند كامل ساختيم » ( * ( ثُمَّ آتَيْنا مُوسَى الْكِتابَ تَماماً عَلَى الَّذِي أَحْسَنَ ) * ) .\r\nاز آنچه گفتيم معنى كلمه « ثم » كه در لغت عرب معمولا براى « عطف با تاخير » مىباشد روشن مىگردد ، و معنى آيه چنين خواهد بود ، نخست به انبياى پيشين ، اين فرمانهاى همگانى و عمومى را ابلاغ كرديم ، سپس به موسى كتاب آسمانى داديم ، و اين برنامه‌ها و تمامى برنامه‌هاى لازم را در آن شرح داديم .\r\nبه اين ترتيب نيازى به توجيهات مختلف و احيانا ضعيف كه بعضى از مفسران گفته‌اند نخواهيم داشت .\r\nضمنا اين نكته نيز روشن شد كه « * ( الَّذِي أَحْسَنَ ) * » اشاره به تمام كسانى است\r\n","description":"","footnote":"","page_name":" 40 ","page_number":40},
  {"content":"\r\nكه نيكوكارند و آماده پذيرش حق و قبول فرمان خدا .\r\n« و در آن هر چيز كه مورد نياز بود ، و در مسير تكامل انسان اثر داشت ، بازگو كرده » ( * ( وَتَفْصِيلًا لِكُلِّ شَيْءٍ ) * ) .\r\n« و نيز اين كتاب ، كه بر موسى نازل شد ، مايه هدايت و رحمت بود » ( * ( وَهُدىً وَرَحْمَةً ) * ) .\r\n« تمام اين برنامه‌ها به خاطر آن بود كه در روز رستاخيز و لقاى پروردگار ايمان بياورند ، و با ايمان به معاد ، افكار و گفتار و رفتارشان پاك شود » ( * ( لَعَلَّهُمْ بِلِقاءِ رَبِّهِمْ يُؤْمِنُونَ ) * ) .\r\nممكن است گفته شود اگر آئين موسى كامل بوده ( آن چنان كه كلمه تماما از آن حكايت دارد ) آئين مسيح و سپس آئين اسلام ، چه ضرورتى داشته است ؟ ! ولى بايد توجه داشت كه : هر آئينى براى زمان خود ، آئين جامع و كاملى است ، و محال است آئين ناقص از طرف خدا ، نازل گردد ، ولى همين آئين كه براى يك زمان كامل بود ، ممكن است براى زمانهاى بعد ، ناتمام و نارسا باشد ، همانطور كه يك برنامه جامع و كامل براى دوره دبستان ، نسبت به دوره دبيرستان نارسا است ، و سر فرستادن پيامبران مختلف با كتب آسمانى متعدد ، تا به آخرين پيامبر ص و آخرين دستور منتهى گردد ، نيز همين است ، البته هنگامى كه بشر آمادگى براى دستور نهايى پيدا كرد و دستور نهايى صادر شد ، ديگر نيازى به آئين جديد نيست و درست همانند افراد فارغ التحصيل كه مىتوانند بر اساس معلومات خود به پيشرفتهاى علمى از طريق مطالعه پيش بروند ، پيروان چنين مذهبى نياز به آئين جديد نخواهند داشت و تحرك كافى را از همان آئين نهايى خواهند گرفت .\r\nو نيز از اين آيه استفاده مىشود كه مسائل مربوط به قيامت در تورات اصلى به حد كافى بوده است ، و اگر مىبينيم در توراتهاى كنونى ، و كتابهاى وابسته\r\n","description":"","footnote":"","page_name":" 41 ","page_number":41},
  {"content":"\r\nبه آن جز در موارد نادرى اشاره به معاد و رستاخيز نشده است ، به نظر مىرسد كه بيشتر به خاطر تحريف يهود و دنياپرستانى بوده كه مايل بوده‌اند درباره قيامت كمتر سخن بگويند و كمتر سخن بشنوند .\r\nالبته در توراتهاى كنونى اشارات مختصرى به مساله قيامت شده است ، ولى به اندازه اى كم است كه بعضى مىخواهند بگويند يهود ، اصولا به رستاخيز معتقد نيست ولى اين سخن به مبالغه شبيه تر است تا به يك واقعيت .\r\nضمنا بايد توجه داشت همانطور كه در جلد اول تفسير نمونه ( صفحه 156 ) خاطر نشان ساختيم : منظور از ملاقات پروردگار كه در آيات قرآن آمده ، ملاقات حسى و رؤيت با چشم نيست ، بلكه يك نوع شهود باطنى و ملاقات روحانى است كه بر اثر تكامل انسان در رستاخيز صورت مىگيرد ، و يا مشاهده پاداشها و كيفرهاى او در جهان ديگر است .\r\nدر آيه بعد ، اشاره به نزول قرآن و تعليمات آن كرده و بحث آيه گذشته را تكميل مىنمايد و مىگويد : « اين كتابى است كه ما نازل كرده‌ايم ، كتابى است با عظمت و پر بركت و سرچشمه انواع خيرات و نيكيها » ( * ( وَهذا كِتابٌ أَنْزَلْناه مُبارَكٌ ) * ) و « چون چنين است به طور كامل از آن پيروى كنيد ، و پرهيزگارى پيشه نمائيد و از مخالفت با آن بپرهيزيد شايد مشمول رحمت خدا گرديد » ( * ( فَاتَّبِعُوه وَاتَّقُوا لَعَلَّكُمْ تُرْحَمُونَ ) * ) در آيه بعد ، تمام راههاى فرار و بهانه جوئيها را به روى مشركان بسته ، نخست به آنها مىگويد : « ما اين كتاب آسمانى را با اين امتيازات نازل كرديم تا نگوئيد كه تنها بر دو طايفه پيشين ( يهود و نصارى ) كتاب آسمانى نازل شده ، و\r\n","description":"","footnote":"","page_name":" 42 ","page_number":42},
  {"content":"\r\nما از بحث و بررسى و مطالعه آنها غافل بوده‌ايم ، و اگر از فرمان تو سرپيچى كرديم به خاطر اين بوده است كه فرمان تو در دست ديگران بود و به دست ما نرسيد « ( * ( أَنْ تَقُولُوا إِنَّما أُنْزِلَ الْكِتابُ عَلى طائِفَتَيْنِ مِنْ قَبْلِنا وَإِنْ كُنَّا عَنْ دِراسَتِهِمْ لَغافِلِينَ ) * ) ( 1 ) در آيه بعد همان بهانه به صورت دامنه دارتر و آميخته با ادعا و غرور بيشتر از آنها نقل شده است ، و آن اينكه ، اگر قرآن بر آنها نازل نمىشد ، ممكن بود ادعا كنند ما بقدرى براى انجام فرمان الهى آمادگى داشتيم كه هيچ ملتى به اندازه ما آمادگى نداشت : « و اگر كتاب آسمانى بر ما نازل مىشد ، ما از همه آنها پذيراتر و هدايت يافته تر بوديم » ( * ( أَوْ تَقُولُوا لَوْ أَنَّا أُنْزِلَ عَلَيْنَا الْكِتابُ لَكُنَّا أَهْدى مِنْهُمْ ) * ) در حقيقت ، آيه قبل ، منعكس كننده اين بهانه بود كه اگر ما به راه نيامده‌ايم بر اثر بىخبرى از كتب آسمانى بوده و اين بىخبرى معلول آن بوده است كه اين كتب بر ديگران نازل گرديده ، اما اين آيه منعكس كننده حس خود برتربينى آنها و ادعاى بىاساسى است كه در مورد امتياز نژاد عرب بر ديگران داشته‌اند .\r\nنظير همين معنى در سوره فاطر آيه 42 از قول مشركان به صورت يك مساله قاطع نه به عنوان يك قضيه شرطيه نقل شده است ، آنجا كه مىگويد : « مشركان با نهايت تاكيد قسم ياد كردند كه اگر پيامبرى به سوى آنها بيايد از تمام امتها هدايت يافته تر خواهند بود » .\r\nو به هر حال قرآن در برابر اين ادعاها مىگويد : خداوند تمام راههاى\r\n\r\n","description":"","footnote":"\r\n( 1 ) جمله « * ( أَنْ تَقُولُوا ) * » به معنى « لئلا تقولوا » : « تا نگوئيد . . . » مىباشد و نظير آن در قرآن يا در ادبيات عرب ، فراوان است .\r\n","page_name":" 43 ","page_number":43},
  {"content":"\r\nبهانه جويى را بر شما بسته است زيرا « آيات و دلائل روشن از طرف پروردگار براى شما آمد ، آميخته با هدايت الهى و رحمت پروردگار » ( * ( فَقَدْ جاءَكُمْ بَيِّنَةٌ مِنْ رَبِّكُمْ وَهُدىً وَرَحْمَةٌ ) * ) .\r\nجالب اينكه به جاى تعبير به كتاب آسمانى ، تعبير به « بينه » شده است ، اشاره به اينكه اين كتاب آسمانى از هر نظر روشن و روشنگر و آميخته با دلائل قاطع است .\r\n« با اين حال آيا كسى ستمكارتر از آنها كه تكذيب آيات خدا مىكنند و از آن اعراض مىنمايند پيدا مىشود ؟ » ( * ( فَمَنْ أَظْلَمُ مِمَّنْ كَذَّبَ بِآياتِ اللَّه وَصَدَفَ عَنْها ) * ) « صدف » از ماده « صدف » ( بر وزن حذف ) به معنى اعراض كردن شديد و بدون تفكر از چيزى است ، اشاره به اينكه آنها نه تنها از آيات خدا روى گردانيدند بلكه با شدت از آن فاصله گرفتند ، بدون اينكه درباره آن كمترين فكر و انديشه اى به كار برند . گاهى اين كلمه به معنى جلوگيرى كردن و ممانعت ديگران نيز آمده است .\r\nدر پايان آيه ، مجازات دردناك اين گونه افراد لجوج و بىفكرى كه مطالعه نكرده حقايق را به شدت انكار مىكنند و از آن مىگريزند حتى سد راه ديگران مىشوند ، در يك جمله كوتاه و رسا بيان كرده مىگويد :\r\n« به زودى كسانى را كه از آيات ما روى مىگردانند ، گرفتار مجازاتهاى شديد خواهيم كرد ، و اين به خاطر همان اعراض بىرويه و بىدليل آنها است » ( * ( سَنَجْزِي الَّذِينَ يَصْدِفُونَ عَنْ آياتِنا سُوءَ الْعَذابِ بِما كانُوا يَصْدِفُونَ ) * ) « * ( سُوءَ الْعَذابِ ) * » اگر چه به معنى « مجازات بد » است ، ولى چون مجازات بد ، مجازاتى است كه در نوع خود شديد و فوق العاده دردناك باشد ، بسيارى از مفسران آن را به « مجازات شديد » تفسير كرده‌اند .\r\n","description":"","footnote":"","page_name":" 44 ","page_number":44},
  {"content":"\r\nتكرار جمله « * ( يَصْدِفُونَ ) * » در هنگام بيان كيفر اين گونه اشخاص ، به خاطر روشن ساختن اين حقيقت است كه تمام گرفتاريها و بدبختيهاى آنان از اينجا سرچشمه مىگيرد كه بدون فكر و مطالعه از حقايق ، روىگردان مىشوند ، و اگر حد اقل به عنوان يك شخص جستجوگر و در حال شك به خود اجازه مطالعه مىدادند هيچگاه گرفتار چنين عواقب دردناكى نمىشدند .\r\n\r\n[ سوره الأنعام ‹ 6 › : آيه 158 
  ]\r\nهَلْ يَنْظُرُونَ إِلَّا أَنْ تَأْتِيَهُمُ الْمَلائِكَةُ أَوْ يَأْتِيَ رَبُّكَ أَوْ يَأْتِيَ بَعْضُ آياتِ رَبِّكَ يَوْمَ يَأْتِي بَعْضُ آياتِ رَبِّكَ لا يَنْفَعُ نَفْساً إِيمانُها لَمْ تَكُنْ آمَنَتْ مِنْ قَبْلُ أَوْ كَسَبَتْ فِي إِيمانِها خَيْراً قُلِ انْتَظِرُوا إِنَّا مُنْتَظِرُونَ ‹ 158 ›\r\n\r\nترجمه :\r\n158 - آيا جز اين انتظار دارند كه فرشتگان مرگ به سراغشان بيايند ، يا خداوند ( خودش ) به سوى آنها بيايد ( چه انتظار محالى ؟ ! ) يا پاره اى از آيات پروردگار ( و نشانه‌هاى رستاخيز ) اما آن روز كه اين آيات و نشانه‌ها تحقق پذيرد ايمان آوردن افرادى كه قبلا ايمان نياورده‌اند و يا عمل نيكى انجام نداده‌اند سودى به حالشان نخواهد داشت ، بگو ( اكنون كه شما چنين انتظارات غلطى داريد ) انتظار بكشيد ما هم انتظار ( كيفر شما را ) مىكشيم !\r\n\r\nتفسير :\r\n\r\nانتظارات بى جا و محال !\r\nدر آيات گذشته اين حقيقت بيان شد كه ما حجت را بر مشركان تمام كرديم و كتاب آسمانى يعنى قرآن را براى هدايت همگان فرستاديم تا هيچگونه بهانه اى براى توجيه مخالفتهاى خود نداشته باشند .\r\nاين آيه مىگويد : اما اين افراد لجوج به اندازه اى در كار خود سرسختند ،\r\n","description":"","footnote":"","page_name":" 45 ","page_number":45},
  {"content":"\r\nكه اين برنامه روشن نيز در آنها تاثير نمىكند ، گويا انتظار نابودى خويش ، يا از ميان رفتن آخرين فرصت ، و يا انتظار امور محالى را مىكشند .\r\nنخست مىگويد : « آنها جز اين انتظار ندارند كه فرشتگان مرگ به سراغشان بيايند ! » ( * ( هَلْ يَنْظُرُونَ إِلَّا أَنْ تَأْتِيَهُمُ الْمَلائِكَةُ ) * ) « يا اينكه پروردگارت به سراغ آنها بيايد » و او را ببينند ، و ايمان بياورند ! ! ( * ( أَوْ يَأْتِيَ رَبُّكَ ) * ) در حقيقت آنها انتظار امر محالى را مىكشند ، نه اينكه آمدن خداوند يا مشاهده او امكانپذير باشد ، و اين درست به آن مىماند ، كه به شخص قاتل لجوجى كه پس از ارائه مدارك كافى ، باز منكر جرم خود مىباشد ، بگوئيم اگر اينهمه مدارك را قبول ندارى لا بد انتظار دارى شخص مقتول زنده شود و در دادگاه حضور يابد و شهادت بدهد كه تو او را كشته اى ! سپس مىگويد : « يا اينكه بعضى از آيات و نشانه‌هاى پروردگار كه در آستانه رستاخيز و پايان جهان ، واقع مىشود ، و به دنبال آن درهاى توبه بسته خواهد شد ، انجام گيرد » ( * ( أَوْ يَأْتِيَ بَعْضُ آياتِ رَبِّكَ ) * ) .\r\nبنا بر اين تعبير به « * ( آياتِ رَبِّكَ ) * » اگر چه به صورت كلى و سربسته ذكر شده اما مىتواند به قرينه جمله‌هاى بعد كه تفسير آن خواهد آمد ، به معنى نشانه - هاى رستاخيز بوده باشد ، مانند زلزله‌هاى وحشتناك ، و بىفروغ شدن خورشيد و ماه و ستارگان و امثال اينها .\r\nو يا اينكه منظور از آن درخواستهاى نامعقولى بوده است كه آنها از پيامبر ص داشتند ، از جمله اينكه مىگفتند ايمان نمىآوريم مگر اينكه سنگهاى آسمانى بر سر ما ببارد و يا بيابان خشك و سوزان حجاز پر از چشمه‌ها و نخلستانها شود ! .\r\nو به دنبال آن اضافه مىكند : « آن روز كه چنين آيات صورت پذيرد ، ايمان\r\n","description":"","footnote":"","page_name":" 46 ","page_number":46},
  {"content":"\r\nآوردن افراد بىايمان و آنها كه عمل نيكى انجام نداده‌اند ، پذيرفته نخواهد شد « و درهاى توبه به روى آنان بسته مىشود ، زيرا توبه و ايمان در آن هنگام ، صورت اجبارى و اضطرارى به خود مىگيرد ، و ارزش ايمان و توبه اختيارى را نخواهد داشت ( * ( يَوْمَ يَأْتِي بَعْضُ آياتِ رَبِّكَ لا يَنْفَعُ نَفْساً إِيمانُها لَمْ تَكُنْ آمَنَتْ مِنْ قَبْلُ أَوْ كَسَبَتْ فِي إِيمانِها خَيْراً ) * ) .\r\nاز آنچه گفتيم روشن شد كه جمله « * ( أَوْ كَسَبَتْ فِي إِيمانِها خَيْراً ) * » به اين معنى است كه در آن روز نه تنها ايمان آوردن سودى نخواهد داشت ، بلكه آنها هم كه ايمان آورده‌اند ولى عمل صالحى انجام نداده‌اند در آن روز انجام عمل صالح به حال آنها ، نفعى ندارد ، چه اينكه اوضاع و احوال طورى است كه هر كسى بى اختيار دست از كارهاى خلاف بر مىدارد و به سوى عمل صالح اجبارا روى مىآورد .\r\nدر پايان آيه با لحنى تهديدآميز به اين افراد لجوج مىگويد : « اكنون كه شما چنين انتظارى را داريد در انتظار خويش بمانيد ، ما هم در انتظار ( كيفر دردناك شما ) خواهيم بود » ( * ( قُلِ انْتَظِرُوا إِنَّا مُنْتَظِرُونَ ) * ) .\r\n\r\nايمان بدون عمل سودى ندارد .\r\nاز نكات جالبى كه از آيه فوق استفاده مىشود اين است كه راه نجات را در ايمان ، آن هم ايمانى كه در پرتو آن اكتساب خيرى شود و اعمال نيك انجام گيرد ، معرفى مىكند .\r\nممكن است اين سؤال پيش آيد كه آيا ايمان به تنهايى كافى نيست هر چند خالى از تمام اعمال نيك باشد ؟\r\nدر پاسخ مىگوئيم : درست است كه افراد با ايمان ممكن است لغزشهايى داشته باشند و مرتكب گناهانى شوند و از گناهان خود نيز پشيمان گردند ، و به اصلاح خويش پردازند ، ولى كسى كه هيچگونه عمل نيكى در تمام عمرش انجام نداده و فرصت كافى داشته است ، بلكه به عكس هر گونه گناه و زشتكارى از او سر\r\n","description":"","footnote":"","page_name":" 47 ","page_number":47},
  {"content":"\r\nزده ، بسيار بعيد به نظر مىرسد كه اهل نجات باشد و ايمان او به تنهايى مفيد واقع شود ، زيرا اصولا نمىتوان باور كرد كسى ايمان به مكتبى داشته باشد ولى در تمام عمرش ، حتى يك بار ، به برنامه‌هاى آن مكتب عمل نكند ، بلكه به عكس همه دستورات آن را زير پا بگذارد ، اين خود دليل روشنى بر عدم ايمان او است ، و به اين ترتيب ايمان بايد حد اقل با قسمتى از اعمال نيك همراه باشد ، تا معلوم شود ايمانى وجود دارد .\r\n\r\n[ سوره الأنعام ‹ 6 › : آيات 159 تا 160 
  ]\r\nإِنَّ الَّذِينَ فَرَّقُوا دِينَهُمْ وَكانُوا شِيَعاً لَسْتَ مِنْهُمْ فِي شَيْءٍ إِنَّما أَمْرُهُمْ إِلَى اللَّه ثُمَّ يُنَبِّئُهُمْ بِما كانُوا يَفْعَلُونَ ‹ 159 › مَنْ جاءَ بِالْحَسَنَةِ فَلَه عَشْرُ أَمْثالِها وَمَنْ جاءَ بِالسَّيِّئَةِ فَلا يُجْزى إِلَّا مِثْلَها وَهُمْ لا يُظْلَمُونَ ‹ 160 ›\r\n\r\nترجمه :\r\n159 - كسانى كه آئين خود را پراكنده ساختند و به دسته جات گوناگون ( و مذاهب مختلف ) تقسيم شدند هيچگونه ارتباطى با آنها ندارى ، كار آنها واگذار به خدا است پس خدا آنها را از آنچه انجام مىدادند با خبر مىكند .\r\n160 - هر كس كار نيكى بياورد ده برابر آن پاداش خواهد داشت و هر كس كار بدى بياورد جز به مقدار آن كيفر نخواهد ديد و ستمى بر آنها نخواهد شد .\r\n\r\nتفسير : بيگانگى از نفاقافكنان\r\nدر تعقيب دستورات دهگانه اى كه در آيات قبل گذشت و در آخر آن فرمان به پيروى از « صراط مستقيم خدا » و مبارزه با هر گونه نفاق و اختلاف داده شده بود ، اين آيه در حقيقت تاكيد و تفسير و توضيحى روى همين مطلب است .\r\nنخست مىفرمايد : « آنها كه آئين و مذهب خود را پراكنده كردند و به\r\n","description":"","footnote":"","page_name":" 48 ","page_number":48},
  {"content":"\r\nدسته‌هاى مختلف تقسيم شدند ، در هيچ چيز با آنها ارتباط ندارى و آنها نيز هيچگونه ارتباطى با مكتب تو ندارند « زيرا مكتب تو مكتب توحيد و صراط مستقيم است و صراط مستقيم و راه راست همواره يكى بيش نيست ( * ( إِنَّ الَّذِينَ فَرَّقُوا دِينَهُمْ وَكانُوا شِيَعاً لَسْتَ مِنْهُمْ فِي شَيْءٍ ) * ) ( 1 ) .\r\nسپس به عنوان تهديد و توبيخ اين گونه افراد تفرقه انداز ، مىگويد : « كار اينها واگذار به خدا است ، و آنها را از اعمالشان آگاه خواهد ساخت » ( * ( إِنَّما أَمْرُهُمْ إِلَى اللَّه ثُمَّ يُنَبِّئُهُمْ بِما كانُوا يَفْعَلُونَ ) * ) .\r\n\r\nدر اينجا توجه به دو نكته لازم است :\r\n\r\n1 - هدف آيه چه اشخاصى هستند ؟\r\nجمعى از مفسران معتقدند كه آيه درباره يهود و نصارى نازل شده است كه به دسته جات مختلف و پراكنده تقسيم شدند ، و در برابر يكديگر صفبندى كردند .\r\nولى عقيده بعضى ديگر اين است كه آيه اشاره به تفرقه اندازان اين امت است كه بر اثر تعصبها و روح تفوقطلبى و عشق به رياست ، سرچشمه تفرقه و نفاق ، در ميان مردم مسلمان مىشوند .\r\nولى محتواى آيه يك حكم عمومى و همگانى درباره تمام افراد تفرقه انداز است ، كه با ايجاد انواع بدعتها ، ميان بندگان خدا ، بذر نفاق و اختلاف مىپاشند اعم از آنها كه در امتهاى پيشين بودند ، يا آنها كه در اين امتند .\r\n\r\n","description":"","footnote":"\r\n( 1 ) « شيع » از نظر لغت به معنى فرقه‌ها و دسته‌ها و پيروان افراد مختلف است ، بنا بر اين مفرد آن به معنى دسته اى است كه پيروى از مكتب يا شخص معينى مىكند اين معنى لغوى شيعه است ولى اصطلاحا معنى خاصى دارد و به كسانى گفته مىشود كه بعد از پيامبر ص پيرو مكتب امير مؤمنان على ع مىباشند ، و نبايد معنى لغوى و اصطلاحى آن را با هم اشتباه كرد .\r\n","page_name":" 49 ","page_number":49},
  {"content":"\r\nو اگر مشاهده مىكنيم كه در روايات اهل بيت و همچنين اهل تسنن نقل شده است كه اين آيه اشاره به گمراهان و تفرقه اندازان و بدعتگزاران اين امت است ، در حقيقت از قبيل بيان مصداق ، مىباشد ( 1 ) زيرا اگر اين مصداق بيان نمىشد ، ممكن بود عده اى تصور كنند كه منظور از آن منحصرا ديگران هستند و به اصطلاح ضمير را به ديگران برگردانند و خود را تبرئه كنند ! .\r\nدر روايتى از امام باقر ع كه در تفسير على بن ابراهيم در ذيل اين آيه نقل شده چنين مىخوانيم :\r\nفارقوا امير المؤمنين عليه السلام و صاروا احزابا\r\n: « يعنى آيه اشاره به كسانى است كه از امير مؤمنان جدا شدند و به دسته جات مختلف تقسيم گرديدند » ( 2 ) .\r\nرواياتى كه در زمينه افتراق و پراكندگى اين امت - به عنوان پيشبينى - از پيامبر اسلام ص نقل شده ، نيز اين حقيقت را تاييد مىكند .\r\n\r\nزشتى تفرقه و نفاق\r\nاين آيه بار ديگر ، اين حقيقت را كه اسلام آئين وحدت و يگانگى است و از هر گونه نفاق و تفرقه و پراكندگى بيزار است با تاكيد تمام بازگو مىكند و به پيامبر مىگويد برنامه و كار تو هيچگونه شباهتى با افراد تفرقه انداز ندارد ، خداوند منتقم قهار از آنان انتقام خواهد گرفت ، و عاقبت شوم اعمالشان را به آنها نشان مىدهد .\r\nتوحيد نه تنها يكى از اصول اسلام است بلكه تمام اصول و فروع اسلام و همه برنامه‌هاى آن بر محور توحيد دور مىزند ، توحيد روحى است در كالبد همه تعليمات اسلام ، توحيد جانى است كه در پيكر اسلام دميده شده است .\r\nاما با نهايت تاسف آئينى كه سر تا پاى آن را وحدت و يگانگى تشكيل مىدهد ، امروز آن چنان دستخوش تفرقه نفاقافكنان شده است كه چهره اصلى خود\r\n\r\n","description":"","footnote":"\r\n( 1 ) و ( 2 ) نور الثقلين جلد اول صفحه 783 .\r\n","page_name":" 50 ","page_number":50},
  {"content":"\r\nرا به كلى از دست داده ، هر روز نغمه شومى همانند صداى جغدى كه در ويرانه مىخواند از گوشه اى بلند مىشود ، و شخصى ماجراجو يا مبتلا به بيمارى روانى و يا كج سليقه اى پرچم مخالفت با يكى از برنامه‌هاى اسلامى بلند مىكند و جمعى از افراد ابله و نادان را گرد خود جمع مىنمايد ، و منشا اختلاف تازه اى مىشود .\r\nنقش بىاطلاعى و جهل جمعى از توده مردم در اين نفاقافكنى ، همانند نقش بيدارى و آگاهى دشمنان ، بسيار مؤثر است .\r\nگاهى مسائلى را كه قرنها موضوع بحث آن گذشته است ، از نو علم مىكنند و جار و جنجال ابلهانه اى پيرامون آن راه مىاندازند تا افكار مردم را به خود مشغول سازند ، اما همانطور كه آيه فوق مىگويد ، اسلام از آنها بيگانه است و آنها نيز از اسلام بيگانه‌اند و سرانجام برنامه‌هاى نفاقافكنى شكست خواهد خورد ( 1 ) .\r\n\r\nحملات نارواى نويسنده المنار به شيعه\r\nنويسنده تفسير المنار كه بدبينى فوق العاده اى نسبت به « شيعه » دارد و به همان نسبت از عقائد شيعه و تاريخ آنها بىخبر است ، در ذيل اين آيه زير ماسك دعوت به سوى اتحاد فصلى در زمينه شيعه ، صحبت كرده و آنها را به عنوان تفرقه افكنان و مخالفان اسلام و كسانى كه زير نقاب مذهب به فعاليتهاى سياسى ضد اسلامى پرداخته‌اند ، متهم ساخته است ! ، گويا وجود كلمه شيعا در آيه فوق كه هيچگونه ارتباطى با مساله تشيع و شيعه ندارد او را به ياد اين مطالب واهى انداخته است ! .\r\nنوشته‌هاى او بهترين پاسخ براى گفته‌هاى او و روشنترين شاهد براى عدم اطلاع او از تاريخ و عقايد شيعه است زيرا :\r\n1 - ميان « شيعه » و « عبد اللَّه سبا » يهودى كه اصل وجود او از نظر تاريخ مشكوك است و به فرض وجود ، كمترين نقشى در تاريخ تشيع و كتب شيعه ندارد پيوند قائل شده و از سوى ديگر ميان « شيعه » و « باطنيه » حتى ميان « شيعه » و « فرقه\r\n\r\n","description":"","footnote":"\r\n( 1 ) براى توضيح بيشتر به جلد سوم تفسير نمونه صفحه 42 و 43 مراجعه فرمائيد .\r\n","page_name":" 51 ","page_number":51},
  {"content":"\r\nضاله « كه از بزرگترين دشمنان شيعه هستند ارتباط قائل شده است ، در حالى كه مختصر آگاهى از تاريخ شيعه نشان مىدهد كه اينها سخنان موهومى بيش نيست بلكه افترا و تهمت است و از همه عجيبتر ، جمعيت » غلات « را ( آنها كه در حق على ع غلو كردند و او را به خدايى پذيرفتند ) كه در فقه شيعه به عنوان يكى از دسته هايى كه كفر آنها قطعى و مسلم است ، شناخته شده‌اند ، به شيعه پيوند داده ، و شيعيان را متهم به عبادت اهل بيت و امثال آن كرده است ! .\r\nمسلما اگر نويسنده « المنار » تحت تاثير پيشداوريهاى نادرست و تعصبهاى ناروا نبود ، و به خود اجازه مىداد كه عقائد شيعه را از خود شيعه بشنود و در كتابهاى خود شيعه بخواند نه در كتب دشمنان آنها ، به خوبى مىدانست كه اين نسبتها نه تنها دروغ و افترا است ، بلكه مضحك و خنده آور است .\r\nو از همه عجيبتر اينكه پيدايش شيعه را به ايرانيان نسبت داده‌اند در حالى كه قرنها پيش از آنكه ايرانىها شيعه باشند ، تشيع در عراق و حجاز و مصر بوده است و مدارك تاريخى گواه زنده اين حقيقت است .\r\n2 - گناه شيعه اين است كه به گفته قطعى پيامبر ص كه در معتبرترين منابع اهل تسنن نيز آمده است عمل كرده ، آنجا كه فرمود : « من در ميان شما دو چيز گرانمايه به يادگارى مىگذارم كه اگر به آنها متمسك شويد هيچگاه گمراه نخواهيد شد ، كتاب خدا و عترتم » ( 1 ) .\r\nگناه شيعه اين است كه اهل بيت پيامبر ص را كه از همه آگاهتر به مكتب و آئين او بودند ، پناهگاه خود در مشكلات اسلامى قرار داده ، و حقايق اسلام را\r\n\r\n","description":"","footnote":"\r\n( 1 ) به صحيح ترمذى جلد 3 صفحه 100 - سنن بيهقى جلد اول صفحه 13 و جلد دوم صفحه 148 - سنن دارمى جلد 2 صفحه 431 - كنز العمال جلد اول صفحه 154 و 159 و طبقات ابن سعد جلد دوم قسمت 2 صفحه 2 و كتب ديگر مراجعه فرمائيد .\r\n","page_name":" 52 ","page_number":52},
  {"content":"\r\nاز آنها گرفته است .\r\nگناه شيعه اين است كه به پيروى از منطق و عقل ، و الهام از قرآن و سنت ، باب « اجتهاد » را مفتوح مىداند ، و به فقه اسلام تحرك مىبخشد و مىگويد : چه دليلى دارد كه فهم قرآن و سنت را منحصر به « چهار نفر » كنيم ، و همه مجبور باشند از آنها پيروى كنند ؟ ! مگر خطابات قرآن و سنت متوجه عموم افراد با ايمان در همه قرون و و اعصار نيست ؟\r\nو مگر صحابه پيامبر ص در فهم قرآن و سنت ، از افراد معينى پيروى مىكردند ؟ پس چرا اسلام را در چهار ديوارى خشك و كهنه اى به نام « مذاهب چهارگانه حنفى و مالكى و حنبلى و شافعى » محصور سازيم ؟ ! گناه شيعه اين است كه مىگويد : ياران پيامبر اسلام ص مانند همه افراد ديگر بايد با مقياس ايمان و عملشان مورد بررسى قرار گيرند ، آنها كه عملشان مطابق كتاب و سنت است خوب ، و آنها كه در عصر پيامبر ص و يا بعد از او بر خلاف كتاب و سنت عمل كردند ، بايد طرد شوند ، و نام صحابه بودن نبايد سپرى براى جنايتكاران شود و افرادى مانند معاويه كه تمام ضوابط اسلامى را زير پا گذاشت و بر امام وقت ، كه همه امت اسلامى امامت او را ، حد اقل ، در آن زمان قبول دارند ، خروج كرد ، و آن همه خونهاى بىگناهان را ريخت ، نبايد تقديس شوند ، همچنين پاره اى از صحابه جيره خوار كه جزء دار و دسته او بودند .\r\nآرى شيعه چنين گناهانى را دارد و به آن معترف است ، ولى آيا هيچ جمعيتى را مظلومتر از شيعه سراغ داريد كه نقطه‌هاى درخشان و افتخار زندگى و تاريخ او را نقطه‌هاى ضعف نشان دهند ؟ و يك دنيا دروغ و تهمت به او ببندند و حتى اجازه ندهند عقائد صحيح خود را در ميان عموم مسلمانان پخش كند ، بلكه هميشه عقائد او را از دشمنان او بگيرند نه از خود او ؟ !\r\n","description":"","footnote":"","page_name":" 53 ","page_number":53},
  {"content":"\r\nآيا اگر جمعيتى به دستور پيامبرش عمل كند در حالى كه ديگران عمل نكنند تفرقه انداز و نفاقافكن محسوب مىشود ؟ آيا اينها را بايد از راهى كه مىروند باز داشت تا اتحاد برقرار شود ؟ يا آنها را كه از بىراهه مىروند ؟ ! 3 - تاريخ علوم اسلامى نشان مىدهد كه در غالب اين علوم شيعه پيش قدم بودند تا آنجا كه شيعه را به عنوان پديد آورندگان علوم اسلام مىشناسد ( 1 ) .\r\nكتابهايى كه علماى شيعه در رشته تفسير و تاريخ و حديث و فقه و اصول و رجال و فلسفه اسلامى نوشته‌اند چيزى نيست كه بتوان آنها را پنهان ساخت و در تمام كتابخانه‌هاى آزاد موجود است ( البته به استثناى اكثر كتابخانه‌هاى اهل تسنن كه معمولا اجازه ورود اين كتابها را به كتابخانه‌هاى خود نمىدهند در حالى كه ما اجازه ورود كتابهاى آنها را از قرنها قبل به كتابخانه‌هاى خود داده‌ايم ! ) و گواه زنده اين مدعا است .\r\nآيا آنها كه اينهمه كتاب براى عظمت اسلام و پيشبرد تعليمات اسلام نوشته - اند ، دشمنان اسلام بودند ؟\r\nآيا دشمنى سراغ داريد كه اينهمه دوستى و محبت كند ؟\r\nآيا كسى جز يك عاشق مخلص نسبت به قرآن و پيامبر ص مىتواند منشا اينهمه خدمت باشد ؟\r\nدر پايان سخن بايد بگوئيم اگر مىخواهيد نفاق و تفرقه برچيده شود بيائيد بجاى تهمت به يكديگر ، همديگر را آن چنان كه هستيم بشناسيم ، زيرا اين گونه نسبتهاى ناروا نه تنها به وحدت اسلام كمك نمىكند ، بلكه ضربه محكمى بر\r\n\r\n","description":"","footnote":"\r\n( 1 ) براى آگاهى از مدارك اين موضوع به كتاب « تاسيس الشيعة لعلوم الاسلام » و كتاب « اصل الشيعة و اصولها » كه هر دو خوشبختانه به فارسى ترجمه شده‌اند ، اولى تحت عنوان « شيعه و يا پديد آورندگان علوم اسلامى » ، و دومى تحت عنوان « آئين ما » انتشار يافته است ، مراجعه نمائيد .\r\n","page_name":" 54 ","page_number":54},
  {"content":"\r\nپايه‌هاى وحدت اسلامى مىزند .\r\n\r\nپاداش بيشتر ، مجازات كمتر\r\nدر آيه بعد ، اشاره به رحمت و پاداش وسيع خداوند كه در انتظار افراد نيكوكار است ، كرده و تهديدهاى آيه گذشته را با اين تشويقها تكميل مىكند و مىگويد : « هر كسى كار نيكى انجام داد ، ده برابر به او پاداش داده مىشود » ( * ( مَنْ جاءَ بِالْحَسَنَةِ فَلَه عَشْرُ أَمْثالِها ) * ) « و هر كس كار بدى انجام دهد ، جز به همان مقدار ، كيفر داده نمىشود » ( * ( وَمَنْ جاءَ بِالسَّيِّئَةِ فَلا يُجْزى إِلَّا مِثْلَها ) * ) .\r\nو براى تاكيد اين جمله را نيز اضافه مىكند كه « به آنها هيچگونه ستمى نخواهد شد » و تنها به مقدار عملشان كيفر مىبينند ( * ( وَهُمْ لا يُظْلَمُونَ ) * ) .\r\nدر اينكه منظور از « حسنة » و « سيئة » در آيه فوق چيست ؟ و آيا خصوص « توحيد » و « شرك » است ، يا معنى وسيعتر دارند ؟ ميان مفسران گفتگو است ، ولى ظاهر آيه هر گونه « كار نيك و فكر نيك و عقيده نيك و يا بد » را شامل مىشود ، زيرا هيچگونه دليلى بر محدود كردن معنى حسنة و سيئة نيست .\r\n\r\nدر اينجا به چند نكته بايد توجه كرد :\r\n\r\n1 - منظور از « جاء به »\r\nآن چنان كه از مفهوم جمله ، استفاده مىشود ، آن است كه كار نيك يا بد را همراه خود بياورد ، يعنى به هنگام ورود در دادگاه عدل الهى ، انسان نمىتواند دست خالى و تنها باشد ، يا عقيده و عمل نيكى با خود دارد و يا عقيده و اعمال سويى ، اينها همواره با او هستند و از او جدا نمىشوند و در زندگانى ابدى ، قرين و همدم او خواهند بود .\r\nدر آيات ديگر قرآن نيز اين تعبير به همين معنى به كار رفته است ، در آيه\r\n","description":"","footnote":"","page_name":" 55 ","page_number":55},
  {"content":"\r\n33 سوره ق ، مىخوانيم مَنْ خَشِيَ الرَّحْمنَ بِالْغَيْبِ وَجاءَ بِقَلْبٍ مُنِيبٍ . « بهشت براى آنها است كه خدا را از طريق ايمان به غيب بشناسند و از او بترسند ، و قلب توبه كار و مملو از احساس مسئوليت با خود در عرصه محشر بياورند .\r\n\r\n[ 2 - پاداش حسنه ده برابر است 
  ]\r\n2 - در آيه فوق مىخوانيم ، پاداش « حسنه » ده برابر است ، در حالى كه در بعضى ديگر از آيات قرآن تنها به عنوان « اضعافا كثيره » ( چندين برابر ) اكتفاء شده ( مانند آيه 245 سوره بقره ) و در بعضى ديگر از آيات ، پاداش پاره اى از اعمال مانند انفاق را به هفتصد برابر بلكه بيشتر مىرساند ، ( آيه 261 سوره بقره ) و در بعضى ديگر اجر و پاداش بىحساب ذكر كرده و مىگويد : إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ « آنها كه استقامت بورزند پاداشى بىحساب خواهند داشت » ( زمر آيه 10 ) .\r\nروشن است كه اين آيات هيچگونه اختلافى با هم ندارند ، در حقيقت حد اقل پاداشى كه به نيكوكاران داده مىشود ، ده برابر است و همين طور به نسبت اهميت عمل ، و درجه اخلاص آن و كوششها و تلاشهايى كه در راه آن انجام شده است ، بيشتر مىشود ، تا به جايى كه هر حد و مرزى را درهم مىشكند و جز خدا حد آن را نمىداند .\r\nمثلا انفاق كه فوق العاده در اسلام اهميت دارد پاداشش از حد معمول پاداش عمل نيك كه ده برابر است ، فراتر رفته و به « اضعاف كثيره » يا « هفتصد برابر » و بيشتر رسيده است و در مورد « استقامت » كه ريشه تمام موفقيتها و سعادتها و خوشبختيها است و هيچ عقيده و عمل نيكى بدون آن پابرجا نخواهد بود ، پاداش بىحساب ذكر شده است .\r\nاز اينجا روشن مىشود كه اگر در روايات ، پاداشهايى بيش از ده برابر براى بعضى از اعمال نيك ذكر شده نيز هيچگونه منافاتى با آيه فوق ندارد .\r\nو همچنين اگر در آيه 84 سوره قصص مىخوانيم مَنْ جاءَ بِالْحَسَنَةِ فَلَه خَيْرٌ مِنْها\r\n","description":"","footnote":"","page_name":" 56 ","page_number":56},
  {"content":"\r\n« كسى كه عمل نيكى انجام دهد پاداشى بهتر از اين خواهد داشت » مخالفتى با آيه فوق ندارد تا احتمال نسخ در آن برود ، زيرا بهتر بودن معنى وسيعى دارد كه با ده برابر كاملا سازگار است .\r\n\r\n[ 3 - چرا 60 روز كفاره يك روز باشد ؟ 
  ]\r\n3 - ممكن است بعضى تصور كنند كه واجب شدن « شصت روز » به عنوان كفاره در مقابل خوردن يك روز روزه ماه مبارك رمضان ، و مجازاتهاى ديگرى در دنيا و آخرت از اين قبيل با آيه فوق كه مىگويد : در برابر كار بد فقط به اندازه آن كيفر داده خواهد شد سازگار نيست .\r\nولى با توجه به يك نكته پاسخ اين ايراد نيز روشن مىشود و آن اينكه :\r\nمنظور از مساوات ميان « گناه » و « كيفر » . مساوات عددى نيست ، بلكه كيفيت عمل را نيز بايد در نظر گرفت ، خوردن يك روز روزه ماه رمضان با آن همه اهميتى كه دارد مجازاتش تنها يك روز كفاره نيست بلكه بايد آن قدر روزه بگيرد كه به اندازه احترام آن يك روز ماه مبارك بشود . به همين دليل در بعضى از روايات مىخوانيم كه كيفر گناهان در ماه رمضان بيش از ساير ايام است همانطور كه پاداش اعمال نيك در آن ايام بيشتر است تا آنجا كه مثلا يك ختم قرآن در اين ماه برابر با هفتاد ختم قرآن در ماه‌هاى ديگر است .\r\n\r\n[ 4 - نهايت لطف پروردگار 
  ]\r\n4 - نكته جالب ديگر اينكه : آيه فوق نهايت لطف و مرحمت پروردگار را در مورد انسان مجسم مىكند ، چه كسى را سراغ داريد كه تمام ابزار كار را در اختيار انسان بگذارد ، و همه گونه آگاهى نيز به او بدهد ، رهبران معصومى براى هدايت و راهنمايى او بفرستد ، تا با استفاده از نيروى خداداد و رهبرى فرستادگانش كار نيكى انجام دهد ، و تازه در برابر كار او ده برابر پاداش تعيين نمايد ، اما براى لغزشها و خطاهايش تنها يك جرم قائل شود تازه راه عذر خواهى و توبه و رسيدن به عفو و بخشش را نيز به روى او بگشايد .\r\n« ابو ذر » مىگويد : صادق مصدق ( يعنى پيامبر ) فرمود :\r\nان اللَّه تعالى\r\n","description":"","footnote":"","page_name":" 57 ","page_number":57},
  {"content":"\r\nقال الحسنة عشرا و ازيد و السيئة واحدة او اغفر فالويل لمن غلبت آحاده اعشاره\r\n: « خداوند مىفرمايد : كارهاى نيك و حسنات را ده برابر ، پاداش مىدهم يا بيشتر ، و » سيئات « را تنها يك برابر كيفر مىدهم و يا مىبخشم ، واى به حال آن كس كه آحادش بر عشراتش پيشى گيرد » ( يعنى گناهانش از طاعاتش افزون شود ) ( 1 ) .\r\n\r\n[ سوره الأنعام ‹ 6 › : آيات 161 تا 163 
  ]\r\nقُلْ إِنَّنِي هَدانِي رَبِّي إِلى صِراطٍ مُسْتَقِيمٍ دِيناً قِيَماً مِلَّةَ إِبْراهِيمَ حَنِيفاً وَما كانَ مِنَ الْمُشْرِكِينَ ‹ 161 › قُلْ إِنَّ صَلاتِي وَنُسُكِي وَمَحْيايَ وَمَماتِي لِلَّه رَبِّ الْعالَمِينَ ‹ 162 › لا شَرِيكَ لَه وَبِذلِكَ أُمِرْتُ وَأَنَا أَوَّلُ الْمُسْلِمِينَ ‹ 163 ›\r\n\r\nترجمه :\r\n161 - بگو : پروردگارم مرا به راه راست هدايت كرده ، آئينى پا بر جا و ضامن سعادت دين و دنيا ، آئين ابراهيم همان كسى كه از آئينهاى خرافى محيط خود روى گردانيد و از مشركان نبود .\r\n162 - بگو : نماز و تمام عبادات من و زندگى و مرگ من ، همه براى خداوند پروردگار جهانيان است .\r\n163 - شريكى براى او نيست ، و به همين دستور يافته‌ام ، و من نخستين مسلمانم !\r\n\r\nتفسير :\r\n\r\nاين است راه مستقيم من\r\nاين چند آيه و آيات ديگرى كه بعد از آن مىخوانيم و سوره انعام با آن\r\n\r\n","description":"","footnote":"\r\n( 1 ) مجمع البيان جلد چهارم صفحه 390 .\r\n","page_name":" 58 ","page_number":58},
  {"content":"\r\nپايان مىپذيرد در حقيقت خلاصه اى است از بحثهاى اين سوره كه در زمينه مبارزه با شرك و بتپرستى بيان شده و تكميل و توضيح بيشترى روى آنها است ، در حقيقت اين سوره با دعوت به توحيد و مبارزه با شرك شروع و با همان بحث نيز خاتمه مىيابد .\r\nنخست در برابر عقائد و ادعاهاى دور از منطق مشركان و بتپرستان ، خداوند به پيامبرش دستور مىدهد كه « بگو پروردگار من مرا به راه راست كه نزديكترين راهها است هدايت كرده است » ( اين راه راست همان جاده توحيد و يكتاپرستى و درهم كوبيدن آئين شرك و بتپرستى است ) ( * ( قُلْ إِنَّنِي هَدانِي رَبِّي إِلى صِراطٍ مُسْتَقِيمٍ ) * ) .\r\nجالب توجه اينكه : اين آيه و تعداد زيادى از آيات قبل و بعد با جمله « قل » : « بگو » شروع مىشود ، و شايد هيچ سوره اى در قرآن ، اين اندازه ، اين جمله در آن تكرار نشده باشد ، و اين در حقيقت درگيرى شديد پيامبر ص را در اين سوره با منطق مشركان منعكس مىكند .\r\nو نيز راه هر گونه بهانه را بر آنها مىبندد زيرا تكرار كلمه « قل » نشانه اين است كه تمام اين گفتگوها به فرمان خدا و به تعبير ديگر عين منطق پروردگار است ، نه نظرات شخص پيامبر ص .\r\nروشن است ذكر كلمه « قل » در اين آيات و مانند آنها در متن قرآن ، براى حفظ اصالت قرآن و نقل عين كلماتى است كه بر پيامبر ص وحى شده و به تعبير ديگر پيامبر ص هيچگونه تغييرى در الفاظى كه بر او وحى مىشد نمىداد و حتى كلمه « قل » را كه خطاب پروردگار به او است ، عينا ذكر مىكرد .\r\nسپس اين « * ( صِراطٍ مُسْتَقِيمٍ ) * » را در اين آيه و دو آيه بعد توضيح مىدهد :\r\nنخست مىگويد : « آئينى است مستقيم در نهايت راستى و درستى ، ابدى\r\n","description":"","footnote":"","page_name":" 59 ","page_number":59},
  {"content":"\r\nو جاويدان « و قائم به امور دين و دنيا و جسم و جان ( * ( دِيناً قِيَماً ) * ) ( 1 ) .\r\nو از آنجا كه عربها علاقه خاصى به ابراهيم نشان مىدادند و حتى آئين خود را به عنوان آئين ابراهيم معرفى مىكردند ، اضافه مىكند كه « آئين واقعى ابراهيم همين است كه من به سوى آن دعوت مىكنم » نه آنچه شما به او بسته‌ايد ( * ( مِلَّةَ إِبْراهِيمَ ) * ) .\r\nهمان ابراهيم كه « از آئين خرافى زمان و محيط ، اعراض كرد ، و به حق يعنى آئين يكتاپرستى روى آورد » ( حنيفا ) .\r\n« حنيف » به معنى شخص يا چيزى است كه تمايل به سويى پيدا كند ، ولى در اصطلاح قرآن به كسى گفته مىشود كه از آئين باطل زمان خود روى گرداند و به آئين حق توجه كند .\r\nاين تعبير گويا پاسخى است به گفتار مشركان كه مخالفت پيامبر را با آئين بتپرستى كه آئين نياكان عرب بود ، نكوهش مىكردند ، پيامبر در پاسخ آنها مىگويد : اين سنتشكنى و پشت پا زدن به عقائد خرافى محيط ، تنها كار من نيست ، ابراهيم كه مورد احترام همه ما است نيز چنين كرد .\r\nسپس براى تاكيد مىافزايد كه « او هيچگاه از مشركان و بتپرستان نبود » ( * ( وَما كانَ مِنَ الْمُشْرِكِينَ ) * ) .\r\nبلكه او قهرمان بتشكن و مبارز پويا و پىگير با آئين شرك بود .\r\nتكرار جمله * ( حَنِيفاً وَما كانَ مِنَ الْمُشْرِكِينَ ) * در چند مورد از آيات قرآن با ذكر كلمه « مسلما » يا بدون آن براى تاكيد روى همين مساله است كه ساحت مقدس ابراهيم كه عرب جاهلى به او افتخار مىكرد از اين عقائد و اعمال غلط\r\n\r\n","description":"","footnote":"\r\n( 1 ) « قيما » هم به معنى راستى و استقامت ممكن است باشد ، و هم به معنى پايدار و جاويدان ، و هم به معنى قائم به امور دين و دنيا .\r\n","page_name":" 60 ","page_number":60},
  {"content":"\r\nپاك بود ( 1 ) .\r\nدر آيه بعد اشاره به اين مىكند كه بگو نه تنها از نظر عقيده من موحد و يكتاپرستم بلكه از نظر عمل ، هر كار نيكى كه مىكنم ، « نماز من و تمام عبادات من و حتى مرگ و حيات من همه براى پروردگار جهانيان است » براى او زنده‌ام ، به خاطر او مىميرم و در راه او هر چه دارم فدا مىكنم ، تمام هدف من و تمام عشق من و تمام هستى من او است ( * ( قُلْ إِنَّ صَلاتِي وَنُسُكِي وَمَحْيايَ وَمَماتِي لِلَّه رَبِّ الْعالَمِينَ ) * ) .\r\n« نسك » در اصل به معنى عبادت است و لذا به شخص عبادت كننده « ناسك » گفته مىشود ، ولى اين كلمه بيشتر درباره اعمال حج به كار مىرود ، و مىگويند :\r\nمناسك حج ، بعضى احتمال داده‌اند كه « نسك » در اينجا به معنى « قربانى » بوده باشد ، ولى ظاهر اين است كه هر گونه عبادتى را شامل مىشود ، در واقع نخست اشاره به نماز ( صلاة ) به عنوان مهمترين عبادت شده ، بعد همه عبادات را به طور كلى بيان كرده است ، يعنى هم نماز من و هم تمام عباداتم و حتى زندگى و مرگم ، همه براى او است .\r\nدر آيه بعد براى تاكيد و ابطال هر گونه شرك و بتپرستى ، اضافه مىكند :\r\n« پروردگارى كه هيچ شريك و شبيهى براى او نيست » ( * ( لا شَرِيكَ لَه ) * ) .\r\nسرانجام مىفرمايد : « و به اين موضوع ، من دستور يافته‌ام و من اولين مسلمانم » ( * ( وَبِذلِكَ أُمِرْتُ وَأَنَا أَوَّلُ الْمُسْلِمِينَ ) * ) .\r\n\r\n","description":"","footnote":"\r\n( 1 ) سوره بقره آيه 135 ، سوره آل عمران آيه 67 و 95 .\r\n","page_name":" 61 ","page_number":61},
  {"content":"\r\n\r\nچگونه پيامبر ص اولين مسلمان بود\r\nدر آيه فوق پيامبر ص به عنوان اولين مسلمان ذكر شده است ، و در اين باره در ميان مفسران گفتگو است ، زيرا مىدانيم اگر منظور از « اسلام » معنى وسيع اين كلمه بوده باشد تمام اديان آسمانى را شامل مىشود و به همين دليل اين كلمه ( مسلم ) بر پيامبران ديگر نيز اطلاق شده است ، درباره نوح ع مىخوانيم :\r\nوَ أُمِرْتُ أَنْ أَكُونَ مِنَ الْمُسْلِمِينَ « مامورم كه از مسلمانان باشم » ( يونس - 72 ) و درباره ابراهيم خليل ع و فرزندش اسماعيل نيز مىخوانيم : رَبَّنا وَاجْعَلْنا مُسْلِمَيْنِ لَكَ : « خداوندا ما را براى خودت مسلمان قرار ده » ( بقره - 128 ) و درباره يوسف ع آمده است توفنى مسلما : « مرا مسلمان بميران » ( يوسف - 101 ) و همچنين پيامبران ديگر .\r\nالبته « مسلم » به معنى كسى است كه در برابر فرمان خدا تسليم است و اين معنى درباره همه پيامبران الهى و امتهاى مؤمن آنها صدق مىكند ، با اين حال ، اولين مسلمان بودن پيامبر اسلام ص يا از نظر كيفيت و اهميت اسلام او است ، زيرا درجه تسليم و اسلام او بالاتر از همگان بود و يا اولين فرد از اين امت بود كه آئين قرآن و اسلام را پذيرفت .\r\nدر بعضى از روايات نيز وارد شده است : كه منظور نخستين كسى است كه در عالم ارواح به دعوت پروردگار و سؤال او در زمينه الوهيتش پاسخ مثبت داد ( 1 ) .\r\nدر هر حال آيات فوق روشنگر روح اسلام و حقيقت تعليمات قرآن است ، دعوت به صراط مستقيم ، دعوت به آئين خالص ابراهيم بتشكن ، و دعوت به نفى هر گونه شرك و دوگانگى و چندگانگى ، اين از نظر عقيده و ايمان .\r\n\r\n","description":"","footnote":"\r\n( 1 ) تفسير صافى ذيل آيه .\r\n","page_name":" 62 ","page_number":62},
  {"content":"\r\nو اما از نظر عمل ، دعوت به اخلاص و خلوص نيت و همه چيز را براى خدا بجا آوردن است ، براى او زنده بودن و در راه او جان دادن ، و همه چيز را براى او خواستن ، به او دلبستن و از غير او گسستن ، به او عشق ورزيدن و از غير او بيزارى جستن است .\r\nچقدر فاصله است ميان اين دعوت صريح اسلام و ميان اعمال جمعى از مسلمان نماها كه چيزى جز تظاهر و خودنمايى نمىفهمند و نمىدانند ، و در هر مورد به ظاهر مىانديشند ، و نسبت به باطن و مغز ، بى اعتنا هستند ، و به همين دليل ، حيات و زندگى و اجتماع و جمعيت و افتخار و آزادى آنها نيز ، چيزى جز پوستهاى بىمغز نيست !\r\n\r\n[ سوره الأنعام ‹ 6 › : آيه 164 
  ]\r\nقُلْ أَ غَيْرَ اللَّه أَبْغِي رَبًّا وَهُوَ رَبُّ كُلِّ شَيْءٍ وَلا تَكْسِبُ كُلُّ نَفْسٍ إِلَّا عَلَيْها وَلا تَزِرُ وازِرَةٌ وِزْرَ أُخْرى ثُمَّ إِلى رَبِّكُمْ مَرْجِعُكُمْ فَيُنَبِّئُكُمْ بِما كُنْتُمْ فِيه تَخْتَلِفُونَ ‹ 164 ›\r\n\r\nترجمه :\r\n164 - بگو آيا غير خدا ، پروردگارى بطلبم در حالى كه او پروردگار همه چيز است ، و هيچكس جز براى خود عملى انجام نمىدهد و هيچ گنهكارى گناه ديگرى را متحمل نمىشود سپس بازگشت شما به سوى پروردگارتان است و شما را به آنچه در آن اختلاف داشتيد خبر خواهد داد .\r\n\r\nتفسير :\r\nتاكيدهاى پى در پى و استدلالات گوناگون كه در اين سوره در زمينه\r\n","description":"","footnote":"","page_name":" 63 ","page_number":63},
  {"content":"\r\nتوحيد و مبارزه با شرك شده است چقدر حائز اهميت است .\r\nدر اين آيه از طريق ديگرى منطق مشركان را مورد انتقاد قرار مىدهد و مىگويد « به آنها بگو و از آنها بپرس آيا سزاوار است غير از خداوند يگانه را پروردگار خود بدانم ، در حالى كه او مالك و مربى و پروردگار همه چيز است و حكم و فرمان او در تمام ذرات اين جهان جارى است » ؟ ! ( * ( قُلْ أَ غَيْرَ اللَّه أَبْغِي رَبًّا وَهُوَ رَبُّ كُلِّ شَيْءٍ ) * ) .\r\nسپس به جمعى از مشركان كوتاه فكر كه خدمت پيامبر ص رسيدند و گفتند :\r\nاتبعنا و علينا وزرك ان كان خطا ! : « تو از آئين ما پيروى كن ، اگر بر خطا باشد ، گناه تو به گردن ما » پاسخ مىگويد :\r\n« هيچكسى جز براى خود عملى انجام نمىدهد و هيچ گنهكارى بار گناه ديگرى را به دوش نمىكشد » ( * ( وَلا تَكْسِبُ كُلُّ نَفْسٍ إِلَّا عَلَيْها وَلا تَزِرُ وازِرَةٌ وِزْرَ أُخْرى ) * ) .\r\nو « سرانجام ، همه شما به سوى خدا باز مىگرديد ، و شما را به آنچه در آن اختلاف داشتيد ، آگاه مىسازد » ( * ( ثُمَّ إِلى رَبِّكُمْ مَرْجِعُكُمْ فَيُنَبِّئُكُمْ بِما كُنْتُمْ فِيه تَخْتَلِفُونَ ) * ) .\r\n\r\nدر اينجا به دو نكته بايد توجه كرد :\r\n\r\n1 - گاهى بار گناه دگران را بر دوش مىكشيم !\r\nگاهى ممكن است توهم شود كه آيه فوق كه دو اصل مسلم منطقى را كه در تمام اديان وجود داشته است بيان مىكند ( يعنى هيچكس جز براى خود عملى انجام نمىدهد و هيچ گنهكارى بار گناه ديگرى را به دوش نمىكشد ) با پاره اى از آيات ديگر قرآن و بعضى از روايات تطبيق نمىكند ، زيرا مثلا در سوره نحل\r\n","description":"","footnote":"","page_name":" 64 ","page_number":64},
  {"content":"\r\nآيه 25 مىخوانيم : لِيَحْمِلُوا أَوْزارَهُمْ كامِلَةً يَوْمَ الْقِيامَةِ وَمِنْ أَوْزارِ الَّذِينَ يُضِلُّونَهُمْ بِغَيْرِ عِلْمٍ « آنها در روز رستاخيز بار سنگين گناهان خويش را بايد بر دوش بكشند ، و همچنين بار گناهان كسانى را كه با بىخبرى و جهل خود گمراه ساختند » .\r\nاگر هيچكس بار گناه ديگرى را به دوش نمىكشد ، چگونه اين گمراه كنندگان بار گناهان گمراه شدگان را نيز بر دوش مىكشند ؟\r\nاحاديث مربوط به « سنت حسنه » و « سنت سيئه » كه از طرق شيعه و اهل تسنن وارد شده است ، و مضمون آنها اين است : اگر كسى سنت خوبى بر جاى نهد پاداش تمام كسانى را كه به آن عمل مىكنند خواهد داشت ( بدون آنكه از پاداش خود آنها كاسته شود ) و همچنين كسى كه سنت بدى را بر جاى نهد گناه كسانى كه به آن عمل كنند ، براى او نوشته مىشود ( بى آنكه از گناهان آنها چيزى كاسته گردد )\r\nقال رسول اللَّه ص من سن سنة حسنة كان له اجر من عمل بها من غير ان ينقص من اجورهم شىء و من سن سنة سيئة كان عليه وزر من عمل بها من غير ان ينقص من اوزارهم شىء\r\n) نيز با مفهوم آيه مورد بحث سازگار نيست .\r\nولى پاسخ اين ايراد روشن است ، زيرا آيه مورد بحث مىگويد : بىجهت و بدون ارتباط ، گناه كسى را بر ديگرى نمىنويسند ، ولى آيات و رواياتى كه اشاره شد مىگويد اگر انسان بنيانگذار عمل نيك و بد ديگرى باشد ، و به اصطلاح از طريق « تسبيب » در انجام آن عمل دخالت داشته باشد ، در نتائج آن شريك خواهد بود و در حقيقت عمل خود او محسوب مىشود ، زيرا پايه و اساس آن ، به دست وى گذارده شده است .\r\n","description":"","footnote":"","page_name":" 65 ","page_number":65},
  {"content":"\r\n\r\n2 - آيا اعمال نيك ديگران براى ما مفيد است ؟\r\nتوهم ديگرى كه از آيه مورد بحث ممكن است بشود ، اين است كه آيه مىگويد « عمل هر كس تنها به درد خود او مىخورد » بنا بر اين كارهاى خيرى كه به عنوان نيابت يا هديه كردن ثواب براى اموات و مردگان و حتى گاهى براى افراد زنده انجام مىگيرد ، نمىتواند مفيد به حال آنها بوده باشد ، در حالى كه در روايات فراوانى كه از طرق شيعه و اهل تسنن از پيامبر ص يا امامان اهل بيت ع به ما رسيده مىخوانيم كه اين گونه اعمال گاهى مفيد و سودمند است ، نه تنها عمل فرزند براى پدر و مادر بلكه براى ديگران نيز هم نتيجه بخش است .\r\nبه علاوه مىدانيم پاداش اعمال بستگى به اثراتى دارد كه از انجام كار خير در روح و جان انسان به جاى مىماند و در تكامل و ترقى او مؤثر است ، اما كسى كه هيچ كار نيكى انجام نداده و حتى در مقدمات آن نيز دخالت نداشته است چگونه ممكن است آن اثر روحى و معنوى را پيدا كند ؟\r\nبعضى اين ايراد را بسيار با آب و تاب تعقيب مىكنند ، و نه تنها افراد عادى بلكه پاره اى از نويسندگان و مفسران مانند نويسنده « المنار » نيز تحت تاثير آن قرار گرفته تا آنجا كه بسيارى از احاديث و روايات مسلم را به دست فراموشى سپرده‌اند ، ولى با توجه به دو نكته پاسخ اين گونه ايرادها روشن مىگردد .\r\n1 - درست است كه عمل هر كس باعث تكامل خود اوست ، و فلسفه‌ها و نتائج و آثار واقعى اعمال نيك تنها عائد انجام دهنده آن عمل مىشود ، همانطور كه « ورزش » و « تعليم و تربيت » هر كس باعث « تقويت » و « تكامل » جسم و جان خود او است .\r\nولى هنگامى كه كسى براى ديگرى عمل نيكى انجام مىدهد ، حتما به خاطر امتياز و صفت نيكى است كه در او بوده ، يا مربى خوبى بوده و يا شاگرد\r\n","description":"","footnote":"","page_name":" 66 ","page_number":66},
  {"content":"\r\nخوبى ، يا دوست باصفايى بوده و يا همسايه باوفا ، و يا عالم خدمتگزار و يا مؤمن با حقيقتى بوده است و به هر حال حد اقل نقطه روشنى در زندگى او وجود داشته كه همان يك نقطه ، جلب توجه ديگران را كرده و سبب شده كه اعمال خيرى براى او انجام دهند ، بنا بر اين او در واقع نتيجه همان امتياز و صفت برجسته و نقطه درخشان زندگى خود را مىگيرد ، و به اين ترتيب معمولا انجام عمل خير ديگران براى او نيز پرتوى از عمل يا نيت خير خود او است .\r\n2 - پاداشهايى كه خداوند به افراد مىدهد بر دو گونه است : پاداشهايى كه متناسب وضع تكامل روحى و شايستگى افراد است يعنى به خاطر انجام اعمال نيك ، روح و جان آنها آن قدر اوج مىگيرد و ترقى مىكند كه شايستگى زندگى در عوالم بهتر و بالاتر را پيدا مىكنند ، و با بال و پرى كه از عقيده و اعمال نيك فراهم ساخته‌اند بر اوج آسمان سعادت پرواز مىنمايند ، مسلما اين گونه آثار مخصوص شخص عمل كننده است و قابل واگذارى به ديگرى نيست .\r\nولى از آنجا كه هر كار نيكى اطاعت فرمان خدا است ، و شخص مطيع و فرمانبردار در برابر اطاعتى كه كرده استحقاق پاداشى دارد ، مىتواند اين پاداش را به ميل خود به ديگرى هديه كند .\r\nدرست مثل اينكه استادى در يك رشته مهم و سازنده علمى در دانشگاه تدريس مىكند ، شك نيست كه او با تدريس خود دو گونه نتيجه مىگيرد ، هم در پرتو تدريس ، در جنبه‌هاى علمى كاملتر و قويتر مىشود ، و هم حقوقى دريافت مىكند ، نتيجه اول را بدون شك نمىتواند به ديگرى اهداء كند و مخصوص خود اوست اما نتيجه دوم را مىتواند به افراد مورد علاقه اش هديه كند .\r\nهديه كردن ثواب اعمال در مورد اموات و گاهى در مورد زندگان نيز همين گونه است و به اين ترتيب هر گونه ابهام از احاديثى كه در اين زمينه وارد\r\n","description":"","footnote":"","page_name":" 67 ","page_number":67},
  {"content":"\r\nشده مرتفع مىگردد .\r\nولى بايد توجه داشت كه پاداشهايى كه از اين طريق به افراد مىرسد ، نمىتواند تمام سعادت آنها را تامين كند ، بلكه آثار كمترى خواهند داشت ، و پايه اصلى نجات انسان همان ايمان و عمل خود اوست .\r\n\r\n[ سوره الأنعام ‹ 6 › : آيه 165 
  ]\r\nوَ هُوَ الَّذِي جَعَلَكُمْ خَلائِفَ الأَرْضِ وَرَفَعَ بَعْضَكُمْ فَوْقَ بَعْضٍ دَرَجاتٍ لِيَبْلُوَكُمْ فِي ما آتاكُمْ إِنَّ رَبَّكَ سَرِيعُ الْعِقابِ وَإِنَّه لَغَفُورٌ رَحِيمٌ ‹ 165 ›\r\n\r\nترجمه :\r\n165 - و او كسى است كه شما را جانشينان ( و نمايندگان خود ) در زمين قرار داد ، و بعضى را بر بعض ديگر ، درجاتى ، برترى داد تا شما را به آنچه در اختيارتان قرار داده بيازمايد ، مسلما پروردگار تو سريع الحساب ، و آمرزنده مهربان است ( به حساب آنها كه از بوته امتحان نادرست در آيند زود مىرسد ، و نسبت به آنها كه در مسير حق گام بر مىدارند مهربان مىباشد ) .\r\n\r\nتفسير :\r\nدر اين آيه كه آخرين آيه سوره انعام است به اهميت مقام انسان و موقعيت او در جهان هستى اشاره مىكند تا بحثهاى گذشته در زمينه تقويت پايه‌هاى توحيد و مبارزه با شرك ، تكميل گردد ، يعنى انسان ارزش خود را به عنوان برترين موجود در جهان آفرينش بشناسد تا در برابر سنگ و چوب و بتهاى گوناگون ديگر سجده نكند و اسير آنها نگردد ، بلكه بر آنها امير باشد و حكومت كند .\r\nلذا در جمله نخست مىفرمايد : « او كسى است كه شما را جانشينان ( و نمايندگان خود ) در روى زمين قرار داد » ( * ( وَهُوَ الَّذِي جَعَلَكُمْ خَلائِفَ\r\n","description":"","footnote":"","page_name":" 68 ","page_number":68},
  {"content":"\r\n* ( الأَرْضِ ) * ( 1 ) .\r\nانسانى كه نماينده خدا در روى زمين است ، و تمام منابع اين جهان در اختيار او گذارده شده ، و فرمان فرمانروائيش بر تمام اين موجودات از طرف پروردگار صادر شده است ، نبايد آن چنان خود را سقوط دهد كه از جمادى هم پستتر گردد و در برابر آن سجده كند .\r\nسپس اشاره به اختلاف استعدادها و تفاوت و مواهب جسمانى و روحى مردم و هدف از اين اختلاف و تفاوت كرده ، مىگويد : « و بعضى از شما را بر بعض ديگر درجاتى برترى داد تا به وسيله اين مواهب و امكانات كه در اختيارتان قرار داده است شما را بيازمايد » ( * ( وَرَفَعَ بَعْضَكُمْ فَوْقَ بَعْضٍ دَرَجاتٍ لِيَبْلُوَكُمْ فِي ما آتاكُمْ ) * ) .\r\nو در پايان آيه ضمن اشاره به آزادى انسان در انتخاب راه خوشبختى و بدبختى نتيجه اين آزمايشها را چنين بيان مىكند : « پروردگار تو ( در برابر آنها ) كه از بوته اين آزمايشها سيه روى بيرون مىآيند » سريع العقاب « و در برابر آنها كه در صدد اصلاح و جبران اشتباهات خويش بر آيند آمرزنده و مهربان است ( * ( إِنَّ رَبَّكَ سَرِيعُ الْعِقابِ وَإِنَّه لَغَفُورٌ رَحِيمٌ ) * ) .\r\n\r\nتفاوت در ميان انسانها و اصل عدالت\r\nشك نيست كه در ميان افراد بشر يك سلسله تفاوتهاى مصنوعى وجود دارد\r\n\r\n","description":"","footnote":"\r\n( 1 ) همانطور كه راغب در كتاب مفردات گفته « خلائف » جمع « خليفه » و « خلفاء » جمع « خليف » مىباشد و خليف و خليفه هر دو به معنى جانشين و نماينده است ، گاهى گفته مىشود كه اضافه « ت » در « خليفه » براى مبالغه مىباشد ، بعضى ديگر از اهل لغت خلائف را جمع خليف و خليفه هر دو دانسته‌اند .\r\n","page_name":" 69 ","page_number":69},
  {"content":"\r\nكه نتيجه مظالم و ستمگرى بعضى از انسانها نسبت به بعض ديگر است ، مثلا جمعى مالك ثروتهاى بىحسابند ، و جمعى بر خاك سياه نشسته‌اند ، جمعى بر اثر فراهم نبودن وسائل تحصيل ، جاهل و بىسواد مانده‌اند و جمع ديگرى با فراهم شدن همه گونه امكانات به عاليترين مدارج علمى رسيده‌اند ، عده اى به خاطر كمبود تغذيه و فقدان وسائل بهداشتى ، عليل و بيمارند ، در حالى كه عده ديگرى بر اثر فراهم بودن همه گونه امكانات ، در نهايت سلامت به سر مىبرند .\r\nاين گونه اختلافها : ثروت و فقر ، علم و جهل ، و سلامت و بيمارى ، غالبا زائيده استعمار و استثمار و اشكال مختلف بردگى و ظلمهاى آشكار و پنهان است .\r\nمسلما اينها را به حساب دستگاه آفرينش نمىتوان گذارد ، و دليلى ندارد كه از وجود اين گونه اختلافات بىدليل دفاع كنيم .\r\nولى در عين حال نمىتوان انكار كرد كه هر قدر اصول عدالت در جامعه انسانى نيز رعايت شود باز همه انسانها از نظر استعداد و هوش و فكر و انواع ذوقها و سليقه‌ها و حتى از نظر ساختمان جسمانى يكسان نخواهند بود .\r\nولى آيا وجود اين گونه اختلافات مخالف با اصل عدالت است يا به عكس عدالت به معنى واقعى ، يعنى هر چيز را به جاى خود قرار دادن ايجاب مىكند كه همه يكسان نباشند .\r\nاگر همه افراد جامعه اسلامى مانند پارچه يا ظروفى كه از يك كارخانه بيرون مىآيد ، يك شكل ، يك نواخت با استعداد مساوى و همانند بودند ، جامعه انسانى يك جامعه مرده ، بىروح ، خالى از تحرك و فاقد تكامل بود .\r\nدرست به اندام يك گياه نگاه كنيد ، ريشه‌هاى محكم و خشن ، با ساقه‌هاى ظريفتر اما نسبتا محكم ، و شاخه هايى لطيفتر و بالآخره برگها و شكوفه‌ها و گلبرگهايى كه هر كدام از ديگرى ظريفتر است دست به دست هم داده و يك بوته گل زيبا را\r\n","description":"","footnote":"","page_name":" 70 ","page_number":70},
  {"content":"\r\nساخته‌اند ، و سلولهاى هر يك به تفاوت ماموريتهايشان كاملا مختلف و استعدادهايشان به تناسب وظائفشان متفاوت است .\r\nعين اين موضوع در جهان انسانيت ديده مىشود ، افراد انسان رويهمرفته نيز يك درخت بزرگ و بارور را تشكيل مىدهند كه هر دسته بلكه هر فردى رسالت خاصى در اين پيكر بزرگ بر عهده دارد ، و متناسب آن ساختمان مخصوص به خود ، و اين است كه قرآن مىگويد اين تفاوتها وسيله آزمايش شما است زيرا همانطور كه سابقا هم گفتيم « آزمايش » در مورد برنامه‌هاى الهى به معنى « تربيت و پرورش » است ، و به اين ترتيب پاسخ هر گونه ايرادى كه بر اثر برداشت نادرست از مفهوم آيه عنوان مىشود روشن خواهد گرديد .\r\n\r\nخلافت انسان در روى زمين\r\nنكته جالب ديگر اينكه : قرآن كرارا انسان را به عنوان « خليفه » و « نماينده خدا در روى زمين » معرفى كرده است ، اين تعبير ضمن روشن ساختن مقام بشر ، اين حقيقت را نيز بيان مىكند كه اموال و ثروتها و استعدادها و تمام مواهبى كه خدا به انسان داده ، در حقيقت مالك اصليش او است ، و انسان تنها نماينده و مجاز و ماذون از طرف او مىباشد و بديهى است كه هر نماينده اى در تصرفات خود استقلال ندارد بلكه بايد تصرفاتش در حدود اجازه و اذن صاحب اصلى باشد .\r\nو از اينجا روشن مىشود كه مثلا در مساله مالكيت ، اسلام هم از اردوگاه « كمونيسم » فاصله مىگيرد و هم از اردوگاه « كاپيتاليسم » و سرمايه دارى ، زيرا دسته اول مالكيت را مخصوص اجتماع ، و دسته دوم در اختيار فرد مىداند ، اما اسلام مىگويد : مالكيت نه براى فرد است و نه براى اجتماع ، بلكه در واقع براى خدا است و انسانها وكيل و نماينده اويند و به همين دليل اسلام ، هم در طرز درآمد افراد ، نظارت مىكند ، و هم در چگونگى مصرف ، و براى هر دو قيود و شروطى\r\n","description":"","footnote":"","page_name":" 71 ","page_number":71},
  {"content":"\r\nقائل شده است كه اقتصاد اسلامى را به عنوان يك مكتب مشخص در برابر مكاتب ديگر قرار مىدهد .\r\nپايان سوره انعام\r\n","description":"","footnote":"","page_name":" 72 ","page_number":72},
  {"content":"\r\n\r\nسوره اعراف اين سوره از سوره‌هاى مكى است بجز آيه و اسئلهم عن القريه - تا - بما كان يفسقون كه در مدينه نازل شده است . عدد آيات اين سوره 206 آيه و به عقيده بعضى 205 آيه است .\r\n","description":"","footnote":"","page_name":" 73 ","page_number":73},
  {"content":"\r\n\r\nدورنمايى از مباحث اين سوره\r\nهمانطور كه مىدانيم بيشتر سوره‌هاى قرآن ‹ 80 تا 90 سوره ) در مكه نازل شده است ، و با توجه به وضع محيط مكه ، و چگونگى حال مسلمانان در آن 13 سال ، و همچنين با مطالعه تاريخ اسلام بعد از هجرت ، كاملا روشن مىشود كه چرا لحن سوره‌هاى « مكى » با « مدنى » فرق دارد .\r\nدر سوره‌هاى « مكى » غالبا بحث از مبدء و معاد ، اثبات توحيد و دادگاه رستاخيز ، و مبارزه با شرك و بتپرستى ، و تثبيت مقام و موقعيت انسان در جهان آفرينش به ميان آمده است ، زيرا دوران مكه دوران سازندگى مسلمانان از نظر عقيده و تقويت مبانى ايمان به عنوان زيربناى يك « نهضت ريشه دار » بود .\r\nدر « دوران مكه » پيغمبر اسلام ص وظيفه داشت ، افكار خرافى بتپرستى را از مغزها بشويد ، و به جاى آن روح توحيد و خداپرستى و احساس مسئوليت قرار دهد .\r\nانسانهايى را كه در دوران بتپرستى ، تحقير شده و شكستخورده بودند ، به عظمت مقام و موقعيت خويش آشنا سازد ، و در نتيجه از آن ملت پست و زبون و خرافى و منفى ، مردمى با شخصيت ، با اراده ، با ايمان و مثبت بسازد ، و دليل پيشرفت سريع و برقآساى اسلام در مدينه نيز همين زير بناى محكم بود كه در دوران مكه به دست پيامبر ص و در پرتو آيات قرآن ساخته شده بود .\r\nآيات سوره‌هاى مكى نيز همه متناسب با همين هدف خاص است .\r\nاما دوران مدينه ، دوران تشكيل حكومت اسلامى ، دوران جهاد در برابر دشمنان ، دوران ساختن يك جامعه سالم بر اساس ارزشهاى انسانى و عدالت\r\n","description":"","footnote":"","page_name":" 74 ","page_number":74},
  {"content":"\r\nاجتماعى بود . لذا سوره‌هاى مدنى در بسيارى از آياتش به جزئيات مسائل حقوقى ، اخلاقى ، اقتصادى ، جزائى و ساير نيازمنديهاى فردى و اجتماعى مىپردازد .\r\nاگر مسلمانان امروز نيز بخواهند عظمت ديرين خود را تجديد كنند ، بايد همين برنامه را عينا اجرا كنند ، و اين دو دوران را بطور كامل طى نمايند ، و تا آن زيربناى عقيده اى محكم بنا نشود ، مسائل روبنايى ، استقامت و استحكامى نخواهد داشت .\r\nبه هر حال چون سوره اعراف از سوره‌هاى مكى است ، تمام مشخصات يك سوره مكى در آن منعكس است ، لذا مىبينيم :\r\nدر آغاز اشاره كوتاه و محكمى به مساله « مبدء و معاد » كرده .\r\nسپس براى احياى شخصيت انسان ، داستان آفرينش آدم را با اهميت فراوان شرح مىدهد .\r\nبعد پيمانهايى را كه خدا از فرزندان آدم در مسير هدايت و صلاح گرفته يك يك بر مىشمرد .\r\nسپس براى نشان دادن شكست و ناكامى اقوامى كه از مسير توحيد و عدالت و پرهيزگارى منحرف مىشوند ، و هم براى نشان دادن پيروزى مومنان راستين ، سرگذشت بسيارى از اقوام پيشين و انبياى گذشته مانند « نوح » و « لوط » و « شعيب » را بيان كرده و با سرگذشت مشروح بنى اسرائيل و مبارزه « موسى » با فرعون پايان مىدهد .\r\nدر آخر سوره بار ديگر به مساله مبدء و معاد باز مىگردد و انجام و آغاز را بدينوسيله تكميل مىكند .\r\n\r\nاهميت اين سوره\r\nدر تفسير « عياشى » از امام صادق ع نقل شده كه فرمود : « هر كس سوره اعراف را در هر ماه بخواند در روز قيامت ، از كسانى خواهد بود كه نه ترسى\r\n","description":"","footnote":"","page_name":" 75 ","page_number":75},
  {"content":"\r\nبر آنها است و نه غمى دارند ( من الذين لا خَوْفٌ عَلَيْهِمْ وَلا هُمْ يَحْزَنُونَ ) و اگر در هر جمعه بخواند ، در روز قيامت از كسانى مىباشد كه بدون حساب به بهشت مىرود » و نيز فرمود : « در اين سوره آيات محكمه اى است ، « قرائت » و « تلاوت » و « قيام به آنها » را فراموش نكنيد ، زيرا اينها روز رستاخيز در پيشگاه خدا براى كسانى كه آنها را خوانده‌اند گواهى مىدهند » ! ( 1 ) نكته اى كه از روايت فوق به خوبى استفاده مىشود ، اين است كه رواياتى كه درباره فضيلت سوره‌ها آمده است به اين معنى نيست كه تنها قرائت اين سوره‌ها داراى آن همه نتائج و ثمرات بزرگ است ، بلكه آنچه به اين خواندن ارزش نهايى مىبخشد همان ايمان به مفاد آنها و سپس عمل كردن بر طبق آن است .\r\nو لذا در روايت فوق مىخوانيم قراءتها و تلاوتها و القيام بها ، و نيز در همين روايت مىخوانيم كه فرمود : كسى كه اين سوره را بخواند ، در قيامت مصداق الذين لا خَوْفٌ عَلَيْهِمْ وَلا هُمْ يَحْزَنُونَ است و اين در حقيقت اشاره لطيفى به آيه 35 همين سوره است كه مىفرمايد : فَمَنِ اتَّقى وَأَصْلَحَ فَلا خَوْفٌ عَلَيْهِمْ وَلا هُمْ يَحْزَنُونَ : « آنها كه تقوا پيشه كنند و ( خويش و جامعه را ) اصلاح نمايند ، نه ترسى خواهند داشت و نه غمى » .\r\nهمانگونه كه ملاحظه مىكنيد ، اين مقام مخصوص كسانى است كه تقوا داشته باشند و در مسير اصلاح گام بردارند ، به علاوه اصولا قرآن كتاب « عقيده » و « عمل » است ، و قرائت و تلاوت مقدمه اى بر اين موضوع محسوب مىشود .\r\n« راغب » در كتاب « مفردات » ، در ذيل ماده « تلاوت » مىگويد مراد از يَتْلُونَه حَقَّ تِلاوَتِه ( 2 ) اين است كه با علم و عمل از آيات قرآن ، پيروى مىكنند يعنى « تلاوت » مفهومى بالاتر از مفهوم « قرائت » دارد و با يك نوع تدبر و تفكر و عمل همراه است .\r\n\r\n","description":"","footnote":"\r\n( 1 ) تفسير برهان جلد دوم صفحه 2 و نور الثقلين جلد دوم صفحه 2 .\r\n( 2 ) سوره بقره آيه 121 .\r\n","page_name":" 76 ","page_number":76},
  {"content":"\r\n\r\n[ سوره الأعراف ‹ 7 › : آيات 1 تا 3 
  ]\r\nبِسْمِ اللَّه الرَّحْمنِ الرَّحِيمِ\r\nالمص ‹ 1 › كِتابٌ أُنْزِلَ إِلَيْكَ فَلا يَكُنْ فِي صَدْرِكَ حَرَجٌ مِنْه لِتُنْذِرَ بِه وَذِكْرى لِلْمُؤْمِنِينَ ‹ 2 › اتَّبِعُوا ما أُنْزِلَ إِلَيْكُمْ مِنْ رَبِّكُمْ وَلا تَتَّبِعُوا مِنْ دُونِه أَوْلِياءَ قَلِيلًا ما تَذَكَّرُونَ ‹ 3 ›\r\n\r\nترجمه :\r\n1 - المص .\r\n2 - اين كتابى است كه بر تو نازل شده و نبايد از ناحيه آن ناراحتى در سينه داشته باشى ، و هدف آن است كه بوسيله آن ( همگان را از عواقب بد عقايد و اعمال نادرستشان ) بيم دهى و تذكرى است براى مومنان .\r\n3 - ( بنا بر اين ) از چيزى كه از طرف پروردگارتان بر شما نازل شده پيروى كنيد و از سرپرستان و معبودهاى ديگر جز او پيروى نكنيد ، اما كمتر متذكر مىشويد .\r\n\r\nتفسير :\r\nدر آغاز اين سوره بار ديگر به « حروف مقطعه » برخورد مىكنيم كه در اينجا چهار حرف الف ، لام ، ميم و صاد است .\r\nدر مورد تفسير اين حروف ، در آغاز سوره « البقره » و همچنين « آل عمران » بحثهاى مشروحى داشتيم ، در اينجا به يكى ديگر از تفسيرهايى كه در اين زمينه جلب توجه مىكند براى تكميل بحث اشاره مىكنيم و آن اينكه : ممكن است ،\r\n","description":"","footnote":"","page_name":" 77 ","page_number":77},
  {"content":"\r\nيكى از اهداف اين حروف ، جلب توجه شنوندگان ، و دعوت آنها به سكوت و استماع بوده باشد ، زيرا ذكر اين حروف در آغاز سخن ، مطلب عجيب و نوظهورى در نظر عرب بود ، و حس كنجكاوى او را برمىانگيخت ، و در نتيجه به دنباله آن نيز گوش فرا مىداد و اتفاقا غالب سوره هايى كه با حروف مقطعه شروع مىشود سوره هايى است كه در مكه نازل شده است و مىدانيم در آنجا مسلمانان در اقليت بودند و دشمنان لجوج و سرسخت ، حتى حاضر نبودند ، به سخنان پيامبر ص گوش فرا دهند - سهل است - گاهى آن چنان سر و صدا و غوغا به راه مىانداختند ، كه صداى پيامبر ص در ميان آنها گم مىشد ، كه در بعضى از آيات قرآن ( مانند آيه 26 سوره فصلت ) اشاره به اين مطلب شده است .\r\nو نيز در بعضى از روايات كه از طرق اهل بيت ع آمده مىخوانيم كه اين حروف رموز و اشاراتى است به نامهاى خداوند ، مثلا « المص » در سوره مورد بحث اشاره به انا اللَّه المقتدر الصادق مىباشد . يعنى « من خداوند تواناى راستگو هستم » و به اين ترتيب هر يك از حروف چهارگانه شكل اختصارى يكى از نامهاى خدا است .\r\nموضوع جانشين ساختن اشكال اختصارى به جاى اشكال مفصل كلمات از قديم رائج بوده ، اگر چه در عصر و زمان ما به صورت بسيار گسترده ترى مورد بهره - بردارى قرار گرفته است و بسيارى از عبارات طولانى و اسامى مؤسسات يا انجمنها را در يك كلمه كوتاه خلاصه مىكنند .\r\nذكر اين نكته نيز لازم است كه اين تفسيرهاى مختلف براى « حروف مقطعه » هيچگونه منافاتى با يكديگر ندارند ، و ممكن است در آن واحد تمام اين تفسيرها به عنوان بطون مختلف قرآن ، اراده شود .\r\n","description":"","footnote":"","page_name":" 78 ","page_number":78},
  {"content":"\r\nدر آيه بعد ، مىفرمايد : « اين كتابى است كه بر تو نازل شده است ، و نبايد از ناحيه آن هيچگونه نگرانى و ناراحتى به خود راه دهى ( * ( كِتابٌ أُنْزِلَ إِلَيْكَ فَلا يَكُنْ فِي صَدْرِكَ حَرَجٌ مِنْه ) * ) .\r\n« حرج » در لغت به معنى گرفتگى ، تنگى و هر گونه ناراحتى است ، و در اصل به معنى مركز اجتماع درختان درهم پيچيده است ، سپس توسعه يافته و به هر نوع گرفتگى و ضيق اطلاق شده است .\r\nجمله فوق به پيامبر ص دلدارى مىدهد ، كه چون اين آيات از ناحيه خدا است ، نبايد هيچگونه نگرانى به خود راه دهد ، نه نگرانى از ناحيه بار سنگين رسالتى كه بر دوش گرفته ، و نه نگرانى از جهت عكس العملى كه دشمنان لجوج و سرسخت در برابر آن نشان خواهند داد ، و نه نگرانى از ناحيه نتيجه و برداشتى كه از تبليغ اين رسالت انتظار مىرود .\r\nبا توجه به اينكه سوره از سوره‌هاى مكى است ، مشكلاتى كه پيامبر ص بر سر راه داشت كاملا قابل درك است ، گرچه ما امروز به زحمت مىتوانيم تمام جزئيات زندگانى پيامبر و يارانش را در محيط مكه و در آغاز اسلام در فكر خود مجسم سازيم ، ولى با در نظر گرفتن اين حقيقت كه او مىبايست يك جهش انقلابى در تمام زمينه‌ها در آن محيط فوق العاده عقب افتاده آن هم در مدتى كوتاه به وجود آورد ، ابعاد مشكلاتى را كه در پيش داشت ، مىتوان اجمالا درك كرد .\r\nبنا بر اين جاى اين دارد كه خداوند به او دلدارى دهد كه نگران نباشد و به نتيجه كار خود كاملا اميدوار باشد .\r\nو در جمله بعد اضافه مىكند كه « هدف از نزول اين كتاب انذار و بيم دادن مردم از عواقب شوم افكار و اعمالشان است ، و همچنين تذكر و يادآورى براى مؤمنان\r\n","description":"","footnote":"","page_name":" 79 ","page_number":79},
  {"content":"\r\nراستين « ( * ( لِتُنْذِرَ بِه وَذِكْرى لِلْمُؤْمِنِينَ ) * ) ( 1 ) .\r\nو اينكه مىبينيم در اين جمله « انذار » به عنوان يك فرمان عمومى آمده و « تذكر » به مؤمنان تخصيص داده شده است ، به خاطر اين است كه دعوت به سوى حق و مبارزه با انحرافات بايد به صورت همگانى انجام گيرد ، ولى پيدا است كه تنها ايمان آورندگان ، از اين دعوت سود مىبرند ، همانها كه زمينه‌هاى مستعد و آماده براى پذيرش حق دارند ، و آنها كه لجاج را از خود دور ساخته و در برابر حقايق تسليمند ، عين اين تعبير نيز در آغاز سوره « البقره » گذشت آنجا كه مىفرمايد : ذلِكَ الْكِتابُ لا رَيْبَ فِيه هُدىً لِلْمُتَّقِينَ : « اين كتاب ترديدى در آن نيست و مايه هدايت پرهيزگاران است » ( براى توضيح بيشتر به جلد اول تفسير نمونه صفحه 39 مراجعه فرمائيد ) .\r\nسپس روى سخن را به عموم مردم كرده و مىگويد : « از آنچه از طرف پروردگارتان بر شما نازل شده است ، پيروى كنيد » ( * ( اتَّبِعُوا ما أُنْزِلَ إِلَيْكُمْ مِنْ رَبِّكُمْ ) * ) و به اين ترتيب ، سخن از پيامبر ص و ماموريت و رسالت او شروع مىشود و به وظيفه مردم منتهى مىگردد .\r\nو براى تاكيد اضافه مىكند : « از فرمان غير خداوند پيروى نكنيد و از انتخاب ولى و سرپرستى جز او خوددارى نمائيد » ( * ( وَلا تَتَّبِعُوا مِنْ دُونِه أَوْلِياءَ ) * ) .\r\nاما چون آنها كه به تمام معنى در برابر حق تسليمند و از تذكرات ، متذكر\r\n\r\n","description":"","footnote":"\r\n( 1 ) بنا بر آنچه در بالا گفته شد « لتنذر » متعلق به « انزل » مىباشد ، نه به جمله « فلا يكن » و شايد قرار گرفتن اين جمله ( جمله لتنذر ) بعد از جمله « * ( فَلا يَكُنْ فِي صَدْرِكَ حَرَجٌ ) * » به خاطر آن است كه نخست بايد پيغمبر را در راه دعوت آماده ساخت و بعد ، هدف را كه انذار است به او پيشنهاد نمود ( دقت كنيد )\r\n","page_name":" 80 ","page_number":80},
  {"content":"\r\nمىگردند كمند ، در پايان آيه مىگويد : « كمتر متذكر مىشويد » ( * ( قَلِيلًا ما تَذَكَّرُونَ ) * ) .\r\nاز اين آيه ضمنا استفاده مىشود كه انسان بر سر دو راهى است ، يا پذيرش ولايت و رهبرى خداوند ، و يا داخل شدن در ( ولايت ) ديگران ، اگر مسير اول را قبول كند ، ( ولى ) او تنها خدا است ، اما اگر تحت ولايت ديگران قرار گيرد ، هر روز بايد بار كسى را بر دوش گيرد و ارباب تازه اى انتخاب كند ، كلمه « اولياء » كه جمع « ولى » است ، اشاره به همين معنى است .\r\n","description":"","footnote":"","page_name":" 81 ","page_number":81},
  {"content":"\r\n\r\n[ سوره الأعراف ‹ 7 › : آيات 4 تا 5 
  ]\r\nوَ كَمْ مِنْ قَرْيَةٍ أَهْلَكْناها فَجاءَها بَأْسُنا بَياتاً أَوْ هُمْ قائِلُونَ ‹ 4 › فَما كانَ دَعْواهُمْ إِذْ جاءَهُمْ بَأْسُنا إِلَّا أَنْ قالُوا إِنَّا كُنَّا ظالِمِينَ ‹ 5 ›\r\n\r\nترجمه :\r\n4 - چه بسيار شهرها و آباديها كه آنها را ( بر اثر گناه فراوان ) هلاك كرديم ، و عذاب ما شبهنگام يا در روز هنگامى كه استراحت كرده بودند به سراغشان آمد .\r\n5 - و در آن موقع كه عذاب ما به سراغ آنها آمد سخنى نداشتند جز اينكه گفتند ما ظالم بوديم ( ولى اين اعتراف به گناه ديگر دير شده بود و به حالشان سودى نداشت ) .\r\n\r\nتفسير : اقوامى كه نابود شدند\r\nاين دو آيه ، اشاره اى به عواقب دردناك مخالفت با دستوراتى است كه در آيات قبل بيان شد ، و هم در واقع « فهرستى » است ، اجمالى در سرگذشت اقوام متعددى همچون قوم نوح و فرعون و عاد و ثمود و لوط كه بعدا خواهد آمد .\r\nقرآن در اينجا به آنهايى كه از تعليمات انبياء سرپيچى مىكنند و به جاى اصلاح خويش و ديگران بذر فساد مىپاشند ، شديدا اخطار مىكند كه نگاهى به زندگانى اقوام پيشين بيفكنيد و ببينيد « چقدر از شهرها و آباديها را ويران كرديم و مردم فاسد آنها را به نابودى كشانيديم » ( * ( وَكَمْ مِنْ قَرْيَةٍ أَهْلَكْناها ) * ) .\r\nسپس چگونگى هلاكت آنها را چنين تشريح مىكند كه « عذاب دردناك ما ، در دل شب ، در ساعاتى كه در آرامش فرو رفته بودند ، يا در وسط روز ، به هنگامى كه پس از فعاليتهاى روزانه به استراحت پرداخته بودند به سراغ آنها آمد » ( * ( فَجاءَها بَأْسُنا بَياتاً أَوْ هُمْ قائِلُونَ ) * ) .\r\n","description":"","footnote":"","page_name":" 82 ","page_number":82},
  {"content":"\r\nدر آيه بعد سخن را چنين ادامه مىدهد : « آنها به هنگامى كه در گرداب بلا گرفتار مىشدند و طوفان مجازات زندگيشان را درهم مىكوبيد ، از مركب غرور و نخوت پياده شده فرياد مىزدند : « ما ستمگر بوديم و اعتراف مىكردند كه ظلم و ستمهايشان دامانشان را گرفته است » ( * ( فَما كانَ دَعْواهُمْ إِذْ جاءَهُمْ بَأْسُنا إِلَّا أَنْ قالُوا إِنَّا كُنَّا ظالِمِينَ ) * ) .\r\n\r\nدر اينجا به چند نكته بايد توجه كرد :\r\n\r\n[ 1 - قريه چيست ؟ 
  ]\r\n1 - « قريه » در اصل از ماده « قرى » ( بر وزن نهى ) به معنى « جمع شدن » آمده ، و چون قريه مركز اجتماع افراد بشر است ، اين نام بر آن اطلاق شده است ، از اينجا روشن مىشود كه قريه تنها به معنى روستا نيست ، بلكه هر گونه آبادى و مركز اجتماع انسانها را اعم از روستا و شهر شامل مىشود ، و در بسيارى از آيات قرآن نيز اين كلمه به « شهر » يا « هر گونه آبادى » اعم از شهر و روستا اطلاق شده است .\r\n« قائلون » اسم فاعل از ماده « قيلولة » به معنى خواب نيمروز و يا به معنى استراحت در نيمروز است ، و در اصل به معنى راحتى است ، و لذا « پس گرفتن » جنسى كه فروخته شده « اقاله » ناميده مىشود ، زيرا طرف را از نگرانى راحت مىكند . و « بيات » به معنى شبانه و شبهنگام است .\r\n\r\n[ 2 - مجازات الهى به هنگام استراحت 
  ]\r\n2 - اين كه در آيات فوق مىخوانيم كه مجازات پروردگار در دل شب يا به هنگام استراحت نيمروز ، دامان آنها را مىگرفت ، براى اين بوده است كه طعم تلخ كيفر را بيشتر بچشند ، و آرامش و آسايش آنها به كلى درهم ريخته شود ، همانطور كه آرامش و آسايش ديگران را به هم ريخته بودند ! ، و به اين ترتيب كيفرشان متناسب گناهشان است .\r\n","description":"","footnote":"","page_name":" 83 ","page_number":83},
  {"content":"\r\n\r\n[ 3 - اعتراف مجرمان به گناه هنگام كيفر 
  ]\r\n3 - اين موضوع نيز به خوبى از آيه استفاده مىشود كه عموم اقوام مجرم و گنهكار هنگامى كه گرفتار چنگال مجازات مىشدند و پرده‌هاى غفلت و غرور از مقابل چشمانشان كنار مىرفت ، همگى به گناه خود اعتراف مىكردند ، ولى اعترافى كه سودى به حال آنها نداشت ، زيرا يك نوع اعتراف « اجبارى و اضطرارى » بود كه حتى مغرورترين افراد خود را از آن ناگزير مىبينند ، و به تعبير ديگر اين بيدارى يك نوع بيدارى كاذب و زودگذر و بىاثر است كه كمترين نشانه اى از انقلاب روحى در آن نيست و به همين دليل هيچگونه نتيجه اى براى آنها نخواهد داشت ، البته اگر اين واقعيت را در حال اختيار اظهار مىداشتند دليل بر انقلاب روحى آنها و مايه نجاتشان بود .\r\n\r\n[ 4 - چرا ابتدا « اهلكناها » و بعدا « فجاءها باسنا » گفته ؟ 
  ]\r\n4 - از بحثهايى كه در ميان مفسران در آيه فوق ، مطرح شده ، اين است كه چرا قرآن نخست مىگويد * ( أَهْلَكْناها ) * ( ما آنها را هلاك كرديم ) بعد با كلمه « فاء تفريع » كه معمولا براى ترتيب زمانى است مىگويد : * ( فَجاءَها بَأْسُنا بَياتاً ) * ( بعد از آن مجازات ما شبهنگام به سراغ آنان آمد ) در حالى كه چنين كيفرى قبل از هلاكت بوده ، نه بعد از هلاكت .\r\nولى بايد توجه داشت كه گاهى جمله بعد از « فاء » شرح و تفصيل جمله قبل است ، نه بيان حادثه ديگرى ، در اينجا نيز نخست موضوع هلاكت را بطور اجمال يادآور شده ، سپس به شرح آن مىپردازد و مىگويد : « به هنگام شب و يا در حال استراحت نيمروز مجازات ما دامن آنها را گرفت و هنگامى كه خود را در آستانه نابودى ديدند ، به ظلم و ستم خويش اعتراف كردند » نظير اين موضوع در ادبيات عرب كم نيست .\r\n5 - اين گونه آيات نبايد به عنوان شرح ماجراى گذشتگان تلقى شود ، و تنها مربوط به زمان ماضى و اقوام پيشين فرض گردد ، اينها اخطارهاى كوبنده اى\r\n","description":"","footnote":"","page_name":" 84 ","page_number":84},
  {"content":"\r\nاست براى امروز و براى فردا ، براى ما و براى همه اقوام آينده ، زيرا در سنت و قانون الهى تبعيض مفهوم ندارد .\r\nهم اكنون ، انسان صنعتى با تمام قدرتى كه پيدا كرده است ، در مقابل يك زلزله ، يك طوفان ، يك باران شديد و مانند اينها به همان اندازه ضعيف و ناتوان است كه انسانهاى قبل از تاريخ ناتوان بودند ، بنا بر اين همان عواقب شوم و دردناكى كه ستمكاران اقوام گذشته و انسانهاى مست غرور و شهوت و افراد سركش و آلوده پيدا كردند ، از انسانهاى امروز دور نيست ، بلكه قدرت عجيب انسان امروز خود مىتواند بزرگترين بلاى او بشود ، و او را به دامان جنگهايى بكشاند كه محصولش نابودى نسل او است ، آيا نبايد از اين حوادث پند گيرد و بيدار شود ؟ !\r\n","description":"","footnote":"","page_name":" 85 ","page_number":85},
  {"content":"\r\n\r\n[ سوره الأعراف ‹ 7 › : آيات 6 تا 9 
  ]\r\nفَلَنَسْئَلَنَّ الَّذِينَ أُرْسِلَ إِلَيْهِمْ وَلَنَسْئَلَنَّ الْمُرْسَلِينَ ‹ 6 › فَلَنَقُصَّنَّ عَلَيْهِمْ بِعِلْمٍ وَما كُنَّا غائِبِينَ ‹ 7 › وَالْوَزْنُ يَوْمَئِذٍ الْحَقُّ فَمَنْ ثَقُلَتْ مَوازِينُه فَأُولئِكَ هُمُ الْمُفْلِحُونَ ‹ 8 › وَمَنْ خَفَّتْ مَوازِينُه فَأُولئِكَ الَّذِينَ خَسِرُوا أَنْفُسَهُمْ بِما كانُوا بِآياتِنا يَظْلِمُونَ ‹ 9 ›\r\n\r\nترجمه :\r\n6 - بطور قطع از كسانى كه پيامبران را به سوى آنها فرستاديم سؤال خواهيم كرد و از پيامبران ( نيز ) سؤال مىكنيم .\r\n7 - و مسلما ( اعمال همه را مو به مو ) از روى علم ( وسيع خود ) براى آنان شرح خواهيم داد و ما ( اصولا ) غائب نبوديم ( بلكه همه جا حاضر و ناظر بوديم ) .\r\n8 - و وزن كردن ( اعمال و سنجش ارزش آنها ) در آن روز حق است ، كسانى كه ميزانهاى ( عمل ) آنها سنگين است رستگارانند .\r\n9 - و كسانى كه ميزانهاى ( عمل ) آنها سبك است افرادى هستند كه سرمايه وجود خود را به خاطر ظلم و ستمى كه به آيات ما مىكردند از دست داده‌اند .\r\n\r\nتفسير :\r\n\r\nبازپرسى عمومى\r\nدر آيات گذشته اشاره اى به شناسايى خدا و نزول قرآن مجيد بود ، اما آيات مورد بحث كه سخن از معاد مىگويد ، در واقع مكملى است براى آيات گذشته ، به علاوه در آيه قبل سخن از مجازات دنيوى ستمكاران در ميان بود ، در\r\n","description":"","footnote":"","page_name":" 86 ","page_number":86},
  {"content":"\r\nاين آيات بحث از مجازات اخروى آنها مىشود و به اين ترتيب پيوندى روشن دارند .\r\nنخست به عنوان يك قانون عمومى مىفرمايد : « از تمام كسانى كه پيامبران به سوى آنها فرستاده شدند ، به طور قطع در روز قيامت سؤال مىكنيم » ( * ( فَلَنَسْئَلَنَّ الَّذِينَ أُرْسِلَ إِلَيْهِمْ ) * ) .\r\nنه تنها از آنها سؤال مىكنيم « از پيامبرانشان نيز مىپرسيم كه رسالت خويش را چگونه انجام دادند » ( * ( وَلَنَسْئَلَنَّ الْمُرْسَلِينَ ) * ) .\r\nبنا بر اين ، هم رهبران مسئولند و هم پيروان ، هم پيشوايان و هم تابعان ، منتها چگونگى مسئوليتهاى اين دو گروه متفاوت است .\r\nحديثى كه از امير مؤمنان على ع در اين زمينه نقل شده ، نيز اين معنى را تاييد مىكند ، آنجا كه مىفرمايد :\r\nفيقام الرسل فيسئلون عن تاديه الرسالات التي حملوها الى اممهم فاخبروا انهم قد ادوا ذلك الى اممهم . . . « پيامبران را نگه مىدارند و از آنها سؤال مىكنند كه آيا رسالت خويش را به امتها رساندند يا نه ؟ آنها پاسخ مىگويند كه اين وظيفه را انجام داده‌اند » ( 1 ) .\r\nدر روايت ديگرى كه در تفسير على بن ابراهيم نقل شده نيز به اين معنى تصريح شده است ( 2 ) .\r\nدر آيه بعد براى اينكه كسى تصور نكند كه سؤال از امتها و پيامبرانشان دليل بر اين است كه چيزى از علم خدا مخفى مىماند ، با قاطعيت و صراحت و تاكيد آميخته با قسم مىگويد : « ما با علم و دانش خويش تمام اعمالشان را براى آنها شرح مىدهيم ، زيرا ما هرگز از آنها غائب نبوديم ، همه جا با آنها بوديم و در هر حال همراهشان » ( * ( فَلَنَقُصَّنَّ عَلَيْهِمْ بِعِلْمٍ وَما كُنَّا غائِبِينَ ) * ) .\r\n\r\n","description":"","footnote":"\r\n( 1 ) و ( 2 ) تفسير نور الثقلين جلد دوم صفحه 4 .\r\n","page_name":" 87 ","page_number":87},
  {"content":"\r\n« فلنقصن » كه از ماده « قصه » گرفته شده است ، در اصل به معنى پشت سر هم قرار گرفتن است ، و چون در شرح يك ماجرا ، مطالب پشت سر هم ، پياده مى - شود ، به آن « قصه » مىگويند ، و همچنين مجازاتى كه پشت سر جنايت انجام مىگردد ، « قصاص » گفته مىشود و نيز به قيچى « مقص » ( بر وزن پسر ) مى - گويند ، چون موها را پشت سر هم قطع مىكند ، و نيز جستجوى در باره چيزى را « قص » ( بر وزن مس ) مىگويند ، زيرا شخص جستجوگر حوادث را پشت سر هم تعقيب و دنبال مىكند از آنجا كه در آيه چهار نوع تاكيد در اين زمينه ديده مىشود ( لام قسم ، و نون تاكيد ، و كلمه « علم » كه به صورت نكره ذكر شده و منظور از آن بيان عظمت است ، و جمله * ( ما كُنَّا غائِبِينَ ) * « هيچگاه غائب نبوده‌ايم » ) استفاده مىشود كه منظور آن است كه ما تمام جزئيات كار آنها را « مو به مو » و « پشت سر هم » برايشان تشريح مىكنيم تا بدانند ، كوچكترين نيت يا عملى از علم ما پنهان نمىماند ( 1 ) .\r\n\r\nسؤال براى چيست ؟\r\nنخستين بحثى كه در اينجا پيش مىآيد اين است كه ما مىدانيم خدا همه چيز را مىداند و اصولا در همه جا حاضر و ناظر است با اينحال چه نيازى به سؤال دارد كه انبياء و امتها را عموما و بدون استثناء مورد بازپرسى قرار دهد ؟ ! .\r\nجواب اين پرسش روشن است ، زيرا اگر سؤال براى استعلام و درك واقعيت چيزى باشد ، در مورد كسى كه عالم است معنى ندارد ولى اگر منظور توجه دادن خود شخص و اتمام حجت به او و امثال آن بوده باشد ، هيچ مانعى ندارد ، درست مثل اينكه ما به شخص فراموشكارى خدمتهاى زياد كرده‌ايم ، و او به جاى\r\n\r\n","description":"","footnote":"\r\n( 1 ) تفسير « مجمع البيان » و تفسير « تبيان » ، بحث فوق را در زمينه معنى « قصه » در ذيل آيه آورده‌اند .\r\n","page_name":" 88 ","page_number":88},
  {"content":"\r\nخدمت مرتكب خيانتهايى شده و همه اين مسائل پيش ما روشن است ، او را مورد بازپرسى قرار داده و مىگوئيم آيا ما اينهمه به تو خدمت نكرديم ؟ و آيا تو حق اين خدمات را ادا كردى ؟ ! اين سؤال براى كسب علم نيست بلكه براى تفهيم طرف است ، و يا اينكه براى ابراز قدردانى از يك فرد خدمتگزار و تقدير و تشويق از او مىپرسيم در اين سفر ماموريتى كه داشتى چه كارها انجام دادى ؟ با اينكه از جزئيات آن قبلا آگاه شده‌ايم .\r\n\r\nآيات سؤال در قرآن\r\nممكن است تصور شود ، آيات مورد بحث كه با صراحت و تاكيد و قسم مىگويد از همه در روز قيامت سؤال مىكنيم ، با بعضى ديگر از آيات قرآن منافات دارد ، مثلا در سوره الرحمن مىخوانيم فَيَوْمَئِذٍ لا يُسْئَلُ عَنْ ذَنْبِه إِنْسٌ وَلا جَانٌّ . . . يُعْرَفُ الْمُجْرِمُونَ بِسِيماهُمْ . . .\r\n: « در آن روز از هيچكس نه انس و نه جن ، سؤالى نمىشود . . . بلكه افراد گناهكار از سيمايشان شناخته مىشوند » ( 1 ) و همچنين آيات ديگر كه سؤال را نفى مىكند با آيه مورد بحث كه سؤال را اثبات مىكند چگونه سازگار است ؟\r\nولى دقت در اين آيات هر گونه ابهامى را بر طرف مىسازد ، زيرا از مجموعه آيات مربوط به سؤال و جواب در روز قيامت چنين استفاده مىشود ، كه مردم در آن روز ، مراحل مختلفى را مىپيمايند ، در پاره اى از مراحل هيچگونه سؤال و پرسشى از آنها نمىشود ، حتى مهر بر دهان آنها مىگذارند و تنها اعضاى پيكرشان كه آثار اعمال را در خود حفظ كرده‌اند ، به عنوان يك گواه گويا و انكارناپذير ، چگونگى اعمالشان را بازگو مىكنند .\r\n\r\n","description":"","footnote":"\r\n( 1 ) سوره الرحمن آيه 39 و 41 .\r\n","page_name":" 89 ","page_number":89},
  {"content":"\r\nدر مرحله بعد ، مهر از زبان آنها برداشته مىشود ، و به سخن مىآيند و از آنها پرسش مىشود ، آنها نيز با مشاهده روشن شدن حقايق در پرتو گواهى اعضا ، به اعمال خود اعتراف مىكنند ، درست همانند مجرمى كه با مشاهده آثار عينى جرم چاره اى جز اعتراف نمىبيند .\r\nبعضى از مفسران نيز در تفسير اين آيات احتمال داده‌اند كه آيات نفى كننده سؤال اشاره به سؤال و جواب زبانى است ، و آيات اثبات كننده سؤال اشاره به سؤالاتى است كه از اعضاى بدن مىشود و آنها به زبانحال - همانند رنگ رخسار انسان كه خبر از سر درون او مىدهد - حقايق را بازگو مىكنند .\r\nو در هر صورت اختلافى در ميان اين دو دسته آيات نيست .\r\nدر آيه بعد براى تكميل بحث رستاخيز ، اشاره به مساله « سنجش اعمال » مىكند كه نظير آن در سوره‌هاى ديگر قرآن از جمله در سوره مؤمنون آيه 102 و 103 و سوره قارعه آيه 6 و 8 آمده است .\r\nنخست مىگويد : « مساله توزين اعمال در آن روز حق است » ( * ( وَالْوَزْنُ يَوْمَئِذٍ الْحَقُّ ) * ) ( 1 ) .\r\n\r\nترازوى سنجش اعمال در قيامت چيست ؟\r\nدرباره چگونگى توزين اعمال در روز رستاخيز ، بحث فراوانى در ميان مفسران و متكلمان شده است ، و از آنجا كه بعضى چنين تصور كرده‌اند ، وزن\r\n\r\n","description":"","footnote":"\r\n( 1 ) بنا بر اين « وزن » به معنى مصدرى است ، يعنى وزن كردن ، و اين كلمه مبتدا و « الحق » خبر آن است ، گرچه احتمالات ديگرى در تركيب جمله فوق داده شده ولى آنچه گفتيم از همه نزديكتر است .\r\n","page_name":" 90 ","page_number":90},
  {"content":"\r\nو ترازو ، در آن جهان ، همانند وزن و ترازو در اين جهان است ، و از طرفى اعمال انسان سنگينى و وزنى ندارد كه بتوان آن را با ترازو سنجيد ، ناچار شده‌اند ، از طريق تجسم اعمال ، و يا اينكه خود اشخاص را به جاى اعمالشان در آن روز وزن مىكنند ، مشكل را حل نمايند ، و حتى عبارتى از « عبيد بن عمير » نقل شده است كه مىگويد : يؤتى بالرجل الطويل العظيم فلا يزن جناح بعوضة :\r\n« يعنى در آن روز ، افراد بزرگ جثه اى را مىآورند كه در ترازوى سنجش به اندازه بال مگسى وزن ندارند » ! ( 1 ) اشاره به اينكه ظاهرا آدمهاى با شخصيتى بودند و در باطن هيچ ! .\r\nولى اگر مساله مقايسه زندگى آن جهان را با زندگى دنيا كنار بگذاريم و توجه داشته باشيم كه همه چيز در آنجا با اينجا متفاوت است ، درست همانند تفاوتى كه ميان زندگى جنين در عالم رحم ، با زندگى انسان در اين دنيا وجود دارد ، و نيز توجه داشته باشيم كه در فهم معانى الفاظ ، نبايد هميشه ، به دنبال مصداقهاى موجود و معين برويم ، بلكه مفاهيم را از نظر نتيجه بررسى كنيم ، مساله « وزن در روز رستاخيز » كاملا حل خواهد شد .\r\nتوضيح اينكه در گذشته هنگامى كه مثلا نام « چراغ » برده مىشد ، ظرفى به نظر مىرسيد كه مقدارى ماده روغنى در آن ريخته شده بود و فتيله اى در ميان آن نصب گرديده و احتمالا حبابى نيز روى آن براى تنظيم هوا قرار داده شده بود ، در حالى كه امروز از كلمه چراغ چيز ديگرى مىفهميم ، دستگاهى كه نه ظرفى براى روغن دارد ، و نه فتيله اى ، و نه حبابى براى تنظيم هوا ، اما آنچه چراغ امروز را با ديروز پيوند مىدهد ، همان هدف و نتيجه آن است ، يعنى وسيله اى كه تاريكى را از ميان مىبرد .\r\n\r\n","description":"","footnote":"\r\n( 1 ) اين روايت را در تفسير « مجمع البيان » و تفسير « طبرى » از « عبيد بن عمير » نقل مىكنند و ظاهر عبارت اين است كه اين سخن از خود عبيد است نه از پيامبر ص .\r\n","page_name":" 91 ","page_number":91},
  {"content":"\r\nدر مساله « ميزان » نيز چنين است و در همين جهان مىبينيم كه با گذشت زمان « ترازوها » چه اندازه دگرگون شده‌اند ، و حتى لفظ ميزان به وسائل ديگر سنجش نيز گفته مىشود ، مانند « ميزان الحراره » ( وسيله سنجش گرما ) « ميزان - الهوا » ( وسيله سنجش هوا ) و مانند آن .\r\nبنا بر اين ، آنچه مسلم است اين است كه در روز رستاخيز اعمال انسان با وسيله خاصى سنجيده مىشود نه با ترازوهايى همانند ترازوهاى دنيا ، و چه بسا آن وسيله همان وجود انبياء و امامان و افراد صالح بوده باشد ، و در رواياتى كه از طرق اهل بيت ع به ما رسيده اين مطلب به خوبى ديده مىشود .\r\nدر بحار الانوار از امام صادق ع در پاسخ سؤال از تفسير آيه و نَضَعُ الْمَوازِينَ الْقِسْطَ ( 1 ) چنين ميخوانيم :\r\nو الموازين الانبياء و الاوصياء و من الخلق من يدخل الجنة به غير حساب !\r\n: « ميزان سنجش در آن روز پيامبران و اوصياى آنها هستند و از مردم كسانى مىباشند كه بدون حساب وارد بهشت مىشوند » ! ( يعنى كسانى كه در پرونده اعمال آنها نقطه تاريكى وجود ندارد ) ( 2 ) .\r\nو در روايت ديگرى چنين نقل شده است :\r\nان امير المؤمنين و الأئمة من ذريته هم الموازين\r\n: « يعنى امير مؤمنان و امامان از فرزندان او ترازوهاى سنجشاند » ( 3 ) .\r\nو در يكى از زيارات مطلقه امير مؤمنان على ع مىخوانيم :\r\nالسلام على ميزان الاعمال\r\n: « سلام بر ميزان سنجش اعمال » ! در واقع مردان و زنان نمونه جهان ، مقياسهاى سنجش اعمال انسانها هستند و هر كس به آن اندازه كه به آنها شباهت دارد ، وزن دارد ، و آنها كه از ايشان بيگانه‌اند ، كم وزن يا بىوزنند .\r\n\r\n","description":"","footnote":"\r\n( 1 ) سوره انبياء آيه 47 .\r\n( 2 ) و ( 3 ) بحار الانوار طبع جديد جلد 7 صفحه 252 و 251 .\r\n","page_name":" 92 ","page_number":92},
  {"content":"\r\nحتى در اين جهان نيز دوستان خدا مقياس سنجشند ، ولى از آنجا كه بسيارى از حقايق در اين عالم در پرده ابهام مىماند و در روز قيامت كه به مقتضاى وَبَرَزُوا لِلَّه الْواحِدِ الْقَهَّارِ ( ابراهيم - 48 ) روز بروز و ظهور است اين واقعيتها آشكار مىگردد .\r\nو از اينجا روشن مىشود كه چرا « موازين » جمع بسته شده است ، زيرا اولياى حق كه ترازوهاى سنجشند ، متعددند .\r\nاين احتمال نيز وجود دارد كه هر كدام از آنها در صفتى ممتاز بوده‌اند ، بنا بر اين هر يك ميزان سنجش يكى از صفات و اعمال آدمى هستند و چون اعمال و صفات انسانها مختلف است ، الگوها و ترازوهاى سنجش نيز بايد مختلف باشد .\r\nو نيز از اينجا روشن مىشود كه آنچه در بعضى از روايات مانند روايتى از امام صادق ع وارد شده كه پرسيدند\r\nما معنى الميزان قال العدل\r\n: « معنى ميزان چيست ؟ فرمود عدل است » ( 1 ) منافاتى با آنچه گفتيم ندارد ، زيرا دوستان خداوند و مردان و زنان نمونه جهان ، مظهر عدل مىباشند ، عدل از نظر فكر و عدل از نظر عقيده و عدل از نظر صفات و اعمال ( دقت كنيد ) .\r\nدر جمله بعد مىفرمايد : « آنها كه ميزانهاى سنجششان سنگين است رستگارانند و آنها كه ميزانهاى سنجششان سبك است كسانى هستند كه سرمايه وجود خود را به خاطر ظلم و ستمى كه در برابر آيات ما داشتند از دست داده‌اند » ( * ( فَمَنْ ثَقُلَتْ مَوازِينُه فَأُولئِكَ هُمُ الْمُفْلِحُونَ وَمَنْ خَفَّتْ مَوازِينُه فَأُولئِكَ الَّذِينَ خَسِرُوا أَنْفُسَهُمْ بِما كانُوا بِآياتِنا يَظْلِمُونَ ) * ) .\r\nبديهى است منظور از سبكى و سنگينى ميزان اعمال ، سبكى و سنگينى خود ميزان نيست بلكه ارزش و وزن چيزهايى است كه با ميزان سنجيده مىشود .\r\nضمنا تعبير « * ( خَسِرُوا أَنْفُسَهُمْ ) * » ( سرمايه وجود خود را از دست دادند ) اشاره\r\n\r\n","description":"","footnote":"\r\n( 1 ) تفسير نور الثقلين جلد 2 صفحه 5 .\r\n","page_name":" 93 ","page_number":93},
  {"content":"\r\nلطيفى به اين واقعيت است كه اين گونه اشخاص گرفتار بزرگترين زيان و خسران مىشوند ، زيرا گاهى انسان زيان مىكند و تنها مال يا مقام خود را از دست مى - دهد ، ولى گاهى زيان مىكند و اصل وجود هستى او به هدر مىرود ، بدون اينكه سرمايه اى در برابر آن بدست آورده باشد ، و اين بزرگترين زيان است .\r\nتعبير به « ظلم به آيات » كه در آخر آيه ذكر شده اشاره به اين است كه اين گونه اشخاص نه تنها به خود ستم مىكنند ، بلكه به برنامه‌هاى هدايت الهى نيز ستم كرده‌اند ، زيرا اين برنامه‌ها مىبايست وسيله هدايت و نجات گردد ، و اگر به آن بىاعتنايى شد و اين اثر از آنها بدست نيامد ، به آنها ستم شده است .\r\nدر بعضى از روايات آمده است كه منظور از آيات در اينجا ، پيشوايان بزرگ دين و ائمه هدى هستند ، البته همانطور كه بارها گفته‌ايم ، معنى اين گونه تفسيرها منحصر ساختن مفهوم آيه در آنها نيست ، بلكه آنها مصداق روشن آيات الهى هستند .\r\nجمعى از مفسران ظلم به آيه را به معنى « كفر و انكار » آن گرفته‌اند ، و البته اين معنى از مفهوم ظلم دور نيست ، و در بعضى ديگر از آيات قرآن نيز « ظلم » به همين معنى آمده است .\r\n\r\n[ سوره الأعراف ‹ 7 › : آيه 10 
  ]\r\nوَ لَقَدْ مَكَّنَّاكُمْ فِي الأَرْضِ وَجَعَلْنا لَكُمْ فِيها مَعايِشَ قَلِيلًا ما تَشْكُرُونَ ‹ 10 ›\r\n\r\nترجمه :\r\n10 - و ما تسلط و مالكيت و حكومت بر زمين را براى شما قرار داديم و انواع وسايل زندگى را براى شما فراهم ساختيم اما كمتر شكرگزارى مىكنيد ( و اينهمه موهبت را بجا مصرف نمىنمائيد ) .\r\n","description":"","footnote":"","page_name":" 94 ","page_number":94},
  {"content":"\r\n\r\nتفسير : مقام با عظمت انسان در جهان هستى\r\nبه دنبال آياتى كه اشاره به مبدء و معاد در آنها شده بود در اين آيه و آيات بعد ، « انسان » و عظمت و اهميت مقام او و چگونگى آفرينش اين نوع و افتخاراتى كه خداوند به او داده ، و پيمانهايى كه در برابر اينهمه نعمت از او گرفته است ، مورد بحث قرار مىگيرد ، تا از اين راه پايه‌هاى تربيت و تكامل او محكمتر گردد .\r\nنخست در يك آيه ، همه اين مطالب را به گونه خلاصه ذكر كرده سپس در آيات بعد بطور مشروح آورده است .\r\nدر آغاز مىگويد : « ما مالكيت و حكومت ، و تسلط شما را بر زمين ، مقرر داشتيم » ( * ( وَلَقَدْ مَكَّنَّاكُمْ فِي الأَرْضِ ) * ) .\r\n« و انواع وسائل زندگى را براى شما در آن قرار داديم » ( * ( وَجَعَلْنا لَكُمْ فِيها مَعايِشَ ) * ) .\r\n« اما با اين حال كمتر شكر اين همه نعمت و موهبت را بجاى مىآوريد » ( * ( قَلِيلًا ما تَشْكُرُونَ ) * ) .\r\n« تمكين » ، تنها به اين معنا نيست كه شخصى را در محلى جاى دهند ، بلكه به اين معنى است كه تمام وسائل كار را در اختيار او بگذارند ، به او قدرت و توانايى بخشند ، ابزار كار را فراهم كنند و موانع را بر طرف سازند ، به مجموع اينها كلمه « تمكين » اطلاق مىشود ، درباره يوسف در قرآن مجيد مىخوانيم :\r\nوَ كَذلِكَ مَكَّنَّا لِيُوسُفَ فِي الأَرْضِ ( 1 ) : « اين چنين يوسف را در سرزمين مصر تمكين بخشيديم ( و همه گونه قدرت در اختيار او قرار داديم ) .\r\n\r\n","description":"","footnote":"\r\n( 1 ) سوره يوسف آيه 56 .\r\n","page_name":" 95 ","page_number":95},
  {"content":"\r\nاين آيه مانند بعضى ديگر از آيات قرآن ، پس از ذكر نعمتهاى پروردگار ، مردم را دعوت به شكرگزارى مىكند ، و ناسپاسى آنها را نكوهش مىنمايد .\r\nبديهى است ، زنده كردن حس شكرگزارى و قدردانى در مردم در برابر نعمتهاى خدا تنها براى اين است كه طبق فرمان فطرت در برابر بخشنده نعمت ، خضوع كنند ، او را بشناسند و فرمانش را به جان و دل بپذيرند و به اين وسيله هدايت و تربيت شوند ، نه اينكه شكرگزارى كمترين اثرى در مقام با عظمت پروردگار داشته باشد ، بلكه اثر آن همانند آثار همه عبادتها و فرمانهاى او عايد خود انسان مىشود .\r\n","description":"","footnote":"","page_name":" 96 ","page_number":96},
  {"content":"\r\n\r\n[ سوره الأعراف ‹ 7 › : آيات 11 تا 18 
  ]\r\nوَ لَقَدْ خَلَقْناكُمْ ثُمَّ صَوَّرْناكُمْ ثُمَّ قُلْنا لِلْمَلائِكَةِ اسْجُدُوا لآدَمَ فَسَجَدُوا إِلَّا إِبْلِيسَ لَمْ يَكُنْ مِنَ السَّاجِدِينَ ‹ 11 › قالَ ما مَنَعَكَ أَلَّا تَسْجُدَ إِذْ أَمَرْتُكَ قالَ أَنَا خَيْرٌ مِنْه خَلَقْتَنِي مِنْ نارٍ وَخَلَقْتَه مِنْ طِينٍ ‹ 12 › قالَ فَاهْبِطْ مِنْها فَما يَكُونُ لَكَ أَنْ تَتَكَبَّرَ فِيها فَاخْرُجْ إِنَّكَ مِنَ الصَّاغِرِينَ ‹ 13 › قالَ أَنْظِرْنِي إِلى يَوْمِ يُبْعَثُونَ ‹ 14 › قالَ إِنَّكَ مِنَ الْمُنْظَرِينَ ‹ 15 ›\r\nقالَ فَبِما أَغْوَيْتَنِي لأَقْعُدَنَّ لَهُمْ صِراطَكَ الْمُسْتَقِيمَ ‹ 16 › ثُمَّ لآتِيَنَّهُمْ مِنْ بَيْنِ أَيْدِيهِمْ وَمِنْ خَلْفِهِمْ وَعَنْ أَيْمانِهِمْ وَعَنْ شَمائِلِهِمْ وَلا تَجِدُ أَكْثَرَهُمْ شاكِرِينَ ‹ 17 › قالَ اخْرُجْ مِنْها مَذْؤُماً مَدْحُوراً لَمَنْ تَبِعَكَ مِنْهُمْ لأَمْلأَنَّ جَهَنَّمَ مِنْكُمْ أَجْمَعِينَ ‹ 18 ›\r\n\r\nترجمه :\r\n11 - ما شما را آفريديم سپس صورتبندى كرديم سپس به فرشتگان گفتيم براى آدم خضوع كنيد آنها سجده كردند جز ابليس كه از سجده كنندگان نبود .\r\n","description":"","footnote":"","page_name":" 97 ","page_number":97},
  {"content":"\r\n12 - ( خداوند به او ) فرمود : چه چيز تو را مانع شد كه سجده كنى در آن هنگام كه به تو فرمان دادم ؟ گفت : من از او بهترم ، مرا از آتش آفريده اى و او را از خاك ! 13 - گفت : از آن ( مقام و مرتبه ات ) فرود آى ! تو حق ندارى در آن ( مقام و رتبه ) تكبر بورزى بيرون رو كه تو از افراد پست و كوچكى ! 14 - ( شيطان ) گفت : مرا تا روز رستاخيز مهلت ده ( و زنده بگذار ) .\r\n15 - فرمود : تو از مهلتداده شدگانى ! 16 - گفت : اكنون كه مرا گمراه ساختى من بر سر راه مستقيم تو براى آنها كمين مىكنم .\r\n17 - سپس از پيشرو و از پشت سر و از طرف راست و از طرف چپ آنها ، به سراغ آنها مىروم و اكثر آنها را شكرگزار نخواهى يافت .\r\n18 - فرمود : از آن ( مقام ) با ننگ و عار و خوارى بيرون رو ، و سوگند ياد مىكنم كه هر كس از آنها از تو پيروى كند جهنم را از شما همگى پر مىكنم !\r\n\r\nتفسير :\r\n\r\nماجراى سركشى و عصيان ابليس\r\nدر هفت سوره از سوره‌هاى قرآن اشاره به آفرينش انسان و چگونگى خلقت او شده است و همانطور كه در آيه پيش اشاره كرديم ، ذكر اين موضوع براى بيان شخصيت انسان و مقام و رتبه او در ميان موجودات جهان ، و احياى حس شكرگزارى در وجود او است .\r\nدر اين سوره‌ها با تعبيرات مختلف ، آفرينش انسان از خاك و سجود فرشتگان براى او ، و سركشى شيطان و سپس موضعگيريش در برابر نوع انسان آمده است .\r\nدر نخستين آيه مورد بحث ، خداوند مىگويد : « ما شما را آفريديم ، و سپس صورتبندى كرديم ، بعد از آن به فرشتگان ( و از جمله ابليس كه در صف آنها قرار داشت اگر چه جزء آنها نبود ) فرمان داديم ، براى آدم جد نخستين شما\r\n","description":"","footnote":"","page_name":" 98 ","page_number":98},
  {"content":"\r\nسجده كنند « ( * ( وَلَقَدْ خَلَقْناكُمْ ثُمَّ صَوَّرْناكُمْ ثُمَّ قُلْنا لِلْمَلائِكَةِ اسْجُدُوا لآدَمَ ) * ) .\r\n« همگى اين فرمان را به جان و دل پذيرفتند و براى آدم سجده كردند ، مگر ابليس كه از سجده كنندگان نبود » ( * ( فَسَجَدُوا إِلَّا إِبْلِيسَ لَمْ يَكُنْ مِنَ السَّاجِدِينَ ) * ) .\r\nاينكه در آيه فوق ، « خلقت » قبل از « صورتبندى » بيان شده ، ممكن است اشاره به اين باشد كه نخست ماده اصلى انسان را آفريديم و بعد ، به آن صورت انسانى بخشيديم .\r\nضمنا همانطور كه در ذيل آيه 34 سوره بقره گفته‌ايم : سجده فرشتگان براى آدم به معنى « سجده پرستش » نبوده است ، زيرا پرستش مخصوص خدا است ، بلكه سجده در اينجا به معنى خضوع و تواضع است ( يعنى در برابر عظمت آدم خضوع كردند ) و يا به معنى سجده براى خداوندى است كه چنين مخلوق موزون و با عظمتى آفريده است .\r\nو نيز همانگونه در ذيل آن آيه گفته‌ايم ، « ابليس » از فرشتگان نبود ، بلكه طبق تصريح آيات قرآن ، از قسم ديگرى از مخلوقات بنام « جن » بوده است ( براى توضيح بيشتر به تفسير نمونه جلد اول صفحه 126 مراجعه كنيد ) .\r\nدر آيه بعد مىگويد : خداوند « ابليس » را به خاطر سركشى و طغيانگرى مؤاخذه كرد ، و « گفت چه چيز سبب شد كه در برابر آدم سجده نكنى و فرمان مرا ناديده بگيرى » ( * ( قالَ ما مَنَعَكَ أَلَّا تَسْجُدَ إِذْ أَمَرْتُكَ ) * ) .\r\nاو در پاسخ به يك عذر ناموجه متوسل گرديد و گفت : « من از او بهترم ، به دليل اينكه مرا از آتش آفريده اى و او را از خاك و گل » ! ( * ( قالَ أَنَا خَيْرٌ مِنْه خَلَقْتَنِي مِنْ نارٍ وَخَلَقْتَه مِنْ طِينٍ ) * ) .\r\nگويا چنين مىپنداشت كه آتش برتر از خاك است ، و اين يكى از\r\n","description":"","footnote":"","page_name":" 99 ","page_number":99},
  {"content":"\r\nبزرگترين اشتباهات ابليس بود ، شايد هم اشتباه نمىكرد و آگاهانه دروغ مىگفت زيرا مىدانيم خاك سرچشمه انواع بركات و منبع تمام مواد حياتى و مهمترين وسيله براى ادامه زندگى موجودات زنده است ، در حالى كه آتش چنين نيست .\r\nدرست است كه آتش يكى از شرايط تجزيه و تركيب موجودات جهان است ، ولى نقش اصلى را همان مواد موجود در خاك دارند و آتش تنها وسيله اى براى تكميل آنها محسوب مىشود .\r\nو نيز درست است كه كره زمين در آغاز كه از خورشيد جدا شد ، به صورت گوى آتشينى بود كه تدريجا سرد شد ، ولى بايد توجه داشت زمين ما دام كه سوزان و شعله ور بود ، مطلقا موجودات زنده اى نداشت از آن زمان حيات و زندگى در اين كره پيدا شد ، كه خاك و گل جاى آتش را گرفت .\r\nبه علاوه هر آتشى در روى زمين پيدا شود ، از موادى سرچشمه مىگيرد كه از خاك بدست آمده است ، خاك سرچشمه پرورش درختان و درختان سرچشمه پيدايش آتش مىباشند ، حتى مواد نفتى يا چربىهايى كه قابل احتراقند نيز بازگشت به خاك يا حيواناتى كه از مواد نباتى تغذيه دارند ، مىكنند .\r\nاز همه اينها گذشته امتياز آدم در اين نبود كه از خاك است ، بلكه امتياز اصلى او همان « روح انسانيت » و مقام خلافت و نمايندگى پروردگار بوده است ، بنا بر اين به فرض كه ماده نخستين شيطان از او برتر باشد ، دليل بر اين نمىشود كه در برابر آفرينش آدم با آن روح و عظمت خداداد و مقام نمايندگى پروردگار ، سجده و خضوع نكند ، و ظاهر اين است كه شيطان همه اين مطالب را مىدانست تنها تكبر و خودپسندى جلو او را گرفت و همه اينها بهانه بود .\r\n","description":"","footnote":"","page_name":" 100 ","page_number":100},
  {"content":"\r\n\r\nنخستين قياس ، قياس شيطان بود\r\nدر روايات متعددى كه از طرق اهل بيت ع به ما رسيده قياس كردن احكام و حقايق دينى به شدت محكوم شده است و در اين اخبار مىخوانيم نخستين كسى كه قياس كرد ، شيطان بود ، امام صادق ع به ابو حنيفه فرمود : لا تقس فان اول من قاس ابليس : « قياس مكن كه نخستين قياس كننده شيطان بود » ( 1 ) .\r\nدر منابع اهل تسنن مانند تفسير « المنار » و تفسير « طبرى » از « ابن عباس » و « ابن سيرين » و « حسن بصرى » نيز اين مطلب نقل شده است ( 2 ) .\r\nمنظور از « قياس » اين است كه موضوعى را به موضوع ديگر كه از بعضى جهات با آن شباهت دارد مقايسه كنيم ، و همان حكمى كه درباره موضوع اول است ، درباره موضوع دوم نيز اجرا شود ، بدون اينكه فلسفه و اسرار حكم اول را كاملا بدانيم ، مثل اينكه مىدانيم « بول » انسان محكوم به نجاست و ناپاكى است و بايد از آن پرهيز كرد ، سپس « عرق » انسان را هم با آن مقايسه كنيم و بگوئيم چون اين دو در پاره اى از جهات و اجزاى تركيبى با هم شباهت دارند ، هر دو ناپاك و نجس هستند ، در حالى كه اگر چه در پاره اى از جهات با هم شباهت دارند ، ولى از جهاتى هم متفاوتند ، يكى رقيقتر و ديگرى غليظتر ، پرهيز از يكى كار ساده اى است و پرهيز از ديگرى بسيار مشكل و طاقتفرسا ، به علاوه تمام فلسفه‌هاى حكم اول بر ما روشن نيست ، و اين يك مقايسه تخمينى بيش نمىباشد .\r\nبه همين جهت پيشوايان ما با الهام از كلام پيامبر ص قياس را شديدا\r\n\r\n","description":"","footnote":"\r\n( 1 ) نور الثقلين جلد دوم صفحه 6 .\r\n( 2 ) المنار جلد 8 صفحه 331 و تفسير طبرى جزء 8 صفحه 98 و تفسير قرطبى جلد 4 صفحه 2607 .\r\n","page_name":" 101 ","page_number":101},
  {"content":"\r\nمحكوم كرده و باطل شمرده‌اند ، زيرا گشوده شدن باب قياس سبب مىشود كه هر كس با مطالعه محدود و فكر كوتاه خود ، به مجرد اينكه دو موضوع را از پاره اى جهات ، مساوى دانست ، حكم يكى را در باره ديگرى اجرا كند ، و به اين ترتيب هرج و مرجى از نظر قوانين و احكام دينى به وجود آيد .\r\nممنوع بودن قياس از نظر حكم خرد منحصر به قوانين دينى نيست ، پزشكان هم اكيدا توصيه مىكنند كه هرگز نسخه بيمارى را به بيمار ديگر ندهيد ، هر چند بيمارى آنها از نظر شما شبيه باشند ، فلسفه آن روشن است ، زيرا دو بيمار ممكن است در نظر ما با هم شباهت داشته باشند ، ولى با اين حال از جهات فراوانى ، مثلا از نظر ميزان تحمل نسبت به دارو ، و گروه خونى و مثلا ميزان قند و اوره و چربى خون تفاوت ميان اين دو بوده باشد كه افراد عادى هرگز نمىتوانند آنها را تشخيص بدهند ، بلكه تشخيص آن منحصرا بوسيله پزشكان ماهر امكان دارد ، اگر بدون در نظر گرفتن اين خصوصيات ، داروى يكى را به ديگرى بدهيم ممكن است نه تنها مفيد نباشد بلكه گاهى سرچشمه خطرات جبران ناپذيرى گردد .\r\nاحكام الهى از اين هم دقيقتر و باريكتر است و به همين دليل در روايات داريم اگر احكام خدا با قياس سنجيده شود ، دين خدا از بين خواهد رفت ، يا فساد آن بيشتر از صلاح آن است ( 1 ) .\r\nبه علاوه پناه بردن به قياس براى كشف احكام الهى نشانه نارسايى مذهب است ، زيرا هنگامى كه براى هر موضوع در مذهب ، حكمى وارد شده باشد ديگر نيازى به قياس نيست ، به همين جهت شيعه چون تمام نيازمنديها را از نظر حكم مذهبى از مكتب اهل بيت ع كه وارثان مكتب پيامبرند ص گرفته ، نيازى نمىبيند كه دست به سوى قياس دراز كند ، ولى فقهاى اهل تسنن چون\r\n\r\n","description":"","footnote":"\r\n( 1 ) به وسائل الشيعه جلد 18 باب قياس مراجعه شود .\r\n","page_name":" 102 ","page_number":102},
  {"content":"\r\nمكتب اهل بيت ع را كه طبق فرمان پيامبر ص بعد از قرآن بايد پناهگاه مسلمانان بوده باشد به دست فراموشى سپرده‌اند و در احكام اسلامى گرفتار كمبود مدرك گرديده‌اند ، چاره اى جز اين نمىبينند كه دست به سوى قياس دراز كنند .\r\nو اما در مورد « شيطان » كه در روايات مىخوانيم او نخستين كسى بود كه قياس كرد ، نكته اش اين است كه او آفرينش خود را از نظر مادى با آفرينش آدم ، مقايسه نمود و برترى آتش را در پاره اى از جهات ، بر خاك دليل بر برترى همه جانبه گرفت ، بدون اينكه به ساير امتيازات خاك و از آن بالاتر به امتيازات روحانى و معنوى آدم توجه كند ، و به اصطلاح از طريق « قياس اولويت » ، اما قياسى كه بر پايه تخمين و گمان و مطالعه سطحى و نامحدودش قرار داشت ، حكم به برترى خود بر آدم نمايد ، و حتى فرمان خدا را به خاطر همين قياس باطل زير پا بگذارد ! جالب اينكه در بعضى از روايات كه از امام صادق ع در كتب شيعه و اهل تسنن هر دو نقل شده است مىخوانيم :\r\nمن قاس امر الدين برأيه قرنه اللَّه تعالى يوم القيامة بابليس\r\n: « كسى كه امر دين را با قياس بسنجد ، خداوند در روز قيامت او را با ابليس ، قرين خواهد كرد » ( 1 ) .\r\nكوتاه سخن اينكه : مقايسه موضوعى بر موضوعى ديگر بدون آگاهى از تمام اسرار آن نمىتواند دليل بر اتحاد حكم آنها شود ، و اگر پاى قياس به مسائل مذهبى كشيده شود ، ضابطه اى براى احكام باقى نمىماند ، زيرا ممكن است ، يك نفر موضوعى را طورى قياس كند و حكم تحريم آن را صادر نمايد و ديگرى\r\n\r\n","description":"","footnote":"\r\n( 1 ) تفسير المنار جلد 8 صفحه 331 و نور الثقلين جلد 2 صفحه 7 .\r\n","page_name":" 103 ","page_number":103},
  {"content":"\r\nآن را با موضوع ديگر قياس كرده و حلال بشمرد ! تنها موضوعى كه مىتوان به عنوان استثناء در اينجا روى آن تكيه كرد ، اين است كه خود قانونگذار يا مثلا خود طبيب ، دليل و فلسفه حكم خود را بيان كند كه در اين صورت مىتوان هر كجا كه آن دليل و فلسفه موجود است ، حكم را جارى ساخت ، و اصطلاحا آن را « قياس منصوص العلة » مىگويند ، مثلا اگر طبيب به بيمار بگويد بايد از فلان ميوه پرهيز كنى ، زيرا ترش است ، بيمار مىفهمد كه ترشى براى او ضرر دارد و بايد از آن پرهيز كند هر چند در غير آن ميوه باشد ، همچنين اگر در قرآن يا سنت ، تصريح شود كه از شراب بپرهيزيد زيرا مسكر است ، از آن مىفهميم كه هر مايع مسكرى ( اگر چه شراب نباشد ) حرام است ، اين گونه قياس ممنوع نيست چون دليل آن ذكر شده و قطعى است ، تنها در موردى ممنوع است كه ما فلسفه و دليل حكم را به طور قطع از تمام جهات ندانيم .\r\nالبته بحث قياس ، بحثى است بسيار پردامنه ، كه آنچه در بالا گفته شد ، تنها فشرده اى از آن بود ، براى توضيح بيشتر به كتب اصول فقه و كتب اخبار ، باب قياس مراجعه فرمائيد ، و ما اين بحث را در اينجا با ذكر حديث زير به پايان مىرسانيم :\r\nدر كتاب « علل الشرائع » چنين نقل شده كه « ابو حنيفه وارد بر امام صادق ع شد امام به او فرمود به من خبر داده‌اند كه تو در احكام خدا قياس مىكنى ، ابو حنيفه گفت : آرى چنين است من قياس مىكنم ، امام ع گفت :\r\nاين كار را ديگر تكرار نكن ، زيرا نخستين كسى كه قياس كرد ابليس بود ، آنجا كه گفت : * ( خَلَقْتَنِي مِنْ نارٍ وَخَلَقْتَه مِنْ طِينٍ ) * ، او آتش و گل را با هم\r\n","description":"","footnote":"","page_name":" 104 ","page_number":104},
  {"content":"\r\nمقايسه كرد ، در حالى اگر نورانيت و روحانيت آدم را با نورانيت آتش مقايسه مىكرد ، تفاوت ميان آن دو را در مىيافت ، و برترى يكى را بر ديگرى تشخيص مىداد » ( 1 ) .\r\n\r\nپاسخ يك سؤال\r\nدر اينجا يك سؤال باقى مىماند ، و آن اينكه چگونه شيطان ، با خدا سخن گفت ، مگر وحى بر او نازل مىشده است ؟\r\nپاسخ اين سؤال اين است كه گفتگوى خدا ، هميشه جنبه وحى ندارد ، بلكه وحى عبارت از پيام رسالت و نبوت است ، و هيچ مانعى ندارد كه خداوند با شخص ديگرى نه به عنوان وحى و رسالت ، بلكه از طريق الهام درونى ، يا به وسيله بعضى از فرشتگان سخن بگويد ، خواه اين شخص از صالحان و پاكان باشد ، همانند مريم و مادر موسى يا از ناصالحان باشد مانند شيطان ! - اكنون به تفسير بقيه آيات باز مىگرديم :\r\nاز آنجا كه امتناع شيطان از سجده كردن ، براى آدم ع يك امتناع ساده و معمولى نبود و نه يك گناه عادى محسوب مىشد ، بلكه يك سركشى و تمرد آميخته به اعتراض و انكار مقام پروردگار بود ، زيرا اينكه مىگويد : من از او بهترم در واقع به اين معنى است كه فرمان تو در مورد سجده بر آدم ، بر خلاف حكمت و عدالت است ، و موجب مقدم داشتن « مرجوح » بر « راجح » ! به اين جهت ، مخالفت او سر از كفر و انكار علم و حكمت خدا در آورد و به همين جهت ، مىبايست تمام مقامها و موقعيتهاى خويش را در درگاه الهى از دست بدهد ، به همين سبب\r\n\r\n","description":"","footnote":"\r\n( 1 ) نور الثقلين جلد 2 ص 9 .\r\n","page_name":" 105 ","page_number":105},
  {"content":"\r\nخداوند او را از آن مقام برجسته و موقعيتى كه در صفوف فرشتگان پيدا كرده بود بيرون كرد و به او فرمود : « از اين مقام و مرتبه ، فرود آى » ( * ( قالَ فَاهْبِطْ مِنْها ) * ) .\r\nدر مورد ضمير « منها » جمعى از مفسران معتقدند كه به « آسمان » يا « بهشت » بر مىگردد ، و بعضى به « مقام و درجه » باز گردانده‌اند كه از نظر نتيجه ، چندان تفاوتى با هم ندارند .\r\nسپس سرچشمه اين سقوط و تنزل را با اين جمله ، براى او شرح مىدهد كه « تو حق ندارى در اين مقام و مرتبه ، راه تكبر ، پيش گيرى » ( * ( فَما يَكُونُ لَكَ أَنْ تَتَكَبَّرَ فِيها ) * ) .\r\nو باز به عنوان تاكيد بيشتر ، اضافه مىفرمايد : « بيرون رو كه از افراد پست و ذليل هستى » ( يعنى نه تنها با اين عمل بزرگ نشدى ، بلكه به عكس به خوارى و پستى گرائيدى ) ( * ( فَاخْرُجْ إِنَّكَ مِنَ الصَّاغِرِينَ ) * ) .\r\nاز اين جمله به خوبى روشن مىشود كه تمام بدبختى شيطان ، مولود تكبر او بود ، اين خود برتربينى او ، كه خود را در مقامى بيش از آنچه شايسته آن بود قرار داد ، سبب شد كه نه تنها بر آدم سجده نكند ، بلكه علم و حكمت خدا را انكار نمايد و به فرمان او خرده گيرد ، و سرانجام تمام مقام و حيثيت خود را از دست بدهد ، و به جاى بزرگى ، پستى و ذلت را براى خويش بخرد ، يعنى نه تنها به هدف نرسيد ، بلكه درست در جهت عكس آن قرار گرفت .\r\nدر نهج البلاغه در « خطبه قاصعه » از امير مؤمنان على ع به هنگام نكوهش كبر و خود برتربينى چنين مىخوانيم :\r\nفاعتبروا بما كان من فعل اللَّه بابليس اذا حبط عمله الطويل و جهده الجهيد ، و كان قد عبد اللَّه ستة آلاف . .\r\nعن كبر ساعة واحدة فمن ذا بعد ابليس يسلم على اللَّه به مثل معصيته ؟ ! كلا ما كان اللَّه سبحانه ليدخل الجنة بشرا بامر اخرج به منها ملكا ان حكمه فى اهل السماء و اهل الارض لواحد\r\n( 1 ) : « پند و عبرت گيريد به آنچه خداوند با ابليس\r\n\r\n","description":"","footnote":"\r\n( 1 ) نهج البلاغه خطبه 192 طبق نهج البلاغه صبحى صالح .\r\n","page_name":" 106 ","page_number":106},
  {"content":"\r\nرفتار كرد ، در آن هنگام كه اعمال و عبادات طولانى و تلاش و كوششهاى او را كه شش هزار سال بندگى خدا كرده بود . . . به خاطر ساعتى تكبر ورزيدن بر باد داد ، با اينحال چه كسى بعد از ابليس مىتواند از كيفر خدا در برابر انجام همان معصيت مصون بماند ؟ نه ، هرگز ، ممكن نيست خداوند ، انسانى را به بهشت بفرستد ، در برابر كارى كه به خاطر آن فرشته اى را از بهشت رانده است ( 1 ) حكم خداوند در باره اهل آسمان و زمين يكى است » .\r\nدر حديثى نيز از امام على بن الحسين ع چنين نقل شده كه فرمود : « گناهان شعب و سرچشمه هايى دارد ، اولين سرچشمه گناه و معصيت پروردگار ، » تكبر « است كه گناه ابليس بود و به خاطر آن از انجام فرمان خدا امتناع كرد و تكبر ورزيد و از كافران شد و سپس » حرص « بود كه سرچشمه گناه ( و ترك اولى ) از ناحيه آدم و حوا شد . . . سپس » حسد « بود كه سرچشمه گناه فرزندش ( قابيل ) گرديد و نسبت به برادرش ( هابيل ) حسد ورزيد و او را به قتل رسانيد » ( 2 ) .\r\nاز امام صادق ع نيز نقل شده كه فرمود :\r\nاصول الكفر ثلاثة الحرص و الاستكبار و الحسد فاما الحرص فان آدم حين نهى عن الشجرة ، حمله الحرص على ان اكل منها و اما الاستكبار فابليس حيث امر بالسجود لادم فابى و اما الحسد فابنا آدم حيث قتل احدهما صاحبه\r\n( 3 ) .\r\n« اصول و ريشه‌هاى كفر و عصيان ، سه چيز است ، حرص و تكبر و حسد ، اما حرص سبب شد كه آدم از درخت ممنوع بخورد ، و اما تكبر سبب شد كه ابليس از فرمان خدا سرپيچى كند ، و اما حسد ، سبب شد كه يكى از فرزندان آدم ديگرى را به قتل رساند ! » .\r\n\r\n","description":"","footnote":"\r\n( 1 ) اطلاق « فرشته » بر شيطان به خاطر آن است كه در صفوف آنها جاى داشت و هم رديف آنها بود نه اينكه از خود آنها باشد چنان كه سابقا هم اشاره كرديم .\r\n( 2 ) سفينة البحار جلد 2 صفحه 458 ( ماده كبر ) .\r\n( 3 ) اصول كافى جلد 2 صفحه 219 باب اصول الكفر .\r\n","page_name":" 107 ","page_number":107},
  {"content":"\r\nاما داستان شيطان به همين جا پايان نيافت ، او به هنگامى كه خود را مطرود دستگاه خداوند ديد ، طغيان و لجاجت را بيشتر كرد و به جاى توبه و بازگشت به سوى خدا و اعتراف به اشتباه ، تنها چيزى كه از خدا تقاضا كرد اين بود كه گفت :\r\n« خدايا ! مرا تا پايان دنيا مهلت ده ، و زنده بگذار » ( * ( قالَ أَنْظِرْنِي إِلى يَوْمِ يُبْعَثُونَ ) * ) .\r\nاين تقاضاى او به اجابت رسيد و خداوند فرمود : « به تو مهلت داده خواهد شد » ( * ( قالَ إِنَّكَ مِنَ الْمُنْظَرِينَ ) * ) گرچه در اين آيات تصريح نشده است كه چه اندازه از تقاضاى شيطان پذيرفته گرديد ، ولى در آيه 38 سوره حجر مىخوانيم كه به او گفته شد فَإِنَّكَ مِنَ الْمُنْظَرِينَ إِلى يَوْمِ الْوَقْتِ الْمَعْلُومِ : « به تو تا روز معينى مهلت داده خواهد شد » يعنى تمام تقاضاى او به اجابت نرسيد ، بلكه به مقدارى كه خداوند مىخواست انجام شد ( در باره معنى « إِلى يَوْمِ الْوَقْتِ الْمَعْلُومِ » ذيل آيه 38 سوره حجر به خواست خدا بحث خواهيم كرد ) .\r\nولى او نمىخواست براى جبران گذشته زنده بماند و عمر طولانى كند ، بلكه هدف خود را از اين عمر طولانى چنين بيان كرد : « اكنون كه مرا گمراه ساختى ! بر سر راه مستقيم تو كمين مىكنم و آنها را از راه بدر مىبرم » ( * ( قالَ فَبِما أَغْوَيْتَنِي لأَقْعُدَنَّ لَهُمْ صِراطَكَ الْمُسْتَقِيمَ ) * ) تا همانطور كه من گمراه شدم ، آنها نيز به گمراهى بيفتند ! .\r\n\r\nنخستين پايه گذار مكتب جبر شيطان بود !\r\nاز آيه فوق بر مىآيد كه شيطان براى تبرئه خويش ، نسبت جبر به خداوند داد ، و گفت : چون تو مرا گمراه ساختى ، من نيز در گمراهى نسل آدم كوشش\r\n","description":"","footnote":"","page_name":" 108 ","page_number":108},
  {"content":"\r\nخواهيم كرد .\r\nگرچه بعضى از مفسران ، اصرار دارند كه جمله « فبما اغويتنى » را طورى تفسير كنند كه مفهوم آن جبر نباشد ، ولى ظاهرا هيچ موجبى براى اين اصرار نيست ، زيرا ظاهر جمله معنى جبر را مىرساند و از شيطان هم ، هيچ بعيد به نظر نمىرسد كه چنين سخنى را بگويد .\r\nگواه بر اين سخن ، حديثى است كه از امير مؤمنان على ع نقل شده كه « به هنگام مراجعت از صفين ، پير مردى از » قضا و قدر « سؤال كرد و حضرت در پاسخ فرمود : آنچه انجام داديم همه قضا و قدر الهى بوده ، پير مرد چنين پنداشت كه منظور همان مساله جبر است ، حضرت با شدت تمام ، او را از اين پندار باطل باز داشت و ضمن سخنان مفصلى به او فرمود : تلك مقالة اخوان عبدة الاوثان و خصماء الرحمن و حزب الشيطان : « اين گفتار بتپرستان و دشمنان خدا و حزب شيطان است » ( 1 ) سپس قضا و قدر را به معنى قضا و قدر تشريعى يعنى فرمانها و تكاليف پروردگار تفسير فرمود » . و از اينجا روشن مىشود نخستين كسى كه دم از مكتب جبر زد شيطان بود .\r\nسپس شيطان ، براى تاييد و تكميل گفتار خود ، اضافه كرد كه نه تنها بر سر راه آنها كمين مىكنم بلكه « از پيشرو ، و از پشت سر ، و از طرف راست ، و از طرف چپ از چهار طرف ، به سراغ آنها مىروم ، و اكثر آنها را شكرگزار نخواهى يافت » ( * ( ثُمَّ لآتِيَنَّهُمْ مِنْ بَيْنِ أَيْدِيهِمْ وَمِنْ خَلْفِهِمْ وَعَنْ أَيْمانِهِمْ وَعَنْ شَمائِلِهِمْ وَلا تَجِدُ أَكْثَرَهُمْ شاكِرِينَ ) * ) .\r\nممكن است تعبير بالا ، كنايه از اين باشد كه شيطان ، انسان را « محاصره » مىكند و سعى دارد به هر وسيله اى كه ممكن است براى وسوسه و گمراهى او\r\n\r\n","description":"","footnote":"\r\n( 1 ) اصول كافى جلد 1 باب جبر و قدر صفحه 120 .\r\n","page_name":" 109 ","page_number":109},
  {"content":"\r\nبكوشد ، و اين تعبير در كلمات روزمره نيز ديده مىشود ، كه مىگوئيم فلان كس از چهار طرف گرفتار قرض يا بيمارى يا دشمن شده است .\r\nو اينكه سمت بالا و پائين ذكر نشده به خاطر آن است كه انسان معمولا در چهار سمت ، حركت و فعاليت دارد .\r\nاما در روايتى كه از امام باقر ع نقل شده ، تفسير عميقترى براى اين چهار جهت ديده مىشود ، آنجا كه مىفرمايد : « منظور از آمدن شيطان به سراغ انسان از » پيش « رو اين است كه آخرت و جهانى را كه در پيش دارد در نظر او سبك و ساده جلوه مىدهد ، و منظور از » پشت سر « اين است كه آنها را به گرد - آورى اموال و تجمع ثروت و بخل از پرداخت حقوق واجب به خاطر فرزندان و وارثان دعوت مىكند ، و منظور از » طرف راست « اين است كه امور معنوى را به وسيله شبهات و ايجاد شك و ترديد ، ضايع مىسازد ، و منظور از » طرف چپ « اين است كه لذات مادى و شهوات را در نظر آنها جلوه مىدهد ( 1 ) .\r\nدر آخرين آيه مورد بحث بار ديگر فرمان بيرون رفتن ابليس از حريم قرب خدا و مقام و منزلت بالا صادر مىشود ، با اين تفاوت كه در اينجا حكم طرد او به صورت تحقيرآميزتر و شديدتر صادر شده است و شايد به خاطر لجاجتى بود كه شيطان در مورد اصرار در وسوسه افراد انسان به خرج داد ، يعنى در آغاز تنها گناه او سركشى از اطاعت فرمان خدا بود و به همين جهت فرمان خروج او صادر شد ، اما بعدا گناه بزرگ ديگرى بر گناه خود افزود و آن تصميم گمراه ساختن دگران بود ، به او فرمود : « از اين مقام با بدترين ننگ و عار بيرون رو و با خوارى و ذلت فرود آى » ! ( * ( قالَ اخْرُجْ مِنْها مَذْؤُماً مَدْحُوراً ) * ) ( 2 ) .\r\n\r\n","description":"","footnote":"\r\n( 1 ) تفسير مجمع البيان جلد 4 صفحه 403 .\r\n( 2 ) « مذؤم » از ماده « ذئم » ( بر وزن طعم ) به معنى عيب شديد است ، و « مدحور » از ماده « دحر » ( بر وزن دهر ) به معنى بيرون راندن توأم با ذلت و خوارى است .\r\n","page_name":" 110 ","page_number":110},
  {"content":"\r\n« و سوگند ياد مىكنم كه هر كس از تو پيروى كند ، جهنم را از تو و آنها پر سازم » ( * ( لَمَنْ تَبِعَكَ مِنْهُمْ لأَمْلأَنَّ جَهَنَّمَ مِنْكُمْ أَجْمَعِينَ ) * ) .\r\n\r\nفلسفه آفرينش و مهلت دادن به شيطان\r\nدر اين گونه بحثها معمولا سؤالات مختلفى به ذهن مىآيد كه از همه مهمتر اين دو سؤال است .\r\n1 - خداوند چرا شيطان را آفريد ؟ با اينكه مىدانست سرچشمه وسوسه‌ها و گمراهيها مىشود ؟ .\r\n2 - بعد از آنكه شيطان مرتكب چنان گناه بزرگى شد ، چرا خداوند تقاضاى او را مبنى بر ادامه حيات او پذيرفت ؟ .\r\nدرباره سؤال اول در جلد اول تفسير نمونه پاسخ گفتيم ، كه اولا خلقت شيطان از آغاز ، خلقت پاك و بىعيبى بود و به همين دليل ، ساليان دراز در صف مقربان درگاه خدا و فرشتگان بزرگش جاى گرفته بود ، اگر چه از نظر آفرينش جزء آنها نبود ، سپس با سوء استفاده از آزادى خود ، بناى طغيان و سركشى گذاشت و رانده درگاه خداوند گرديد و لقب شيطان را به خود اختصاص داد .\r\nثانيا - وجود شيطان براى پويندگان راه حق نه تنها زيانبخش نيست ، بلكه رمز تكامل نيز محسوب مىشود ، زيرا وجود يك دشمن قوى در مقابل انسان ، باعث پرورش و ورزيدگى او مىگردد ، و اصولا هميشه تكاملها در ميان تضادها به وجود مىآيد ، و هيچ موجودى راه كمال را نمىپويد مگر اينكه در مقابل ضد نيرومندى قرار گيرد .\r\nنتيجه اينكه شيطان گرچه به حكم آزادى اراده در برابر اعمال خلاف خود مسئول است ، ولى وسوسه‌هاى او ، زيانى براى بندگان خدا و آنهايى كه مىخواهند در راه حق گام بردارند نخواهد داشت ، بلكه به طور غير مستقيم براى آنها ثمربخش خواهد بود .\r\n","description":"","footnote":"","page_name":" 111 ","page_number":111},
  {"content":"\r\nپاسخ سؤال دوم از آنچه در جواب سؤال اول گفتيم نيز روشن مىشود ، زيرا ادامه حيات او به عنوان وجود يك نقطه منفى براى تقويت نقاط مثبت نه تنها ضرر نداشت ، بلكه مؤثر نيز بود ، حتى قطع نظر از وجود شيطان در درون خود ما ، غرائز مختلفى وجود دارد ، كه چون در برابر نيروهاى عقلانى و روحانى قرار گيرند ، يك ميدان تضاد را تشكيل مىدهند كه در اين ميدان پيشرفت و تكامل و پرورش وجود انسان صورت مىگيرد ، ادامه حيات شيطان نيز تقويت مبانى اين تضاد است ، به تعبير ديگر هميشه وجود يك راه راست با توجه به خطوط انحرافى پيرامون آن مشخص مىشود و تا چنين مقايسه اى در ميان نباشد ، راه راست بازشناخته نخواهد شد .\r\nاز اين گذشته همانطور كه در بعضى از احاديث مىخوانيم ، شيطان بعد از انجام آن گناه ، سعادت و نجات خود را در جهان ديگر به كلى به خطر انداخت ، و لذا در برابر عباداتى كه كرده بود ، تقاضاى عمر طولانى در اين دنيا كرد كه طبق قانون عدالت پروردگار ، اين تقاضا پذيرفته شد .\r\nاين « نكته » مهم را نيز بايد توجه داشت كه خداوند اگر چه شيطان را در انجام وسوسه هايش آزاد گذاشته ولى انسان را در برابر او بىدفاع قرار نداده است ، زيرا « اولا » نيروى عقل و خرد به او بخشيده كه مىتواند سد نيرومندى در مقابل وسوسه‌هاى شيطان به وجود آورد ( مخصوصا اگر پرورش يابد و تربيت شود ) « و ثانيا » فطرت پاك و عشق به تكامل را در درون وجود انسان به عنوان يك عامل سعادت قرار داده و « ثالثا » فرشتگانى كه الهام بخش نيكيها هستند ، به كمك انسانهايى كه مىخواهند از وسوسه‌هاى شيطان بر كنار بمانند مىفرستد ، آن چنان كه قرآن مىگويد : إِنَّ الَّذِينَ قالُوا رَبُّنَا اللَّه ثُمَّ اسْتَقامُوا تَتَنَزَّلُ عَلَيْهِمُ الْمَلائِكَةُ ( 1 ) :\r\n« آنها كه مىگويند پروردگار ما خداوند يكتا است و سپس استقامت به خرج\r\n\r\n","description":"","footnote":"\r\n( 1 ) سوره فصلت آيه 30 .\r\n","page_name":" 112 ","page_number":112},
  {"content":"\r\nمىدهند ، فرشتگان بر آنها نازل مىشوند « ( و براى تقويت روحيه آنان انواع بشارتها و دلگرميها را به آنها الهام مىدهند ) .\r\nو در جاى ديگر مىخوانيم : إِذْ يُوحِي رَبُّكَ إِلَى الْمَلائِكَةِ أَنِّي مَعَكُمْ فَثَبِّتُوا الَّذِينَ آمَنُوا ( 1 ) : « پروردگار تو به فرشتگان وحى مىكرد كه من با شما هستم و به شما كمك مىكنم كه افراد با ايمان را در مسير حق كمك كنيد و ثابت نگاه داريد » .\r\n\r\nفرضيه تكامل انواع و آفرينش آدم\r\nدر اينكه آيا آفرينش آدم آن چنان كه قرآن مىگويد با فرضيه تكامل كه در مباحث علوم طبيعى امروز مطرح است ، سازگار است يا نه و آيا اصولا فرضيه تكامل ، از نظر دانشمندان به مرحله قطعى رسيده يا نه ؟ بحثهاى لازمى داريم كه بخواست خدا در ذيل آيات مناسبتر مانند آيات 26 تا 33 سوره حجر مطرح خواهيم كرد .\r\n\r\n","description":"","footnote":"\r\n( 1 ) سوره انفال آيه 12 .\r\n","page_name":" 113 ","page_number":113},
  {"content":"\r\n\r\n[ سوره الأعراف ‹ 7 › : آيات 19 تا 22 
  ]\r\nوَ يا آدَمُ اسْكُنْ أَنْتَ وَزَوْجُكَ الْجَنَّةَ فَكُلا مِنْ حَيْثُ شِئْتُما وَلا تَقْرَبا هذِه الشَّجَرَةَ فَتَكُونا مِنَ الظَّالِمِينَ ‹ 19 › فَوَسْوَسَ لَهُمَا الشَّيْطانُ لِيُبْدِيَ لَهُما ما وُورِيَ عَنْهُما مِنْ سَوْآتِهِما وَقالَ ما نَهاكُما رَبُّكُما عَنْ هذِه الشَّجَرَةِ إِلَّا أَنْ تَكُونا مَلَكَيْنِ أَوْ تَكُونا مِنَ الْخالِدِينَ ‹ 20 › وَقاسَمَهُما إِنِّي لَكُما لَمِنَ النَّاصِحِينَ ‹ 21 › فَدَلَّاهُما بِغُرُورٍ فَلَمَّا ذاقَا الشَّجَرَةَ بَدَتْ لَهُما سَوْآتُهُما وَطَفِقا يَخْصِفانِ عَلَيْهِما مِنْ وَرَقِ الْجَنَّةِ وَناداهُما رَبُّهُما أَ لَمْ أَنْهَكُما عَنْ تِلْكُمَا الشَّجَرَةِ وَأَقُلْ لَكُما إِنَّ الشَّيْطانَ لَكُما عَدُوٌّ مُبِينٌ ‹ 22 ›\r\n\r\nترجمه :\r\n19 - و اى آدم تو و همسرت در بهشت ساكن شويد و از هر جا كه خواستيد بخوريد اما به اين درخت نزديك نشويد كه از ستمكاران خواهيد شد .\r\n20 - سپس شيطان آنها را وسوسه كرد تا آنچه را از اندامشان پنهان بود آشكار سازد و گفت پروردگارتان شما را از اين درخت نهى نكرده مگر به خاطر اينكه ( اگر از آن بخوريد ) فرشته خواهيد شد يا جاودانه ( در بهشت ) خواهيد ماند ! .\r\n21 - و براى آنها سوگند ياد كرد كه من خيرخواه شما هستم ! 22 - و به اين ترتيب آنها را با فريب ( از مقامشان ) فرود آورد ، و هنگامى كه از آن درخت چشيدند اندامشان ( عورتشان ) براى آنها آشكار شد و شروع كردند به قرار دادن برگهاى ( درختان ) بهشتى بر يكديگر تا آن را بپوشانند و پروردگارشان آنها را ندا داد كه آيا شما را از آن درخت نهى نكردم و نگفتم شيطان براى شما دشمن آشكارى است ؟ ! .\r\n","description":"","footnote":"","page_name":" 114 ","page_number":114},
  {"content":"\r\n\r\nتفسير : وسوسه‌هاى شيطانى در لباسهاى دلپذير\r\nاين آيات فصل ديگرى از سرگذشت آدم را بيان مىكند ، نخست مىگويد :\r\n« خداوند به آدم و همسرش ( حوا ) دستور داد كه در بهشت سكونت اختيار كنند » ( * ( وَيا آدَمُ اسْكُنْ أَنْتَ وَزَوْجُكَ الْجَنَّةَ ) * ) .\r\nاز اين جمله چنين استفاده مىشود كه آدم و حوا در به دو خلقت در بهشت نبودند ، سپس به سوى بهشت راهنمايى شدند ، و همانطور كه در سوره بقره ذيل آيات مربوط به آفرينش آدم يادآور شديم ، قرائن نشان مىدهد كه اين بهشت ، بهشت رستاخيز نبوده ، بلكه همانطور كه در احاديث اهل بيت ع نيز وارد شده است بهشت دنيا يعنى باغ سرسبز و خرمى از باغهاى اين جهان بوده كه انواع نعمتهاى پروردگار در آن فراهم بوده است ( 1 ) .\r\nدر اين هنگام ، نخستين تكليف و امر و نهى پروردگار به اين صورت ، صادر شد :\r\n« شما از هر نقطه اى و از هر درختى از درختان بهشت كه مىخواهيد تناول كنيد ، اما به اين درخت معين نزديك نشويد كه از ستمگران خواهيد بود » ( * ( فَكُلا مِنْ حَيْثُ شِئْتُما وَلا تَقْرَبا هذِه الشَّجَرَةَ فَتَكُونا مِنَ الظَّالِمِينَ ) * ) .\r\nسپس شيطان كه بر اثر سجده نكردن رانده درگاه خدا شده بود و تصميم قاطع داشت تا آنجا كه مىتواند از آدم و فرزندانش انتقام بگيرد و در فريب آنان بكوشد ، و نيز به خوبى مىدانست كه خوردن از درخت ممنوع ، باعث رانده شدن از بهشت خواهد شد ، در صدد وسوسه آنان برآمد ، و براى رسيدن به اين مقصود ،\r\n\r\n","description":"","footnote":"\r\n( 1 ) به تفسير نمونه جلد اول صفحه 135 مراجعه فرمائيد .\r\n","page_name":" 115 ","page_number":115},
  {"content":"\r\nانواع دامها را بر سر راه آنان گسترد ! نخست همانطور كه قرآن مىگويد « به وسوسه كردن آنان مشغول شد ، تا لباسهاى اطاعت و بندگى خدا را از تن آنان بيرون كند ، و عورت آنها كه پنهان بود آشكار سازد » ( * ( فَوَسْوَسَ لَهُمَا الشَّيْطانُ لِيُبْدِيَ لَهُما ما وُورِيَ عَنْهُما مِنْ سَوْآتِهِما ) * .\r\nو براى رسيدن به اين هدف ، بهترين راه را اين ديد كه از عشق و علاقه ذاتى انسان به تكامل و ترقى و « زندگى جاويدان » ، استفاده كند و هم عذر و بهانه اى براى مخالفت فرمان خدا براى آنان بتراشد ، لذا نخست به آدم و همسرش گفت :\r\n« خداوند شما را از اين درخت نهى نكرده جز اينكه اگر از آن بخوريد يا فرشته خواهيد شد و يا عمر جاويدان پيدا مىكنيد » ( * ( وَقالَ ما نَهاكُما رَبُّكُما عَنْ هذِه الشَّجَرَةِ إِلَّا أَنْ تَكُونا مَلَكَيْنِ أَوْ تَكُونا مِنَ الْخالِدِينَ ) * ) .\r\nو به اين ترتيب ، فرمان خدا را در نظر آنان به گونه ديگرى جلوه داد ، و اين طور مجسم كرد كه نه تنها خوردن از « شجره ممنوعه » زيانى ندارد ، بلكه موجب عمر جاويدان و يا رسيدن به مقام و درجه فرشتگان خواهد شد .\r\nشاهد اين سخن جمله اى است كه در سوره طه آيه 120 از قول ابليس مىخوانيم يا آدَمُ هَلْ أَدُلُّكَ عَلى شَجَرَةِ الْخُلْدِ وَمُلْكٍ لا يَبْلى : « اى آدم مىخواهى ترا به زندگى جاويدان و فرمانروايى كهنگىناپذير راهنمايى كنم » ؟ ! در روايتى كه در تفسير « قمى » از امام صادق ع و در « عيون اخبار الرضا » ع از امام على بن موسى الرضا ع نقل شده چنين مىخوانيم كه :\r\n« شيطان به آدم گفت اگر شما از اين درخت ممنوع بخوريد ، هر دو فرشته خواهيد شد و براى هميشه در بهشت مىمانيد ، و گرنه شما را از بهشت بيرون مىكنند » ! ( 1 ) آدم با شنيدن اين سخن در فكر فرو رفت ، اما شيطان براى اينكه پنجه هاى\r\n\r\n","description":"","footnote":"\r\n( 1 ) نور الثقلين جلد دوم صفحه 13 .\r\n","page_name":" 116 ","page_number":116},
  {"content":"\r\nوسوسه خود را بيشتر و محكمتر در جان آدم و حوا فرو برد ، « سوگندهاى شديدى ياد كرد ، كه من خيرخواه شما هستم » ! ( * ( وَقاسَمَهُما إِنِّي لَكُما لَمِنَ النَّاصِحِينَ ) * ) .\r\nآدم كه هنوز تجربه كافى در زندگى نداشت ، و گرفتار دامهاى شيطان و خدعه و دروغ و نيرنگ نشده بود ، و نمىتوانست باور كند ، كسى اين چنين قسم دروغى ياد كند ، و چنين دامهايى بر سر راه او بگذارد ، سرانجام تسليم فريب شيطان شد ، و با ريسمان پوسيده مكر و خدعه او براى بدست آوردن آب حيات و ملك جاويدان ، به چاه وسوسه‌هاى ابليس فرو رفت و نه تنها آب حيات به دستش نيامد ، بلكه در گرداب نافرمانى خدا افتاد ، آن چنان كه قرآن آن را در يك جمله خلاصه كرده ، مىگويد : « به اين ترتيب شيطان ، آنها را فريب داد و با طناب خود آنها را در چاه فرو برد » ( * ( فَدَلَّاهُما بِغُرُورٍ ) * ) ( 1 ) .\r\nبا اينكه آدم مىبايست ، با توجه به سوابق دشمنى شيطان ، و با علم و اطلاع از حكمت و رحمت واسعه خدا و محبت و مهربانى او ، تمام وسوسه‌ها را نقش بر آب كرده ، تسليم شيطان نشود ولى هر چه بود واقع شد .\r\n« همين كه آدم و همسرش از آن درخت ممنوع چشيدند ، بلافاصله لباسهايشان از تنشان فرو ريخت و اندامشان آشكار گشت » ( * ( فَلَمَّا ذاقَا الشَّجَرَةَ بَدَتْ لَهُما سَوْآتُهُما ) * ) .\r\nاز جمله بالا به خوبى استفاده مىشود كه به مجرد چشيدن از ميوه درخت ممنوع ، اين عاقبت شوم به سراغ آنها آمد ، و در حقيقت از لباس بهشتى كه لباس كرامت و احترام خدا بود برهنه شدند .\r\n\r\n","description":"","footnote":"\r\n( 1 ) « دلى » از ماده « تدليه » به معنى فرستادن دلو در چاه است كه آن را به ريسمانى بسته و تدريجا در چاه پائين برند ، و اين در حقيقت كنايه لطيفى از اين معنى است كه شيطان با طناب مكر و فريب ، آنها را از مقام والايشان فرود آورد و به چاهسار مشكلات و دورى از رحمت حق افكند .\r\n","page_name":" 117 ","page_number":117},
  {"content":"\r\nاز اين آيه به خوبى استفاده مىشود كه آنها قبل از ارتكاب اين خلاف ، برهنه نبودند بلكه پوششى داشتند كه در قرآن ، نامى از چگونگى اين پوشش برده نشده است ، اما هر چه بوده است ، نشانه اى براى شخصيت آدم و حوا و احترام آنها محسوب مىشده كه با نافرمانى از اندامشان فرو ريخته است .\r\nدر حالى كه تورات ساختگى مىگويد : آدم و حوا در آن موقع ، كاملا برهنه بودند ولى زشتى آن را درك نمىكردند ، و هنگامى كه از درخت ممنوع كه درخت علم و دانش ! بود خوردند چشم خردشان باز شد ، و خود را برهنه ديدند و از زشتى اين حالت آگاه شدند ! آدمى را كه تورات معرفى مىكند در واقع ، آدم نبود ! بلكه به قدرى از علم و دانش دور بود كه حتى برهنگى خود را تشخيص نمىداد ، ولى آدمى را كه قرآن معرفى مىكند نه تنها از وضع خود با خبر بود بلكه از اسرار آفرينش ( علم اسماء ) نيز آگاهى داشت و معلم فرشتگان محسوب مىشد و اگر شيطان توانست در او نفوذ كند نه به خاطر نادانى او بود بلكه از پاكى و صفاى او سوء استفاده كرد .\r\nشاهد اين سخن آيه 27 همين سوره است كه مىگويد : يا بَنِي آدَمَ لا يَفْتِنَنَّكُمُ الشَّيْطانُ كَما أَخْرَجَ أَبَوَيْكُمْ مِنَ الْجَنَّةِ يَنْزِعُ عَنْهُما لِباسَهُما :\r\n« اى فرزندان آدم ! شيطان شما را فريب ندهد ، آن چنان كه پدر و مادرتان را از بهشت ، بيرون كرد ، و لباس آنها را از تنشان جدا ساخت » .\r\nو اگر بعضى از نويسندگان اسلامى نوشته‌اند كه آدم در آغاز برهنه بود در واقع اشتباهى است آشكار كه بر اثر نوشته‌هاى تورات پيدا شده است ! به هر حال قرآن سپس مىگويد : « هنگامى كه آدم و حوا چنين ديدند بلافاصله از برگهاى درختان بهشتى براى پوشيدن اندام خود ، استفاده كردند »\r\n","description":"","footnote":"","page_name":" 118 ","page_number":118},
  {"content":"\r\n( * ( وَطَفِقا يَخْصِفانِ عَلَيْهِما مِنْ وَرَقِ الْجَنَّةِ ) * ) ( 1 ) .\r\n« و در اين موقع از طرف خداوند ندا رسيد كه مگر من شما را از آن درخت نهى نكردم ، مگر به شما نگفتم كه شيطان دشمن آشكار و سرسخت شما است ، چرا فرمان مرا به دست فراموشى سپرديد و در اين گرداب سقوط كرديد ؟ » ( * ( وَناداهُما رَبُّهُما أَ لَمْ أَنْهَكُما عَنْ تِلْكُمَا الشَّجَرَةِ وَأَقُلْ لَكُما إِنَّ الشَّيْطانَ لَكُما عَدُوٌّ مُبِينٌ ) * ) .\r\nاز مقايسه تعبير اين آيه با نخستين آيه اى كه به آدم و حوا اجازه سكونت در بهشت را مىداد به خوبى استفاده مىشود كه آنها پس از اين نافرمانى ، چه اندازه از مقام قرب پروردگار دور شدند و حتى از درختان بهشتى نيز فاصله گرفتند ، زيرا در آيه قبل * ( هذِه الشَّجَرَةِ ) * ( اين درخت ) كه براى اشاره نزديك است به كار رفته و در اين آيه هم جمله « نادى » ( ندا داد ) كه براى خطاب از دور است آمده ، و هم كلمه « تلكما » كه براى اشاره به دور مىباشد ذكر شده .\r\n\r\nدر اينجا به چند نكته بايد توجه كرد :\r\n\r\n[ 1 - چگونگى وسوسه شيطان . 
  ]\r\n1 - از جمله « وسوس له » ( با توجه به كلمه لام كه معمولا براى نفع و فائده مىآيد ) چنين استفاده مىشود كه شيطان در وسوسه‌هاى خود ، چهره خيرخواهى و دوستى آدم را به خود گرفت ، در حالى كه در جمله « وسواس اليه » چنين معنى وجود ندارد ، بلكه تنها به معنى نفوذ مخفيانه در قلب كسى است .\r\nو در هر حال نبايد تصور كرد كه وسوسه‌هاى شيطان هر چند قوى و نيرومند باشد از انسان سلب اختيار مىكند بلكه باز انسان مىتواند با نيروى\r\n\r\n","description":"","footnote":"\r\n( 1 ) يخصفان از ماده « خصف » ( بر وزن خشم ) در اصل به معنى ضميمه كردن چيزى به چيز ديگر و جمع نمودن است ، سپس به دوختن كفش يا لباس و وصله كردن نيز گفته شده است زيرا قطعات پراكنده را به يكديگر منضم مىكند .\r\n","page_name":" 119 ","page_number":119},
  {"content":"\r\nخرد و ايمان در مقابل آن ايستادگى كند و به تعبير ديگر وسوسه‌هاى شيطانى انسان را مجبور به كار خلاف نمىكند ، بلكه نيروى اختيار هم چنان باقى خواهد بود ، اگر چه مقاومت در مقابل آن نياز به پايمردى و ايستادگى بيشتر و گاهى تحمل درد و رنج دارد ، و در هر حال اين گونه وسوسه‌ها سلب مسئوليت از كسى نمىكند ، همانطور كه در مورد آدم نكرد ، لذا ملاحظه مىكنيم ، با تمام عواملى كه در برابر آدم به عنوان تشويق به نافرمانى خدا از طرف شيطان وجود داشت ، خداوند او را مسئول عملش دانست و به ترتيبى كه بعدا خواهد آمد ، او را كيفر داد .\r\n\r\n2 - شجره ممنوعه چه درختى بوده است ؟\r\nدر شش مورد از قرآن مجيد اشاره به شجره ممنوعه شده است ، بدون اينكه درباره كيفيت و يا نام آن سخنى به ميان آيد ، ولى در منابع اسلامى دو نوع تفسير براى آن آمده است ، يكى تفسير « مادى » كه طبق معروف در روايات ، « گندم » بوده است ( 1 ) .\r\nبايد توجه داشت كه عرب « شجرة » را تنها به درخت اطلاق نمىكند ، بلكه به بوته‌هاى گياهان نيز شجره مىگويد و لذا در قرآن مجيد به بوته كدو شجره اطلاق شده است وَأَنْبَتْنا عَلَيْه شَجَرَةً مِنْ يَقْطِينٍ ( صافات آيه 146 ) .\r\nو ديگرى تفسير « معنوى » كه در روايات از آن تعبير به « شجره حسد » شده است ، زيرا طبق اين روايات ، آدم پس از ملاحظه مقام و موقعيت خود چنين تصور كرد كه مقامى بالاتر از مقام او وجود نخواهد داشت ، ولى خداوند او را به مقام جمعى از اولياء از فرزندان او ( پيامبر اسلام و خاندانش ) آشنا ساخت ، او حالتى شبيه به حسد پيدا كرد ، و همين شجره ممنوعه بود كه آدم مامور بود به آن نزديك نشود ( 2 ) .\r\n\r\n","description":"","footnote":"\r\n( 1 ) و ( 2 ) براى اطلاع از اين روايات به تفسير نور الثقلين جلد اول صفحه 59 و 60 و جلد دوم صفحه 11 در تفسير آيات سوره بقره و سوره اعراف مراجعه شود .\r\n","page_name":" 120 ","page_number":120},
  {"content":"\r\nدر حقيقت طبق اين روايات ، آدم از دو درخت تناول كرد كه يكى از مقام او پائينتر بود و او را به سوى جهان ماده مىكشيد و آن گندم بود ، و ديگرى درخت معنوى مقام جمعى از اولياء خدا بود كه از مقام و موقعيت او بالاتر قرار داشت و چون از دو جنبه از حد خود تجاوز كرد به آن سرنوشت گرفتار شد .\r\nاما بايد توجه داشت كه اين حسد از نوع حسد حرام نبوده و تنها يك احساس نفسانى بوده است ، بى آنكه كمترين گامى بر طبق آن بردارد .\r\nو با توجه به اينكه آيات قرآن چنان كه كرارا گفته‌ايم ، داراى معانى مختلف است مانعى ندارد كه هر دو معنى از آيه اراده شود .\r\nاتفاقا كلمه « شجرة » در قرآن مجيد در هر دو معنى به كار رفته است ، گاهى در معنى درختان معمولى و مادى مثل و شَجَرَةً تَخْرُجُ مِنْ طُورِ سَيْناءَ تَنْبُتُ بِالدُّهْنِ ( مؤمنون - 20 ) كه اشاره به درخت زيتون است ، و گاهى در شجره معنوى به كار رفته مانند وَالشَّجَرَةَ الْمَلْعُونَةَ فِي الْقُرْآنِ ( اسراء - 60 ) كه منظور از آن ، جمعى از مشركان يا يهود و يا اقوام طاغى ديگر همانند بنى اميه مىباشد .\r\nالبته مفسران احتمالات متعدد ديگرى درباره شجره ممنوعه داده‌اند ، ولى آنچه گفتيم از همه روشنتر است .\r\nاما نكته اى كه در اينجا بايد يادآور شد ( اگر چه در جلد اول تفسير نيز اشاره كرده‌ايم ) اين است كه در تورات ساختگى كه امروز مورد قبول همه مسيحيان دنيا و يهود است ، شجره ممنوعه به عنوان شجره علم و دانش و شجره حيات و زندگى معرفى شده است ( 1 ) تورات مىگويد : آدم قبل از آنكه از شجره علم و دانش بخورد علم و دانشى نداشت و حتى برهنگى خود را تشخيص نمىداد ، و هنگامى كه از آن خورد ، و به معنى واقعى ، آدم گرديد ، از بهشت\r\n\r\n","description":"","footnote":"\r\n( 1 ) سفر تكوين فصل دوم شماره 17 .\r\n","page_name":" 121 ","page_number":121},
  {"content":"\r\nرانده شد ، از ترس اينكه مبادا از درخت حيات و زندگى نيز بخورد و همچون خدايان ! حيات جاويدان پيدا كند ! .\r\nو اين از روشنترين قرائنى است كه گواهى مىدهد ، تورات فعلى كتاب آسمانى نيست بلكه ساخته مغز بشر كم اطلاعى است كه علم و دانش را براى آدم عيب مىپندارد و آدم را به گناه علم و دانش مستحق رانده شدن از بهشت خدا مىشمرد ، گويا بهشت جاى افراد فهميده نبود ! جالب اينكه دكتر « ويليام ميلر » كه او را به عنوان « مفسر برجسته و تواناى انجيل » ( و به طور كلى عهدين ) به شمار مىآورند ، در كتاب خود تحت عنوان « مسيحيت چيست » چنين مىنويسد : « شيطان به صورت مار داخل باغ شد و حوا را راضى كرد كه از ميوه آن درخت بخورد ، سپس حوا آن را به آدم داد و آدم هم از آن ميوه خورد ، اين عمل والدين اوليه ما تنها يك اشتباه معمولى ، و يا خطايى از راه بىفكرى نبود ، بلكه عصيان عمدى بر ضد خالق بود ، به عبارت ديگر آنها مىخواستند ، خدا شوند ، آنها مايل نبودند مطيع اراده خدا گردند ، بلكه مىخواستند اميال خود را انجام دهند ، نتيجه چه شد ؟ خدا آنها را به شدت سرزنش نمود و از باغ بيرون راند تا در جهان پر درد و رنج ، زندگى كنند » ( 1 ) .\r\nاين مفسر تورات و انجيل در حقيقت ، خواسته است شجره ممنوعه تورات را توجيه كند ولى بالاترين گناه يعنى ضديت و جنگ با خدا را به آدم نسبت داده است . چه خوب بود به جاى اين گونه تفسيرها ، لا اقل ، اعتراف به دستكارى در كتب به اصطلاح مقدسه مىنمودند .\r\n\r\n3 - آيا آدم گناه كرد ؟\r\nاز آنچه در بالا از كتب مقدس يهود و مسيحيان نقل كرديم ، چنين برمىآيد\r\n\r\n","description":"","footnote":"\r\n( 1 ) كتاب مسيحيت چيست ؟ صفحه 16 .\r\n","page_name":" 122 ","page_number":122},
  {"content":"\r\nكه آنها نه تنها معتقدند كه آدم مرتكب گناه و معصيت شد ، بلكه گناه او يك گناه معمولى نبود ، يك نوع گناه سنگين و پرمسئوليت و حتى مبارزه با دستگاه ربوبيت از او سر زد ! . ولى مدارك اسلامى اعم از عقل و نقل به ما مىگويد :\r\nهيچ پيامبرى مرتكب گناه نمىشود ، و مقام پيشوايى خلق به شخص گناهكار ، واگذار نخواهد شد ، و مىدانيم كه آدم از پيامبران الهى بود ، بنا بر اين آنچه در اين آيات ذكر شده مانند پاره اى از تعبيرات ديگر كه درباره ساير پيامبران در قرآن آمده است كه نسبت عصيان به آنها داده شده ، همگى به معنى « عصيان نسبى » و « ترك اولى » است ، نه گناه مطلق .\r\nتوضيح اينكه : گناه بر دو گونه است ، « گناه مطلق » و « گناه نسبى » ، گناه مطلق همان مخالفت نهى تحريمى و مخالفت با فرمان قطعى خداوند است و هر گونه ترك واجب و انجام حرام را شامل مىشود .\r\nاما گناه نسبى آن است كه عمل غير حرامى از شخص بزرگى سرزند ، كه با توجه به مقام و موقعيتش شايسته او نباشد ، ممكن است گاهى انجام يك عمل مباح و حتى مستحبّ درخور مقام افراد بزرگ نباشد در اين صورت انجام آن عمل ، « گناه نسبى » محسوب مىشود ، مثلا اگر شخص با ايمان و ثروتمندى براى نجات فقيرى از چنگال فقر ، كمك بسيار مختصرى كند ، شك نيست كه اين كمك هر چند ناچيز باشد ، كار حرامى نيست بلكه مستحبّ است ، ولى هر كس آن را بشنود مذمت مىكند آن چنان كه گويى گناهى مرتكب شده است و اين به خاطر آن است كه از چنان انسان ثروتمند و با ايمانى انتظار بسيار بيشترى مىرود .\r\nبه همين نسبت ، اعمالى كه از بزرگان درگاه پروردگار سرمىزند ، با موقعيت ممتازشان سنجيده مىشود ، و گاهى با مقايسه به آن كلمه « عصيان » و « ذنب » ( گناه ) بر آن اطلاق مىگردد ، فى المثل نمازى كه ممكن است از\r\n","description":"","footnote":"","page_name":" 123 ","page_number":123},
  {"content":"\r\nيك فرد عادى ، نماز ممتازى باشد براى اولياى حق ، گناه محسوب شود ، زيرا يك لحظه غفلت در حال عبادت براى آنها شايسته نيست ، بلكه بايد با توجه به علم و تقوى و موقعيتشان به هنگام عبادت غرق در صفات جلال و جمال خدا باشند .\r\nساير اعمال آنها غير از عبادات نيز چنين است ، و با توجه به موقعيت آنها سنجيده مىشود ، به همين دليل اگر يك « ترك اولى » از آنها سرزند ، مورد عتاب و سرزنش پروردگار قرار مىگيرند ( منظور از ترك اولى اين است كه انسان كار بهتر را رها كند و سراغ كار خوب يا مباحى برود ) .\r\nدر روايات اسلامى مىخوانيم كه گرفتارى يعقوب و كشيدن آن همه زجر فراق فرزند ، به خاطر آن بود كه نيازمند روزه دارى به هنگام غروب آفتاب بر در خانه او آمد و او از كمك كردن به وى غفلت نمود و آن فقير ، گرسنه و دلشكسته بازگشت .\r\nاين كار اگر از يك فرد عادى سر زده بود ، شايد آن قدر مهم نبود اما از يك پيامبر بزرگ الهى و رهبر امت آن چنان با اهميت تلقى شد كه مجازات بسيار شديدى از طرف خداوند براى آن تعيين گرديد ( 1 ) .\r\nنهى آدم از « شجره ممنوعه » نيز يك نهى تحريمى نبود بلكه يك ترك اولى بود ، ولى با توجه به موقعيت آدم با اهميت تلقى شد و ارتكاب مخالفت با اين نهى ( هر چند نهى كراهتى بود ) موجب چنان مؤاخذه و مجازاتى از طرف خدا گرديد .\r\nاين احتمال نيز از طرف بعضى از مفسران داده شده است كه نهى آدم از شجره ممنوعه « نهى ارشادى » بود ، نه نهى مولوى توضيح اينكه : گاهى خداوند از چيزى نهى مىكند به عنوان اينكه صاحب اختيار انسان و مولاى او است ، و اطاعت فرمانش بر هر انسانى لازم است ، چنين نهى را « نهى مولوى » نامند ، اما\r\n\r\n","description":"","footnote":"\r\n( 1 ) نور الثقلين جلد دوم صفحه 411 نقل از كتاب علل الشرائع .\r\n","page_name":" 124 ","page_number":124},
  {"content":"\r\nگاهى از چيزى نهى مىكند ، تنها به خاطر اين كه به انسان بگويد ارتكاب اين عمل اثر نامطلوبى براى او دارد ، درست همانند نهى طبيب از غذاهاى مضر و زيانبخش ، شك نيست اگر بيمار مخالفت دستور طبيب را كند ، نه توهينى به او كرده و نه مخالفتى با شخص او نموده است ، بلكه ارشاد و راهنمايى او را ناديده گرفته و خود را به زحمت انداخته است .\r\nدر مورد داستان آدم نيز خداوند به او فرموده بود كه خوردن از شجره ممنوعه نتيجه اش بيرون رفتن از بهشت و افتادن در زحمت و رنج است ، اين يك ارشاد است ، نه فرمان ، و به اين ترتيب آدم تنها مخالفت نهى ارشادى كرد ، نه عصيان و گناه واقعى .\r\nولى تفسير اول صحيحتر به نظر مىرسد زيرا نهى ارشادى ، احتياج به آمرزش و غفران ندارد ، در حالى كه آدم - همانطور كه در آيه بعد مىخوانيم - از خداوند تقاضاى غفران و آمرزش كرد ، به علاوه دوران بهشت همانطور كه در جلد اول در ذيل آيات مربوط به آدم گفتيم ، يك دوران تعليماتى براى آدم محسوب مىشد ، دوران آشنايى با تكاليف و امر و نهى پروردگار ، دوران شناختن دوست از دشمن و دوران ديدن نتيجه عصيان ، و مخالفت فرمان خدا ، و قبول وسوسه‌هاى شيطان ، و مىدانيم كه نهى ارشادى در حقيقت تكليف نيست و مسئوليت نمىآورد .\r\nدر پايان اين بحث يادآور مىشويم كه گرچه كلمه « نهى » و « عصيان » و « غفران » و « ظلم » ، همه در به دو نظر به معنى گناه مطلق و حقيقى و آثار آن است ولى با توجه به مساله عصمت انبياء كه با دليل عقلى و نقلى ثابت شده ، تمام اين تعبيرها ، حمل بر « گناه نسبى » مىشود ، و اين موضوع با توجه به عظمت مقام آدم و ساير انبياء زياد دور از ظاهر لفظ نيست .\r\n","description":"","footnote":"","page_name":" 125 ","page_number":125},
  {"content":"\r\n\r\n[ سوره الأعراف ‹ 7 › : آيات 23 تا 25 
  ]\r\nقالا رَبَّنا ظَلَمْنا أَنْفُسَنا وَإِنْ لَمْ تَغْفِرْ لَنا وَتَرْحَمْنا لَنَكُونَنَّ مِنَ الْخاسِرِينَ ‹ 23 › قالَ اهْبِطُوا بَعْضُكُمْ لِبَعْضٍ عَدُوٌّ وَلَكُمْ فِي الأَرْضِ مُسْتَقَرٌّ وَمَتاعٌ إِلى حِينٍ ‹ 24 › قالَ فِيها تَحْيَوْنَ وَفِيها تَمُوتُونَ وَمِنْها تُخْرَجُونَ ‹ 25 ›\r\n\r\nترجمه :\r\n23 - گفتند : پروردگارا ! ما به خويشتن ستم كرديم و اگر ما را نبخشى و بر ما رحم نكنى از زيانكاران خواهيم بود .\r\n24 - فرمود : ( از مقام خويش ) فرود آئيد در حالى كه بعضى نسبت به بعض ديگر دشمن خواهيد بود ( شيطان دشمن شماست و شما دشمن او ) و براى شما در زمين قرارگاه و وسيله بهره گيرى تا زمانى خواهد بود .\r\n25 - فرمود : در آن ( زمين ) زنده مىشويد ، و در آن مىميريد و از آن ( در رستاخيز ) بيرون خواهيد آمد .\r\n\r\nتفسير :\r\n\r\nبازگشت آدم بسوى خدا\r\nسرانجام هنگامى كه آدم و حوا ، به نقشه شيطانى ابليس ، واقف شدند و نتيجه كار خلاف خود را ديدند به فكر جبران گذشته افتادند و نخستين گام را اعتراف به ظلم و ستم بر خويشتن ، در پيشگاه خدا قرار دادند و « گفتند : پروردگارا ! ما بر خويشتن ستم كرديم » ( * ( قالا رَبَّنا ظَلَمْنا أَنْفُسَنا ) * ) .\r\n« و اگر ما را نيامرزى و رحمت خود را شامل حال ما نكنى ، از زيانكاران خواهيم بود » ( * ( وَإِنْ لَمْ تَغْفِرْ لَنا وَتَرْحَمْنا لَنَكُونَنَّ مِنَ الْخاسِرِينَ ) * ) .\r\n","description":"","footnote":"","page_name":" 126 ","page_number":126},
  {"content":"\r\nو براى توبه و بازگشت به سوى خدا و اصلاح مفاسد نخستين گام اين است كه انسان از مركب غرور و لجاجت پائين آيد و به خطاى خويش اعتراف كند ، اعترافى سازنده و در مسير تكامل .\r\nجالب اينكه به قدرى در توبه و تقاضاى عفو ، ادب نشان مىدهند كه حتى نمىگويند خدايا ما را ببخش ( اغفر لنا ) بلكه مىگويند اگر ما را نبخشى از زيانكاران خواهيم بود ! .\r\nشك نيست كه هر گناه و نافرمانى پروردگار ، ظلم و ستم بر خويشتن است ، زيرا همه برنامه‌ها و دستورات او همه در مسير خير و سعادت و پيشرفت انسان است ، بنا بر اين هر گونه مخالفت با آن مخالفت با تكامل خويشتن و سبب عقبماندگى و سقوط خواهد بود ، و آدم و حوا نيز اگر چه گناه نكردند ، اما همين ترك اولى ، آنها را از مقام والايشان فرود آورد .\r\nگرچه توبه خالصانه آدم و همسرش در پيشگاه خدا پذيرفته شد و همانطور كه در سوره بقره آيه 37 مىخوانيم فَتابَ عَلَيْه ( خداوند توبه آنها را پذيرفت ) ولى به هر حال اثر وضعى آن عمل ، دامانشان را گرفت ، و دستور خارج شدن از بهشت به آنها داده شد ، و « فرمود : فرود آئيد در حالى كه شما با يكديگر ( انسان و شيطان ) دشمن خواهيد بود » ( * ( قالَ اهْبِطُوا بَعْضُكُمْ لِبَعْضٍ عَدُوٌّ ) * ) .\r\n« و زمين تا مدت معينى قرارگاه و وسيله بهره گيرى شما خواهد بود » ( * ( وَلَكُمْ فِي الأَرْضِ مُسْتَقَرٌّ وَمَتاعٌ إِلى حِينٍ ) * ) .\r\nو « نيز به آنها گوشزد كرد ، كه هم در زمين زندگى مىكنيد و هم در آن ميميريد ، و از همان براى حساب در روز رستاخيز ، برانگيخته خواهيد شد » ( * ( قالَ فِيها تَحْيَوْنَ وَفِيها تَمُوتُونَ وَمِنْها تُخْرَجُونَ ) * ) .\r\nظاهر اين است كه مخاطب در آيه * ( قالَ اهْبِطُوا بَعْضُكُمْ لِبَعْضٍ عَدُوٌّ ) * آدم\r\n","description":"","footnote":"","page_name":" 127 ","page_number":127},
  {"content":"\r\nو حوا و شيطان همگى هستند ، ولى در آيه بعد بعيد نيست مخاطب تنها آدم و حوا باشند ، زيرا آنها هستند كه از زمين برانگيخته مىشوند .\r\n\r\nماجراى آدم و دورنماى اين جهان\r\nگرچه بعضى از مفسران ، كه معمولا تحت تاثير افكار تند غربى قرار دارند ، سعى كرده‌اند به داستان آدم و همسرش ، از آغاز تا پايان چهره تشبيه و مجاز و كنايه و به اصطلاح روز « سمبوليك » بدهند و تمام بحثهاى مربوط به اين ماجرا را حمل بر خلاف ظاهر كرده ، كنايه از مسائل معنوى بگيرند ، ولى شك نيست كه ظاهر آيات حكايت از يك جريان واقعى و عينى مىكند كه براى پدر و مادر نخستين ما واقع شد ، و چون ، در اين داستان نكته اى وجود ندارد كه نتوان آن را طبق ظاهر تفسير كرد ، و با موازين عقلى سازگار نباشد ، ( تا قرينه اى براى حمل بر معنى كنايى به دست آيد ) دليلى ندارد كه ما ظاهر آيات را نپذيريم و بر معنى حقيقى خود حمل نكنيم .\r\nولى با اين حال اين جريان حسى و عينى مىتواند اشاراتى به زندگى آينده نوع بشر در اين جهان ، در برداشته باشد .\r\nيعنى : در صحنه پرغوغاى زندگى اين جهان ، انسانى كه از نيروى « خرد » و « غرائز سركش » تركيب شده ، و هر كدام او را به سويى مىكشد ، در برابر مدعيان دروغين كه سوابق سوء آنها همچون شيطان روشن است قرار دارد و آنها سعى دارند با وسوسه‌هاى مداوم خود ، پرده بر روى عقل و خرد او بيفكنند ، و او را به اميد آب به دنبال سراب در بيابان زندگى سرگردان سازند .\r\nتسليم شدن در برابر وسوسه‌هاى آنها ، نخستين نتيجه اش فرو ريختن لباس تقوا از اندام آدمى و آشكار شدن زشتىهاى او است .\r\n","description":"","footnote":"","page_name":" 128 ","page_number":128},
  {"content":"\r\nنتيجه ديگرش دورى از مقام قرب پروردگار و سقوط از مقام والاى انسانيت و رانده شدن از بهشت آرامش و امنيت و افتادن در سنگلاخهاى زندگى و رنجهاى حيات مادى مىباشد .\r\nدر اين موقع باز نيروى عقل مىتواند به كمك او بشتابد ، و به زودى به فكر جبران بيفتد ، و او را به درگاه خدا بفرستد تا با شجاعت و صراحت ، به گناه خويش اعتراف كند ، اعترافى سازنده و آگاهانه كه نقطه عطفى در زندگى او محسوب شود .\r\nدر اين هنگام بار ديگر دست رحمت الهى به سوى او دراز مىگردد و او را از سقوط هميشگى رهايى مىبخشد اگر چه كم و بيش ، گرفتار آثار تلخ وضعى گناه خود خواهد بود ، ولى اين ماجرا درس عبرتى براى او خواهد شد ، و ميتواند از اين شكست پايه‌هاى پيروزى زندگى آينده خود را محكم كند و از اين زيان سود سرشارى در آينده ببرد .\r\n","description":"","footnote":"","page_name":" 129 ","page_number":129},
  {"content":"\r\n\r\n[ سوره الأعراف ‹ 7 › : آيات 26 تا 28 
  ]\r\nيا بَنِي آدَمَ قَدْ أَنْزَلْنا عَلَيْكُمْ لِباساً يُوارِي سَوْآتِكُمْ وَرِيشاً وَلِباسُ التَّقْوى ذلِكَ خَيْرٌ ذلِكَ مِنْ آياتِ اللَّه لَعَلَّهُمْ يَذَّكَّرُونَ ‹ 26 › يا بَنِي آدَمَ لا يَفْتِنَنَّكُمُ الشَّيْطانُ كَما أَخْرَجَ أَبَوَيْكُمْ مِنَ الْجَنَّةِ يَنْزِعُ عَنْهُما لِباسَهُما لِيُرِيَهُما سَوْآتِهِما إِنَّه يَراكُمْ هُوَ وَقَبِيلُه مِنْ حَيْثُ لا تَرَوْنَهُمْ إِنَّا جَعَلْنَا الشَّياطِينَ أَوْلِياءَ لِلَّذِينَ لا يُؤْمِنُونَ ‹ 27 › وَإِذا فَعَلُوا فاحِشَةً قالُوا وَجَدْنا عَلَيْها آباءَنا وَاللَّه أَمَرَنا بِها قُلْ إِنَّ اللَّه لا يَأْمُرُ بِالْفَحْشاءِ أَ تَقُولُونَ عَلَى اللَّه ما لا تَعْلَمُونَ ‹ 28 ›\r\n\r\nترجمه :\r\n26 - اى فرزندان آدم ! لباسى براى شما فرو فرستاديم كه اندام شما را مىپوشاند و مايه زينت شماست و لباس پرهيزگارى بهتر است ، اينها ( همه ) از آيات خدا است شايد متذكر ( نعمتهاى او ) شوند .\r\n27 - اى فرزندان آدم ! شيطان شما را نفريبد آن چنان كه پدر و مادر شما را از بهشت بيرون كرد و لباسشان را از تنشان بيرون ساخت تا عورتشان را به آنها نشان دهد ، چه اينكه او و همكارانش شما را مىبينند و شما آنها را نمىبينيد ( اما بدانيد ) ما شياطين را اولياى كسانى قرار داديم كه ايمان نمىآورند .\r\n28 - و هنگامى كه كار زشتى انجام مىدهند مىگويند پدران خود را بر اين عمل ديديم ، و خداوند بما دستور داده است ! بگو خداوند ( هرگز ) دستور به عمل زشت نمىدهد آيا چيزى بر خدا مىبنديد كه نمىدانيد ؟ !\r\n","description":"","footnote":"","page_name":" 130 ","page_number":130},
  {"content":"\r\n\r\nتفسير :\r\n\r\nاخطار به همه فرزندان آدم\r\nهمانطور كه در آخرين بحث در آيات گذشته گفتيم ، سرگذشت آدم و درگيرى او با شيطان دورنمايى بود از زندگى همه انسانها در روى زمين ، به همين جهت ، خداوند از اين آيات به بعد يك سلسله دستورات و برنامه‌هاى سازنده ، براى همه فرزندان آدم ، بيان مىكند ، كه در حقيقت دنباله اى است از برنامه‌هاى آدم در بهشت .\r\nنخست به همان مساله لباس و پوشانيدن بدن كه در سرگذشت آدم نقش مهمى داشت ، اشاره كرده مىفرمايد : « اى فرزندان آدم ، ما لباسى بر شما فرو فرستاديم ، كه ( اندام شما را مىپوشاند و ) زشتيهاى بدنتان را پنهان مىسازد . »\r\n( * ( يا بَنِي آدَمَ قَدْ أَنْزَلْنا عَلَيْكُمْ لِباساً يُوارِي سَوْآتِكُمْ ) * ) .\r\nولى فايده اين لباس كه براى شما فرستاده‌ايم ، تنها پوشانيدن تن و مستور ساختن زشتيها نيست بلكه لباس تجمل و زينت كه اندام شما را زيباتر از آنچه هست نشان مىدهد ، براى شما نيز فرستاده‌ايم ( * ( وَرِيشاً ) * ) .\r\n« ريش » در اصل واژه عربى ، به معنى پرهاى پرندگان است و از آنجا كه پرهاى پرندگان لباسى طبيعى در اندام آنها است ، به هر گونه لباس ، نيز گفته مىشود ، ولى چون پرهاى پرندگان غالبا به رنگهاى مختلف و زيبا است ، يك نوع مفهوم زينت در معنى كلمه « ريش » افتاده است ، علاوه بر اين به پارچه هايى كه روى زين اسب و يا جهاز شتر مىاندازند « ريش » گفته مىشود .\r\nبعضى از مفسران و اهل لغت نيز آن را به معنى وسيعترى اطلاق كرده اند\r\n","description":"","footnote":"","page_name":" 131 ","page_number":131},
  {"content":"\r\nو آن هر گونه اثاث و وسائل مورد نياز انسان است ، اما مناسبتر در آيه فوق همان لباسهاى زينتى و جالب است .\r\nبه دنبال اين جمله كه درباره لباس ظاهرى سخن گفته است ، قرآن بحث را به لباس معنوى كشانده و آن چنان كه سيره قرآن در بسيارى از موارد است ، هر دو جنبه را بهم مىآميزد و مىگويد : « لباس پرهيزكارى و تقوا از آن هم بهتر است » ( * ( وَلِباسُ التَّقْوى ذلِكَ خَيْرٌ ) * ) .\r\nتشبيه تقوى و پرهيزكارى به لباس ، تشبيه بسيار رسا و گويايى است ، زيرا همانطور كه لباس هم بدن انسان را از سرما و گرما حفظ مىكند ، و هم سپرى است در برابر بسيارى از خطرها ، و هم عيوب جسمانى را مىپوشاند و هم زينتى است براى انسان ، روح تقوى و پرهيزكارى نيز علاوه بر پوشانيدن بشر از زشتى گناهان و حفظ از بسيارى از خطرات فردى و اجتماعى ، زينت بسيار بزرگى براى او محسوب مىشود . زينتى است چشمگير كه بر شخصيت او مىافزايد .\r\nدر اينكه منظور از لباس تقوى چيست در ميان مفسران گفتگو بسيار شده است ، بعضى آن را به معنى « عمل صالح » و بعضى « حياء » و بعضى « لباس عبادت » و بعضى به معنى « لباس جنگ » مانند زره و خود و حتى سپر گرفته‌اند ، زيرا تقوى از ماده « وقاية » به معنى نگاهدارى و حفظ است ، و به همين معنى در قرآن مجيد نيز آمده است چنان كه در سوره نحل آيه 81 مىخوانيم : ( وَجَعَلَ لَكُمْ سَرابِيلَ تَقِيكُمُ الْحَرَّ وَسَرابِيلَ تَقِيكُمْ بَأْسَكُمْ . . . ) « و براى شما پيراهنهايى قرار داد كه شما را از گرما حفظ مىكند و هم پيراهنهايى كه شما را در ميدان جنگ محفوظ مىدارد » .\r\nولى همانطور كه بارها گفته‌ايم آيات قرآن غالبا معنى وسيعى دارد كه مصداقهاى مختلف را در بر مىگيرد ، در آيه مورد بحث نيز مىتوان تمام اين معانى را از آيه استفاده كرد .\r\n","description":"","footnote":"","page_name":" 132 ","page_number":132},
  {"content":"\r\nو از آنجا كه لباس تقوى در مقابل لباس جسمانى قرار گرفته ، به نظر مىرسد كه منظور از آن همان « روح تقوى و پرهيزكارى » است ، كه جان انسان را حفظ مىكند و معنى « حياء » و « عمل صالح » و امثال آن در آن جمع است .\r\nدر پايان آيه مىفرمايد : « اين لباسهايى كه خدا براى شما قرار داده اعم از لباس مادى و معنوى ، لباس جسمانى و لباس تقوى ، همگى از آيات و نشانه‌هاى خدا است تا بندگان متذكر نعمتهاى پروردگار شوند » . ( * ( ذلِكَ مِنْ آياتِ اللَّه لَعَلَّهُمْ يَذَّكَّرُونَ ) * ) .\r\n\r\nفرود آمدن لباس !\r\nدر آيات متعددى از قرآن مجيد ، به جمله « انزلنا » ( فرو فرستاديم ) برخورد مىكنيم كه ظاهرا ، با مفهوم فرستادن از طرف بالا به سمت پائين ، سازش ندارد ، مانند آيه مورد بحث ، زيرا خداوند در اين آيه مىفرمايد : « لباسى براى شما فرو فرستاديم كه اندام شما را مىپوشاند » در حالى كه مىدانيم لباس يا از پشم حيوانات گرفته مىشود و يا از مواد گياهى و مانند اينها كه همه از زمين است .\r\nدر سوره زمر آيه 6 نيز مىخوانيم وَأَنْزَلَ لَكُمْ مِنَ الأَنْعامِ ثَمانِيَةَ أَزْواجٍ ( براى شما هشت زوج از چهار پايان فرو فرستاد ) و در سوره حديد آيه 25 مىخوانيم وَأَنْزَلْنَا الْحَدِيدَ . . . ( آهن را فرو فرستاديم . . . ) .\r\nبسيارى از مفسران ، اصرار دارند كه اين گونه آيات را به معنى نزول مكانى ، يعنى از طرف بالا به پائين ، تفسير كنند مثلا بگويند چون آب باران از بالا به زمين نازل مىشود و گياهان و حيوانات از آن سيراب مىگردند ، بنا بر اين مواد لباسها به يك معنى از آسمان به زمين فرستاده شده است ، در مورد آهن نيز سنگهاى عظيم آسمانى كه تركيبات آهن در آن وجود داشته به سوى زمين جذب شده است .\r\n","description":"","footnote":"","page_name":" 133 ","page_number":133},
  {"content":"\r\nولى با توجه به اينكه نزول گاهى به معنى نزول مقامى آمده است ، و در استعمالات روزانه نيز زياد به كار مىرود و مثلا مىگويند از طرف مقام بالا چنين دستورى صادر شده و يا مىگوئيم رفعت شكواى الى القاضى ( شكايتم را به سوى قاضى بالا بردم ) هيچ لزومى ندارد كه ما اصرار بر تفسير اين آيات به نزول مكانى داشته باشيم .\r\nو از آنجا كه نعمتهاى پروردگار از طرف مقام والاى ربوبيت به بندگان ارزانى شده تعبير به نزول در آن ، كاملا مفهوم و قابل درك است .\r\nنظير اين موضوع ، در الفاظ اشاره به قريب و بعيد نيز ديده مىشود كه گاهى يك موضوع مهم كه از نظر مكانى در دسترس ما است ولى از نظر مقامى بسيار بلندپايه است ، با « اسم اشاره بعيد » از آن تعبير مىكنيم ، مثلا در فارسى مىگوئيم به آن جناب چنين معروض مىدارم ( با اينكه طرف نزديك ما نشسته است ) و در قرآن مجيد مىخوانيم ذلِكَ الْكِتابُ لا رَيْبَ فِيه : « آن كتاب پر عظمت بلند پايه ( يعنى قرآن ) جاى شك و ترديدى ندارد » .\r\n\r\nلباس در گذشته و حال\r\nتا آنجا كه تاريخ نشان مىدهد هميشه انسان لباس مىپوشيده است ، ولى البته در طول تاريخ و با گذشت زمان و با تفاوت امكنه ، لباسها فوق العاده متنوع و متفاوت بوده است ، در گذشته بيشتر لباس به عنوان حفظ از سرما و گرما و همچنين زينت و تجمل مورد استفاده قرار مىگرفته است ، و جنبه ايمنى و حفاظت آن در درجه بعد بوده ، اما در زندگى صنعتى امروز ، نقش ايمنى لباس و جنبه حفاظت آن در بسيارى از رشته‌ها در درجه اول اهميت قرار دارد ، فضانوردان ، ماموران آتش نشانى ، كارگران معادن ، غواصان ، و بسيارى ديگر ، از لباسهاى مخصوص براى حفظ خود در برابر انواع خطرها استفاده مىكنند .\r\nوسائل توليد لباس در عصر ما بقدرى متنوع شده و توسعه يافته است كه با\r\n","description":"","footnote":"","page_name":" 134 ","page_number":134},
  {"content":"\r\nگذشته اصلا قابل مقايسه نيست .\r\nنويسنده تفسير « المنار » در جلد هشتم در ذيل آيه مورد بحث چنين مىنويسد :\r\nيكى از رؤساى كشور آلمان روزى از يك كارخانه پارچه بافى ديدن مىكرد ، هنگام ورود در كارخانه گوسفندانى را به او نشان دادند در حالى كه مشغول چيدن پشم از آنها بودند ، پس از بازديد به هنگامى كه مىخواست از كارخانه خارج شود ، پارچه اى به عنوان هديه به او دادند و به او گفتند اين پارچه از پشم همان گوسفندانى است كه به هنگام ورود در برابر شما چيده شد ، يعنى يكى دو ساعت بيشتر طول نكشيد كه پشم از بدن گوسفند فرود آمد و پارچه جالبى براى پوشش رئيس كشور شد ! .\r\nاما متاسفانه در عصر ما ، جنبه‌هاى فرعى و حتى نامطلوب و زننده لباس بقدرى گسترش يافته كه فلسفه اصلى لباس را دارد تحت الشعاع خود قرار مىدهد .\r\nلباس عاملى شده براى انواع تجملپرستىها ، توسعه فساد ، تحريك شهوات ، خودنمايى و تكبر و اسراف و تبذير و امثال آن ، حتى گاه لباسهايى در ميان جمعى از مردم به خصوص « جوانان غربزده » ديده مىشود كه جنبه جنونآميز آن بر جنبه عقلانيش برترى دارد و به همه چيز شباهت دارد جز به لباس ، اصولا چنين به نظر مىرسد كه كمبودهاى روانى عاملى براى به نمايش گذاردن اين گونه انواع لباسهاى عجيب و غريب است ، افرادى كه نمىتوانند با كار چشمگيرى خود را به جامعه نشان دهند ، سعى دارند با لباسهاى نامانوس و غريب و عجيب وجود و حضور خود را در جامعه اثبات كنند ، و به همين دليل ملاحظه مىكنيم ، افراد با شخصيت و آنها كه داراى عقده حقارتى نيستند ، از پوشيدن اين گونه لباسها متنفرند .\r\nبه هر صورت ثروتهاى عظيمى كه از طريق لباسهاى گوناگون و مدپرستيهاى مختلف و چشم هم چشميها در مساله لباس ، نابود مىشود ، رقم بسيار مهمى را\r\n","description":"","footnote":"","page_name":" 135 ","page_number":135},
  {"content":"\r\nتشكيل مىدهد كه اگر صرفه جويى مىشد بسيارى از مشكلات اجتماعى را حل مىكرد و مرهمهاى مؤثرى بر زخمهاى جانكاه جمعى از محرومان جامعه بشرى مىگذارد .\r\nمساله مدپرستى در لباس نه تنها ثروتهاى زيادى را به كام خود فرو مىكشد ، بلكه قسمت مهمى از وقتها و نيروهاى انسانى را نيز بر باد مىدهد .\r\nاز تاريخ زندگى پيامبر اسلام ص و ساير پيشوايان بزرگ استفاده مىشود كه آنها با مساله تجملپرستى در لباس سخت مخالف بودند ، تا آنجا كه در روايتى مىخوانيم : هيئتى از مسيحيان نجران به خدمت پيامبر اسلام ص رسيدند در حالى كه لباسهاى ابريشمين بسيار زيبا كه تا آن زمان در اندام عربها ديده نشده بود در تن داشتند ، هنگامى كه به خدمت پيامبر ص رسيدند و سلام كردند ، پيامبر ص پاسخ سلام آنها را نگفت حتى حاضر نشد يك كلمه با آنها سخن گويد ، از على ع در اين باره چاره خواستند ، و علت روىگردانى پيامبر ص را از آنها جويا شدند ، على ع فرمود : من چنين فكر مىكنم كه اينها بايد اين لباسهاى زيبا و انگشترهاى گرانقيمت را از تن بيرون كنند ، سپس خدمت پيامبر ص برسند آنها چنين كردند ، پيامبر ص سلام آنها را پاسخ داد و با آنها سخن گفت ، سپس فرمود : و الذى بعثنى بالحق لقد أتونى المرة الاولى و ان ابليس لمعهم :\r\n« سوگند به خدايى كه مرا به حق فرستاده است ، نخستين بار كه اينها بر من وارد شدند ديدم شيطان نيز به همراه آنها است » ( 1 ) .\r\nدر آيه بعد خداوند به همه افراد بشر و فرزندان آدم ، هشدار مىدهد كه مراقب فريبكارى شيطان باشند زيرا شيطان سابقه دشمنى خود را با پدر آنها نشان داده ، همانطور كه لباس بهشتى را بر اثر وسوسه‌ها از اندام او بيرون كرد ، ممكن\r\n\r\n","description":"","footnote":"\r\n( 1 ) سفينة البحار جلد دوم صفحه 504 ماده لبس .\r\n","page_name":" 136 ","page_number":136},
  {"content":"\r\nاست لباس تقوا را از اندام ايشان بيرون نمايد ، لذا مىگويد : « اى فرزندان آدم ! شيطان شما را نفريبد ، آن چنان كه پدر و مادر شما را از بهشت بيرون ساخت و لباس آنان را از اندامشان بيرون كرد ، تا عورت آنها را به آنها نشان دهد » ( * ( يا بَنِي آدَمَ لا يَفْتِنَنَّكُمُ الشَّيْطانُ كَما أَخْرَجَ أَبَوَيْكُمْ مِنَ الْجَنَّةِ يَنْزِعُ عَنْهُما لِباسَهُما لِيُرِيَهُما سَوْآتِهِما ) * ) .\r\nدر حقيقت چيزى كه اين آيه را با آيه قبل پيوند مىدهد اين است كه در آنجا سخن از لباس ظاهرى و معنوى انسان ( لباس تقوا و پرهيزكارى ) در ميان آمده بود در اين آيه هشدار مىدهد كه مراقب باشيد ، اين لباس تقوا را شيطان از تن شما بيرون نكند .\r\nالبته ظاهر عبارت * ( لا يَفْتِنَنَّكُمُ الشَّيْطانُ ) * نهى كردن شيطان از اين عمل است ، ولى اين گونه عبارتها كنايه لطيفى براى نهى مخاطب محسوب مىشود ، و به اين مىماند كه به شخص مورد علاقه خود خطاب كنيم و بگوئيم نبايد فلان دشمن به تو ضربه بزند ، يعنى تو مراقب باش كه ضربه نخورى ! .\r\nسپس تاكيد مىكند كه حساب شيطان و همكارانش از ساير دشمنان جدا است ، « او و همكارانش شما را مىبينند در حالى كه شما آنها را مشاهده نمىكنيد » و از چنين دشمنى بايد سخت بر حذر بود ! ( * ( إِنَّه يَراكُمْ هُوَ وَقَبِيلُه مِنْ حَيْثُ لا تَرَوْنَهُمْ ) * ) .\r\nدر حقيقت آنجا كه تصور مىكنيد تنها خودتان هستيد و خودتان ، ممكن است آنها حضور داشته باشند ، و براستى بايد در برابر چنين دشمن ناپيدايى كه لحظات حمله او را با دقت نمىتوان پيشبينى كرد ، هميشه آماده دفاع بود .\r\nو در پايان آيه جمله اى بيان مىكند كه در حقيقت پاسخى است به يك ايراد مهم و آن اينكه اگر كسى بگويد : چگونه خداوند دادگر و مهربان دشمنى را با اين قدرت بر انسان مسلط ساخته ، دشمنى كه هيچگونه موازنه قوا\r\n","description":"","footnote":"","page_name":" 137 ","page_number":137},
  {"content":"\r\nبا او ندارد ، به هر كجا بخواهد مىرود ، بدون اينكه كسى حضورش را احساس كند ، حتى طبق بعضى از روايات در درون وجود انسان همچون جريان خون در رگها حركت مىكند ! آيا اين با عدالت پروردگار سازگار است ؟ ! آيه در پاسخ اين سؤال احتمالى مىگويد : « ما شياطين را اولياء و سرپرستان افراد بىايمان قرار داديم » ( * ( إِنَّا جَعَلْنَا الشَّياطِينَ أَوْلِياءَ لِلَّذِينَ لا يُؤْمِنُونَ ) * ) .\r\nيعنى آنها هرگز اجازه ورود به منطقه روح و قلب افرادى كه آمادگى خود را براى پذيرش آنان اعلام نداشته‌اند ندارند ، و به تعبير ديگر گامهاى نخستين از طرف خود انسان برداشته مىشود و اجازه ورود به كشور تن از طرف او داده مىشود ، و تنها پس از موافقت خود انسان است كه شيطان مىتواند از مرزهاى روح او بگذرد ، بنا بر اين كسانى كه دريچه‌هاى روح خود را به روى شياطين ببندند ، آنها قدرت عبور از آن را نخواهند داشت .\r\nآيات ديگر قرآن نيز شاهد اين حقيقت است ، در سوره نحل آيه 100 مىخوانيم إِنَّما سُلْطانُه عَلَى الَّذِينَ يَتَوَلَّوْنَه وَالَّذِينَ هُمْ بِه مُشْرِكُونَ : « تسلط شيطان بر آنها است كه به او عشق مىورزند و او را سرپرست خود انتخاب كرده‌اند و كسانى كه او را پرستش مىكنند » .\r\nو در آيه 42 سوره حجر مىخوانيم إِنَّ عِبادِي لَيْسَ لَكَ عَلَيْهِمْ سُلْطانٌ إِلَّا مَنِ اتَّبَعَكَ مِنَ الْغاوِينَ : « تو بر بندگان من تسلط نخواهى داشت ، مگر بر گمراهانى كه از تو پيروى مىكنند » .\r\nبه تعبير ديگر : درست است كه ما شيطان و همكارانش را نمىبينيم ، ولى به اصطلاح ردپاى آنها را مىتوانيم مشاهده كنيم ، هر جا مجلس گناه است ، و در هر نقطه اى وسائل معصيت ، آماده است ، و در هر موقع پاى زرق و برق دنيا و تجمل پرستى به ميان مىآيد ، و به هنگام طغيان غرائز ، و در موقع برافروخته شدن آتش خشم و غضب حضور شيطان قطعى است ، و گويا در چنين مواردى ، انسان صداى وسوسه\r\n","description":"","footnote":"","page_name":" 138 ","page_number":138},
  {"content":"\r\nاو را با گوش دل مىشنود و ردپاى او را با چشم خود مىبيند .\r\nدر اين زمينه حديث جالبى از امام باقر ع نقل شده است كه فرمود :\r\nلما دعا نوح ربه عز و جل على قومه اتاه ابليس لعنه اللَّه فقال يا نوح ان لك عندى يدا ! اريد ان اكافيك عليها فقال نوح انه ليبغض الى ان يكون لك عندى يد فما هى ؟ قال بلى دعوت اللَّه على قومك فاغرقتهم فلم يبق احد اغويه فانا مستريح حتى ينسق قرن آخر و اغويهم ، فقال له نوح ما الذى تريد ان تكافئنى به ؟\r\nقال اذكرنى فى ثلاث مواطن فانى اقرب ما اكون الى العبد ، اذا كان فى احداهن .\r\nاذكرنى اذا غضبت ؟\r\nو اذكرنى اذا حكمت بين اثنين ! و اذكرنى اذا كنت مع امرأة خاليا ليس معكما احد\r\n! ( 1 ) « هنگامى كه نوح به قوم خود نفرين كرد و هلاك آنها را از خدا خواست ( و طوفان همه را درهم كوبيد ) ابليس نزد او آمد و گفت : تو حقى بر گردن من دارى كه من مىخواهم آن را تلافى كنم ! .\r\nنوح ( در تعجب فرو رفت ) گفت : بسيار بر من گران است كه حقى بر تو داشته باشم ، چه حقى ؟ ! گفت : همان نفرينى كه در باره قومت كردى و آنها را غرق نمودى ، و احدى باقى نماند كه من او را گمراه سازم ، بنا بر اين من تا مدتى راحتم ، تا زمانى كه نسل ديگرى بپاخيزند و من به گمراه ساختن آنها مشغول شوم .\r\nنوح ( با اينكه حد اكثر كوشش را براى هدايت قوم خود كرده بود ، در عين حال ناراحت شد و ) به ابليس گفت حالا چه جبرانى مىخواهى بكنى ؟ .\r\nگفت : در سه موقع به ياد من باش ! كه من نزديكترين فاصله را به بندگان\r\n\r\n","description":"","footnote":"\r\n( 1 ) بحار ط جديد جلد 11 صفحه 318 .\r\n","page_name":" 139 ","page_number":139},
  {"content":"\r\nدر اين سه موقع دارم :\r\nهنگامى كه خشم ترا فرا مىگيرد به ياد من باش ! .\r\nو هنگامى كه ميان دو نفر قضاوت مىكنى به ياد من باش ! .\r\nو هنگامى كه با زن بيگانه اى تنها هستى و هيچكس در آنجا نيست باز به ياد من باش ! .\r\nنكته ديگرى كه در اينجا بايد به آن توجه داشت اين است كه جمعى از مفسران از آيه فوق چنين استفاده كرده‌اند كه شيطان براى انسان به هيچوجه قابل رؤيت نيست ، در حالى كه از پاره اى از روايات استفاده مىشود كه چنين امرى احيانا ممكن است .\r\nولى ظاهرا اين دو با هم منافاتى ندارند ، زيرا قاعده اصلى آن است كه مشاهده نشود ولى اين قاعده مانند بسيارى از قاعده‌هاى ديگر موارد استثنايى دارد .\r\nدر آيه بعد اشاره به يكى از وسوسه‌هاى مهم شيطانى مىكند كه بر زبان جمعى از انسانهاى شيطان صفت نيز جارى مىشود و آن اينكه « هنگامى كه عمل زشت و قبيحى را انجام مىدهند ، اگر از دليل آن سؤال شود ، در پاسخ ، مىگويند اين راه و رسمى است كه نياكان خود را بر آن يافته‌ايم » ( * ( وَإِذا فَعَلُوا فاحِشَةً قالُوا وَجَدْنا عَلَيْها آباءَنا ) * ) سپس اضافه مىكنند :\r\n« خداوند هم ما را به آن دستور داده است » ( * ( وَاللَّه أَمَرَنا بِها ) * ) .\r\nمساله تقليد كوركورانه از نياكان به اضافه تهمت به ساحت مقدس پروردگار دو عذر ساختگى و ناموجه هستند ، كه شيطانصفتان در اعمال خود ، غالبا به آن متشبث مىشوند .\r\nجالب اينكه قرآن در پاسخ آنها اعتنايى به دليل اول يعنى پيروى كور\r\n","description":"","footnote":"","page_name":" 140 ","page_number":140},
  {"content":"\r\nكورانه از نياكان نمىكند ، گويا آن را مستغنى از هر گونه جواب مىداند ، زيرا عقل سليم آن را درك مىكند ، به علاوه كرارا در قرآن به پاسخ آن اشاره شده است .\r\nو تنها به پاسخ دوم قناعت كرده ، مىگويد : « خداوند هرگز به كارهاى زشت و قبيح فرمان نمىدهد » زيرا حكم او از فرمان عقل جدا نيست ( * ( قُلْ إِنَّ اللَّه لا يَأْمُرُ بِالْفَحْشاءِ ) * ) دستور به فحشاء طبق صريح آيات قرآن ، كار شيطان است نه كار خداوند ، خداوند تنها به نيكيها و خوبيها فرمان مىدهد ( 1 ) .\r\nسپس با اين جمله آيه ختم مىشود كه « آيا به خدا نسبتهايى مىدهيد كه نمىدانيد » ( * ( أَ تَقُولُونَ عَلَى اللَّه ما لا تَعْلَمُونَ ) * ) گرچه ظاهرا مناسبتر اين بود كه گفته شود : چرا چيزى را كه دروغ است و واقعيت ندارد به خدا نسبت مىدهيد ؟ ولى به جاى آن فرموده است چرا چيزى را كه نمىدانيد به خدا نسبت مىدهيد ؟ اين در حقيقت براى آن است كه حد اقل مطالبى كه مورد قبول طرف است ، مورد استناد واقع شود و گفته شود و اگر شما يقين به دروغ بودن اين سخنان نداريد ، لا اقل دليلى هم بر اثبات آن نداريد ، پس چرا بىدليل تهمت مىزنيد و چيزى را كه نمىدانيد به خدا نسبت مىدهيد ؟ !\r\n\r\nمنظور از فحشاء چيست ؟\r\nدر اينكه منظور از « فاحشه » ( كار زشت و قبيح ) در اينجا چيست ؟ بسيارى از مفسران گفته‌اند اشاره به رسم جمعى از اعراب در زمان جاهليت است كه لخت و برهنه مادرزاد ! « زن و مرد » در اطراف خانه خدا طواف مىكردند ، به گمان اينكه در لباسهايى كه مرتكب گناه شده‌اند ، شايسته نيست خانه خدا را طواف كنند ! البته اين تفسير متناسب با آيات قبل كه درباره لباس و پوشش انسان ، سخن\r\n\r\n","description":"","footnote":"\r\n( 1 ) به سوره بقره آيه 268 و 269 مراجعه فرمائيد .\r\n","page_name":" 141 ","page_number":141},
  {"content":"\r\nمىگويد ، مىباشد .\r\nولى در روايات متعددى مىخوانيم كه منظور از فاحشه در اينجا گفتار پيشوايان ظالم و ستمگر است كه مردم را به پيروى خود دعوت مىكنند و معتقدند كه خدا اطاعت آنها را بر مردم فرض كرده است .\r\nاما بعضى از مفسران مانند نويسنده « المنار » و « الميزان » ، مفهوم آيه را يك مفهوم وسيع گرفته‌اند كه هر گونه كار زشت و قبيحى را در بر مىگيرد و با توجه به وسعت مفهوم كلمه « فاحشه » مناسبتر همين است كه معنى آيه همان معنى وسيع كلمه باشد و مساله « طواف عريان » و « پيروى از پيشوايان ظلم و ستم » از مصاديق روشن آن محسوب مىگردد و منافاتى هم با روايات ندارد .\r\nدرباره تسليم بىقيد و شرط در برابر رسوم نياكان در ذيل آيه 170 بقره جلد اول صفحه 422 توضيح كافى داده شده است .\r\n\r\n[ سوره الأعراف ‹ 7 › : آيات 29 تا 30 
  ]\r\nقُلْ أَمَرَ رَبِّي بِالْقِسْطِ وَأَقِيمُوا وُجُوهَكُمْ عِنْدَ كُلِّ مَسْجِدٍ وَادْعُوه مُخْلِصِينَ لَه الدِّينَ كَما بَدَأَكُمْ تَعُودُونَ ‹ 29 › فَرِيقاً هَدى وَفَرِيقاً حَقَّ عَلَيْهِمُ الضَّلالَةُ إِنَّهُمُ اتَّخَذُوا الشَّياطِينَ أَوْلِياءَ مِنْ دُونِ اللَّه وَيَحْسَبُونَ أَنَّهُمْ مُهْتَدُونَ ‹ 30 ›\r\n\r\nترجمه :\r\n29 - بگو پروردگارم به عدالت فرمان داده است ، و توجه خويش را در هر مسجد ( و به هنگام عبادت ) به سوى او كنيد و او را بخوانيد و دين ( خود ) را براى او خالص گردانيد ، ( و بدانيد ) همانگونه كه در آغاز شما را آفريد ( بار ديگر در رستاخيز )\r\n","description":"","footnote":"","page_name":" 142 ","page_number":142},
  {"content":"\r\nبازمىگرديد .\r\n30 - جمعى را هدايت كرده و جمعى را ( كه شايستگى نداشته‌اند ) گمراهى بر آنها مسلم . .\r\nآنها ( كسانى هستند كه ) شياطين را به جاى خداوند ، اولياى خود انتخاب كردند و چنين گمان مىكنند كه هدايت يافته‌اند .\r\n\r\nتفسير :\r\nاز آنجا كه در آيه گذشته ، سخن از فحشاء كه مفهوم آن هر گونه كار زشتى را شامل مىشود در ميان بود ، و تاكيد شده بود كه خداوند هرگز دستور به فحشاء نمىدهد ، در اين آيه به اصول دستورات پروردگار در زمينه وظائف عملى در يك جمله كوتاه اشاره شده و سپس اصول عقائد دينى يعنى مبدء و معاد را به طور فشرده بيان مىكند .\r\nنخست مىگويد : « اى پيامبر به آنان بگو پروردگار من به عدالت دستور داده است » ( * ( قُلْ أَمَرَ رَبِّي بِالْقِسْطِ ) * ) .\r\nو مىدانيم عدالت مفهوم وسيعى دارد كه همه اعمال نيك را در بر مىگيرد ، زيرا حقيقت عدالت آن است كه هر چيز را در مورد خود به كار برند و به جاى خود نهند .\r\nگرچه ميان « عدالت » و « قسط » تفاوتى وجود دارد ، « عدالت » به اين گفته مىشود كه انسان حق هر كس را بپردازد ، و نقطه مقابلش ، آن است كه ظلم و ستم كند و حقوق افراد را از آنها دريغ دارد ، ولى « قسط » مفهومش آن است كه حق كسى را به ديگرى ندهد ، و به تعبير ديگر « تبعيض » روا ندارد ، و نقطه مقابلش آن است كه حق كسى را به ديگرى دهد .\r\nولى مفهوم وسيع اين دو كلمه مخصوصا به هنگامى كه جدا از يكديگر استعمال مىشوند تقريبا مساوى است و به معنى رعايت اعتدال در همه چيز و همه كار و هر چيز را به جاى خويش قرار دادن مىباشد .\r\nسپس دستور به يكتاپرستى و مبارزه با هر گونه شرك داده ، مىفرمايد : « توجه\r\n","description":"","footnote":"","page_name":" 143 ","page_number":143},
  {"content":"\r\nقلب خويش را در هر عبادتى به او كنيد « و از ذات پاك او به سوى ديگر منحرف نشويد ( * ( وَأَقِيمُوا وُجُوهَكُمْ عِنْدَ كُلِّ مَسْجِدٍ ) * ) .\r\n« او را بخوانيد و دين و آئين خود را خالص و مخصوص او قرار دهيد » ( * ( وَادْعُوه مُخْلِصِينَ لَه الدِّينَ ) * ) .\r\nپس از تحكيم پايه توحيد ، توجه به مساله معاد و رستاخيز كرده ، مىگويد :\r\n« همانگونه كه شما را در آغاز آفريد ، دگربار در قيامت باز مىگرديد » ( * ( كَما بَدَأَكُمْ تَعُودُونَ ) * .\r\n\r\nدر اينجا به دو نكته بايد توجه كرد :\r\n\r\n[ 1 - راجع به « * ( أَقِيمُوا وُجُوهَكُمْ عِنْدَ كُلِّ مَسْجِدٍ ) * » 
  ]\r\n1 - مفسران در تفسير جمله * ( أَقِيمُوا وُجُوهَكُمْ عِنْدَ كُلِّ مَسْجِدٍ ) * تفسيرهاى گوناگونى ذكر كرده‌اند :\r\nگاهى گفته‌اند منظور از آن توجه به قبله به هنگام نماز است .\r\nو گاهى گفته‌اند منظور شركت در مساجد به هنگام نمازهاى روزانه است .\r\nو گاهى نيز احتمال داده‌اند كه هدف از آن ، حضور قلب و نيت خالص به هنگام عبادت مىباشد .\r\nولى تفسيرى كه در بالا ذكر كرديم ، يعنى توجه به خداوند و مبارزه با هر گونه شرك و توجه به غير خدا مناسبتر با قبل و بعد اين جمله به نظر مىرسد ، اگر چه اراده همه اين معانى از مفهوم آيه نيز دور نيست .\r\n\r\n2 - كوتاه ترين استدلال براى معاد\r\nدر مورد معاد و رستاخيز مردگان بحث زياد شده است و از آيات قرآن به خوبى استفاده مىشود كه هضم اين مساله براى بسيارى از مردم كوتاه فكر در اعصار پيشين مشكل بوده است تا آنجا كه گاهى مطرح شدن مساله رستاخيز و معاد را در گفتار انبياء ، دليل بر نادرست بودن دعوت آنها و حتى ( العياذ باللَّه ) دليل بر جنون\r\n","description":"","footnote":"","page_name":" 144 ","page_number":144},
  {"content":"\r\nو ديوانگى آنان مىگرفتند و مىگفتند : أَفْتَرى عَلَى اللَّه كَذِباً أَمْ بِه جِنَّةٌ ( 1 ) .\r\n« اين كه پيامبر مىگويد بعد از آنكه خاك شديد و پراكنده گشتيد باز هم زنده خواهيد شد ، تهمتى است كه بر خدا بسته ، و يا ديوانه است ! .\r\nولى بايد توجه داشت چيزى كه بيشتر موجب تعجب و شگفتى آنان مىشد ، مساله معاد جسمانى بود ، زيرا باور نمىكردند پس از آنكه بدنهاى ما خاك گردد ، و ذرات خاكش در مسير باد و طوفان قرار گيرد و به هر گوشه اى از كره زمين افشانده شود بار ديگر اين ذرات پراكنده ، از آغوش خاك و از ميان امواج درياها و از لابلاى ذرات هوا گردآورى شود ، و همان انسان نخستين لباس حيات و زندگى در بر پوشد .\r\nقرآن مجيد در آيات مختلف به اين پندار نادرست پاسخ گفته و آيه فوق يكى از كوتاهترين و جالبترين تعبيرات را در اين زمينه بازگو مىكند و مىگويد :\r\nنگاهى به آغاز آفرينش خود كنيد ببينيد همين جسم شما كه از مقدار زيادى آب و مقدار كمترى مواد مختلف ، فلزات و شبه فلزات تركيب شده است در آغاز كجا بود ؟ آبهايى كه در ساختمان جسم شما به كار رفته هر قطره اى از آن ، احتمالا در يكى از اقيانوسهاى روى زمين سرگردان بود و سپس تبخير گرديد و تبديل به ابرها و به شكل قطرات باران بر زمينها فرو ريختند ، و ذراتى كه هم اكنون از مواد جامد زمين در ساختمان جسم شما به كار رفته ، روزى به صورت دانه گندم يا ميوه درخت ، يا سبزيهاى مختلف بود كه از نقاط پراكنده زمين گردآورى شد بنا بر اين چه جاى تعجب كه پس از متلاشى شدن و بازگشت به حال نخستين ، باز همان ذرات جمعآورى گردد و به هم پيوندند و اندام نخستين را تشكيل دهد ؟\r\nو اگر چنين چيزى محال بود چرا در آغاز آفرينش انجام شد ؟ بنا بر اين « همانگونه كه در آغاز ، خدا شما را آفريده است در روز رستاخيز نيز بازمىگرداند » و اين\r\n\r\n","description":"","footnote":"\r\n( 1 ) سوره سبا آيه 8 .\r\n","page_name":" 145 ","page_number":145},
  {"content":"\r\nهمان مطلبى است كه در جمله كوتاه بالا مىخوانيم .\r\nدر آيه بعد چگونگى عكس العملهاى مردم را در برابر اين دعوت ( دعوت به سوى نيكيها و توحيد و معاد ) بيان مىكند و مىگويد : « توفيق خداوند شامل حال گروهى شد و آنها را به راه حق هدايت كرد ، در حالى كه گروه ديگرى گمراهى بر آنان مسلم گرديد » ( * ( فَرِيقاً هَدى وَفَرِيقاً حَقَّ عَلَيْهِمُ الضَّلالَةُ ) * ) ( 1 ) .\r\nو براى اينكه كسى تصور نكند بدون جهت خداوند ، طايفه اى را هدايت مىكند و جمع ديگرى را گمراه ، در جمله بعد اضافه مىكند : « گروه گمراهان همانها بودند كه شياطين را اولياى خود انتخاب كرده بودند ، و به جاى ولايت پروردگار ولايت شيطان را پذيرفتند » ( * ( إِنَّهُمُ اتَّخَذُوا الشَّياطِينَ أَوْلِياءَ مِنْ دُونِ اللَّه ) * ) .\r\nو عجب اينكه با تمام گمراهى و انحراف « چنين مىپنداشتند كه هدايت يافتگان واقعى آنها هستند » ( * ( وَيَحْسَبُونَ أَنَّهُمْ مُهْتَدُونَ ) * ) اين حالت مخصوص كسانى است كه در طغيان و گناه فرو روند ، و آن چنان غرق فساد و تباهى و انحراف و بتپرستى گردند كه حس تشخيص آنها به كلى دگرگون شود ، زشتيها را زيبايى ، و گمراهىها را هدايت ، پندارند ، و در اين حال درهاى هدايت به كلى به روى آنها مسدود خواهد شد ، و اين همان چيزى است كه خودشان براى خويشتن فراهم ساخته‌اند .\r\n\r\n","description":"","footnote":"\r\n( 1 ) جمله فريقا هدى از نظر تركيب ادبى ، چنين است كه « فريقا » مفعول مقدم و « هدى » فعل مؤخر است و « فريقا » دوم مفعول « اضل » مىباشد كه در تقدير است كه جمله « * ( حَقَّ عَلَيْهِمُ الضَّلالَةُ ) * » دلالت بر آن مىكند .\r\n","page_name":" 146 ","page_number":146},
  {"content":"\r\n\r\n[ سوره الأعراف ‹ 7 › : آيات 31 تا 32 
  ]\r\nيا بَنِي آدَمَ خُذُوا زِينَتَكُمْ عِنْدَ كُلِّ مَسْجِدٍ وَكُلُوا وَاشْرَبُوا وَلا تُسْرِفُوا إِنَّه لا يُحِبُّ الْمُسْرِفِينَ ‹ 31 › قُلْ مَنْ حَرَّمَ زِينَةَ اللَّه الَّتِي أَخْرَجَ لِعِبادِه وَالطَّيِّباتِ مِنَ الرِّزْقِ قُلْ هِيَ لِلَّذِينَ آمَنُوا فِي الْحَياةِ الدُّنْيا خالِصَةً يَوْمَ الْقِيامَةِ كَذلِكَ نُفَصِّلُ الآياتِ لِقَوْمٍ يَعْلَمُونَ ‹ 32 ›\r\n\r\nترجمه :\r\n31 - اى فرزندان آدم ! زينت خود را به هنگام رفتن به مسجد با خود برداريد و بخوريد و بياشاميد و اسراف نكنيد كه خداوند مسرفان را دوست نمىدارد .\r\n32 - بگو چه كسى زينتهاى الهى را كه براى بندگان خود آفريده و روزيهاى پاكيزه را حرام كرده است ؟ بگو اينها در زندگى دنيا براى كسانى است كه ايمان آورده‌اند ( اگر چه ديگران نيز با آنها مشاركت دارند ولى ) در قيامت خالص ( براى مؤمنان ) خواهد بود اينچنين آيات ( خود ) را براى كسانى كه آگاهند شرح مىدهيم .\r\n\r\nتفسير :\r\nدر اين آيات به تناسب سرگذشت آدم در بهشت ، هم چنان سخن از مساله پوشش تن و ساير مواهب زندگى و چگونگى استفاده صحيح از آنها است .\r\nنخست به همه فرزندان آدم به عنوان يك قانون هميشگى كه شامل تمام اعصار و قرون مىشود دستور مىدهد كه « زينت خود را به هنگام رفتن به مسجد با خود داشته باشيد » ( * ( يا بَنِي آدَمَ خُذُوا زِينَتَكُمْ عِنْدَ كُلِّ مَسْجِدٍ ) * ) .\r\n","description":"","footnote":"","page_name":" 147 ","page_number":147},
  {"content":"\r\nاين جمله مىتواند هم اشاره به « زينتهاى جسمانى » باشد كه شامل پوشيدن لباسهاى مرتب و پاك و تميز ، و شانه زدن موها ، و به كار بردن عطر و مانند آن مىشود ، و هم شامل « زينتهاى معنوى » ، يعنى صفات انسانى و ملكات اخلاقى و پاكى نيت و اخلاص .\r\nو اگر مىبينيم در بعضى از روايات اسلامى تنها اشاره به لباس خوب يا شانه كردن موها شده ، و يا اگر مىبينيم تنها سخن از مراسم نماز عيد و نماز جمعه به ميان آمده است ، دليل بر انحصار نيست بلكه هدف بيان مصداقهاى روشن است ( 1 ) .\r\nو همچنين اگر مىبينيم كه در بعضى ديگر از روايات ، زينت به معنى رهبران و پيشوايان شايسته تفسير شده ( 2 ) دليل بر وسعت مفهوم آيه است كه همه زينتهاى ظاهرى و باطنى را در بر مىگيرد .\r\nگرچه اين حكم مربوط به تمام فرزندان آدم در هر زمان است ، ولى ضمنا نكوهشى است از عمل زشت جمعى از اعراب در زمان جاهليت كه به هنگام آمدن به مسجد الحرام و طواف خانه خدا كاملا عريان و برهنه مىشدند ، و هم اندرزى است به آنها كه به هنگام نماز و يا رفتن به مساجد لباسهاى كثيف و مندرس و يا لباسهاى مخصوص منزل را در تن مىكنند و در مراسم عبادت خدا به همان هيئت شركت مىنمايند ، كه متاسفانه هم اكنون نيز در ميان جمعى از بىخبران مسلمانان معمول و متداول است ، در حالى كه طبق آيه فوق و رواياتى كه در اين زمينه وارد شده است دستور داريم بهترين لباسهاى خود را به هنگام شركت در مساجد بپوشيم .\r\nدر جمله بعد اشاره به مواهب ديگر يعنى خوردنيها و آشاميدنيهاى پاك و پاكيزه مىكند و مىگويد از آنها « بخوريد و بنوشيد » ( * ( وَكُلُوا وَاشْرَبُوا ) * ) .\r\n\r\n","description":"","footnote":"\r\n( 1 ) و ( 2 ) براى اطلاع از اين اخبار به تفسير برهان جلد دوم صفحه 9 و 10 و تفسير نور الثقلين جلد دوم صفحه 18 و 19 مراجعه فرمائيد .\r\n","page_name":" 148 ","page_number":148},
  {"content":"\r\nاما چون طبع زياده طلب انسان ، ممكن است از اين دو دستور سوء استفاده كند و به جاى استفاده عاقلانه و اعتدالآميز از پوشش و تغذيه صحيح ، راه تجمل پرستى و اسراف و تبذير را پيش گيرد ، بلافاصله اضافه مىكند « ولى اسراف نكنيد كه خدا مسرفان را دوست نمىدارد » ( * ( وَلا تُسْرِفُوا إِنَّه لا يُحِبُّ الْمُسْرِفِينَ ) * ) .\r\nكلمه « اسراف » كلمه بسيار جامعى است كه هر گونه زياده روى در كميت و كيفيت و بيهوده گرايى و اتلاف و مانند آن را شامل مىشود ، و اين روش قرآن است كه به هنگام تشويق به استفاده كردن از مواهب آفرينش ، فورا جلو سوء استفاده را گرفته و به اعتدال توصيه مىكند .\r\nدر آيه بعد با لحن تندترى به پاسخ آنها كه گمان مىبرند ، تحريم زينتها و پرهيز از غذاها و روزيهاى پاك و حلال ، نشانه زهد و پارسايى و مايه قرب به پروردگار است ، مىپردازد و مىگويد : اى پيامبر « بگو چه كسى زينتهاى الهى را كه براى بندگانش آفريده و همچنين مواهب و روزىهاى پاكيزه را تحريم كرده است » ( * ( قُلْ مَنْ حَرَّمَ زِينَةَ اللَّه الَّتِي أَخْرَجَ لِعِبادِه وَالطَّيِّباتِ مِنَ الرِّزْقِ ) * ) .\r\nاگر اين امور ، بد بود ، خدا نمىآفريد ، و اكنون كه براى استفاده بندگانش آفريده است چگونه ممكن است آنها را تحريم كند ؟ مگر ميان دستگاه آفرينش و دستورات دينى تضاد ممكن است وجود داشته باشد ؟ ! سپس براى تاكيد اضافه مىكند : به آنها « بگو اين نعمتها و موهبتها براى افراد با ايمان در اين زندگى دنيا آفريده شده ، اگر چه ديگران نيز بدون داشتن شايستگى از آن استفاده مىكنند ولى در روز قيامت و زندگى عاليتر كه صفوف كاملا از هم مشخص مىشوند ، اينها همه در اختيار افراد با ايمان و درستكار قرار مىگيرد ، و ديگران به كلى از آن محروم مىشوند » ! ( * ( قُلْ هِيَ لِلَّذِينَ آمَنُوا فِي الْحَياةِ الدُّنْيا خالِصَةً يَوْمَ الْقِيامَةِ ) * )\r\n","description":"","footnote":"","page_name":" 149 ","page_number":149},
  {"content":"\r\nبنا بر اين چيزى كه در دنيا و آخرت مال آنها است و مخصوصا در جهان ديگر اختصاص به آنها دارد چگونه ممكن است تحريم گردد ؟ حرام چيزى است كه مفسده انگيز باشد ، نه نعمت و موهبت .\r\nاين احتمال نيز در تفسير اين جمله داده شده است كه اين مواهب در دنيا اگر چه آميخته با گرفتاريها و گاهى با غم و رنجها و اندوه‌ها است ، ولى در سراى ديگر ، خالص از همه اين ناملايمات در اختيار مؤمنان قرار خواهد گرفت ( ولى تفسير اول مناسبتر به نظر مىرسد ) .\r\nدر پايان آيه به عنوان تاكيد مىگويد : « اين چنين آيات و احكام خود را براى جمعيتى كه آگاهند و مىفهمند تشريح مىكنيم » ( * ( كَذلِكَ نُفَصِّلُ الآياتِ لِقَوْمٍ يَعْلَمُونَ ) * ) .\r\n\r\nزينت و تجمل از نظر اسلام\r\nدر مورد استفاده از انواع زينتها ، اسلام مانند تمام موارد ، حد اعتدال را انتخاب كرده است ، نه مانند بعضى كه مىپندارند استفاده از زينتها و تجملات هر چند به صورت معتدل بوده باشد ، مخالف زهد و پارسايى است ، و نه مانند تجملپرستانى كه غرق در زينت و تجمل مىشوند ، و تن به هر گونه عمل نادرستى براى رسيدن به اين هدف نامقدس مىدهند .\r\nو اگر ساختمان روح و جسم انسان را در نظر بگيريم مىبينيم كه تعليمات اسلام در اين زمينه درست هماهنگ ويژگيهاى روح انسان و ساختمان جسم او است .\r\nتوضيح اينكه : به گواهى روانشناسان ، حس زيبايى يكى از چهار بعد روح انسانى است ، كه به ضميمه حس نيكى ، و حس دانايى ، و حس مذهبى ، ابعاد اصلى روان آدمى را تشكيل مىدهند ، و معتقدند تمام زيبائيهاى ادبى ، شعرى ،\r\n","description":"","footnote":"","page_name":" 150 ","page_number":150},
  {"content":"\r\nصنايع ظريفه ، و هنر به معنى واقعى همه مولود اين حس است ، با وجود اين چگونه ممكن است ، يك قانون صحيح ، اين حس اصيل را در روح انسان خفه كند ، و عواقب سوء عدم اشباع صحيح آن را ناديده بگيرد .\r\nلذا در اسلام : استفاده كردن از زيبائيهاى طبيعت ، لباسهاى زيبا و متناسب ، به كار بردن انواع عطرها ، و امثال آن ، نه تنها مجاز شمرده شده بلكه به آن توصيه و سفارش نيز شده است ، و روايات زيادى در اين زمينه از پيشوايان مذهبى در كتب معتبر نقل شده است .\r\nبه عنوان نمونه در تاريخ زندگى امام حسن مجتبى ع مىخوانيم هنگامى كه به نماز برمىخاست بهترين لباسهاى خود را مىپوشيد سؤال كردند چرا بهترين لباس خود را مىپوشيد ؟ فرمود :\r\nان اللَّه جميل يحب الجمال ، فاتجمل لربى و هو يقول * ( خُذُوا زِينَتَكُمْ عِنْدَ كُلِّ مَسْجِدٍ ) * .\r\n« خداوند زيبا است و زيبايى را دوست دارد و به همين جهت ، من لباس زيبا براى راز و نياز با پروردگارم مىپوشم و هم او دستور داده است كه زينت خود را به هنگام رفتن به مسجد برگيريد » ( 1 ) .\r\nدر حديث ديگرى مىخوانيم كه يكى از زاهدان ريايى به نام « عباد بن كثير » با « امام صادق » ع روبرو شد ، در حالى كه امام ع لباس نسبتا زيبايى بر تن داشت ، به امام گفت : تو از خاندان نبوتى ، و پدرت ( على ع ) لباس بسيار ساده مىپوشيد چرا چنين لباس جالبى بر تن تو است ؟ آيا بهتر نبود كه لباسى كم اهميتتر از اين مىپوشيدى ، امام فرمود : واى بر تو اى عباد ! ، * ( مَنْ حَرَّمَ زِينَةَ اللَّه الَّتِي أَخْرَجَ لِعِبادِه وَالطَّيِّباتِ مِنَ الرِّزْقِ ) * :\r\n« چه كسى حرام كرده است زينتهايى را كه خداوند براى بندگانش آفريده و روزيهاى پاكيزه را » ؟ ( 2 ) . . . و روايات متعدد ديگر .\r\n\r\n","description":"","footnote":"\r\n( 1 ) وسائل جلد سوم ابواب احكام الملابس .\r\n( 2 ) وسائل جلد سوم ابواب احكام الملابس باب 7 حديث 4 .\r\n","page_name":" 151 ","page_number":151},
  {"content":"\r\nاين تعبير كه خداوند زيبا است و زيبايى را دوست دارد ، و يا تعبير به اينكه خداوند زيبائيها را آفريده ، همگى اشاره به اين حقيقت است كه اگر استفاده از هر گونه زيبايى ، ممنوع بود ، خداوند هرگز اينها را نمىآفريد ، آفرينش زيبائيها در جهان هستى خود دليل بر اين است كه خالق زيبائيها آن را دوست دارد .\r\nولى مهم اينجاست كه غالبا در اين گونه موضوعات ، مردم راه افراط را مىپويند ، و با بهانه‌هاى مختلف رو به تجملپرستى مىآورند ، و به همين دليل قرآن مجيد - همانطور كه گفتيم - بلافاصله بعد از ذكر اين حكم اسلامى از اسراف و زياده روى و تجاوز از حد ، مسلمانان را بر حذر مىدارد ، در بيش از بيست مورد در قرآن مجيد به مساله اسراف اشاره شده و از آن نكوهش گرديده است ( درباره اسراف در ذيل آيات متناسب مشروحا سخن خواهيم گفت ) .\r\nبه هر حال روش قرآن و اسلام در اين مورد ، روش موزون و معتدلى است كه نه جمود دارد و تمايلات زيباپسندى روح انسان را در هم مىكوبد ، و نه بر اعمال مسرفان و تجملپرستان و شكمخواران صحه مىگذارد ، مخصوصا در جوامعى كه افراد محروم و بينوا وجود داشته باشد حتى از زينتهاى معتدل نيز نهى مىكند ، و لذا مىبينيم در بعضى از روايات هنگامى كه از بعضى امامان سؤال مىكردند چرا لباس فاخر پوشيده‌ايد در حالى كه جد شما على ع چنين لباسى در تن نمىكرد ؟ در پاسخ مىفرمودند مردم آن زمان در شدت و فشار بودند و مىبايست چنين شود ، اما مردم زمان ما زندگى مرفه ترى دارند و در چنين شرائطى استفاده از اين زينتها ( در حدود معقول ) مانعى ندارد .\r\n\r\nيك دستور مهم بهداشتى\r\nجمله « * ( كُلُوا وَاشْرَبُوا وَلا تُسْرِفُوا ) * » : « بخوريد و بياشاميد و اسراف نكنيد » كه در آيه فوق آمده است ، گرچه بسيار ساده به نظر مىرسد ، اما امروز\r\n","description":"","footnote":"","page_name":" 152 ","page_number":152},
  {"content":"\r\nثابت شده است كه يكى از مهمترين دستورات بهداشتى همين است ، زيرا تحقيقات دانشمندان به اين نتيجه رسيده كه سرچشمه بسيارى از بيماريها ، غذاهاى اضافى است كه به صورت جذب نشده در بدن انسان باقى مىماند ، اين مواد اضافى هم بار سنگينى است براى قلب و ساير دستگاههاى بدن ، و هم منبع آماده اى است براى انواع عفونتها و بيماريها ، لذا براى درمان بسيارى از بيماريها ، نخستين گام همين است كه اين مواد مزاحم كه در حقيقت زباله‌هاى تن انسان هستند ، سوخته شوند و پاكسازى جسم عملى گردد .\r\nعامل اصلى تشكيل اين مواد مزاحم ، اسراف و زياده روى در تغذيه و به اصطلاح « پرخورى » است ، و راهى براى جلوگيرى از آن جز رعايت اعتدال در غذا نيست ، مخصوصا در عصر و زمان ما كه بيماريهاى گوناگونى مانند بيمارى قند ، چربى خون ، تصلب شرائين ، نارساييهاى كبد و انواع سكته‌ها ، فراوان شده ، افراط در تغذيه با توجه به عدم تحرك جسمانى كافى ، يكى از عوامل اصلى محسوب مىشود ، و براى از بين بردن اين گونه بيماريها راهى جز حركت كافى و ميانه روى در تغذيه نيست .\r\nمفسر بزرگ ما ، مرحوم « طبرسى » در « مجمع البيان » مطلب جالبى نقل مىكند كه هارون الرشيد طبيبى مسيحى داشت كه مهارت او در طب معروف بود ، روزى اين طبيب به يكى از دانشمندان اسلامى گفت : من در كتاب آسمانى شما چيزى از طب نمىيابم ، در حالى كه دانش مفيد بر دو گونه است : علم اديان و علم ابدان ، او در پاسخش چنين گفت : خداوند همه دستورات طبى را در نصف آيه از كتاب خويش آورده است * ( كُلُوا وَاشْرَبُوا وَلا تُسْرِفُوا ) * : « بخوريد و بياشاميد و اسراف نكنيد » و پيامبر ما نيز طب را در اين دستور خويش خلاصه كرده است\r\nالمعدة بيت الادواء و الحمية رأس كل دواء و اعط كل بدن ما عودته\r\n: « معده خانه همه بيماريها است ، و امساك سرآمد همه داروها است و آنچه بدنت را\r\n","description":"","footnote":"","page_name":" 153 ","page_number":153},
  {"content":"\r\nعادت داده اى ( از عادات صحيح و مناسب ) آن را از او دريغ مدار » .\r\nطبيب مسيحى هنگامى كه اين سخن را شنيد گفت : ما ترك كتابكم و لا نبيكم لجالينوس طبا ! : « قرآن شما و پيامبرتان براى جالينوس ( طبيب معروف ) طبى باقى نگذارده است » .\r\nكسانى كه اين دستور را ساده فكر مىكنند ، خوب است در زندگى خود آن را بيازمايند تا به اهميت و عمق آن آشنا شوند ، و معجزه رعايت اين دستور را در سلامت جسم و تن خود ببينند .\r\n\r\n[ سوره الأعراف ‹ 7 › : آيه 33 
  ]\r\nقُلْ إِنَّما حَرَّمَ رَبِّيَ الْفَواحِشَ ما ظَهَرَ مِنْها وَما بَطَنَ وَالإِثْمَ وَالْبَغْيَ بِغَيْرِ الْحَقِّ وَأَنْ تُشْرِكُوا بِاللَّه ما لَمْ يُنَزِّلْ بِه سُلْطاناً وَأَنْ تَقُولُوا عَلَى اللَّه ما لا تَعْلَمُونَ ‹ 33 ›\r\n\r\nترجمه :\r\n33 - بگو خداوند تنها اعمال زشت را ، چه آشكار باشد چه پنهان ، حرام كرده است و ( همچنين ) گناه و ستم بدون حق ، و اينكه چيزى را كه خداوند دليلى براى آن نازل نكرده شريك او قرار دهيد ، و به خدا مطلبى نسبت دهيد كه نمىدانيد .\r\n\r\nتفسير : محرمات الهى\r\nبارها ديده‌ايم كه قرآن مجيد هر گاه سخن از امر مباح يا لازمى به ميان مىآورد ، بلافاصله از نقطه مقابل آن يعنى زشتيها و محرمات سخن مىگويد ، تا هر دو بحث ، يكديگر را تكميل كنند ، در اينجا نيز به دنبال اجازه استفاده از مواهب الهى و زينتها و نفى تحريم آنها ، سخن از محرمات به ميان آورده و به\r\n","description":"","footnote":"","page_name":" 154 ","page_number":154},
  {"content":"\r\nطور عموم ، و سپس به طور خصوص انگشت روى چند نقطه مهم مىگذارد .\r\nدر آغاز از تحريم فواحش سخن مىگويد و مىفرمايد : « اى پيامبر بگو :\r\nپروردگار من تنها اعمال زشت و قبيح را حرام كرده است ، اعم از اينكه آشكار باشد يا پنهان « ( * ( قُلْ إِنَّما حَرَّمَ رَبِّيَ الْفَواحِشَ ما ظَهَرَ مِنْها وَما بَطَنَ ) * ) .\r\n« فواحش » جمع « فاحشه » به معنى خصوص اعمالى است كه فوق العاده زشت و ناپسند است نه همه گناهان ، و شايد تاكيد روى اين مطلب كه خواه پنهان باشد يا آشكار ، از اين جهت است كه عربهاى جاهلى ، عمل زشت منافى عفت را اگر پنهانى انجام مىشد ، مجاز مىشمردند ، و تنها در صورتى كه آشكار باشد ممنوع مىدانستند .\r\nسپس موضوع را تعميم داده « و به تمام گناهان اشاره مىكند » و مىگويد ( * ( وَالإِثْمَ ) * ) .\r\n« اثم » در اصل به معنى هر گونه كارى است كه زيانبخش باشد و موجب انحطاط مقام انسان گردد ، و او را از رسيدن به ثواب و پاداش نيك باز دارد ، بنا بر اين هر نوع گناهى در مفهوم وسيع اثم داخل است .\r\nولى بعضى از مفسران ، « اثم » را در اينجا تنها به معنى « شراب » گرفته‌اند ، و شعر معروف ،\r\n\r\nشربت الاثم حتى ضل عقلى\r\nكذاك الاثم يصنع بالعقول ( 1 )\r\n\r\n« آن قدر اثم ( شراب ) نوشيدم كه عقلم گم شد ، آرى شراب ، با عقل آدمى اين چنين مىكند » .\r\nولى ظاهر اين است كه اين معنى تمام مفهوم اثم نيست ، بلكه يكى از افراد روشن آن است .\r\nبار ديگر انگشت روى چند قسمت از بزرگترين گناهان گذارده ، مىگويد :\r\n\r\n","description":"","footnote":"\r\n( 1 ) تبيان ذيل آيه مورد بحث و تاج العروس ماده « اثم »\r\n","page_name":" 155 ","page_number":155},
  {"content":"\r\n« و هر گونه ستم و تجاوز به ناحق به حقوق ديگران » ( * ( وَالْبَغْيَ بِغَيْرِ الْحَقِّ ) * ) .\r\n« بغى » به معنى كوشش و تلاش براى بدست آوردن چيزى است ، ولى غالبا به كوششهايى گفته مىشود كه براى غصب حق ديگران است و لذا مفهوم آن غالبا با مفهوم ظلم و ستم مساوى است .\r\nروشن است توصيف « بغى » در آيه مورد بحث ، به « غير الحق » از قبيل توضيح و تاكيد روى معنى « بغى » است .\r\nسپس اشاره به مساله شرك كرده ، مىگويد : و نيز پروردگار من ، حرام كرده كه « شريكى بىدليل براى او قائل شويد » ( * ( وَأَنْ تُشْرِكُوا بِاللَّه ما لَمْ يُنَزِّلْ بِه سُلْطاناً ) * ) .\r\nدر اينجا نيز روشن است كه جمله ما لم * ( يُنَزِّلْ بِه سُلْطاناً ) * براى تاكيد و توجه به اين حقيقت است كه مشركان هيچگونه دليل و گواه منطقى و خردپسندى در كار خود ندارند ، و كلمه « سلطان » به معنى هر گونه دليل و گواهى است كه باعث تسلط و پيروزى انسان بر مخالف مىشود .\r\nآخرين چيزى را كه به عنوان محرمات روى آن تكيه مىكند « نسبت دادن چيزى به خدا بدون علم و آگاهى است » ( * ( وَأَنْ تَقُولُوا عَلَى اللَّه ما لا تَعْلَمُونَ ) * ) .\r\nدرباره سخن گفتن بدون علم ، ذيل آيه 28 همين سوره نيز بحث كرده‌ايم .\r\nدر آيات قرآن و روايات اسلامى روى اين مساله زياد تاكيد شده و مسلمانان به شدت از گفتن چيزهايى كه نمىدانند ، ممنوع شده‌اند ، تا آنجا كه در حديثى از پيامبر اسلام ص نقل شده :\r\nمن افتى به غير علم لعنته ملائكة السماوات و الارض\r\n: « آن كس كه بدون علم و آگاهى فتوا دهد ، فرشتگان آسمان و زمين او را لعنت مىكنند » ( 1 ) .\r\n\r\n","description":"","footnote":"\r\n( 1 ) عيون اخبار الرضا « ع » طبق نقل تفسير نور الثقلين جلد دوم صفحه 26 .\r\n","page_name":" 156 ","page_number":156},
  {"content":"\r\nو اگر درست در وضع جوامع انسانى و بدبختيهايى كه دامن آنها را مىگيرد دقت كنيم خواهيم ديد كه قسمت مهمى از اين بدبختيها از شايعه سازى و سخن گفتن بدون اطلاع و گواهى به ناحق و اظهار نظرهاى بىمدرك سرچشمه مىگيرد .\r\n\r\n[ سوره الأعراف ‹ 7 › : آيه 34 
  ]\r\nوَ لِكُلِّ أُمَّةٍ أَجَلٌ فَإِذا جاءَ أَجَلُهُمْ لا يَسْتَأْخِرُونَ ساعَةً وَلا يَسْتَقْدِمُونَ ‹ 34 ›\r\n\r\nترجمه :\r\n34 - براى هر قوم و جمعيتى زمان و مدت ( معينى ) است و به هنگامى كه مدت آنها فرا رسد نه ساعتى از آن تاخير مىكنند و نه بر آن پيشى مىگيرند .\r\n\r\nتفسير :\r\n\r\nهر جمعيتى سرانجامى دارد\r\nدر اين آيه خداوند به يكى از قوانين آفرينش يعنى فنا و نيستى ملتها ، اشاره مىكند و بحثهاى مربوط به زندگى فرزندان آدم در روى زمين و سرانجام و سرنوشت گنهكاران كه در آيات قبل گفته شد با اين بحث روشنتر مىشود .\r\nنخست مىگويد : « براى هر امتى زمان و مدت معينى وجود دارد » ( * ( وَلِكُلِّ أُمَّةٍ أَجَلٌ ) * ) .\r\n« و به هنگامى كه اين اجل فرا رسد ، نه لحظه اى تاخير خواهند كرد و نه لحظه اى بر آن پيشى مىگيرند » ( * ( فَإِذا جاءَ أَجَلُهُمْ لا يَسْتَأْخِرُونَ ساعَةً وَلا يَسْتَقْدِمُونَ ) * ) .\r\nيعنى ملتهاى جهان همانند افراد ، داراى مرگ و حياتند ، ملتهايى از صفحه روى زمين برچيده مىشوند ، و بجاى آنها ملتهاى ديگرى قرار مىگيرند ، قانون مرگ و حيات مخصوص افراد انسان نيست بلكه اقوام و جمعيتها و جامعه‌ها را نيز\r\n","description":"","footnote":"","page_name":" 157 ","page_number":157},
  {"content":"\r\nدر بر مىگيرد .\r\nبا اين تفاوت كه مرگ ملتها غالبا بر اثر انحراف از مسير حق و عدالت و روى آوردن به ظلم و ستم و غرق شدن در درياى شهوات و فرو رفتن در امواج تجمل پرستى و تنپرورى مىباشد .\r\nهنگامى كه ملتهاى جهان در چنين مسيرهايى گام بگذارند ، و از قوانين مسلم آفرينش منحرف گردند ، سرمايه‌هاى هستى خود را يكى پس از ديگرى از دست خواهند داد و سرانجام سقوط مىكنند . بررسى فناى تمدنهايى همچون تمدن بابل ، و فراعنه مصر ، و قوم سبا ، و كلدانيان ، و آشوريان ، و مسلمانان اندلس ، و امثال آنها ، اين حقيقت را نشان مىدهد كه در لحظه فرا رسيدن فرمان نابودى كه بر اثر اوج گرفتن فساد صادر شده بود ، حتى ساعتى نتوانستند پايه‌هاى لرزان حكومتهاى خويش را نگاه دارند .\r\nبايد توجه داشت كه « ساعت » در لغت به معنى كمترين وقت است ، گاهى به معنى لحظه و گاهى به معنى مقدار كمى از زمان مىآيد اگر چه امروز معنى معروف آن يك بيست و چهارم مدت شبانه روز است .\r\n\r\nپاسخ به يك اشتباه\r\nبعضى از مذاهب ساختگى كه در قرون اخير پيدا شده‌اند براى رسيدن به اهداف خود ، لازم ديده‌اند كه قبل از هر چيز پايه‌هاى خاتميت پيامبر اسلام ص را به گمان خويش متزلزل سازند ، لذا بعضى از آيات قرآن را كه هيچ دلالتى بر هدف آنها ندارد به كمك تفسير به رأى ، و سفسطه بر مقصود خود منطبق ساخته‌اند از جمله آيه مورد بحث است ، آنها مىگويند : قرآن گفته است هر امتى پايانى دارد و منظور از امت ، مذهب است بنا بر اين مذهب اسلام نيز بايد پايانى داشته باشد !\r\n","description":"","footnote":"","page_name":" 158 ","page_number":158},
  {"content":"\r\nبهترين راه براى درك چگونگى اين استدلال اين است كه معنى واقعى « امت » را در لغت ، و سپس در قرآن مجيد ، مورد بررسى قرار دهيم .\r\nاز بررسى كتب لغت و همچنين موارد استعمال اين كلمه در قرآن كه بالغ بر 64 مورد مىشود چنين استفاده مىگردد كه « امت » در اصل به معنى جمعيت و گروه است .\r\nمثلا در داستان موسى مىخوانيم وَلَمَّا وَرَدَ ماءَ مَدْيَنَ وَجَدَ عَلَيْه أُمَّةً مِنَ النَّاسِ يَسْقُونَ : « هنگامى كه به آبگاه شهر مدين رسيد ، جمعيتى را مشاهده كرد كه ( براى خود و چهارپايانشان ) مشغول آب كشيدن هستند » ( 1 ) و نيز در مورد امر به معروف و نهى از منكر مىخوانيم : وَلْتَكُنْ مِنْكُمْ أُمَّةٌ يَدْعُونَ إِلَى الْخَيْرِ :\r\n« بايد جمعيتى از شما باشند كه دعوت به نيكيها كنند » ( 2 ) .\r\nو نيز مىخوانيم : وَقَطَّعْناهُمُ اثْنَتَيْ عَشْرَةَ أَسْباطاً أُمَماً : « ما بنى اسرائيل را به دوازده قبيله و گروه تقسيم كرديم » ( 3 ) .\r\nو نيز مىخوانيم : وَإِذْ قالَتْ أُمَّةٌ مِنْهُمْ لِمَ تَعِظُونَ قَوْماً اللَّه مُهْلِكُهُمْ :\r\n« جمعيتى ( از ساكنان شهر ايله از بنى اسرائيل ) گفتند : چرا اندرز مىدهيد افراد گناهكارى را كه خداوند آنها را هلاك خواهد كرد . . . » ( اعراف - 164 ) از اين آيات به خوبى روشن مىشود كه امت به معنى جمعيت و گروه است ، نه به معنى مذهب و نه به معنى پيروان مذهب ، و اگر مىبينيم كه به پيروان مذهب ، امت گفته مىشود ، به خاطر آن است كه آنها نيز براى خود گروهى هستند .\r\nبنا بر اين معنى آيه مورد بحث اين است كه هر جمعيت و گروهى ، سرانجامى\r\n\r\n","description":"","footnote":"\r\n( 1 ) سوره قصص آيه 23 .\r\n( 2 ) سوره آل عمران آيه 104 .\r\n( 3 ) سوره اعراف آيه 160 .\r\n","page_name":" 159 ","page_number":159},
  {"content":"\r\nخواهند داشت ، يعنى نه تنها تك تك مردم ، عمرشان پايان مىپذيرد ، بلكه ملتها هم مىميرند و متلاشى مىشوند و منقرض مىگردند ، اصولا در هيچ مورد امت ، در معنى مذهب به كار نرفته است ، و به اين ترتيب آيه مورد بحث هيچگونه ارتباطى به مساله خاتميت ندارد .\r\n\r\n[ سوره الأعراف ‹ 7 › : آيات 35 تا 36 
  ]\r\nيا بَنِي آدَمَ إِمَّا يَأْتِيَنَّكُمْ رُسُلٌ مِنْكُمْ يَقُصُّونَ عَلَيْكُمْ آياتِي فَمَنِ اتَّقى وَأَصْلَحَ فَلا خَوْفٌ عَلَيْهِمْ وَلا هُمْ يَحْزَنُونَ ‹ 35 › وَالَّذِينَ كَذَّبُوا بِآياتِنا وَاسْتَكْبَرُوا عَنْها أُولئِكَ أَصْحابُ النَّارِ هُمْ فِيها خالِدُونَ ‹ 36 ›\r\n\r\nترجمه :\r\n35 - اى فرزندان آدم ! اگر رسولانى از خود شما به سراغتان بيايند كه آيات مرا براى شما بازگو كنند ( از آنها پيروى كنيد ) زيرا آنها كه پرهيزگارى پيشه كنند و عمل صالح انجام دهند ( و در اصلاح خويش و ديگران بكوشند ) نه ترسى بر آنها هست و نه غمناك مىشوند .\r\n36 - و آنها كه آيات ما را تكذيب كنند و در برابر آن تكبر ورزند اهل دوزخند ، جاودانه در آن خواهند ماند .\r\n\r\nتفسير :\r\n\r\nدستور ديگرى به همه فرزندان آدم\r\nبار ديگر خداوند فرزندان آدم را مخاطب ساخته ، مىگويد : « اى فرزندان آدم اگر رسولانى از خودتان ( از طرف من ) به سويتان آمدند كه آيات مرا به شما\r\n","description":"","footnote":"","page_name":" 160 ","page_number":160},
  {"content":"\r\nعرضه مىدارند از آنها پيروى كنيد ، زيرا آنها كه پرهيزگارى پيشه كنند و در اصلاح خويشتن و ديگران بكوشند نه وحشتى از مجازات الهى خواهند داشت و نه اندوه و غمى « ( * ( يا بَنِي آدَمَ إِمَّا يَأْتِيَنَّكُمْ رُسُلٌ مِنْكُمْ يَقُصُّونَ عَلَيْكُمْ آياتِي فَمَنِ اتَّقى وَأَصْلَحَ فَلا خَوْفٌ عَلَيْهِمْ وَلا هُمْ يَحْزَنُونَ ) * ) ( 1 ) .\r\nو در آيه بعد اضافه مىكند « اما آنها كه آيات ما را تكذيب كنند و در برابر آن ، خضوع ننمايند آنها اصحاب دوزخند و جاودانه در آن خواهند ماند » ( * ( وَالَّذِينَ كَذَّبُوا بِآياتِنا وَاسْتَكْبَرُوا عَنْها أُولئِكَ أَصْحابُ النَّارِ هُمْ فِيها خالِدُونَ ) * ) .\r\n\r\nپاسخ به يك سفسطه ديگر\r\nهمانطور كه در آيات گذشته گفتيم جمعى از دينسازان قرون اخير براى صاف كردن جاده ادعاهاى خود ، پاره اى از آيات قرآن را مستمسك قرار داده و مدعى هستند كه دليل بر نفى خاتميت است ، در حالى كه ارتباطى با آن ندارد .\r\nيكى از آنها آيه فوق است ، آنها بدون اينكه قبل و بعد اين آيات را در نظر بگيرند ، مىگويند : اين آيه با توجه به جمله « ياتينكم » كه فعل مضارع است دليل بر اين است كه امكان دارد در آينده پيامبران ديگرى مبعوث شوند .\r\nولى اگر كمى به عقب برگرديم و آيات گذشته را كه از آفرينش آدم و سكونت او در بهشت و سپس رانده شدن او و همسرش از بهشت سخن مىگويد در نظر بگيريم و ملاحظه كنيم كه مخاطب در اين آيات مسلمانان نيستند ، بلكه مجموع جامعه انسانى و تمامى فرزندان آدمند پاسخ اين سخن روشن مىشود زيرا\r\n\r\n","description":"","footnote":"\r\n( 1 ) « اما » در اصل مركب از « ان » و « ما » بوده است كه « ان » حرف شرط است و « ما » براى تاكيد شرط آمده .\r\n","page_name":" 161 ","page_number":161},
  {"content":"\r\nشك نيست كه براى مجموعه فرزندان آدم رسولان زيادى آمدند كه نام عده قابل ملاحظه اى از آنها در قرآن آمده و نام عده ديگرى نيز در كتب تواريخ ثبت است .\r\nمنتها اين عده از دينسازان براى اغفال مردم ، آيات گذشته را به دست فراموشى مىسپارند و مخاطب در اين آيه را خصوص مسلمانان مىگيرند و از آن نتيجه گيرى مىكنند كه امكان رسولان ديگرى در كار است .\r\nاين گونه سفسطه‌ها سابقه بسيار دارد مخصوصا در ميان اينها كه آيه يا جمله اى از يك آيه را از بقيه جدا مىكنند و قبل و بعد آن را ناديده مىگيرند و بر مفهومى كه تمايل دارند تطبيق مىدهند هر چند ضد مفهوم واقعى آن باشد .\r\n\r\n[ سوره الأعراف ‹ 7 › : آيه 37 
  ]\r\nفَمَنْ أَظْلَمُ مِمَّنِ افْتَرى عَلَى اللَّه كَذِباً أَوْ كَذَّبَ بِآياتِه أُولئِكَ يَنالُهُمْ نَصِيبُهُمْ مِنَ الْكِتابِ حَتَّى إِذا جاءَتْهُمْ رُسُلُنا يَتَوَفَّوْنَهُمْ قالُوا أَيْنَ ما كُنْتُمْ تَدْعُونَ مِنْ دُونِ اللَّه قالُوا ضَلُّوا عَنَّا وَشَهِدُوا عَلى أَنْفُسِهِمْ أَنَّهُمْ كانُوا كافِرِينَ ‹ 37 ›\r\n\r\nترجمه :\r\n37 - چه كسى ستمكارتر است از آنها كه بر خدا دروغ مىبندند يا آيات او را تكذيب مىنمايند ؟ آنها نصيبشان را از آنچه مقدر شده ( از نعمتها و مواهب اين جهان ) مىبرند تا زمانى كه فرستادگان ما ( فرشتگان قبض ارواح ) به سراغ آنها روند و جانشان را بگيرند از آنها مىپرسند : كجا هستند معبودهايى كه غير از خدا مىخوانديد ؟ ( چرا به يارى شما نمىآيند ؟ ) مىگويند آنها ( همه ) گم شدند ( و از ما دور گشتند ) و بر ضد خود گواهى مىدهند كه كافر بودند !\r\n","description":"","footnote":"","page_name":" 162 ","page_number":162},
  {"content":"\r\n\r\nتفسير :\r\nاز اين آيه به بعد قسمتهاى مختلفى از سرنوشت شومى كه در انتظار افترا گويان و تكذيبكنندگان آيات خدا است ، بيان شده ، نخست به چگونگى حال آنها به هنگام مرگ اشاره كرده مىگويد : « چه كسى ستمكارتر است از آنها كه بر خدا دروغ مىبندند و يا آيات او را تكذيب مىكنند » ؟ ! ( * ( فَمَنْ أَظْلَمُ مِمَّنِ افْتَرى عَلَى اللَّه كَذِباً أَوْ كَذَّبَ بِآياتِه ) * ) .\r\nهمانطور كه در سوره انعام ذيل آيه 21 اشاره كرده‌ايم ، در چندين آيه از قرآن با تعبيرهاى مختلفى ، « ستمكارترين مردم » معرفى شده‌اند ، ولى صفاتى كه براى آنها بيان شده همه به يك ريشه باز مىگردد و آن شرك و بتپرستى و تكذيب آيات پروردگار است ، در آيه مورد بحث ، علاوه بر تكذيب آيات الهى ، تهمت و افتراء بر خدا به عنوان صفت بارز آنان ، ذكر شده است .\r\nبا توجه به اينكه از ديدگاه قرآن ، ريشه تمام بدبختيها شرك ، و سرمايه همه سعادتها توحيد است ، روشن مىشود كه چرا اين افراد گمراه و گمراه كننده ، ستمكارترين مردمند ، اينها هم به خويشتن ظلم مىكنند ، هم به جامعه اى كه به آن تعلق دارند ، بذر نفاق و پراكندگى را در همه جا مىپاشند و مانع بزرگى بر سر راه وحدت صفوف و پيشرفتها و اصلاحات واقعى هستند ( 1 ) .\r\nسپس وضع آنها را به هنگام مرگ چنين توصيف مىكند « آنان چند روزى بهره خود را از آنچه برايشان مقدر شده است مىبرند و از نعمتهاى مختلف سهم خود را مىگيرند ، تا پيمانه عمرشان لبريز گردد و به اجل نهايى برسد ، در اين هنگام فرشتگان ما كه مامور گرفتن ارواحند به سراغ آنها مىآيند » ( * ( أُولئِكَ يَنالُهُمْ نَصِيبُهُمْ مِنَ الْكِتابِ حَتَّى إِذا جاءَتْهُمْ رُسُلُنا يَتَوَفَّوْنَهُمْ ) * ) .\r\n\r\n","description":"","footnote":"\r\n( 1 ) براى توضيح بيشتر به جلد پنجم تفسير نمونه صفحه 183 مراجعه فرمائيد .\r\n","page_name":" 163 ","page_number":163},
  {"content":"\r\nمنظور از « كتاب » در جمله بالا مقدراتى است كه خداوند براى بندگان خود از نعمتهاى مختلف اين جهان قرار داده است ، اگر چه بعضى از مفسران احتمال داده‌اند منظور از « كتاب » كيفر الهى و يا اعم از هر دو بوده باشد .\r\nولى با توجه به كلمه « حتى » كه معمولا اشاره به پايان چيزى است ، روشن مىشود كه منظور تنها نعمتهاى گوناگون دنيا است كه هر كسى اعم از نيكوكار و بدكار سهمى از آن دارد و به هنگام مرگ پايان مىگيرد نه كيفرها و مجازاتهاى الهى كه با مرگ پايان نمىيابد و تعبير به « كتاب » از اين مقدرات به خاطر آن است كه شباهت به مسائلى دارد كه سهمبندى و نوشته مىشود .\r\nبه هر حال از لحظه مرگ مجازاتهاى آنها شروع مىشود ، نخستين بار با توبيخ و سرزنش فرشتگان پروردگار كه مامور گرفتن جانشان هستند روبرو مىشوند ، « آنها مىپرسند كجا هستند معبودهايى كه غير از خدا مىپرستيديد » و يك عمر از آنها دم مىزديد و همه چيز خود را نابخردانه در پاى آنها مىريختيد ؟ ! ( * ( قالُوا أَيْنَ ما كُنْتُمْ تَدْعُونَ مِنْ دُونِ اللَّه ) * ) .\r\nآنها چون دست خود را از همه چيز كوتاه مىبينند و پندارهايى را كه درباره معبودهاى ساختگى داشتند همچون نقش بر آب مشاهده مىكنند ، در پاسخ مىگويند :\r\n« آنها همه گم شدند و از ما دور گشتند » اثرى از آنها نمىبينيم و هيچگونه قدرتى بر دفاع از ما ندارند ، و تمام عبادات ما براى آنها بيهوده بود ( * ( قالُوا ضَلُّوا عَنَّا ) * ) .\r\nو « به اين ترتيب خودشان بر ضد خود گواهى مىدهند كه كافر بودند » ( * ( وَشَهِدُوا عَلى أَنْفُسِهِمْ أَنَّهُمْ كانُوا كافِرِينَ ) * ) .\r\nگرچه ظاهر مساله اين است كه فرشتگان سؤالى مىكنند و آنها نيز پاسخ مىگويند ، ولى در واقع اين يكى از مجازاتهاى روانى براى آنها است كه آنها را متوجه\r\n","description":"","footnote":"","page_name":" 164 ","page_number":164},
  {"content":"\r\nوضع ناگوارى كه بر اثر اعمالشان دامن آنها را گرفته است مىنمايند و به آنها نشان مىدهند كه چگونه يك عمر در بيراهه‌ها سرگردان بوده و تمام سرمايه‌هاى وجود خود را از دست داده‌اند و هيچ چيز نيندوخته‌اند ، در حالى كه راه بازگشت به روى آنها بسته است و اين نخستين تازيانه آتشين مجازات الهى است كه بر روح آنها نواخته مىشود .\r\n\r\n[ سوره الأعراف ‹ 7 › : آيات 38 تا 39 
  ]\r\nقالَ ادْخُلُوا فِي أُمَمٍ قَدْ خَلَتْ مِنْ قَبْلِكُمْ مِنَ الْجِنِّ وَالإِنْسِ فِي النَّارِ كُلَّما دَخَلَتْ أُمَّةٌ لَعَنَتْ أُخْتَها حَتَّى إِذَا ادَّارَكُوا فِيها جَمِيعاً قالَتْ أُخْراهُمْ لأُولاهُمْ رَبَّنا هؤُلاءِ أَضَلُّونا فَآتِهِمْ عَذاباً ضِعْفاً مِنَ النَّارِ قالَ لِكُلٍّ ضِعْفٌ وَلكِنْ لا تَعْلَمُونَ ‹ 38 › وَقالَتْ أُولاهُمْ لأُخْراهُمْ فَما كانَ لَكُمْ عَلَيْنا مِنْ فَضْلٍ فَذُوقُوا الْعَذابَ بِما كُنْتُمْ تَكْسِبُونَ ‹ 39 ›\r\n\r\nترجمه :\r\n38 - ( خداوند به آنها ) مىگويد : داخل شويد در صف گروه‌هاى مشابه خود از جن و انس در آتش ، هر زمان گروهى وارد مىشوند گروه ديگر را لعن مىكنند تا همگى با ذلت در آن قرار گيرند ( در اين هنگام ) گروه پيروان درباره پيشوايان خود مىگويند : خداوندا ! اينها بودند كه ما را گمراه ساختند پس كيفر آنها را از آتش دو برابر كن ( كيفرى براى گمراهيشان و كيفرى به خاطر گمراه ساختن ما ) مىگويد براى هر كدام ( از شما ) عذاب مضاعف است ولى نمىدانيد ( زيرا پيروان نيز اگر گرد پيشوايان ستمگر و گمراه را نگرفته بودند آنها قدرتى بر اغواى\r\n","description":"","footnote":"","page_name":" 165 ","page_number":165},
  {"content":"\r\nدگران نمىداشتند ) .\r\n39 - و پيشوايان آنها به پيروان خود مىگويند شما امتيازى بر ما نداريد پس بچشيد عذاب ( الهى ) را در برابر آنچه انجام مىداديد .\r\n\r\nتفسير : درگيرى پيشوايان و پيروان گمراه در دوزخ !\r\nدر اين آيات هم چنان بيان سرنوشت شوم تكذيبكنندگان آيات خدا دنبال مىگردد :\r\nدر آيات گذشته صحنه اى كه به هنگام مرگ و بازپرسى فرشتگان قبض ارواح رخ مىدهد ترسيم شده بود و در اينجا صحنه برخورد گروه‌هاى اغوا كننده و اغوا شونده را در قيامت شرح مىدهد :\r\n« در روز رستاخيز خداوند به آنها مىگويد در صف گروه‌هاى مشابه خود از جن و انس كه پيش از شما بودند ، قرار گيريد و در آتش داخل شويد » ( * ( قالَ ادْخُلُوا فِي أُمَمٍ قَدْ خَلَتْ مِنْ قَبْلِكُمْ مِنَ الْجِنِّ وَالإِنْسِ فِي النَّارِ ) * ) .\r\nاين فرمان ممكن است به صورت يك فرمان تكوينى باشد يعنى خداوند عملا آنها را در يك جا قرار دهد ، و يا اينكه شبيه يك فرمان تشريعى صادر شود كه با گوش خود بشنوند و ناچار از اطاعت آن بوده باشند .\r\nهنگامى كه همگى در آتش ورود كردند برخوردشان با هم مسلكهايشان شروع مىشود ، برخوردى عجيب و عبرتانگيز ، « هر دسته اى كه وارد دوزخ مىشود به ديگرى لعن و نفرين مىكند و او را مسئول بدبختى خويش مىداند » ( * ( كُلَّما دَخَلَتْ أُمَّةٌ لَعَنَتْ أُخْتَها ) * ) ( 1 )\r\n\r\n","description":"","footnote":"\r\n( 1 ) تعبير به « اخت » ( خواهر ) در اينجا كنايه از ارتباط و پيوند فكرى و روحى در ميان گروه‌هاى منحرف است و از آنجا كه امت مؤنث لفظى است تعبير به « اخت » ، شده نه « اخ » .\r\n","page_name":" 166 ","page_number":166},
  {"content":"\r\nشايد بارها گفته‌ايم صحنه قيامت انعكاس بزرگى از صحنه‌هاى اين دنيا است ، در اين جهان نيز بارها ديده‌ايم كه هر گروه از گروه‌هاى منحرف به دسته ديگر بد مىگويد و از او متنفر است ، به عكس پيامبران الهى و افراد صالح و مصلح هر كدام آمده‌اند برنامه ديگرى را تاييد كرده‌اند و پيوستگى خود را در هدف با يكديگر اعلام داشته‌اند .\r\nمطلب به همين جا پايان نمىپذيرد ، « هنگامى كه همگى با ذلت و خوارى در محيط شرربار دوزخ قرار مىگيرند ، شكايات آنها به پيشگاه پروردگار از يكديگر شروع مىشود ، نخست فريبخوردگان زبان به شكايت مىگشايند و چون راه نجاتى براى خود نمىبينند عرضه مىدارند : پروردگارا اين اغواگران بودند كه ما را گمراه ساختند ، خدايا عذاب و كيفر آنها را مضاعف كن ، كيفرى به خاطر گمراه بودن ، و كيفرى به خاطر گمراه كردن ما » ( * ( حَتَّى إِذَا ادَّارَكُوا فِيها جَمِيعاً قالَتْ أُخْراهُمْ لأُولاهُمْ رَبَّنا هؤُلاءِ أَضَلُّونا فَآتِهِمْ عَذاباً ضِعْفاً مِنَ النَّارِ ) * ) .\r\nشك نيست كه اين درخواست كاملا منطقى و بجا است و حتى بدون درخواست ، اغواگران چنين كيفرى را دارند ، زيرا آنها بار مسئوليت انحراف فريبخوردگان را نيز بر دوش مىكشند ، بدون اينكه از مسئوليت خود آنها كاسته شود ، ولى عجيب اين است كه در پاسخ « به آنها گفته مىشود ، مجازات هر دو دسته از شما مضاعف است ولى نمىدانيد چرا ؟ ! » ( * ( قالَ لِكُلٍّ ضِعْفٌ وَلكِنْ لا تَعْلَمُونَ ) * ) .\r\nبا دقت روشن مىشود كه چرا گروه پيروان نيز مجازات مضاعف دارند ، زيرا هيچگاه پيشوايان ظلم و ستم و سركردگان انحراف و گمراهى به تنهايى نمىتوانند برنامه‌هاى خود را پياده كنند و اين پيروان سرسخت و لجوج هستند كه به آنها در رسيدن به اين هدف قدرت و توان مىبخشند و به اصطلاح تنور آنها را داغ كرده و پاى پرچمشان سينه مىزنند ، بنا بر اين ، اين دسته نيز بايد كيفر مضاعف داشته\r\n","description":"","footnote":"","page_name":" 167 ","page_number":167},
  {"content":"\r\nباشد ، كيفرى به خاطر گمراهى خود و كيفرى به خاطر حمايت از ظالم و ستمگر و پيشوايان گمراه .\r\nبه همين دليل در حديث معروفى كه از امام كاظم ع درباره يكى از دوستانش بنام « صفوان » نقل شده مىخوانيم كه به هنگام نهى او از همكارى با دستگاه هارون الرشيد ستمگر فرمود : اگر مردم دستگاه آنها را گرم نكنند و به حمايتشان نشتابند چگونه مىتوانند حق پيشوايان عادل را غصب كنند » .\r\nدر آيه بعد ، پاسخ پيشوايان گمراه را چنين نقل مىكند كه « آنها به پيروان خود مىگويند شما هيچ تفاوتى با ما نداريد ، يعنى اگر ما گفتيم شما تاييد كرديد و اگر گام برداشتيم كمك نموديد و اگر ستم نموديم شما يار و مددكار ما بوديد ، بنا بر اين شما هم در مقابل اعمالتان عذاب دردناك الهى را بچشيد » ( * ( وَقالَتْ أُولاهُمْ لأُخْراهُمْ فَما كانَ لَكُمْ عَلَيْنا مِنْ فَضْلٍ فَذُوقُوا الْعَذابَ بِما كُنْتُمْ تَكْسِبُونَ ) * ) .\r\nمنظور « اولى » طايفه نخستين ، يعنى پيشوايان و منظور از « اخرى » گروه پيروان مىباشد .\r\n","description":"","footnote":"","page_name":" 168 ","page_number":168},
  {"content":"\r\n\r\n[ سوره الأعراف ‹ 7 › : آيات 40 تا 41 
  ]\r\nإِنَّ الَّذِينَ كَذَّبُوا بِآياتِنا وَاسْتَكْبَرُوا عَنْها لا تُفَتَّحُ لَهُمْ أَبْوابُ السَّماءِ وَلا يَدْخُلُونَ الْجَنَّةَ حَتَّى يَلِجَ الْجَمَلُ فِي سَمِّ الْخِياطِ وَكَذلِكَ نَجْزِي الْمُجْرِمِينَ ‹ 40 › لَهُمْ مِنْ جَهَنَّمَ مِهادٌ وَمِنْ فَوْقِهِمْ غَواشٍ وَكَذلِكَ نَجْزِي الظَّالِمِينَ ‹ 41 ›\r\n\r\nترجمه :\r\n40 - آنها كه آيات ما را تكذيب كردند و در برابر آن تكبر ورزيدند درهاى آسمان برويشان گشوده نمىشود و ( هيچگاه ) داخل بهشت نمىشوند مگر اينكه شتر از سوراخ سوزن خياطى بگذرد ! ( يعنى به هيچ وجه امكان ندارد ) اينچنين گنهكاران را جزا مىدهيم .\r\n41 - براى آنها بسترهايى از ( آتش ) دوزخ و روى آنها پوششهايى ( از آن ) است و اينچنين ظالمان را جزا مىدهيم .\r\n\r\nتفسير :\r\nبار ديگر قرآن به سراغ سرنوشت افراد متكبر و لجوج يعنى آنها كه زير بار آيات پروردگار نمىروند و در برابر حق تسليم نيستند رفته ، مىگويد : « كسانى كه آيات ما را تكذيب كنند و در برابر آن تكبر ورزند درهاى آسمان به روى آنان گشوده نمىشود » ( * ( إِنَّ الَّذِينَ كَذَّبُوا بِآياتِنا وَاسْتَكْبَرُوا عَنْها لا تُفَتَّحُ لَهُمْ أَبْوابُ السَّماءِ ) * ) .\r\nدر حديثى از امام باقر ع چنين مىخوانيم :\r\nاما المؤمنون فترفع اعمالهم و ارواحهم الى السماء فتفتح لهم ابوابها و اما الكافر فيصعد بعمله و روحه\r\n","description":"","footnote":"","page_name":" 169 ","page_number":169},
  {"content":"\r\nحتى اذا بلغ الى السماء نادى مناد اهبطوا به الى سجين\r\n: « اما مؤمنان ، اعمال و ارواحشان به سوى آسمانها برده مىشود و درهاى آسمان به روى آنها گشوده خواهد شد ، اما كافر روح و عملش را بالا مىبرند تا به آسمان برسد در اين هنگام كسى صدا مىزند آن را به سوى سجين ( دوزخ ) پائين ببريد » ( 1 ) .\r\nبه همين مضمون رواياتى نيز از پيغمبر اكرم ص در تفسير طبرى و ساير تفاسير در ذيل آيه مورد بحث نقل شده است .\r\nممكن است منظور از آسمان در اينجا معنى ظاهر آن باشد ، و نيز ممكن است كنايه از مقام قرب خدا بوده باشد ، همانطور كه در آيه 9 سوره فاطر مىخوانيم :\r\nإِلَيْه يَصْعَدُ الْكَلِمُ الطَّيِّبُ وَالْعَمَلُ الصَّالِحُ يَرْفَعُه : « سخنان پاكيزه به سوى او بالا مىروند و عمل صالح را ترفيع مىدهد » .\r\nسپس اضافه مىكند : « آنها وارد بهشت نخواهند شد ، تا زمانى كه شتر از سوراخ سوزن بگذرد » ! ( * ( وَلا يَدْخُلُونَ الْجَنَّةَ حَتَّى يَلِجَ الْجَمَلُ فِي سَمِّ الْخِياطِ ) * ) .\r\nاين تعبير كنايه لطيفى از محال بودن اين امر است ، در واقع براى اينكه عدم امكان دخول اين افراد در بهشت به صورت يك مساله حسى درآيد ، اين مثال انتخاب شده است ، تا همانطور كه هيچكس ترديد ندارد كه ممكن نيست شتر با آن جثه بزرگش از سوراخ باريك سوزن عبور كند ، همين طور مسلم بدانند راهى براى ورود افراد بىايمان متكبر در بهشت مطلقا موجود نيست ! .\r\n« جمل » در لغت به معنى شترى است كه تازه دندان برآورده ، ولى يكى از معانى جمل طنابهاى محكمى كه كشتىها را با آن مهار مىكنند ، نيز مىباشد ( 2 ) و از آنجا كه طناب و سوزن تناسب بيشترى با هم دارند ، بعضى اين معنى را در تفسير\r\n\r\n","description":"","footnote":"\r\n( 1 ) مجمع البيان ذيل آيه مورد بحث .\r\n( 2 ) به كتاب « تاج العروس » و « قاموس » و ماده جمل مراجعه كنيد .\r\n","page_name":" 170 ","page_number":170},
  {"content":"\r\nآيه بهتر دانسته‌اند ، ولى بيشتر مفسران اسلامى معنى اول را ترجيح داده‌اند ، و حق با آنها است زيرا :\r\nاولا - در روايات پيشوايان اسلام نيز تعبيراتى ديده مىشود كه با تفسير اول متناسب است .\r\nثانيا - نظير اين تفسير در باره ثروتمندان ( خودخواه و متكبر ) نيز در انجيل ديده مىشود ، در انجيل لوقا باب 18 جمله 24 و 25 چنين مىخوانيم كه عيسى فرمود : « چه بسيار مشكل است كسانى را كه صاحبان دولتند درآمدن در ملكوت خدا ، زيرا آسانتر است شتر را كه در چشمه سوزن درآيد از اينكه صاحب دولتى در ملكوت خدا داخل شود » .\r\nحد اقل از اين جمله چنين استفاده مىشود كه اين كنايه ، از قديم در ميان اقوام معمول بوده است .\r\nهم امروز نيز در ميان ما اين ضرب المثل درباره افرادى كه گاهى زياد سختگيرند و گاهى بسيار آسان مىگيرند رائج است ، مىگويند « فلان كس گاهى از دروازه وارد نمىشود ، ولى گاهى از چشمه سوزن عبور مىكند » .\r\nثالثا - با توجه به اينكه كلمه « جمل » بيشتر در معنى اول به كار مىرود و استعمال اين كلمه در معنى طناب ضخيم بسيار كم است تفسير اول مناسبتر به نظر مىرسد .\r\nدر پايان آيه براى تاكيد و توضيح بيشتر اضافه مىكند ، « اين چنين گنهكاران را كيفر مىدهيم » ( * ( وَكَذلِكَ نَجْزِي الْمُجْرِمِينَ ) * ) .\r\nدر آيه بعد ، به قسمتى ديگر از مجازات دردناك آنها اشاره كرده مىگويد :\r\n« براى اين گونه افراد ، بسترهايى از جهنم و آتش سوزان است و روى آنها پوششهايى\r\n","description":"","footnote":"","page_name":" 171 ","page_number":171},
  {"content":"\r\nاز همان آتش سوزان قرار دارد « ( * ( لَهُمْ مِنْ جَهَنَّمَ مِهادٌ وَمِنْ فَوْقِهِمْ غَواشٍ ) * ) ( 1 ) و باز براى تاكيد اضافه مىكند » اين چنين ظالمان و ستمگران را كيفر مىدهيم « ( * ( وَكَذلِكَ نَجْزِي الظَّالِمِينَ ) * ) .\r\nجالب اينكه گاهى از آنها به عنوان « مجرم » و گاهى « ظالم » و گاهى « تكذيب كننده آيات پروردگار » و گاهى « متكبر » تعبير مىكند كه همه آنها در واقع به يك حقيقت برمىگردد .\r\n\r\n","description":"","footnote":"\r\n( 1 ) « مهاد » جمع « مهد » ( بر وزن عهد ) به معنى بستر است ، « غواش » كه در اصل « غواشى » بوده جمع « غاشيه » به معنى هر گونه پوشش است ، به خيمه نيز اطلاق مىگردد ، در آيه بالا ممكن است به معنى خيمه و يا به معنى پوشش بوده باشد .\r\n","page_name":" 172 ","page_number":172},
  {"content":"\r\n\r\n[ سوره الأعراف ‹ 7 › : آيات 42 تا 43 
  ]\r\nوَ الَّذِينَ آمَنُوا وَعَمِلُوا الصَّالِحاتِ لا نُكَلِّفُ نَفْساً إِلَّا وُسْعَها أُولئِكَ أَصْحابُ الْجَنَّةِ هُمْ فِيها خالِدُونَ ‹ 42 › وَنَزَعْنا ما فِي صُدُورِهِمْ مِنْ غِلٍّ تَجْرِي مِنْ تَحْتِهِمُ الأَنْهارُ وَقالُوا الْحَمْدُ لِلَّه الَّذِي هَدانا لِهذا وَما كُنَّا لِنَهْتَدِيَ لَوْ لا أَنْ هَدانَا اللَّه لَقَدْ جاءَتْ رُسُلُ رَبِّنا بِالْحَقِّ وَنُودُوا أَنْ تِلْكُمُ الْجَنَّةُ أُورِثْتُمُوها بِما كُنْتُمْ تَعْمَلُونَ ‹ 43 ›\r\n\r\nترجمه :\r\n42 - و كسانى كه ايمان آورند و عمل صالح انجام دهند - هيچكس را جز به اندازه تواناييش تكليف نمىكنيم - اهل بهشتند و جاودانه در آن خواهند ماند .\r\n43 - و آنچه در دلها از كينه و حسد دارند برمىكنيم ( تا در صفا و صميميت با هم زندگى كنند ) و از زير ( قصرها و درختان ) آنها نهرها جريان دارد و مىگويند سپاس مخصوص خداوندى است كه ما را به اين ( همه نعمتها ) رهنمون شد و اگر او ما را هدايت نكرده بود ما ( به اينها ) راه نمىيافتيم ، مسلما فرستادگان پروردگار ما حق مىگفتند ، و ( در اين هنگام ) ندا داده مىشود كه اين بهشت را در برابر اعمالى كه انجام مىداديد به ارث برديد .\r\n\r\nتفسير :\r\n\r\nآرامش كامل و سعادت جاويدان\r\nهمانگونه كه سابقا اشاره كرديم ، روش قرآن اين است كه براى تاكيد مطلب ، گروه‌هاى مختلف و سرنوشت آنها را در برابر يكديگر نهاده و با مقايسه\r\n","description":"","footnote":"","page_name":" 173 ","page_number":173},
  {"content":"\r\nبه يكديگر چگونگى وضع آنها را تشريح مىكند ، در آيات گذشته بحث از سرنوشت منكران آيات خدا و متكبران و ظالمان بود ، در اينجا آينده روشن افراد با ايمان را چنين شرح مىدهد : « كسانى كه ايمان آورند و عمل صالح انجام دهند ، اهل بهشتند و جاودانه در آن خواهند ماند » ( * ( وَالَّذِينَ آمَنُوا وَعَمِلُوا الصَّالِحاتِ ) * . . . * ( أُولئِكَ أَصْحابُ الْجَنَّةِ هُمْ فِيها خالِدُونَ ) * ) .\r\nولى در ميان اين جمله ( يعنى در ميان « مبتدا » و « خبر » ) يك جمله معترضه ( 1 ) كه اشاره به پاسخ بسيارى از سؤالات است بيان كرده ، مىگويد : « ما هيچكس را جز به اندازه تواناييش تكليف نمىكنيم » ( * ( لا نُكَلِّفُ نَفْساً إِلَّا وُسْعَها ) * ) .\r\nاشاره به اينكه كسى تصور نكند كه قرار گرفتن در صف افراد با ايمان و انجام عمل صالح در دسترس همه كس نيست و جز افراد معدودى قدرت بر وصول به آن ندارند ، زيرا تكاليف پروردگار به اندازه قدرت افراد است و به اين وسيله راه را به روى همه كس اعم از عالم و جاهل ، كوچك و بزرگ و در هر سن و سال گشوده و همه را دعوت به پيوستن به اين صف مىكند ، و البته از هر كس به اندازه استعداد فكرى و جسمى و امكاناتش انتظار دارد .\r\nاين آيه مانند بسيارى ديگر از آيات قرآن ، وسيله نجات و سعادت جاويدان را منحصرا ايمان و عمل شايسته معرفى مىكند و به اين ترتيب به عقيده خرافى مسيحيان امروز كه وسيله نجات را قربانى شدن مسيح در برابر گناهان بشريت مىدانند ، خط بطلان مىكشد ، اصرار قرآن روى مساله ايمان و عمل صالح در آيات مختلف براى كوبيدن اين طرز تفكر و مانند آن است .\r\n\r\n","description":"","footnote":"\r\n( 1 ) اشتباه نشود معنى « جمله معترضه » اين نيست كه به كلى بيگانه از مطلب است بلكه حتما نوعى ارتباط دارد اگر چه از نظر جمله بندى در وسط عبارت ديگر قرار گرفته است بنا بر اين جمله معترضه ، از نظر جمله بندى جدا است نه از نظر معنى .\r\n","page_name":" 174 ","page_number":174},
  {"content":"\r\nدر آيه بعد اشاره به يكى از مهمترين نعمتهايى كه خدا به بهشتيان ارزانى مىدارد و مايه آرامش روح و جان آنها است كرده ، و مىگويد : « كينه‌ها و حسدها و دشمنيها را از دل آنها برمىكنيم » ( * ( وَنَزَعْنا ما فِي صُدُورِهِمْ مِنْ غِلٍّ ) * ) .\r\n« غل » در اصل به معنى نفوذ مخفيانه چيزى است ، و به همين جهت به حسد و كينه و دشمنى كه به طرز مرموزى در جان انسان نفوذ مىكند « غل » گفته مىشود ، و اگر به رشوه نيز « غلول » مىگويند به اين مناسبت است كه نفوذ مخفيانه براى انجام خيانتى مىباشد ( 1 ) .\r\nدر حقيقت يكى از بزرگترين ناراحتيهاى انسانها در زندگى دنيا كه سر - چشمه پيكارهاى وسيع اجتماعى مىشود و علاوه بر خسارتهاى سنگين جانى و مالى آرامش روح را به كلى بر هم مىزند ، همين « كينه توزى » و « حسد » است .\r\nبسيارى را مىشناسيم كه در زندگى هيچ چيز كم ندارند ، تنها رنج و عذاب اليم آنها حسد نسبت به وضع ديگران ، و كينه توزى است كه زندگى مرفه آنها را عرصه تاخت و تاز لشكر اندوه و غم و فعاليتهاى خسته كننده بىدليل مىسازد .\r\nبهشتيان به كلى از بدبختيهاى ناشى از اين گونه صفات بركنارند ، نه كينه اى دارند و نه حسدى و نه عواقب شوم اين صفات زشت ، آنها با هم در نهايت دوستى و محبت و صفا و صميميت و آرامش زندگى مىكنند ، همه از وضع خود راضيند ، حتى آنها كه در مقامات پائينترى قرار دارند نسبت به وضع كسانى كه مقام آنها بالاتر است ، رشك و حسد نمىبرند ، و به اين ترتيب بزرگترين مشكل همزيستى سالم آنها حل شده است .\r\nبعضى مفسران روايتى نقل كرده‌اند كه « هنگامى كه بهشتيان به سوى بهشت روان شوند ، بر در بهشت درختى مىبينند كه از ريشه آن دو چشمه جارى است ،\r\n\r\n","description":"","footnote":"\r\n( 1 ) براى توضيح بيشتر به جلد سوم تفسير نمونه صفحه 152 پاورقى مراجعه فرمائيد .\r\n","page_name":" 175 ","page_number":175},
  {"content":"\r\nاز يكى از آن دو چشمه مىنوشند ، و تمام كينه‌ها و حسدها از قلب آنها شسته مىشود و اين همان شراب طهور است ، و در چشمه ديگر خود را شستشو مىدهند و طراوت و زيبايى در اندام آنها آشكار مىشود ، به طورى كه بعد از آن هرگز ژوليده و رنگ پريده و دگرگون نخواهند شد » ( 1 ) .\r\nاين حديث گرچه سندش به پيامبر و امامان نرسيده است و تنها يكى از مفسران به نام « سدى » نقل كرده ، اما بعيد نيست در اصل از پيامبر ص نقل شده باشد زيرا اين امور از مسائلى نيست كه امثال « سدى » بتوانند از آن آگاهى يابند ، و در هر حال اشاره لطيفى است به اين حقيقت كه بهشتيان هم از درون شستشو مىشوند و هم از برون ، هم زيبائيهاى جسمانى دارند و هم زيبائيهاى روحانى ، و هيچگونه حسد و كينه آنها را رنج نمىدهد .\r\nخوشا به حال مردمى كه در اين دنيا نيز بهشتى براى خود بسازند و سينه‌ها را از كينه‌ها و حسدها پاك كنند ، و از رنجهاى ناشى از آن بر كنار گردند .\r\nقرآن پس از ذكر اين نعمت روحانى ، اشاره به نعمت مادى و جسمانى آنها كرده مىگويد : « از زير قصرهاى آنها نهرهاى آب جريان دارد » ( * ( تَجْرِي مِنْ تَحْتِهِمُ الأَنْهارُ ) * ) .\r\nسپس رضايت و خشنودى كامل و همه جانبه اهل بهشت را با اين جمله منعكس مىكند كه آنها مىگويند : « حمد و سپاس مخصوص خداوندى است كه ما را به اين همه نعمت رهنمون شد و اگر او ما را راهنمايى نمىكرد ، هرگز ، هدايت نمىيافتيم اين توفيق او بود كه دست ما را گرفت و از گذرگاههاى زندگى عبور داد و به سر منزل سعادت رسانيد » . ( * ( وَقالُوا الْحَمْدُ لِلَّه الَّذِي هَدانا لِهذا وَما كُنَّا لِنَهْتَدِيَ لَوْ لا أَنْ هَدانَا اللَّه ) * ) .\r\n« مسلما فرستادگان پروردگار ما ، راست مىگفتند و ما با چشم خود درستى\r\n\r\n","description":"","footnote":"\r\n( 1 ) تفسير المنار جلد 8 صفحه 421 .\r\n","page_name":" 176 ","page_number":176},
  {"content":"\r\nگفتار آنها را هم اكنون مىبينيم « ( * ( لَقَدْ جاءَتْ رُسُلُ رَبِّنا بِالْحَقِّ ) * ) .\r\n« در اين هنگام ندايى بر مىخيزد ، و اين جمله را در گوش جان آنها سر - مىدهد كه اين بهشت را به خاطر اعمال پاكتان به ارث برديد » ( * ( وَنُودُوا أَنْ تِلْكُمُ الْجَنَّةُ أُورِثْتُمُوها بِما كُنْتُمْ تَعْمَلُونَ ) * ) .\r\nبار ديگر به اين حقيقت مىرسيم كه نجات در سايه عمل صالح است ، نه پندارها و خيالات بى اساس .\r\n« ارث » در اصل به معنى انتقال يافتن مال و ثروتى از كسى به ديگرى است بدون اينكه قراردادى در ميان آنها باشد ( يعنى از مسير طبيعى نه خريد و فروش و مانند آن ) و اگر به انتقال اموال ميت به بازماندگانش ارث گفته مىشود ، نيز از همين نظر است .\r\n\r\nتعبير به ارث چرا ؟\r\nدر اينجا يك سؤال پيش مىآيد كه چگونه به اهل بهشت گفته مىشود ، اين نعمتها را به « ارث » در برابر اعمالتان برديد ؟\r\nپاسخ اين سؤال را حديثى كه از طرق شيعه و اهل تسنن از پيامبر اكرم ص نقل شده است مىدهد ، آنجا كه مىفرمايد :\r\nما من احد الا و له منزل فى الجنة و منزل فى النار فاما الكافر فيرث المؤمن منزله من النار و المؤمن يرث الكافر منزله من الجنة فذلك قوله * ( أُورِثْتُمُوها بِما كُنْتُمْ تَعْمَلُونَ ) *\r\n: « هر كس - بدون استثناء - جايگاهى در بهشت و جايگاهى در دوزخ دارد ، كافران جايگاه دوزخى مؤمنان را به ارث مىبرند و مؤمنان جايگاه بهشتى كافران را ، و اين است معنى گفتار خداوند « * ( أُورِثْتُمُوها بِما كُنْتُمْ تَعْمَلُونَ ) * » ( 1 ) .\r\n\r\n","description":"","footnote":"\r\n( 1 ) نور الثقلين جلد دوم صفحه 31 و تفسير قرطبى جلد 4 صفحه 2645 و تفاسير ديگر .\r\n","page_name":" 177 ","page_number":177},
  {"content":"\r\nاين حديث در واقع اشاره به آن است كه درهاى سعادت و شقاوت به روى همگان باز است هيچكس از آغاز بهشتى آفريده نشده و نه هيچكس دوزخى ، بلكه همه كس استعداد رسيدن به هر دو را دارند ، و اين اراده خود آنها است كه سرنوشتشان را تعيين مىكند ، بديهى است هنگامى كه مؤمنان با اعمال خود ، به بهشت راه يافتند و افراد ناپاك و بىايمان به دوزخ ، جاى خالى هر كدام به طور طبيعى در اختيار ديگرى قرار خواهد گرفت .\r\nو به هر حال اين آيه و اين حديث يكى از دلائل روشن نفى جبر و طرفدارى از اصل آزادى اراده است .\r\n\r\n[ سوره الأعراف ‹ 7 › : آيات 44 تا 45 
  ]\r\nوَ نادى أَصْحابُ الْجَنَّةِ أَصْحابَ النَّارِ أَنْ قَدْ وَجَدْنا ما وَعَدَنا رَبُّنا حَقًّا فَهَلْ وَجَدْتُمْ ما وَعَدَ رَبُّكُمْ حَقًّا قالُوا نَعَمْ فَأَذَّنَ مُؤَذِّنٌ بَيْنَهُمْ أَنْ لَعْنَةُ اللَّه عَلَى الظَّالِمِينَ ‹ 44 › الَّذِينَ يَصُدُّونَ عَنْ سَبِيلِ اللَّه وَيَبْغُونَها عِوَجاً وَهُمْ بِالآخِرَةِ كافِرُونَ ‹ 45 ›\r\n\r\nترجمه :\r\n44 - و بهشتيان به دوزخيان صدا مىزنند كه ما آنچه را پروردگارمان به ما وعده داده بود همه را حق يافتيم ، آيا شما هم آنچه را پروردگارتان به شما وعده داده بود حق يافتيد ؟ ! در اين هنگام ندا دهنده اى در ميان آنها ندا مىدهد كه لعنت خدا بر ستمگران باد ! 45 - همانها كه ( مردم را ) از راه خدا باز مىدارند و ( با القاى شبهات ) مىخواهند آن را كج و معوج نشان دهند و آنان به آخرت كافر هستند .\r\n","description":"","footnote":"","page_name":" 178 ","page_number":178},
  {"content":"\r\n\r\nتفسير :\r\nپس از بحثى كه در آيات گذشته پيرامون سرنوشت بهشتيان و دوزخيان بيان شد ، در اين آيات اشاره اى به گفتگوى اين دو گروه با هم در آن جهان شده است ، و از آن استفاده مىشود كه بهشتيان و دوزخيان از محل خود مىتوانند با يكديگر سخن بگويند .\r\nنخست مىگويد : « بهشتيان ، دوزخيان را مخاطب ساخته و صدا مىزنند كه ما وعده پروردگار خويش را حق يافتيم ، آيا شما هم به آنچه خدا به وسيله فرستادگانش وعده داده بود ، رسيديد ؟ ! » ( * ( وَنادى أَصْحابُ الْجَنَّةِ أَصْحابَ النَّارِ أَنْ قَدْ وَجَدْنا ما وَعَدَنا رَبُّنا حَقًّا فَهَلْ وَجَدْتُمْ ما وَعَدَ رَبُّكُمْ حَقًّا ) * ) .\r\n« و آنها در پاسخ مىگويند آرى ، همه را عين حقيقت ديديم » ( * ( قالُوا نَعَمْ ) * ) .\r\nبايد توجه داشت با اينكه « نادى » فعل ماضى است ، در اينجا معنى مضارع را مىبخشد ، و اين گونه تعبير در قرآن فراوان است كه حوادث قطعى آينده را با فعل ماضى ذكر مىكند و اين يك نوع تاكيد محسوب مىشود ، يعنى آينده چنان روشن است كه گويى در گذشته روى داده است .\r\nضمنا تعبير به « نادى » كه معمولا براى فاصله دور است ، روشنگر بعد مسافت مقامى يا مكانى ميان اين دو گروه است .\r\nدر اينجا ممكن است سؤال شود ، گفتگوهاى اين دو گروه چه فايده اى دارد ، با اينكه خودشان پاسخ آن را مىدانند ؟\r\nولى جواب آن معلوم است ، زيرا سؤال هميشه براى افزايش معلومات نيست ، بلكه گاهى جنبه ملامت و سرزنش و توبيخ دارد ، و در اينجا چنين است ، در واقع اين خود يكى از كيفرهاى گنهكاران و ستمپيشگانى است كه وقتى دنيا به كامشان\r\n","description":"","footnote":"","page_name":" 179 ","page_number":179},
  {"content":"\r\nبود ، با ملامتها و سرزنشها ، روح افراد با ايمان را مىآزردند ، در آنجا بايد كيفر آن را به عنوان نتيجه عمل ببينند ، نظير اين موضوع در سوره‌هاى مختلف قرآن از جمله در آخر سوره مطففين آمده است .\r\nسپس اضافه مىكند « در اين هنگام گوينده اى ، ندا در مىدهد ( آن چنان كه صداى او به گوش همگان مىرسد ) كه لعنت خدا بر ستمگران باد » ! ( * ( فَأَذَّنَ مُؤَذِّنٌ بَيْنَهُمْ أَنْ لَعْنَةُ اللَّه عَلَى الظَّالِمِينَ ) * ) .\r\nسپس ستمگران را چنين معرفى مىكند :\r\n« همانها كه مردم را از راه راست باز داشتند و با تبليغات مسموم و زهرآگين خود ، ايجاد شك و ترديد در ريشه‌هاى عقائد مردم كردند و جاده مستقيم الهى را كج و معوج نشان دادند ، و به سراى ديگر نيز ايمان نداشتند » ( * ( الَّذِينَ يَصُدُّونَ عَنْ سَبِيلِ اللَّه وَيَبْغُونَها عِوَجاً وَهُمْ بِالآخِرَةِ كافِرُونَ ) * ) ( 1 ) .\r\nاز آيه فوق بار ديگر اين حقيقت استفاده مىشود كه همه انحرافات و مفاسد در مفهوم « ظلم و ستم » جمع است و ظالم مفهوم وسيعى دارد كه تمام گنهكاران ، مخصوصا گمراهان گمراه كننده را در بر ميگيرد .\r\nاين ندا دهنده كيست ؟\r\nدر اينكه اين مؤذّن ( ندا دهنده ) كه صداى او را همگان مىشنوند و در حقيقت ، سيطره تفوقى بر همه آنها دارد كيست ؟ از آيه چيزى استفاده نمىشود ،\r\n\r\n","description":"","footnote":"\r\n( 1 ) * ( يَبْغُونَها عِوَجاً ) * به معنى « يطلبونها عوجا » مىباشد يعنى آنها ميل دارند و تلاش و كوشش مىكنند كه با القاى شبهات و تبليغات مسموم ، راه راست را دگرگون نشان دهند ، ضمنا « راغب » در مفردات مىگويد : عوج ( بر وزن كرج ) به معنى كجى حسى است ولى « عوج » ( بر وزن پدر ) به كجىهايى گفته مىشود كه با فكر ، درك مىشود ولى ظاهرا پاره اى از آيات قرآن مانند آيه 107 سوره طه با اين تفصيل سازگار نيست ( دقت كنيد ) .\r\n","page_name":" 180 ","page_number":180},
  {"content":"\r\nولى در روايات اسلامى كه در تفسير و توضيح آيه فوق آمده است ، غالبا به امير مؤمنان على ع تفسير شده است .\r\nحاكم ابو القاسم حسكانى كه از دانشمندان اهل سنت است به سند خود از « محمد حنفيه » از « على » ع نقل مىكند كه فرمود :\r\nانا ذلك المؤذن\r\n: « آنكه اين ندا را در مىدهد منم » و همچنين به سند خود از ابن عباس نقل مىكند كه على ع در قرآن نامهايى دارد كه مردم آنها را نمىدانند ، از جمله « مؤذّن » در آيه شريفه * ( فَأَذَّنَ مُؤَذِّنٌ بَيْنَهُمْ ) * : « على است كه اين ندا را در مىدهد و مىگويد\r\nالا لعنة على الذين كذبوا بولايتى و استخفوا بحقى\r\n: « لعنت خدا بر آنها باد كه ولايت مرا تكذيب كردند و حق مرا كوچك شمردند » ( 1 ) .\r\nاز طرق شيعه نيز روايات متعددى در اين زمينه وارد شده است ، از جمله اينكه « صدوق » با سند خود از امام باقر ع نقل مىكند كه امير مؤمنان على ع به هنگام بازگشت از ميدان جنگ نهروان ، مطلع شد كه معاويه آشكارا او را دشنام مىدهد و يارانش را به قتل مىرساند ، حضرت برخاست و خطابه اى ايراد كرد و در ضمن فرمود : « ندا دهنده در دنيا و آخرت منم همانگونه كه خداوند مىفرمايد : * ( فَأَذَّنَ مُؤَذِّنٌ بَيْنَهُمْ أَنْ لَعْنَةُ اللَّه عَلَى الظَّالِمِينَ ) * ، من آن مؤذّن رستاخيزم ، و نيز مىفرمايد وَأَذانٌ مِنَ اللَّه وَرَسُولِه ( به هنگام حج بايد از طرف خدا و پيامبر اين صدا به گوش همه مردم برسد . . . ) آن مؤذن نيز من بودم » ( 2 ) .\r\nما فكر مىكنيم علت اينكه امير مومنان على ع به عنوان مؤذّن و ندا دهنده در آن روز انتخاب مىشود . اين است كه اولا در دنيا نيز اين منصب را از طرف خدا و پيامبر ص داشت ، زيرا پس از فتح مكه ماموريت پيدا كرد كه سوره برائت را در\r\n\r\n","description":"","footnote":"\r\n( 1 ) مجمع البيان ذيل آيه مورد بحث .\r\n( 2 ) تفسير برهان جلد 2 صفحه 17 .\r\n","page_name":" 181 ","page_number":181},
  {"content":"\r\nموسم حج با صداى رسا براى همه مردم بخواند و اعلام دارد وَأَذانٌ مِنَ اللَّه وَرَسُولِه إِلَى النَّاسِ يَوْمَ الْحَجِّ الأَكْبَرِ أَنَّ اللَّه بَرِيءٌ مِنَ الْمُشْرِكِينَ وَرَسُولُه : « اين ندايى است از طرف خداوند و پيامبرش به همه مردم در روز حج اكبر كه خدا و رسولش از مشركان بيزارند » ( 1 ) .\r\nثانيا موقف على ع در تمام طول زندگى موقف مبارزه با ظلم و ستم و درگيرى مداوم با ظالمان و ستمگران بود ، آن چنان كه حمايت از مظلوم و دشمنى با ظالم در تمام فرازهاى تاريخ زندگيش - با توجه به شرائط خاص عصرش - مىدرخشد ، مگر نه اين است كه زندگى در جهان ديگر يك نوع تجسم بزرگ و تكامل يافته از زندگى انسانها در اين جهان است بنا بر اين چه جاى تعجب كه مؤذّن آن روز يعنى آن كس كه نداى لعن بر ظالمان را در ميان بهشت و دوزخ از طرف خدا و پيامبر ص سرمىدهد على ع باشد .\r\nاز آنچه گفتيم پاسخ نويسنده « المنار » روشن مىشود ، كه در فضيلت بودن اين مقام براى على ع ترديد مىكند و مىگويد : « معلوم نيست كه اين كار براى او فضيلتى باشد » ! بايد گفت همانطور كه نمايندگى از سوى پيامبر در مراسم حج و ابلاغ سوره برائت يكى از بزرگترين افتخارات او محسوب مىشود ، و همانطور كه مبارزه با ظالمان و ستمگران از برجسته ترين فضائل او است ، تصدى اين منصب در قيامت كه دنباله همان برنامه است نيز فضيلت آشكارى محسوب مىشود .\r\nو نيز از آنچه گفتيم پاسخ « آلوسى » نويسنده تفسير « روح المعانى » كه مىگويد : صدور اين احاديث از طرق اهل سنت ثابت نيست روشن گرديد ، زيرا همانطور كه دانستيم اين حديث را دانشمندان اهل تسنن و شيعه هر دو در كتابهاى خود آورده‌اند .\r\n\r\n","description":"","footnote":"\r\n( 1 ) توبه آيه 3 .\r\n","page_name":" 182 ","page_number":182},
  {"content":"\r\n\r\n[ سوره الأعراف ‹ 7 › : آيات 46 تا 49 
  ]\r\nوَ بَيْنَهُما حِجابٌ وَعَلَى الأَعْرافِ رِجالٌ يَعْرِفُونَ كُلاًّ بِسِيماهُمْ وَنادَوْا أَصْحابَ الْجَنَّةِ أَنْ سَلامٌ عَلَيْكُمْ لَمْ يَدْخُلُوها وَهُمْ يَطْمَعُونَ ‹ 46 › وَإِذا صُرِفَتْ أَبْصارُهُمْ تِلْقاءَ أَصْحابِ النَّارِ قالُوا رَبَّنا لا تَجْعَلْنا مَعَ الْقَوْمِ الظَّالِمِينَ ‹ 47 › وَنادى أَصْحابُ الأَعْرافِ رِجالًا يَعْرِفُونَهُمْ بِسِيماهُمْ قالُوا ما أَغْنى عَنْكُمْ جَمْعُكُمْ وَما كُنْتُمْ تَسْتَكْبِرُونَ ‹ 48 › أَ هؤُلاءِ الَّذِينَ أَقْسَمْتُمْ لا يَنالُهُمُ اللَّه بِرَحْمَةٍ ادْخُلُوا الْجَنَّةَ لا خَوْفٌ عَلَيْكُمْ وَلا أَنْتُمْ تَحْزَنُونَ ‹ 49 ›\r\n\r\nترجمه :\r\n46 - و در ميان آن دو ( بهشتيان و دوزخيان ) حجابى قرار دارد و بر « اعراف » مردانى هستند كه هر يك از آن دو را از سيمايشان مىشناسند و به بهشتيان صدا مىزنند كه درود بر شما باد ، اما داخل بهشت نمىشوند در حالى كه اميد آن را دارند .\r\n47 - و هنگامى كه چشمشان به دوزخيان مىافتد مىگويند : پروردگارا ما را با جمعيت ستمگران قرار مده ! 48 - و اصحاب اعراف مردانى ( از دوزخيان را ) كه از سيمايشان آنها را مىشناسند صدا مىزنند و مىگويند ديديد كه گردآورى شما ( از مال و ثروت و زن و فرزند ) و تكبرهاى شما به حالتان سودى نداد ؟ ! 49 - آيا اينها ( اين واماندگانى كه بر اعراف هستند ) همانها نيستند كه سوگند ياد كرديد\r\n","description":"","footnote":"","page_name":" 183 ","page_number":183},
  {"content":"\r\nرحمت خدا هرگز شامل حالشان نخواهد شد ( ولى به خاطر ايمان و بعضى اعمال خيرشان خداوند آنها را مشمول رحمت خود ساخت هم اكنون به آنها گفته مىشود ) داخل بهشت شويد كه نه ترسى داريد و نه غمناك مىشويد .\r\n\r\nتفسير :\r\n\r\nاعراف گذرگاه مهمى به سوى بهشت\r\nدر تعقيب آيات گذشته كه گوشه اى از سرگذشت بهشتيان و دوزخيان را بيان مىكرد ، در اين آيات درباره « اعراف » كه منطقه اى است حد فاصل ميان بهشت و دوزخ ، با ويژگيهايى كه دارد سخن مىگويد .\r\nنخست به حجابى كه در ميان بهشتيان و دوزخيان كشيده شده است اشاره كرده ، مىگويد : « ميان اين دو گروه حجابى قرار دارد » ( و بينهما حجاب ) .\r\nاز آيات بعد چنين استفاده مىشود كه حجاب مزبور همان « اعراف » است كه مكان مرتفعى است در ميان اين دو گروه ، كه مانع از مشاهده يكديگر مىشود ، ولى وجود چنين حجابى مانع از آن نيست كه آواز و صداى يكديگر را بشنوند چنان كه در آيات قبل گذشت ، بسيار ديده‌ايم كه همسايگان مجاور از پشت ديوار با يكديگر سخن مىگويند و از حال يكديگر جويا مىشوند ، در حالى كه يكديگر را نمىبينند ، البته كسانى كه بر اعراف يعنى قسمتهاى بالاى اين مانع مرتفع قرار دارند ، هر دو گروه را مىتوانند ببينند ( دقت كنيد ) .\r\nگرچه از پاره اى از آيات قرآن مانند آيه 55 سوره صافات استفاده مىشود كه اهل بهشت گهگاه مىتوانند ، از مقام خود ، سر برآورند و دوزخيان را بنگرند ، ولى اين گونه استثنائات منافاتى با چگونگى بهشت و دوزخ و وضع اصلى آن دو ندارد ، و آنچه در بالا گفته شد ، كيفيت اصلى اين دو موقف را نشان مىدهد ، اگر چه اين قانون نيز استثناهايى دارد و ممكن است در شرايط خاصى بعضى از بهشتيان ،\r\n","description":"","footnote":"","page_name":" 184 ","page_number":184},
  {"content":"\r\nدوزخيان را بنگرند .\r\nآنچه در اينجا بايد قبل از بحث درباره چگونگى اعراف موكدا يادآور شويم اين است كه تعبيراتى كه درباره قيامت و زندگى جهان ديگر مىشود ، هيچگاه نمىتواند از تمام خصوصيات آن زندگى پرده بردارى كند ، و گاهى اين تعبيرات جنبه تشبيه و مثال دارد و گاهى تنها شبحى را نشان مىدهد ، زيرا زندگى آن جهان در افقى بالاتر و به مراتب از زندگى اين جهان وسيعتر است ، درست همانند وسعت زندگى اين جهان در برابر دنياى رحم مادر و عالم جنين ، بنا بر اين اگر الفاظ و مفاهيمى كه براى زندگى اين جهان داريم نتواند گوياى تمام آن مفاهيم باشد جاى تعجب نيست .\r\nسپس قرآن مىگويد : « بر اعراف مردانى قرار دارند كه هر يك از جهنميان و دوزخيان را در جايگاه خود مىبينند و از سيمايشان آنها را مىشناسند » ( * ( وَعَلَى الأَعْرافِ رِجالٌ يَعْرِفُونَ كُلًّا بِسِيماهُمْ ) * ) .\r\n« اعراف » در لغت جمع « عرف » ( بر وزن گفت ) به معنى محل مرتفع و بلند است ، و اينكه به يالهاى اسب و پرهاى بلند پشت گردن خروس ، « عرف الفرس » يا « عرف الديك » گفته مىشود به همين جهت است كه در محل مرتفعى از بدن آنها قرار دارد ( درباره خصوصيات سرزمين اعراف كه در آيه آمده پس از پايان تفسير آيات به تفصيل سخن خواهيم گفت ) .\r\nسپس مىگويد : « مردانى كه بر اعراف قرار دارند ، بهشتيان را صدا مىزنند و مىگويند : درود بر شما باد ، اما خودشان وارد بهشت نشده‌اند ، اگر چه بسيار تمايل دارند » ( * ( وَنادَوْا أَصْحابَ الْجَنَّةِ أَنْ سَلامٌ عَلَيْكُمْ لَمْ يَدْخُلُوها وَهُمْ\r\n","description":"","footnote":"","page_name":" 185 ","page_number":185},
  {"content":"\r\n* ( يَطْمَعُونَ ) * ) .\r\nاما به هنگامى كه به سوى ديگر نگاه مىكنند و دوزخيان را در دوزخ مىبينند ، به درگاه خدا راز و نياز مىكنند و مىگويند : « پروردگارا ما را با جمعيت ستمگران قرار مده » ( * ( وَإِذا صُرِفَتْ أَبْصارُهُمْ تِلْقاءَ أَصْحابِ النَّارِ قالُوا رَبَّنا لا تَجْعَلْنا مَعَ الْقَوْمِ الظَّالِمِينَ ) * ) ( 1 ) .\r\nقابل توجه اينكه درباره مشاهده دوزخيان در آيه فوق تعبير به * ( إِذا صُرِفَتْ أَبْصارُهُمْ ) * شده است ، يعنى هنگامى كه چشم آنها به سوى دوزخيان برگردانده مىشود ، و اين در حقيقت اشاره به آن است كه آنها از مشاهده دوزخيان تنفر دارند ، گويا نگاهشان به آنها نيز آميخته با اكراه و اجبار است .\r\nدر آيه بعد اضافه مىكند كه « اصحاب اعراف ، جمعى از دوزخيان را كه از چهره و سيمايشان مىشناسند صدا مىزنند و مورد ملامت و سرزنش قرار مىدهند كه ديديد عاقبت گردآورى اموال و نفرات در دنيا و تكبر ورزيدن از قبول حق ، به شما سودى نداد ، چه شد آن مالها ؟ و كجا رفتند آن نفرات ؟ و چه نتيجه اى گرفتيد از آن همه كبر و خودپرستى » ؟ ( * ( وَنادى أَصْحابُ الأَعْرافِ رِجالًا يَعْرِفُونَهُمْ بِسِيماهُمْ قالُوا ما أَغْنى عَنْكُمْ جَمْعُكُمْ وَما كُنْتُمْ تَسْتَكْبِرُونَ ) * ) .\r\nبار ديگر با همان زبان ملامت و سرزنش در حالى كه اشاره به جمعى از ضعفاى مومنان كه بر اعراف قرار گرفته‌اند مىكنند ، مىگويند : « آيا اينها\r\n\r\n","description":"","footnote":"\r\n( 1 ) « تلقاء » در اصل - به گفته بعضى از مفسران و اهل ادب - مصدر است و به معنى مقابله مىآيد ، ولى بعدا به معنى ظرف مكان به كار رفته ، يعنى مكان مقابله و جهت روبرو .\r\n","page_name":" 186 ","page_number":186},
  {"content":"\r\nهمان كسانى هستند كه شما سوگند ياد كرديد هيچگاه خداوند آنان را مشمول رحمت خود قرار نخواهد داد « ( * ( أَ هؤُلاءِ الَّذِينَ أَقْسَمْتُمْ لا يَنالُهُمُ اللَّه بِرَحْمَةٍ ) * ) .\r\nسرانجام رحمت الهى شامل حال اين دسته از ضعفاى مومنان شده و به آنها خطاب مىشود كه « وارد بهشت شويد نه ترسى بر شما است و نه در آنجا غم و اندوهى داريد » ( * ( ادْخُلُوا الْجَنَّةَ لا خَوْفٌ عَلَيْكُمْ وَلا أَنْتُمْ تَحْزَنُونَ ) * ) .\r\nاز آنچه گفتيم روشن شد كه منظور از ضعفاى مومنان آنها هستند كه ايمان دارند و داراى حسنات و كارهاى نيكى هستند ، ولى بر اثر آلودگيها و پاره اى از گناهان همواره مورد تحقير دشمنان حق قرار داشتند و روى آنها تكيه مىكردند چگونه ممكن است چنين افرادى مشمول رحمت الهى واقع شوند ، ولى سرانجام روح ايمان و حسناتى كه داشتند ، در پرتو لطف و رحمت الهى كار خود را مىكند و سرنوشت سعادتمندانه اى مىيابند .\r\n\r\nاصحاب اعراف چه كسانى هستند ؟\r\nهمانطور كه گفتيم « اعراف » در اصل به معنى زمينهاى برجسته است و با قرائنى كه در آيات فوق و احاديث پيشوايان اسلام آمده ، روشن مىشود كه مكان خاصى است ميان دو قطب سعادت و شقاوت يعنى بهشت و دوزخ كه همچون حجابى ميان اين دو كشيده شده و يا همچون زمين مرتفعى در ميان اين دو فاصله گرديده است به طورى كه آنها روى آن قرار دارند ، مشرف بر بهشت و دوزخند و هر دو گروه را مشاهده مىكنند ، و از چهره‌هاى تاريك و روشن آنها مىتوانند آنها را بشناسند .\r\nاكنون ببينيم چه كسانى بر اعراف قرار دارند و اصحاب اعراف كيانند ؟\r\nبررسى آيات چهارگانه فوق نشان مىدهد كه دو گونه صفات مختلف و متضاد براى اين اشخاص ذكر شده است :\r\nدر آيه اول و دوم ، افرادى كه بر اعراف قرار دارند چنين معرفى شده‌اند كه\r\n","description":"","footnote":"","page_name":" 187 ","page_number":187},
  {"content":"\r\nآرزو دارند وارد بهشت شوند ولى موانعى آنها را جلوگيرى كرده است ، به هنگامى كه نگاه به بهشتيان مىكنند بر آنها درود مىفرستند ، و مىخواهند با آنها باشند ، اما هنوز نمىتوانند ، و به هنگامى كه نظر به دوزخيان مىافكنند ، از سرنوشت آنها وحشت نموده و به خدا پناه مىبرند .\r\nولى از آيه سوم و چهارم استفاده مىشود كه آنها افرادى با نفوذ و صاحب قدرتند ، دوزخيان را مؤاخذه و سرزنش مىكنند و به واماندگان در اعراف كمك مىنمايند كه از آن بگذرند و به سر منزل سعادت برسند .\r\nرواياتى كه در زمينه اعراف و اصحاب اعراف نقل شده نيز ترسيمى از دو گروه متضاد مىكند ، در بسيارى از روايات كه از ائمه اهل بيت ع نقل شده مىخوانيم :\r\nنحن الاعراف\r\n: « مائيم اعراف » ( 1 ) يا « آل محمد هم الاعراف » : « خاندان پيامبر ص اعرافند » ( 2 ) و مانند اين تعبيرات .\r\nو در بعضى ديگر از روايات مىخوانيم :\r\nهم اكرم الخلق على اللَّه تبارك و تعالى : « آنها گرامىترين مردم در پيشگاه خدايند » ( 3 ) و يا\r\nهم الشهداء على الناس و النبيون شهدائهم : « آنها گواهان بر مردمند و پيامبران گواهان آنها هستند » ( 4 ) و روايات ديگر كه حكايت دارد آنها پيامبران و امامان و صلحاء و بزرگانند .\r\nولى دسته ديگرى از روايات مىگويد : آنها واماندگانى هستند كه بديها و نيكيهايشان مساوى بوده است يا گنهكارانى هستند كه اعمال نيكى نيز داشته‌اند ، مانند حديثى كه از امام صادق ع نقل شده كه فرمود :\r\nهم قوم استوت حسناتهم و سيئاتهم فان ادخلهم النار فبذنوبهم و ان ادخلهم الجنة فبرحمته\r\n: « آنها گروهى هستند كه حسنات و سيئاتشان مساوى است ، اگر خداوند آنها را\r\n\r\n","description":"","footnote":"\r\n( 1 ) و ( 2 ) و ( 3 ) تفسير برهان جلد دوم صفحه 17 و 18 و 19 .\r\n( 4 ) نور الثقلين جلد دوم صفحه 33 و 34 .\r\n","page_name":" 188 ","page_number":188},
  {"content":"\r\nبه دوزخ بفرستد بخاطر گناهانشان است و اگر به بهشت بفرستد به بركت رحمت او است » ( 1 ) .\r\nروايات متعدد ديگرى در تفاسير اهل تسنن از « حذيفه » و « عبد اللَّه بن عباس » و « سعيد بن جبير » و امثال آنها به همين مضمون نقل شده است ( 2 ) .\r\nدر همين تفاسير نيز مداركى بر اينكه اهل اعراف ، صلحاء و فقها و علما و يا فرشتگان هستند ديده مىشود .\r\nگرچه ظاهر آيات و ظاهر اين روايات در ابتدا متضاد به نظر مىرسد ، و شايد همين امر سبب شده است كه مفسران در اين باره اظهار نظرهاى متفاوت و گوناگون كنند ، اما با دقت روشن مىشود كه نه در ميان آيات و نه در ميان روايات تضادى وجود ندارد ، بلكه همه يك واقعيت را تعقيب مىكنند .\r\nتوضيح اينكه : همانطور كه گفتيم از مجموع آيات و روايات چنين استفاده مىشود كه اعراف گذرگاه سخت و صعب العبورى بر سر راه بهشت سعادت جاويدان است ، طبيعى است كه افراد نيرومند و قوى يعنى صالحان و پاكان با سرعت از اين گذرگاه عبور مىكنند اما افرادى كه خوبى و بدى را به هم آميختند در اين مسير وامىمانند .\r\nهمچنين طبيعى است كه سرپرستان جمعيت و پيشوايان قوم در گذرگاههاى سخت همانند فرماندهانى كه در اين گونه موارد در آخر لشكر راه مىروند تا همه سپاهيان بگذرند ، در آنجا توقف مىكنند تا به كمك ضعفاى مومنان بشتابند و آنها كه شايستگى نجات را دارند در پرتو امدادشان رهايى يابند .\r\nبنا بر اين در اعراف ، دو گروه وجود دارند ، ضعيفان و آلودگانى كه در رحمتند و پيشوايان بزرگى كه در همه حال يار و ياور ضعيفانند ، بنا بر اين قسمت\r\n\r\n","description":"","footnote":"\r\n( 1 ) تفسير برهان جلد دوم صفحه 17 .\r\n( 2 ) تفسير طبرى جلد 7 صفحه 137 و 138 ذيل آيه شريفه .\r\n","page_name":" 189 ","page_number":189},
  {"content":"\r\nاول آيات و روايات اشاره به گروه نخستين يعنى ضعفا است و قسمت دوم اشاره به گروه دوم يعنى بزرگان و انبياء و امامان و صلحا .\r\nدر بعضى از روايات نيز شاهد اين جمع به خوبى ديده مىشود مانند روايتى كه در تفسير على بن ابراهيم از امام صادق ع نقل شده كه فرمود : « الاعراف كثبان بين الجنة و النار و الرجال الأئمة يقفون على الاعراف مع شيعتهم و قد سبق المؤمنون الى الجنة بلا حساب . . . » : « اعراف ، تپه اى است ميان بهشت و دوزخ ، و امامان آن مردانى هستند كه بر اعراف در كنار شيعيان ( گنهكارشان ) قرار مىگيرند ، در حالى كه مؤمنان ( خالص ) بدون نياز به حساب در بهشت جاى گرفته‌اند . . . »\r\nبعد اضافه مىكند : « امامان و پيشوايان در اين موقع به پيروان گناهكار خود مىگويند خوب نگاه كنيد ، برادران با ايمان خود را چگونه بدون حساب به بهشت شتافته‌اند ، و اين همان است كه خداوند مىگويد : * ( سَلامٌ عَلَيْكُمْ لَمْ يَدْخُلُوها وَهُمْ يَطْمَعُونَ ) * ( يعنى آنها به بهشتيان درود مىفرستند در حالى كه خودشان هنوز وارد بهشت نشده‌اند و آرزو دارند ) .\r\nسپس به آنها گفته مىشود ، دشمنان حق را بنگريد كه چگونه در آتشند و اين همان است كه خداوند مىفرمايد : * ( وَإِذا صُرِفَتْ أَبْصارُهُمْ تِلْقاءَ أَصْحابِ النَّارِ قالُوا رَبَّنا لا تَجْعَلْنا مَعَ الْقَوْمِ الظَّالِمِينَ ) * . . . بعد به دوزخيان مىگويند اينها ( پيروان و شيعيانى كه آلوده گناهانى بوده‌اند ) همانها هستند كه شما مىگفتيد هرگز مشمول رحمت الهى نخواهند شد ، ( سپس رحمت الهى شامل حال آنها شده ) و به اين دسته از گنهكاران ( كه بر اثر ايمان و اعمال صالحى شايستگى عفو و آمرزش دارند ) از طرف امامان و پيشوايان دستور داده مىشود كه به سوى بهشت برويد نه ترسى داريد و نه غمى » ( 1 ) .\r\n\r\n","description":"","footnote":"\r\n( 1 ) تفسير برهان جلد دوم صفحه 19 و 20 .\r\n","page_name":" 190 ","page_number":190},
  {"content":"\r\nشبيه همين مضمون در تفاسير اهل تسنن از حذيفه از پيامبر ص نقل شده است ( 1 ) .\r\nبار ديگر تكرار مىكنيم كه سخن درباره جزئيات رستاخيز و خصوصيات زندگى در جهان ديگر درست به اين مىماند كه ما از دور شبحى ببينيم و آن را توصيف كنيم در حالى كه آن شبح با زندگى ما تفاوت بسيارى دارد و ما تنها با الفاظ محدود و نارساى خود مىتوانيم اشاره كوتاهى به آن كنيم .\r\nنكته قابل توجه اينكه زندگى در جهان ديگر بر اساس الگوهايى است كه از اين جهان گرفته مىشود در مورد اعراف نيز همين گونه است زيرا در اين دنيا مردم سه گروهند ، مومنان راستين كه در پرتو ايمان به آرامش كامل رسيده‌اند و از هيچگونه مجاهدتى دريغ ندارند ، و معاندان و دشمنان لجوج حق كه به هيچ وسيله به راه نمىآيند ، و گروه سومى كه در گذرگاه صعب العبورى ميان اين دو گروه قرار گرفته‌اند و بيشتر توجه رهبران راستين و پيشوايان حق نيز به آنها است كه در كنارشان بمانند و دستشان را بگيرند و از مرحله اعراف مانند نجاتشان دهند تا در صف مومنان حقيقى قرار گيرند .\r\nو از اينجا نيز روشن مىشود كه دخالت انبياء و امامان در وضع اين گروه در قيامت همانند دخالتشان در زمينه رهبرى در اين دنيا هيچگونه منافاتى با قدرت مطلقه پروردگار و حاكميت او بر همه چيز ندارد ، بلكه هر چه آنها مىكنند به اذن و فرمان او است .\r\n\r\n","description":"","footnote":"\r\n( 1 ) تفسير طبرى جلد 8 صفحه 142 و 143 .\r\n","page_name":" 191 ","page_number":191},
  {"content":"\r\n\r\n[ سوره الأعراف ‹ 7 › : آيات 50 تا 51 
  ]\r\nوَ نادى أَصْحابُ النَّارِ أَصْحابَ الْجَنَّةِ أَنْ أَفِيضُوا عَلَيْنا مِنَ الْماءِ أَوْ مِمَّا رَزَقَكُمُ اللَّه قالُوا إِنَّ اللَّه حَرَّمَهُما عَلَى الْكافِرِينَ ‹ 50 › الَّذِينَ اتَّخَذُوا دِينَهُمْ لَهْواً وَلَعِباً وَغَرَّتْهُمُ الْحَياةُ الدُّنْيا فَالْيَوْمَ نَنْساهُمْ كَما نَسُوا لِقاءَ يَوْمِهِمْ هذا وَما كانُوا بِآياتِنا يَجْحَدُونَ ‹ 51 ›\r\n\r\nترجمه :\r\n50 - و دوزخيان ، بهشتيان را صدا مىزنند كه ( محبت كنيد ) و مقدارى آب يا از آنچه خدا به شما روزى داده به ما ببخشيد ، آنها ( در پاسخ ) مىگويند خداوند اينها را بر كافران تحريم كرده است .\r\n51 - همانها كه دين و آئين خود را سرگرمى و بازيچه گرفتند و زندگى دنيا آنها را مغرور ساخت امروز ما آنها را فراموش مىكنيم چون لقاى چنين روزى را فراموش كردند ، و آيات ما را انكار نمودند .\r\n\r\nتفسير : نعمتهاى بهشتى بر دوزخيان حرام است\r\nپس از آنكه بهشتيان و دوزخيان هر كدام در محل مناسب خود مستقر شدند گفتگوهايى در ميان آنها رد و بدل مىشود كه نتيجه آن مجازات و كيفرى است روحانى و معنوى براى دوزخيان .\r\nنخست « دوزخيان كه در وضع بسيار ناگوارى بسر مىبرند فرياد مىزنند و\r\n","description":"","footnote":"","page_name":" 192 ","page_number":192},
  {"content":"\r\nاز بهشتيان تمناى آب و ارزاق بهشتى مىنمايند « تا عطش سوزان خود را تسكين بخشند و از آلام خود بكاهند ( * ( وَنادى أَصْحابُ النَّارِ أَصْحابَ الْجَنَّةِ أَنْ أَفِيضُوا عَلَيْنا مِنَ الْماءِ أَوْ مِمَّا رَزَقَكُمُ اللَّه ) * ) .\r\nولى بلافاصله بهشتيان دست رد بر سينه آنها گذارده ، و « ميگويند خداوند اينها را بر كافران تحريم كرده است » ( * ( قالُوا إِنَّ اللَّه حَرَّمَهُما عَلَى الْكافِرِينَ ) * ) .\r\n\r\nدر اينجا به چند نكته بايد توجه كرد\r\n\r\n[ 1 - تعبير قرآن در مورد گفتگوى دوزخيان با بهشتيان 
  ]\r\n1 - قرآن گفتگوى دوزخيان با بهشتيان را با جمله « نادى » كه معمولا براى سخن گفتن از دور است آورده و اين نشان ميدهد كه در ميان اين دو گروه فاصله بسيار زيادى است ، و البته اين موضوع هيچ بعيد نيست كه حتى تا ميليونها فرسنگ فاصله سخن يكديگر را بشنوند و حتى يكديگر را در پاره اى از اوقات ببينند ، و اگر اين موضوع در گذشته ممكن بود براى بعضى مشكلى ايجاد كند در عصر و زمان ما كه انتقال صداها و تصويرها از فاصله‌هاى بسيار دور در همين جهان حل شده است جاى تعجب نخواهد بود .\r\n\r\n[ 2 - نخستين تقاضاى دوزخيان 
  ]\r\n2 - نخستين تقاضاى دوزخيان در آيه فوق همان آب ذكر شده و اين طبيعى است كه شخصى كه در آتش ميسوزد قبل از هر چيز آب مىطلبد تا عطش سوزان خود را تسكين بخشد .\r\n\r\n[ 3 - تعبير به « * ( مِمَّا رَزَقَكُمُ اللَّه ) * » 
  ]\r\n3 - جمله * ( مِمَّا رَزَقَكُمُ اللَّه ) * ( از آنچه خدا بشما روزى داده ) كه تعبيرى است سربسته و توأم با يك نوع ابهام نشان ميدهد كه حتى دوزخيان نمىتوانند از ماهيت و انواع نعمتهاى بهشتى آگاه شوند ، اين موضوع با بعضى از احاديث كه مىگويد در بهشت نعمتهايى است كه هيچ چشمى نديده و هيچ گوشى نشنيده و به فكر هيچ\r\n","description":"","footnote":"","page_name":" 193 ","page_number":193},
  {"content":"\r\nانسانى نگذشته است كاملا تطبيق مىكند .\r\nضمنا از اينكه اين جمله با « او » عطف شده نشان مىدهد كه نعمتهاى ديگر بهشتى مخصوصا ميوه‌ها ميتواند جانشين آب گردد ، و عطش سوزان انسان را تسكين بخشد .\r\n\r\n[ 4 - تعبير به « * ( إِنَّ اللَّه حَرَّمَهُما ) * » 
  ]\r\n4 - جمله « * ( إِنَّ اللَّه حَرَّمَهُما عَلَى الْكافِرِينَ ) * » ( خداوند آنها را بر كافران حرام كرده ) اشاره به اين است كه بهشتيان مضايقه اى از بخشيدن اين نعمتها ندارند زيرا نه چيزى از آنها كم مىشود و نه در درون سينه ، كينه اى نسبت به كسى دارند ، حتى نسبت به دشمنانشان ، ولى وضع دوزخيان آن چنان است كه نمىتوانند از نعمتهاى بهشتى بهره گيرند ، اين تحريم در حقيقت يك نوع « تحريم تكوينى » است ، همانند محروميت بسيارى از بيماران از غذاهاى لذيذ و رنگارنگ .\r\nدر آيه بعد سبب محروميت آنها را تشريح مىكند و با ذكر صفات دوزخيان روشن مىسازد كه اين سرنوشت شوم را خودشان براى خويشتن فراهم ساخته‌اند نخست مىگويد : « آنها كسانى هستند كه دين و مذهب خود را به سرگرمى و بازى گرفتند » ( * ( الَّذِينَ اتَّخَذُوا دِينَهُمْ لَهْواً وَلَعِباً ) * ) .\r\n« و زندگى دنيا آنها را فريب داد و مغرور ساخت » ( * ( وَغَرَّتْهُمُ الْحَياةُ الدُّنْيا ) * ) .\r\nاين امور سبب شد كه آنها در لجنزار شهوات فرو روند و همه چيز حتى رستاخيز را به دست فراموشى بسپارند و گفتار پيامبران و آيات الهى را انكار كنند ، لذا به دنبال آن اضافه مىكند « امروز هم ما آنها را فراموش خواهيم كرد همانگونه كه آنها لقاى چنين روزى را فراموش كردند و همانگونه كه آيات ما را انكار نمودند » ( * ( فَالْيَوْمَ نَنْساهُمْ كَما نَسُوا لِقاءَ يَوْمِهِمْ هذا وَما كانُوا بِآياتِنا يَجْحَدُونَ ) * ) .\r\n","description":"","footnote":"","page_name":" 194 ","page_number":194},
  {"content":"\r\nبديهى است منظور از « نسيان و فراموشى » كه در اينجا به خدا نسبت داده شده اين است كه با آنها آن چنان رفتار مىكند كه شخص فراموشكار رفتار مىنمايد درست مثل اينكه انسان به دوست فراموشكارش مىگويد : « حالا كه تو ما را فراموش كردى ما هم تو را فراموش خواهيم كرد » يعنى با تو رفتار فراموشكارانه مىكنيم .\r\nضمنا از اين آيه استفاده مىشود كه نخستين مرحله گمراهى و انحراف آن است كه انسان مسائل سرنوشتساز خود را جدى نگيرد و با آنها به عنوان يك سرگرمى و بازيچه رفتار كند اين موضوع سرانجام به كفر مطلق و انكار همه حقايق منتهى مىشود .\r\n\r\n[ سوره الأعراف ‹ 7 › : آيات 52 تا 53 
  ]\r\nوَ لَقَدْ جِئْناهُمْ بِكِتابٍ فَصَّلْناه عَلى عِلْمٍ هُدىً وَرَحْمَةً لِقَوْمٍ يُؤْمِنُونَ ‹ 52 › هَلْ يَنْظُرُونَ إِلَّا تَأْوِيلَه يَوْمَ يَأْتِي تَأْوِيلُه يَقُولُ الَّذِينَ نَسُوه مِنْ قَبْلُ قَدْ جاءَتْ رُسُلُ رَبِّنا بِالْحَقِّ فَهَلْ لَنا مِنْ شُفَعاءَ فَيَشْفَعُوا لَنا أَوْ نُرَدُّ فَنَعْمَلَ غَيْرَ الَّذِي كُنَّا نَعْمَلُ قَدْ خَسِرُوا أَنْفُسَهُمْ وَضَلَّ عَنْهُمْ ما كانُوا يَفْتَرُونَ ‹ 53 ›\r\n\r\nترجمه :\r\n52 - ما كتابى براى آنها آورديم كه با آگاهى ( اسرار و رموز ) آن را شرح داديم ( كتابى ) كه مايه هدايت و رحمت براى جمعيتى است كه ايمان مىآورند .\r\n53 - آيا آنها انتظار دارند سرانجام تهديدهاى الهى را مشاهده كنند ؟ آن روز كه اين امر انجام گيرد ( كار از كار گذشته و بيدارى سودى نخواهد داشت و ) آنها كه آن را قبلا فراموش كرده بودند مىگويند فرستادگان پروردگار ما به حق آمدند ، آيا\r\n","description":"","footnote":"","page_name":" 195 ","page_number":195},
  {"content":"\r\n( امروز ) شفيعانى براى ما وجود دارند كه براى ما شفاعت كنند ؟ يا ( امكان دارد ) باز گرديم و اعمالى غير از آنچه انجام داديم انجام دهيم ؟ ! ( ولى ) آنها سرمايه وجود خود را از دست دادند و معبودهايى را كه به دروغ ساخته بودند همگى از نظرشان گم مىشوند ( نه راه بازگشتى دارند و نه شفيعانى ) .\r\n\r\nتفسير :\r\nآيه نخست اشاره به اين است كه محروميت كفار و سرنوشت شومشان نتيجه كوتاهيها و تقصيرات خودشان است و گرنه از ناحيه خداوند هيچ گونه كوتاهى در هدايت و رهبرى و ابلاغ آيات و بيان درسهاى تربيتى نشده است لذا مىگويد « ما در هدايت و راهنمايى آنها چيزى فروگذار نكرديم كتابى براى آنها فرستاديم كه تمام اسرار و رموز آن را با آگاهى كامل تشريح كرديم » ( * ( وَلَقَدْ جِئْناهُمْ بِكِتابٍ فَصَّلْناه عَلى عِلْمٍ ) * ) .\r\n« كتابى كه مايه هدايت و موجب رحمت براى ايمان آورندگان بود » اگر چه افراد لجوج و خودخواه از آن بىبهره مىمانند ( * ( هُدىً وَرَحْمَةً لِقَوْمٍ يُؤْمِنُونَ ) * ) .\r\nدر آيه بعد اشاره به طرز تفكر غلط تبهكاران و منحرفان در زمينه هدايتهاى الهى كرده مىگويد : « گويا آنها انتظار دارند كه سرانجام و نتيجه وعده‌ها و وعيدهاى الهى را با چشم خود ببينند ( بهشتيان را در بهشت و دوزخيان را در دوزخ مشاهده كنند ) تا ايمان بياورند » ! ( * ( هَلْ يَنْظُرُونَ إِلَّا تَأْوِيلَه ) * ) .\r\nاما چه انتظار نابجايى است ، زيرا هنگامى كه نتائج و سرانجام اين وعده‌هاى الهى را مشاهده كنند ، كار از كار گذشته است و راهى براى بازگشت باقى نمانده\r\n","description":"","footnote":"","page_name":" 196 ","page_number":196},
  {"content":"\r\nاست « در آن هنگام آنها كه كتاب خدا و برنامه‌هاى آسمانى او را به دست فراموشى سپردند ، اعتراف مىكنند ، كه فرستادگان پروردگار به حق مبعوث شده بودند و گفتار آنها نيز همه حق بود » ( * ( يَوْمَ يَأْتِي تَأْوِيلُه يَقُولُ الَّذِينَ نَسُوه مِنْ قَبْلُ قَدْ جاءَتْ رُسُلُ رَبِّنا بِالْحَقِّ ) * ) .\r\nاما در اين هنگام در وحشت و اضطراب فرو مىروند ، و به فكر چاره جويى مىافتند و مىگويند : « آيا شفيعانى يافت مىشود كه براى ما شفاعت كنند » ؟ ! ( * ( فَهَلْ لَنا مِنْ شُفَعاءَ فَيَشْفَعُوا لَنا ) * ) .\r\nو يا اگر شفيعانى براى ما در كار نيست و اصولا شايسته شفاعت نيستيم « آيا ممكن است به عقب بازگرديم و اعمالى غير آنچه انجام داديم انجام دهيم » و تسليم حق و حقيقت باشيم ( * ( أَوْ نُرَدُّ فَنَعْمَلَ غَيْرَ الَّذِي كُنَّا نَعْمَلُ ) * ) .\r\nولى افسوس اين بيدارى بسيار دير است ، نه راه بازگشتى وجود دارد و نه شايستگى شفاعت دارند ، زيرا « آنها سرمايه‌هاى وجود خود را از دست داده و گرفتار خسران و زيانى شده‌اند كه تمام وجودشان را در برمىگيرد » ( * ( قَدْ خَسِرُوا أَنْفُسَهُمْ ) * ) .\r\nو بر آنها ثابت مىشود كه بتها و معبودهاى ساختگى آنان در آنجا هيچگونه نقشى ندارد و در حقيقت « همه آنها از نظرشان گم مىشوند » ( * ( وَضَلَّ عَنْهُمْ ما كانُوا يَفْتَرُونَ ) * ) .\r\nگويا دو جمله آخر آيه پاسخى است به دو درخواست آنان ، يعنى اگر بنا شود دست به دامن شفيعانى بزنند بايد دست به دامن همان بتهايى بزنند كه در دنيا در برابر آنها سجده مىكردند ، در حالى كه آن بتها در آنجا هيچگونه منشا اثر نيستند .\r\nو اما بازگشت آنها به دنيا در صورتى امكان دارد كه سرمايه اى در اختيار\r\n","description":"","footnote":"","page_name":" 197 ","page_number":197},
  {"content":"\r\nداشته باشند در حالى كه آنها همه سرمايه‌هاى خود را از دست داده و گرفتار خسرانى شده‌اند كه سراسر وجودشان را در برگرفته است .\r\nاز اين آيه اولا استفاده مىشود كه انسان در اعمال خود مختار و آزاد است و الا تقاضاى بازگشت به دنيا نمىكرد تا اعمال بد خود را جبران كند ثانيا استفاده مىشود كه جهان ديگر جاى انجام عمل و كسب فضيلت و نجات نيست .\r\n","description":"","footnote":"","page_name":" 198 ","page_number":198},
  {"content":"\r\n\r\n[ سوره الأعراف ‹ 7 › : آيه 54 
  ]\r\nإِنَّ رَبَّكُمُ اللَّه الَّذِي خَلَقَ السَّماواتِ وَالأَرْضَ فِي سِتَّةِ أَيَّامٍ ثُمَّ اسْتَوى عَلَى الْعَرْشِ يُغْشِي اللَّيْلَ النَّهارَ يَطْلُبُه حَثِيثاً وَالشَّمْسَ وَالْقَمَرَ وَالنُّجُومَ مُسَخَّراتٍ بِأَمْرِه أَلا لَه الْخَلْقُ وَالأَمْرُ تَبارَكَ اللَّه رَبُّ الْعالَمِينَ ‹ 54 ›\r\n\r\nترجمه :\r\n54 - پروردگار شما خداوندى است كه آسمانها و زمين را در شش روز ( شش دوران ) آفريد ، سپس به تدبير جهان هستى پرداخت ، با ( پرده تاريك ) شب ، روز را مىپوشاند و شب به دنبال روز به سرعت در حركت است ، و خورشيد و ماه و ستارگان را آفريد در حالى كه مسخر فرمان او هستند ، آگاه باشيد كه آفرينش و تدبير ( جهان ) براى او ( و به فرمان او ) است . پر بركت ( و زوالناپذير ) است خداوندى كه پروردگار جهانيان است .\r\n\r\nتفسير :\r\nدر آيات گذشته خوانديم كه مشركان در قيامت به اشتباه بزرگ خود در انتخاب معبود پى مىبرند آيه مورد بحث معبود حقيقى و واقعى را با ذكر صفات خاصش معرفى مىكند ، تا آنها كه حقيقتجو هستند قبل از فرا رسيدن رستاخيز در همين جهان او را به روشنى بشناسند ، نخست مىگويد : « معبود و پروردگار شما آن كس است كه آسمانها و زمين را در شش روز آفريد » يعنى « معبود » كسى جز « آفريدگار » نمىتواند باشد ( * ( إِنَّ رَبَّكُمُ اللَّه الَّذِي خَلَقَ السَّماواتِ وَالأَرْضَ فِي سِتَّةِ أَيَّامٍ ) * ) .\r\n","description":"","footnote":"","page_name":" 199 ","page_number":199},
  {"content":"\r\n\r\nآيا جهان در شش روز آفريده شده\r\nبحث از آفرينش جهان در شش روز ، در هفت مورد از آيات قرآن مجيد آمده است ( 1 ) ولى در سه مورد ، علاوه بر آسمانها و زمين ، « ما بينهما » ( آنچه در ميان زمين و آسمان قرار دارد ) نيز به آن اضافه شده است كه در حقيقت توضيحى است براى جمله قبل ، زيرا همه اينها در معنى آسمانها و زمين جمع است ، چون مىدانيم آسمان شامل تمام چيزهايى مىشود كه در جهت بالا قرار دارد و زمين نقطه مقابل آن است .\r\nدر اينجا فورا اين سؤال به ذهن مىآيد كه قبل از آفرينش زمين و آسمان شب و روزى وجود نداشت ، كه اينها در آن آفريده شود ، شب و روز از گردش زمين به دور خود و در برابر نور آفتاب به وجود مىآيد .\r\nبه علاوه پيدايش مجموعه جهان در شش روز ، يعنى كمتر از يك هفته چيزى است بر خلاف علم ، زيرا علم مىگويد : ميلياردها سال طول كشيد تا زمين و آسمان به وضع كنونى درآمد .\r\nولى با توجه به مفهوم وسيع كلمه « يوم » ( روز ) و معادل آن در زبانهاى ديگر ، پاسخ اين سؤال روشن است ، زيرا بسيار مىشود كه « يوم » به معنى « يك دوران » به كار مىرود ، خواه اين دوران يك سال باشد يا صد سال يا يك ميليون سال و يا ميلياردها سال ، شواهدى كه اين حقيقت را ثابت مىكند و نشان مىدهد يكى از معانى « يوم » همان « دوران » است فراوان مىباشد :\r\n1 - در قرآن صدها بار كلمه « يوم » و « ايام » به كار رفته است ، و در بسيارى از موارد به معنى شبانه روزى معمول نيست ، مثلا تعبير از عالم رستاخيز به « يَوْمَ الْقِيامَةِ » نشان مىدهد كه مجموعه رستاخيز كه دورانى است بسيار طولانى به عنوان « روز قيامت » شمرده شده است ، از پاره اى از آيات قرآن استفاده مىشود كه روز\r\n\r\n","description":"","footnote":"\r\n( 1 ) آيه مورد بحث ، و 3 يونس و 7 هود و 59 فرقان و 4 سجده و 38 ق و 4 حديد .\r\n","page_name":" 200 ","page_number":200},
  {"content":"\r\nرستاخيز و محاسبه اعمال مردم پنجاه هزار سال طول مىكشد ( سوره معارج آيه 4 )\r\n2 - در متن كتب لغت نيز مىخوانيم كه « يوم » گاهى به مقدار زمان ميان طلوع و غروب آفتاب گفته مىشود و گاهى به مدتى از زمان ، هر مقدار بوده باشد ( 1 ) .\r\n3 - در روايات و سخنان پيشوايان دينى نيز كلمه « يوم » به معنى دوران بسيار آمده است ، چنان كه امير مؤمنان على ع در نهج البلاغه مىفرمايد :\r\nالدهر يومان يوم لك و يوم عليك\r\n: « دنيا براى تو دو روز است ، روزى به سود تو است و روزى به زيان تو » .\r\nدر تفسير برهان در ذيل همين آيه از تفسير على بن ابراهيم نيز مىخوانيم كه امام فرمود :\r\n* ( فِي سِتَّةِ أَيَّامٍ ) * يعنى فى ستة اوقات\r\n: « شش روز يعنى شش وقت و دوران » .\r\n4 - در گفتگوهاى روزمره و اشعار شعرا در زبانهاى مختلف كلمه يوم و معادل آن نيز به معنى دوران زياد ديده مىشود ، مثلا مىگوئيم كره زمين يك روز گداخته و سوزان بود و روز ديگر سرد شد و آثار حيات در آن آشكار گرديد ، در حالى كه دوران گداختگى زمين به ميلياردها سال بالغ مىشود .\r\nيا اينكه مىگوئيم يك روز بنى اميه خلافت اسلام را غصب كردند ، و روز ديگر بنى عباس ، در حالى كه دوران خلافت هر يك به دهها يا صدها سال بالغ مىگردد .\r\nشعر ظريف و پر معنايى از « كليم » كاشانى داريم كه شاهد روشنى براى بحث ما است آنجا كه مىگويد :\r\n\r\n","description":"","footnote":"\r\n( 1 ) راغب در مفردات مىگويد : اليوم يعبر به عن وقت طلوع الشمس الى غروبها و قد يعبر به عن مدة من الزمان اى مدة كانت .\r\n","page_name":" 201 ","page_number":201},
  {"content":"\r\n\r\nبد نامى حيات دو روزى نبود بيش\r\nآن هم كليم با تو بگويم چسان گذشت\r\nيك روز صرف بستن دل شد به اين و آن\r\nروز دگر به كندن دل زين و آن گذشت\r\n\r\nاز مجموع بحث فوق چنين « نتيجه » مىگيريم كه خداوند مجموعه زمين و آسمان را در شش دوران متوالى آفريده است ، هر چند اين دورانها گاهى به ميليونها يا ميلياردها سال بالغ شده است و علم امروز هيچگونه مطلبى را كه مخالف اين موضوع باشد بيان نكرده است .\r\nاين دورانهاى ششگانه محتملا به ترتيب ذيل بوده است :\r\n1 - روزى كه همه جهان به صورت توده گازى شكلى بود كه با گردش به دور خود از هم جدا گرديد و كرات را تشكيل داد .\r\n2 - اين كرات تدريجا به صورت توده مذاب و نورانى و يا سرد و قابل سكونت در آمدند .\r\n3 - روز ديگر منظومه شمسى تشكيل يافت و زمين از خورشيد جدا شد .\r\n4 - روز ديگر زمين سرد و آماده حيات گرديد .\r\n5 - سپس گياهان و درختان در زمين آشكار شدند .\r\n6 - سرانجام حيوانات و انسان در روى زمين ظاهر گشتند .\r\nآنچه در باره دورانهاى ششگانه آفرينش آسمان و زمين در بالا گفتيم با آيات 8 تا 11 سوره فصلت قابل تطبيق است كه شرح بيشتر در اين زمينه در تفسير همان آيات به خواست خدا بيان خواهد شد .\r\n","description":"","footnote":"","page_name":" 202 ","page_number":202},
  {"content":"\r\n\r\nچرا جهان را در يك لحظه نيافريد ؟\r\nدر اينجا سؤال ديگرى نيز مطرح مىشود كه خداوند با وجود قدرت بى انتهايى كه دارد مىتوانست همه آسمانها و زمين را در يك لحظه بيافريند ، چرا آنها را در اين دورانهاى طولانى قرار داد ؟\r\nپاسخ اين سؤال را از يك نكته مىتوان دريافت و آن اينكه آفرينش اگر در يك لحظه مىبود ، كمتر مىتوانست از عظمت و قدرت و علم آفريدگار حكايت كند ، اما هنگامى كه در مراحل مختلف ، و چهره‌هاى گوناگون ، طبق برنامه‌هاى منظم و حساب شده ، انجام گيرد ، دليل روشنترى براى شناسايى آفريدگار خواهد بود ، فى المثل اگر نطفه آدمى در يك لحظه تبديل به نوزاد كامل مىشد ، آن قدر نمىتوانست عظمت خلقت را بازگو كند ، اما هنگامى كه در طى 9 ماه ، هر روز در مرحله اى ، و هر ماه به شكلى ، ظهور و بروز كند مىتواند به تعداد مراحلى كه پيموده است نشانه‌هاى تازه اى از عظمت آفريدگار بدست دهد .\r\nسپس قرآن مىگويد : « خداوند پس از آفرينش آسمان و زمين ، زمام رهبرى آنها را بدست گرفت » يعنى نه تنها آفرينش از او است بلكه اداره و رهبرى جهان نيز با او مىباشد ( * ( ثُمَّ اسْتَوى عَلَى الْعَرْشِ ) * ) .\r\nو اين پاسخى است به آنها كه جهان را در آفرينش نيازمند به خدا مىدانند نه در بقا و ادامه هستى .\r\n","description":"","footnote":"","page_name":" 203 ","page_number":203},
  {"content":"\r\n\r\nعرش چيست\r\n« عرش » در لغت به معنى چيزى است كه داراى سقف بوده باشد و گاهى به خود سقف نيز عرش گفته مىشود مانند : « أَوْ كَالَّذِي مَرَّ عَلى قَرْيَةٍ وَهِيَ خاوِيَةٌ عَلى عُرُوشِها » ( مانند كسى كه از كنار قريه اى گذشت در حالى كه آن چنان ويران شده بود كه سقفهايش فرو ريخته و ديوار بر سقفها در غلطيده بود ) ( بقره آيه 259 ) .\r\nگاهى به معنى تختهاى بلند همانند تخت سلاطين نيز آمده است ، چنان كه در داستان سليمان مىخوانيم كه مىگويد : أَيُّكُمْ يَأْتِينِي بِعَرْشِها : « كداميك از شما مىتوانيد تخت او ( بلقيس ) را براى من حاضر كنيد » ( سوره نمل آيه 38 ) .\r\nو نيز به داربستهايى كه براى برپا نگهداشتن بعضى از درختان مىزنند ، عرش گفته مىشود : همانطور كه در قرآن مىخوانيم وَهُوَ الَّذِي أَنْشَأَ جَنَّاتٍ مَعْرُوشاتٍ وَغَيْرَ مَعْرُوشاتٍ : « او كسى است كه باغهايى از درختان داربستدار و بدون داربست آفريد » ( انعام آيه 141 ) .\r\nولى هنگامى كه در مورد خداوند به كار مىرود و گفته مىشود « عرش خدا » ، منظور از آن مجموعه جهان هستى است كه در حقيقت تخت حكومت پروردگار محسوب مىشود .\r\nاصولا جمله * ( اسْتَوى عَلَى الْعَرْشِ ) * كنايه از تسلط يك زمامدار بر امور كشور خويش است ، همانطور كه جمله « ثل عرشه » ( تختش فرو ريخت ) به معنى از دست دادن قدرت مىباشد ، در فارسى نيز اين تعبير كنايى زياد به كار مىرود ، مثلا مىگوئيم در فلان كشور ، جمعى شورش كردند و زمامدارشان را از تخت فرو كشيدند ، در حالى كه ممكن است اصلا تختى نداشته باشد ، يا\r\n","description":"","footnote":"","page_name":" 204 ","page_number":204},
  {"content":"\r\nجمعى به هواخواهى فلان برخاستند و او را بر تخت نشاندند ، همه اينها كنايه از قدرت يافتن يا از قدرت افتادن است .\r\nبنا بر اين در آيه مورد بحث جمله * ( اسْتَوى عَلَى الْعَرْشِ ) * كنايه از احاطه كامل پروردگار و تسلط او بر تدبير امور آسمانها و زمين بعد از خلقت آنها است .\r\nو از اينجا روشن مىشود : آنها كه جمله فوق را دليل بر « تجسم خدا » گرفته‌اند گويا توجه به موارد استعمالات فراوان اين جمله در اين معنى كنايى نكرده‌اند .\r\nمعنى ديگرى براى « عرش » نيز هست ، و آن در مواردى است كه در مقابل « كرسى » قرار گيرد ، در اين گونه موارد كرسى ( كه معمولا به تختهاى پايه كوتاه گفته مىشود ) ممكن است كنايه از جهان ماده بوده باشد و عرش كنايه از جهان ما فوق ماده ( عالم ارواح و فرشتگان ) چنان كه در تفسير آيه وَسِعَ كُرْسِيُّه السَّماواتِ وَالأَرْضَ در سوره بقره مشروحا گذشت .\r\nسپس مىفرمايد : « او است كه شب را همچون پوششى بر روز مىافكند و روشنايى روز را با پرده‌هاى ظلمانى شب مىپوشاند » ( * ( يُغْشِي اللَّيْلَ النَّهارَ ) * ) .\r\nجالب توجه اينكه تعبير فوق تنها در مورد شب ذكر شده و نفرموده « بوسيله روز تاريكى شب را نيز مىپوشاند » زيرا پوشش تنها مناسب تاريكى است ، نه روشنايى .\r\nبعد از آن اضافه مىكند : « شب با سرعت به دنبال روز در حركت است » همانند طلبكارى كه با سرعت به دنبال بدهكار مىدود ( يطلبه حثيثا ) .\r\nاين تعبير با توجه به موقعيت شب و روز در كره زمين تعبير جالبى است زيرا\r\n","description":"","footnote":"","page_name":" 205 ","page_number":205},
  {"content":"\r\nاگر كسى از بيرون كره زمين ناظر چگونگى حركت آن به دور خود و افتادن سايه مخروطى شكل زمين بر روى خودش بوده باشد با توجه به اينكه كره زمين با سرعت سرسامآورى ( در حدود 30 كيلومتر در دقيقه ) به دور خود مىگردد چنين احساس مىكند كه گويا هيولاى سياه مخروطى شكل با سرعت زياد در روى اين كره به دنبال روشنايى روز در حركت است ، ولى اين موضوع در مورد روشنايى روز صادق نيست ، زيرا روشنايى آفتاب در نيمى از كره زمين و در تمام فضاى اطراف پخش است ، و شكلى به خود نمىگيرد ، تنها تاريكى شب است كه به صورت سايه مخروطى شكل همانند يك شبح اسرارآميز غولپيكر روى زمين مىدود .\r\nباز اضافه مىكند « او است كه خورشيد و ماه و ستارگان را آفريده است ، در حالى كه همه سر بر فرمان او هستند » ( * ( وَالشَّمْسَ وَالْقَمَرَ وَالنُّجُومَ مُسَخَّراتٍ بِأَمْرِه ) * ) .\r\n( درباره تسخير خورشيد و ماه و ستارگان و معانى آن در ذيل آيات مناسب ، به خواست خدا ، بحث خواهيم كرد ) .\r\nپس از ذكر آفرينش جهان هستى و نظام شب و روز و آفرينش ماه و خورشيد و ستارگان به عنوان تاكيد مىگويد : « آگاه باشيد آفرينش و اداره امور جهان هستى تنها به دست او است » ( * ( أَلا لَه الْخَلْقُ وَالأَمْرُ ) * ) .\r\n\r\n« خلق » و « امر » چيست ؟\r\nدر اينكه منظور از « خلق » و « امر » چيست ، ميان مفسران گفتگو است ، اما با توجه به قرائنى كه در اين آيه و آيات ديگر قرآن موجود است استفاده مىشود كه منظور از « خلق » آفرينش نخستين ، و منظور از « امر » قوانين و نظاماتى\r\n","description":"","footnote":"","page_name":" 206 ","page_number":206},
  {"content":"\r\nاست كه به فرمان پروردگار در عالم هستى حكومت مىكند و آنها را در مسير خود رهبرى مىنمايد .\r\nاين تعبير در حقيقت پاسخى است به آنها كه چنين مىپندارند خداوند جهان را آفريده و آن را به حال خود واگذارده و كنارى نشسته است ، و به تعبير ديگر عالم هستى در ايجادش نيازمند به خدا است ، اما در بقا و ادامه حيات نيازى ندارد ! .\r\nاين جمله مىگويد : همانطور كه جهان در حدوثش نيازمند به او است در تدبير و ادامه حيات و اداره اش نيز وابسته به او مىباشد ، و اگر لحظه اى لطف خدا از آن گرفته شود نظامش به كلى از هم گسسته و نابود مىگردد .\r\nبعضى از فلاسفه مايلند كه عالم « خلق » را عالم « ماده » و عالم « امر » را عالم « ما وراء ماده » بدانند ، زيرا عالم خلق جنبه تدريجى دارد و اين خاصيت جهان ماده است و عالم امر جنبه دفعى و فورى دارد و اين خاصيت جهان ما وراء ماده است چنان كه مىخوانيم إِنَّما أَمْرُه إِذا أَرادَ شَيْئاً أَنْ يَقُولَ لَه كُنْ فَيَكُونُ : « هنگامى كه خداوند چيزى را اراده كند ، به او فرمان مىدهد موجود باش ، آن هم موجود مىشود » ( سوره يس آيه 82 ) .\r\nولى با توجه به موارد استعمال « امر » در آيات قرآن و حتى جمله * ( وَالشَّمْسَ وَالْقَمَرَ وَالنُّجُومَ مُسَخَّراتٍ بِأَمْرِه ) * كه در آيه مورد بحث خوانديم ، استفاده مىشود كه امر به معنى هر گونه فرمان الهى است ، خواه در جهان ماده باشد يا جهان ما وراى ماده ( دقت كنيد ) .\r\nو در پايان آيه مىفرمايد : « پربركت است خداوندى كه پروردگار عالميان است » ( * ( تَبارَكَ اللَّه رَبُّ الْعالَمِينَ ) * ) .\r\nدر حقيقت اين جمله بعد از ذكر آفرينش آسمان و زمين و شب و روز و خورشيد و ماه و ستارگان و تدبير جهان هستى يك نوع ستايش از مقام مقدس پروردگار\r\n","description":"","footnote":"","page_name":" 207 ","page_number":207},
  {"content":"\r\nاست كه به عنوان تعليم به بندگان فرموده .\r\n« تبارك » از ماده « بركت » است و ريشه آن « برك » ( بر وزن درك ) به معنى سينه شتر مىباشد ، و از آنجا كه شتران به هنگامى كه در جايى ثابت مىمانند سينه خود را به زمين مىچسبانند ، اين كلمه تدريجا معنى ثابت ماندن به خود گرفته است ، سپس به هر نعمتى كه پايدار و با دوام باشد و هر موجودى كه داراى عمر طولانى و آثار مستمر و ممتد است ، موجود « مبارك » يا « پربركت » گفته مىشود ، و نيز اگر مىبينيم به استخرها و يا بعضى از مخازن آب « بركه » گفته مىشود به خاطر اين است كه آب مدتى طولانى در آن باقى مىماند .\r\nو از اينجا روشن مىشود كه يك سرمايه « پربركت » ، سرمايه اى است كه به زودى زوال نپذيرد و يك موجود « مبارك » موجودى است كه آثار آن مدتى طولانى برقرار بماند ، بديهى است لايقترين وجود براى اين صفت همان وجود خدا است او وجودى است مبارك ازلى ، ابدى و سرچشمه همه بركات و نيكيها و خير مستمر ، * ( تَبارَكَ اللَّه رَبُّ الْعالَمِينَ ) * ( در ذيل آيه 92 سوره انعام نيز در اين باره سخن گفتيم ) .\r\n\r\n[ سوره الأعراف ‹ 7 › : آيات 55 تا 56 
  ]\r\nادْعُوا رَبَّكُمْ تَضَرُّعاً وَخُفْيَةً إِنَّه لا يُحِبُّ الْمُعْتَدِينَ ‹ 55 › وَلا تُفْسِدُوا فِي الأَرْضِ بَعْدَ إِصْلاحِها وَادْعُوه خَوْفاً وَطَمَعاً إِنَّ رَحْمَتَ اللَّه قَرِيبٌ مِنَ الْمُحْسِنِينَ ‹ 56 ›\r\n\r\nترجمه :\r\n55 - پروردگار خود را از روى تضرع و در پنهانى بخوانيد ( و از تجاوز دست برداريد كه ) او متجاوزان را دوست نمىدارد .\r\n56 - و در زمين فساد مكنيد بعد از آنكه اصلاح شده است ، و او را با بيم و اميد بخوانيد ( بيم از مسئوليتها و اميد به رحمتش ، و نيكى كنيد ) زيرا رحمت خدا به نيكوكاران نزديك است .\r\n","description":"","footnote":"","page_name":" 208 ","page_number":208},
  {"content":"\r\n\r\nتفسير : شرايط اجابت دعا\r\nآيه گذشته با ذكر دلائل روشن اين حقيقت را اثبات كرد كه شايسته عبوديت و بندگى تنها خدا است ، و به دنبال آن در اينجا دستور مىدهد كه « دعا و نيايش » كه جان و روح عبادت است بايد در برابر خدا انجام گيرد ، نخست مىگويد :\r\n« پروردگار خود را از روى تضرع و در پنهانى بخوانيد » ( * ( ادْعُوا رَبَّكُمْ تَضَرُّعاً وَخُفْيَةً ) * ) .\r\n« تضرع » در اصل از ماده « ضرع » ( بر وزن فرع ) به معنى « پستان » گرفته شده ، بنا بر اين فعل « تضرع » به معنى دوشيدن شير از پستان مىآيد ، و از آنجا كه به هنگام دوشيدن شير انگشتها بر نوك پستان در جهات مختلف حركت مىكنند ، اين كلمه در مورد كسى كه با حركات مخصوص خود اظهار خضوع و تواضع مىكند به كار مىرود .\r\nبنا بر اين اگر در آيه فوق مىخوانيم خدا را از روى تضرع بخوانيد يعنى با كمال خضوع و خشوع و تواضع روى به سوى او آريد ، در حقيقت دعا كننده نبايد تنها زبانش چيزى را بخواهد ، بلكه بايد روح دعا در درون جان او و در تمام وجودش منعكس گردد ، و زبان تنها ترجمان آنها باشد و به عنوان نمايندگى همه اعضاى او سخن گويد .\r\nو اينكه در آيه فوق دستور داده شده كه خدا را به طور « خفيه » و در پنهانى بخوانيد براى اين است كه از « ريا » دور تر ، و به اخلاص نزديكتر ، و توام با تمركز فكر و حضور قلب باشد .\r\n","description":"","footnote":"","page_name":" 209 ","page_number":209},
  {"content":"\r\nدر حديثى مىخوانيم كه پيامبر ص در يكى از غزوات بود ، هنگامى كه سپاهيان اسلام كنار دره اى رسيدند فرياد خود را به « لا إله الا اللَّه » « و اللَّه اكبر » بلند كردند ، پيامبر فرمود :\r\nيا ايها الناس اربعوا على انفسكم اما انكم لا تدعون اصم و لا غائبا انكم تدعون سميعا قريبا انه معكم\r\n: « اى مردم اندكى آرامتر دعا كنيد شما شخص كر و غائبى را نمىخوانيد شما كسى را مىخوانيد كه شنوا و نزديك است و با شما است » ( 1 ) .\r\nاين احتمال نيز در آيه داده شده است كه منظور از « تضرع » دعاى آشكار و منظور از « خفيه » دعاى پنهانى است ، زيرا هر مقامى اقتضايى دارد گاهى بايد آشكارا و گاهى پنهانى دعا كرد ، روايتى كه از على بن ابراهيم در ذيل آيه نقل شده اين موضوع را تاييد مىكند .\r\nو در پايان آيه مىفرمايد : خداوند تجاوزكاران را دوست نمىدارد ( * ( إِنَّه لا يُحِبُّ الْمُعْتَدِينَ ) * ) .\r\nو اين جمله معنى وسيعى دارد كه هر گونه تجاوز را ، اعم از فرياد كشيدن به هنگام دعا ، و يا تظاهر و رياكارى ، و يا توجه به غير خدا را به هنگام دعا ، شامل مىشود .\r\nدر آيه بعد اشاره به حكمى شده است كه در واقع يكى از شرائط تاثير دعا است ، مىفرمايد : « در روى زمين فساد مكنيد بعد از آنكه اصلاح شده است » ( * ( وَلا تُفْسِدُوا فِي الأَرْضِ بَعْدَ إِصْلاحِها ) * ) .\r\nمسلما هنگامى دعاها در پيشگاه خدا به اجابت نزديك خواهد بود كه شرائط لازم در آن رعايت شود ، از جمله اينكه با جنبه‌هاى سازنده و عملى در حدود توانايى\r\n\r\n","description":"","footnote":"\r\n( 1 ) مجمع البيان جلد چهارم صفحه 429 .\r\n","page_name":" 210 ","page_number":210},
  {"content":"\r\nو قدرت همراه باشد ، حقوق مردم رعايت گردد ، و حقيقت دعا در سراسر وجود انسان پرتوافكن شود ، بنا بر اين هيچگاه دعاى افراد مفسد و تبهكار به جايى نخواهد رسيد .\r\nمنظور از « فساد بعد از اصلاح » ، ممكن است اصلاح از ظلم يا كفر يا هر دو بوده باشد ، در روايتى از امام باقر ع مىخوانيم :\r\nان الارض كانت فاسدة فاصلحها اللَّه بنبيه\r\nص : « زمين فاسد بود و خداوند بوسيله پيامبر اسلام آن را اصلاح كرد » ( 1 ) .\r\nبار ديگر به مساله دعا مىپردازد و يكى ديگر از شرائط آن را بازگو مىكند و مىگويد : « خدا را با ترس و اميد بخوانيد » ( * ( وَادْعُوه خَوْفاً وَطَمَعاً ) * ) .\r\nنه آن چنان از اعمال خود راضى باشيد كه گمان كنيد هيچ نقطه تاريكى در زندگى شما نيست كه اين خود عامل عقبگرد و سقوط است ، و نه آن چنان مايوس باشيد كه خود را شايسته عفو خدا و اجابت دعا ندانيد كه اين ياس و نوميدى نيز خاموش كننده همه تلاشها و كوششها است ، بلكه با دو بال « بيم » و « اميد » به سوى او پرواز كنيد ، اميد به رحمتش و بيم از مسئوليتها و لغزشها .\r\nو در پايان آيه براى تاكيد بيشتر روى اسباب اميدوارى به رحمت خدا ، مىگويد : « رحمت خدا به نيكوكاران نزديك است » ( * ( إِنَّ رَحْمَتَ اللَّه قَرِيبٌ مِنَ الْمُحْسِنِينَ ) * ) .\r\nممكن است اين جمله يكى ديگر از شرائط اجابت دعا باشد ، يعنى اگر مىخواهيد دعاى شما يك دعاى توخالى و تنها گردش زبان نباشد بايد آن را با « اعمال نيك » خود همراه سازيد ، تا به كمك آن ، رحمت الهى شامل حال شما گردد و دعايتان به ثمر رسد و به اين ترتيب در اين دو آيه اشاره به پنج قسمت از\r\n\r\n","description":"","footnote":"\r\n( 1 ) مجمع البيان جلد چهارم صفحه 429 .\r\n","page_name":" 211 ","page_number":211},
  {"content":"\r\nشرائط قبولى دعا شده است : نخست اينكه از روى تضرع و در پنهانى باشد ، ديگر اينكه از حد اعتدال تجاوز نكند ، سوم اينكه با توليد فساد و تبهكارى همراه نگردد ، چهارم اينكه توأم با بيم و اميد متوازن باشد ، پنجم اينكه با نيكوكارى توأم گردد .\r\n","description":"","footnote":"","page_name":" 212 ","page_number":212},
  {"content":"\r\n\r\n[ سوره الأعراف ‹ 7 › : آيات 57 تا 58 
  ]\r\nوَ هُوَ الَّذِي يُرْسِلُ الرِّياحَ بُشْراً بَيْنَ يَدَيْ رَحْمَتِه حَتَّى إِذا أَقَلَّتْ سَحاباً ثِقالًا سُقْناه لِبَلَدٍ مَيِّتٍ فَأَنْزَلْنا بِه الْماءَ فَأَخْرَجْنا بِه مِنْ كُلِّ الثَّمَراتِ كَذلِكَ نُخْرِجُ الْمَوْتى لَعَلَّكُمْ تَذَكَّرُونَ ‹ 57 › وَالْبَلَدُ الطَّيِّبُ يَخْرُجُ نَباتُه بِإِذْنِ رَبِّه وَالَّذِي خَبُثَ لا يَخْرُجُ إِلَّا نَكِداً كَذلِكَ نُصَرِّفُ الآياتِ لِقَوْمٍ يَشْكُرُونَ ‹ 58 ›\r\n\r\nترجمه :\r\n57 - او كسى است كه بادها را پيشاپيش ( باران ) رحمتش مىفرستد تا زمانى كه ابرهاى سنگين بار را ( بر دوش خود ) حمل كنند در اين هنگام آنها را به سوى سرزمينهاى مرده مىفرستيم و به وسيله آن آب ( حياتبخش ) نازل مىكنيم و با آن از هر گونه ميوه اى ( از خاك تيره ) بيرون مىآوريم ، و اين گونه ( كه زمينهاى مرده را زنده كرديم ) مردگان را ( نيز در قيامت ) زنده مىكنيم تا متذكر شويد .\r\n58 - و سرزمين پاكيزه ( و شيرين ) گياهش به فرمان پروردگار مىرويد اما سرزمينهاى بد طينت ( و شوره زار ) جز گياه ناچيز و بى ارزش از آن نمىرويد ، اين گونه ، آيات را براى آنها كه شكرگزارند بيان مىكنيم .\r\n\r\nتفسير : مربى و قابليت هر دو لازم است\r\nدر آيات گذشته اشاره‌هاى مكرر به مساله « مبدء » يعنى توحيد و شناسايى\r\n","description":"","footnote":"","page_name":" 213 ","page_number":213},
  {"content":"\r\nپروردگار از روى اسرار جهان آفرينش شد ، و در اين آيات ضمن شرح قسمتى از نعمتهاى خدا ، اشاره به مساله « معاد » و رستاخيز مىشود ، تا اين دو بحث يكديگر را تكميل كنند ، و اين سيره قرآن است كه در بسيارى از موارد « مبدء » و « معاد » را با هم قرين مىسازد ، و جالب اينكه هم براى شناسايى خدا و هم براى توجه به امر معاد از طريق اسرار آفرينش موجودات اين عالم استدلال مىكند .\r\nنخست مىگويد : « او كسى است كه بادها را پيشاپيش باران رحمتش همچون بشارت دهنده اى كه از قدوم مسافر عزيزى خبر مىدهد مىفرستد » ( * ( وَهُوَ الَّذِي يُرْسِلُ الرِّياحَ بُشْراً بَيْنَ يَدَيْ رَحْمَتِه ) * ) .\r\n« بادهايى كه از اقيانوسها برخاسته و ابرهاى سنگين بار و پر آب را با خود حمل مىكند » ( * ( حَتَّى إِذا أَقَلَّتْ سَحاباً ثِقالًا ) * ) .\r\n« در اين موقع آنها را به سوى سرزمينهاى مرده و خشك و سوزان مىرانيم » و ماموريت آبيارى اين تشنگان را به عهده آنها مىنهيم ( * ( سُقْناه لِبَلَدٍ مَيِّتٍ ) * ) .\r\n« و بوسيله آن ، آب حياتبخش را در همه جا فرو مىفرستيم » ( * ( فَأَنْزَلْنا بِه الْماءَ ) * ) .\r\n« به كمك اين آب انواع ميوه‌ها را از خاك تيره بيرون مىآوريم » ( * ( فَأَخْرَجْنا بِه مِنْ كُلِّ الثَّمَراتِ ) * ) .\r\nآرى آفتاب بر اقيانوسها مىتابد و بخار آب را به بالا مىفرستد ، بخارها متراكم مىشوند و توده‌هاى سنگين ابر را تشكيل مىدهند ، امواج باد توده‌هاى كوه پيكر ابر را بر دوش خود حمل مىكنند ، و به سوى سرزمينهايى كه ماموريت دارند پيش مىروند ، قسمتى از اين بادها كه در پيشاپيش توده‌هاى ابر در حركتند و آميخته با رطوبت ملايمى هستند ، نسيم دلانگيزى ايجاد مىكنند كه از درون آن بوى باران حياتبخش به مشام مىرسد ، اينها در حقيقت مبشران نزول باران هستند ، سپس توده‌هاى عظيم ابر ، دانه‌هاى باران را از خود بيرون مىفرستند ، نه\r\n","description":"","footnote":"","page_name":" 214 ","page_number":214},
  {"content":"\r\nچندان درشتند كه زراعتها را بشويند و زمينها را ويران كنند ، و نه چندان كوچكند كه در فضا سرگردان بمانند ، آرام و ملايم بر زمين مىنشينند ، و آهسته در آن نفوذ مىكنند و محيط را براى رستاخيز بذرها و دانه‌ها آماده مىسازند ، زمينى كه در خشكى مىسوخت و شباهت كامل به منظره يك گورستان خاموش و خشك داشت ، تبديل به كانون فعالى از حيات و زندگى و باغهاى پر گل و پر ميوه مىشود .\r\nو به دنبال آن اضافه مىكند : « اين چنين مردگان را از زمين بيرون مىآوريم » و لباس حيات را در اندامشان مىپوشانيم ( * ( كَذلِكَ نُخْرِجُ الْمَوْتى ) * ) .\r\nاين مثال را براى آن آورديم كه نمونه معاد را در اين دنيا كه همه سال در برابر چشم شما تكرار مىشود به شما نشان دهيم « تا متذكر گرديد » ( * ( لَعَلَّكُمْ تَذَكَّرُونَ ) * ) ( 1 ) .\r\nدر آيه بعد براى اينكه گمان نشود يك نواخت بودن باران دليل آن است كه همه سرزمينها يكسان زنده شوند ، و براى اينكه روشن گردد ، استعدادها و آمادگيهاى متفاوت سبب استفاده‌هاى مختلف از مواهب الهى مىشود مىگويد :\r\n« سرزمين شيرين و پاكيزه گياهان پربركت و مفيد و سودمند خود را به اذن پروردگارش بيرون مىفرستد » ( * ( وَالْبَلَدُ الطَّيِّبُ يَخْرُجُ نَباتُه بِإِذْنِ رَبِّه ) * ) .\r\n« اما زمينهاى شوره زار و خبيث و زشت ، چيزى جز گياهان ناچيز و كم ارزش\r\n\r\n","description":"","footnote":"\r\n( 1 ) براى توضيح بيشتر در زمينه آيات مختلفى كه مساله رستاخيز و معاد را با ذكر شواهد زنده از همين زندگى دنيا بيان مىكند به كتاب « معاد و جهان پس از مرگ » مراجعه فرمائيد .\r\n","page_name":" 215 ","page_number":215},
  {"content":"\r\nنمىروياند « ( * ( وَالَّذِي خَبُثَ لا يَخْرُجُ إِلَّا نَكِداً ) * ) ( 1 ) .\r\nهمچنين فرمان رستاخيز ، گر چه سبب تجديد حيات و جان گرفتن انسانها مىگردد ، ولى همه انسانها يكسان وارد محشر نمىشوند ، آنها نيز همانند زمينهاى شيرين و شوره زار با هم متفاوتند ، تفاوتى كه از اعمال و عقائد و نياتشان سرچشمه مىگيرد .\r\nو در پايان آيه مىفرمايد : « اين چنين آيات را براى كسانى كه شكرگزارند و از آن استفاده مىكنند و راه هدايت را مىپويند بيان مىكنيم » ( * ( كَذلِكَ نُصَرِّفُ الآياتِ لِقَوْمٍ يَشْكُرُونَ ) * ) .\r\nآيه فوق در حقيقت اشاره به يك مساله مهم است كه در زندگى اين جهان و جهان ديگر در همه جا تجلى مىكند ، و آن اينكه تنها « فاعليت فاعل » براى به ثمر رسيدن يك موضوع ، كافى نيست بلكه استعداد و « قابليت قابل » نيز شرط است ، از دانه‌هاى باران حياتبخشتر و لطيفتر تصور نمىشود ، اما همين بارانى كه در لطافت طبعش كلامى نيست در يك جا سبزه و گل مىروياند و در جاى ديگر خس و خاشاك !\r\n\r\n","description":"","footnote":"\r\n( 1 ) « نكد » به معنى شخص بخيل و ممسكى است كه به آسانى چيزى به كسى نمىدهد و اگر هم بدهد بسيار ناچيز و كم ارزش خواهد بود ، زمينهاى شوره زار و نامساعد در آيه فوق تشبيه به چنين كسى شده است .\r\n","page_name":" 216 ","page_number":216},
  {"content":"\r\n\r\n[ سوره الأعراف ‹ 7 › : آيات 59 تا 64 
  ]\r\nلَقَدْ أَرْسَلْنا نُوحاً إِلى قَوْمِه فَقالَ يا قَوْمِ اعْبُدُوا اللَّه ما لَكُمْ مِنْ إِله غَيْرُه إِنِّي أَخافُ عَلَيْكُمْ عَذابَ يَوْمٍ عَظِيمٍ ‹ 59 › قالَ الْمَلأُ مِنْ قَوْمِه إِنَّا لَنَراكَ فِي ضَلالٍ مُبِينٍ ‹ 60 › قالَ يا قَوْمِ لَيْسَ بِي ضَلالَةٌ وَلكِنِّي رَسُولٌ مِنْ رَبِّ الْعالَمِينَ ‹ 61 › أُبَلِّغُكُمْ رِسالاتِ رَبِّي وَأَنْصَحُ لَكُمْ وَأَعْلَمُ مِنَ اللَّه ما لا تَعْلَمُونَ ‹ 62 › أَ وَعَجِبْتُمْ أَنْ جاءَكُمْ ذِكْرٌ مِنْ رَبِّكُمْ عَلى رَجُلٍ مِنْكُمْ لِيُنْذِرَكُمْ وَلِتَتَّقُوا وَلَعَلَّكُمْ تُرْحَمُونَ ‹ 63 ›\r\nفَكَذَّبُوه فَأَنْجَيْناه وَالَّذِينَ مَعَه فِي الْفُلْكِ وَأَغْرَقْنَا الَّذِينَ كَذَّبُوا بِآياتِنا إِنَّهُمْ كانُوا قَوْماً عَمِينَ ‹ 64 ›\r\n\r\nترجمه :\r\n59 - ما نوح را به سوى قومش فرستاديم ، او به آنها گفت : اى قوم من ( تنها ) خداوند يگانه را پرستش كنيد كه معبودى جز او براى شما نيست ( و اگر غير اين كنيد ) من بر شما از عذاب روز بزرگى مىترسم .\r\n60 - ( ولى ) اشراف قومش به او گفتند : ما تو را در گمراهى آشكارى مىبينيم ! 61 - گفت : اى قوم من ! هيچگونه گمراهى در من نيست ، ولى من فرستاده پروردگار جهانيانم .\r\n62 - رسالتهاى پروردگارم را به شما ابلاغ مىكنم و خيرخواه شما هستم و از خداوند\r\n","description":"","footnote":"","page_name":" 217 ","page_number":217},
  {"content":"\r\nچيزهايى مىدانم كه شما نمىدانيد .\r\n63 - آيا تعجب كرده‌ايد كه دستور آگاه كننده پروردگارتان به وسيله مردى از ميان شما به شما برسد تا ( از عواقب اعمال خلاف ) بيمتان دهد ، و ( در پرتو اين دستور ) پرهيزگارى پيشه كنيد شايد مشمول رحمت ( الهى ) گرديد .\r\n64 - اما سرانجام او را تكذيب كردند و ما او و كسانى را كه با وى در كشتى بودند رهايى بخشيديم و آنها كه آيات ما را تكذيب كردند غرق نموديم چه اينكه آنها جمعيتى نابينا ( و كور دل ) بودند .\r\n\r\nتفسير : رسالت نوح نخستين پيامبر اولو العزم\r\nهمانطور كه در آغاز اين سوره گفته شد ، در اين سوره بعد از ذكر يك سلسله مسائل اساسى و كلى در زمينه خداشناسى و معاد و هدايت بشر و احساس مسئوليت ، اشاره به سرگذشت جمعى از پيامبران بزرگ همانند « نوح » و « هود » و « صالح » و « لوط » و « شعيب » و بالآخره « موسى بن عمران » مىكند ، تا نمونه‌هاى زنده اين بحثها را عملا در لابلاى تاريخ پر ماجرا و عبرتانگيز آنان نشان دهد .\r\nنخست از سرگذشت نوح پيامبر شروع مىكند و قسمتى از گفتگوهاى او را با قوم بتپرست و سركش و ماجراجويش شرح مىدهد :\r\nسرگذشت نوح در سوره‌هاى مختلفى از قرآن مانند سوره هود ، انبياء ، مؤمنون و شعراء آمده است و سوره كوتاهى نيز در قرآن به نام سوره نوح داريم كه هفتاد و يكمين سوره قرآن است .\r\nشرح كوششهاى اين پيامبر بزرگ و چگونگى ساختن كشتى و طوفان وحشتناك و غرق شدن مردم خودخواه و فاسد و بتپرست زمان او ، در سوره‌هاى نامبرده مشروحا بحث خواهد شد ، در اينجا تنها فهرستى از آن در شش آيه آمده است :\r\n","description":"","footnote":"","page_name":" 218 ","page_number":218},
  {"content":"\r\nنخست مىفرمايد : « ما نوح را به سوى قومش فرستاديم » ( * ( لَقَدْ أَرْسَلْنا نُوحاً إِلى قَوْمِه ) * ) .\r\nنخستين چيزى كه او به آنها يادآور شد ، همان توجه به حقيقت توحيد و نفى هر گونه بتپرستى بود ، « به آنها گفت : اى قوم من ! خدا را بپرستيد كه هيچ معبودى جز او براى شما نيست » ( * ( فَقالَ يا قَوْمِ اعْبُدُوا اللَّه ما لَكُمْ مِنْ إِله غَيْرُه ) * ) .\r\nشعار توحيد نه تنها شعار نوح بلكه نخستين شعار همه پيامبران الهى بوده است لذا در آيات متعددى از همين سوره و سوره‌هاى ديگر قرآن در آغاز دعوت بسيارى از پيامبران شعار * ( يا قَوْمِ اعْبُدُوا اللَّه ما لَكُمْ مِنْ إِله غَيْرُه ) * : « اى قوم خداوند يگانه را پرستش كنيد كه معبودى جز او براى شما نيست » ديده مىشود ( به آيات 65 و 73 و 85 همين سوره مراجعه كنيد ) از اين جمله‌ها به خوبى استفاده مىشود كه بتپرستى مهمترين خار بر سر راه سعادت همه انسانها بوده است و اين باغبانهاى توحيد براى تربيت انواع گلها و درختان پرثمر در سرزمين جوامع انسانى قبل از هر چيز دامن همت به كمر مىزدند تا با داس تعليمات سازنده خود ، اين خارهاى مزاحم را ريشه كن سازند .\r\nمخصوصا از آيه 23 سوره نوح استفاده مىشود كه مردم زمان نوح بتهاى مختلفى به نام « ود » و « سواع » و « يغوث » و « يعوق » و « نسر » داشته‌اند كه شرح آنها به خواست خدا در ذيل همان آيه خواهد آمد .\r\nنوح پس از بيدار كردن فطرتهاى خفته ، آنان را از سرانجام بتپرستى بر حذر داشته و گفت : « من از عذاب روز بزرگى بر شما مىترسم ( * ( إِنِّي أَخافُ عَلَيْكُمْ عَذابَ يَوْمٍ عَظِيمٍ ) * ) .\r\nمنظور از مجازات روز بزرگ ممكن است همان طوفان معروف نوح باشد كه كمتر مجازاتى به عظمت و وسعت آن ديده شده است ، و نيز ممكن است اشاره به مجازات الهى در روز رستاخيز باشد ، زيرا اين تعبير در قرآن مجيد در هر دو\r\n","description":"","footnote":"","page_name":" 219 ","page_number":219},
  {"content":"\r\nمعنى به كار رفته است ، در سوره شعراء آيه 189 مىخوانيم :\r\nفَأَخَذَهُمْ عَذابُ يَوْمِ الظُّلَّةِ إِنَّه كانَ عَذابَ يَوْمٍ عَظِيمٍ اين آيه درباره مجازاتى است كه قوم شعيب بر اثر تبهكاريها در همين جهان گرفتار آن شدند ، و در سوره مطففين آيه 5 مىخوانيم أَ لا يَظُنُّ أُولئِكَ أَنَّهُمْ مَبْعُوثُونَ لِيَوْمٍ عَظِيمٍ :\r\n« آيا اينها گمان نمىكنند كه براى روز بزرگى مبعوث خواهند شد » ( 1 ) تعبير به « اخاف » ( مىترسم گرفتار چنين مجازاتى شويد ) بعد از ذكر مساله شرك در آيه مورد بحث ممكن است به خاطر اين باشد كه نوح مىخواهد به آنها بگويد اگر يقين به چنين مجازاتى نداشته باشيد لا اقل بيم آن هست ، بنا بر اين ، عقل اجازه نمىدهد كه با چنين احتمالى اين راه را بپيمائيد ، و به استقبال چنين عذاب دردناكى بشتابيد .\r\nولى قوم نوح به جاى اينكه از دعوت اصلاحى اين پيامبر بزرگ كه توأم با نهايت خيرخواهى بود استقبال كنند ، به آئين توحيد بپيوندند و دست از ستم و فساد بردارند ، جمعى از اشراف و ثروتمندانى كه منافع خود را با بيدارى مردم در خطر مىديدند ، و مذهب او را مانعى بر سر راه هوسرانيها و هوسبازيهاى خويش مشاهده مىكردند صريحا در جواب نوح گفتند « ما ترا در گمراهى آشكار مىبينيم ( * ( قالَ الْمَلأُ مِنْ قَوْمِه إِنَّا لَنَراكَ فِي ضَلالٍ مُبِينٍ ) * ) » ملا « معمولا به جمعيتى گفته مىشوند كه عقيده واحدى براى خود انتخاب كرده‌اند و اجتماع و شكوه ظاهرى آنها چشمها را پر مىكند ، زيرا ماده اصلى اين لغت به معنى » پر كردن « است ، و در قرآن مجيد اين تعبير بيشتر در مورد جمعيتهاى خودخواه و خودكامه اى كه ظاهرى آراسته ، و باطنى آلوده دارند ، و\r\n\r\n","description":"","footnote":"\r\n( 1 ) كلمه « عظيم » در آيه فوق صفت براى « يوم » است ، نه براى « عذاب » .\r\n","page_name":" 220 ","page_number":220},
  {"content":"\r\nصحنه‌هاى مختلف اجتماع را با وجود خود پر مىكنند ، اطلاق شده است ، « نوح » در برابر توهين و خشونت آنها با همان لحن آرام و متين و محبت آميز خود در پاسخ آنها گفت : « من نه تنها گمراه نيستم بلكه هيچگونه نشانه اى از گمراهى در من وجود ندارد ، ولى من فرستاده پروردگار جهانيانم » ( * ( قالَ يا قَوْمِ لَيْسَ بِي ضَلالَةٌ وَلكِنِّي رَسُولٌ مِنْ رَبِّ الْعالَمِينَ ) * ) اشاره به اينكه خدايان پراكنده اى كه شما قائل شده‌ايد و براى هر يك قلمرو حكومتى پنداشته‌ايد همانند خداى دريا ، خداى آسمان ، خداى صلح و جنگ و مانند اينها همه بى اساس است ، پروردگار و رب همه جهانيان تنها خداوند يگانه يكتا است كه خالق همه آنها مىباشد .\r\n« هدف من اين است كه رسالت پروردگار را انجام داده و دستورات او را به شما برسانم » ( * ( أُبَلِّغُكُمْ رِسالاتِ رَبِّي ) * ) و در اين راه از هيچگونه خيرخواهى فروگذارى نمىكنم « ( * ( وَأَنْصَحُ لَكُمْ ) * ) .\r\n« انصح » از ماده « نصح » ( بر وزن قفل ) به معنى خلوص و بى غل و غش بودن است لذا ناصح العسل به معنى عسل خالص است ، سپس اين تعبير در مورد سخنانى كه از روى نهايت خلوص نيت و خيرخواهى و بدون تقلب و فريب و تزوير گفته مىشود به كار رفته است .\r\nو در پايان اضافه مىكند : « من چيزهايى از خداوند مىدانم كه شما نمىدانيد » ( * ( وَأَعْلَمُ مِنَ اللَّه ما لا تَعْلَمُونَ ) * ) اين جمله ممكن است جنبه تهديد در برابر مخالفتهاى آنها داشته باشد كه\r\n","description":"","footnote":"","page_name":" 221 ","page_number":221},
  {"content":"\r\nمن مجازاتهاى دردناكى از خداوند در برابر تبهكاران سراغ دارم كه شما هنوز از آن بىخبريد ، و يا اشاره به لطف و رحمت پروردگار باشد كه اگر در مسير اطاعتش گام بگذاريد بركات و پاداشهايى از او سراغ دارم كه شما به عظمت و وسعت آن واقف نيستيد ، و يا اشاره به اين باشد كه اگر من عهده دار هدايت شما شده‌ام مطالبى درباره خداوند بزرگ و دستوراتش مىدانم كه شما از آن آگاهى نداريد ، و به همين جهت بايد از من پيروى كنيد ، و هيچ مانعى ندارد كه همه اين معانى در مفهوم جمله فوق جمع باشد .\r\nدر آيه بعد گفتار ديگرى را از نوح مىخوانيم كه در برابر اظهار تعجب قوم خود از اينكه چگونه ممكن است انسانى عهده دار رسالت پروردگار گردد ، بيان كرده است : « آيا تعجب كرده‌ايد كه انسانى مامور ابلاغ رسالت پروردگار گردد و دستورات بيدار كننده او بر اين انسان نازل شود تا شما را از عواقب سوء اعمالتان بر حذر دارد و به آئين پرهيزگارى دعوت كند ، تا مشمول رحمت الهى شويد » ( * ( أَ وَعَجِبْتُمْ أَنْ جاءَكُمْ ذِكْرٌ مِنْ رَبِّكُمْ عَلى رَجُلٍ مِنْكُمْ لِيُنْذِرَكُمْ وَلِتَتَّقُوا وَلَعَلَّكُمْ تُرْحَمُونَ ) * ) .\r\nيعنى اين موضوع چه جاى تعجب است ؟ زيرا يك انسان شايسته ، استعداد انجام اين رسالت را بهتر از هر موجود ديگر دارد ، به علاوه انسان است كه مىتواند رهبر انسانها شود ، نه فرشتگان و نه غير آنها .\r\nولى به جاى اينكه دعوت چنين رهبر دلسوز و خيرخواه و آگاهى را بپذيرند ، « همه گفته‌هاى او را تكذيب كردند ، و در برابر دعوتش سر تسليم فرود نياوردند ، هر چه نوح بيشتر تبليغ مىكرد ، آنها بر لجاجت و سرسختى خود مىافزودند ، و\r\n","description":"","footnote":"","page_name":" 222 ","page_number":222},
  {"content":"\r\nهمين سبب شد كه خداوند ، نوح و آنها كه با او در كشتى بودند نجات داده و تكذيب كنندگان به آياتش را گرفتار غرقاب سازد و هلاك كند « ( * ( فَكَذَّبُوه فَأَنْجَيْناه وَالَّذِينَ مَعَه فِي الْفُلْكِ وَأَغْرَقْنَا الَّذِينَ كَذَّبُوا بِآياتِنا ) * ) .\r\nدر پايان آيه ، دليل اين كيفر سخت را چنين بيان مىكند كه « آنها جمعيت نابينايى بودند » يعنى مردمى بودند كور دل و كور باطن كه از مشاهده چهره حقيقت محروم بودند ( * ( إِنَّهُمْ كانُوا قَوْماً عَمِينَ ) * ) ( 1 ) .\r\nو اين كوردلى نتيجه اعمال شوم و لجاجتهاى مستمر خودشان بود ، زيرا تجربه نشان داده هنگامى كه انسان مدتها در تاريكى بماند و يا به علل ديگرى چشم خود را ببندد و از نگاه كردن خوددارى كند ، قدرت ديد خود را تدريجا از دست خواهد داد و سرانجام نابينا خواهد شد ، همچنين ساير اعضاء بدن اگر مدت زيادى كار نكنند مىخشكند و براى هميشه از كار مىافتند .\r\nديد باطن انسان نيز از اين قانون مستثنى نيست ، چشمپوشى مستمر از حقايق ، و به كار نگرفتن عقل و خرد در فهم واقعيتها ، تدريجا چشم تيزبين عقل را ضعيف كرده و سرانجام نابينا مىكند .\r\nبقيه سرگذشت قوم نوح و چگونگى وقوع طوفان و جزئيات ديگر اين سرگذشت در سوره هايى كه در بالا اشاره كرديم مشروحا خواهد آمد .\r\n\r\n","description":"","footnote":"\r\n( 1 ) عمين جمع عمى ( بر وزن دلو ) معمولا به كسى گفته مىشود كه چشم بصيرت و ديد باطن او از كار افتاده است ولى اعمى هم به افرادى گفته مىشود كه ديد ظاهر خود را از دست داده‌اند و هم آنها كه ديد باطن را ( بايد توجه داشت كه « عمى » به هنگامى كه اعراب به خود مىگيرد به « عم » تبديل مىشود ) .\r\n","page_name":" 223 ","page_number":223},
  {"content":"\r\n","description":"","footnote":"","page_name":" 224 ","page_number":224},
  {"content":"\r\n\r\n[ سوره الأعراف ‹ 7 › : آيات 65 تا 72 
  ]\r\nوَ إِلى عادٍ أَخاهُمْ هُوداً قالَ يا قَوْمِ اعْبُدُوا اللَّه ما لَكُمْ مِنْ إِله غَيْرُه أَ فَلا تَتَّقُونَ ‹ 65 › قالَ الْمَلأُ الَّذِينَ كَفَرُوا مِنْ قَوْمِه إِنَّا لَنَراكَ فِي سَفاهَةٍ وَإِنَّا لَنَظُنُّكَ مِنَ الْكاذِبِينَ ‹ 66 › قالَ يا قَوْمِ لَيْسَ بِي سَفاهَةٌ وَلكِنِّي رَسُولٌ مِنْ رَبِّ الْعالَمِينَ ‹ 67 › أُبَلِّغُكُمْ رِسالاتِ رَبِّي وَأَنَا لَكُمْ ناصِحٌ أَمِينٌ ‹ 68 › أَ وَعَجِبْتُمْ أَنْ جاءَكُمْ ذِكْرٌ مِنْ رَبِّكُمْ عَلى رَجُلٍ مِنْكُمْ لِيُنْذِرَكُمْ وَاذْكُرُوا إِذْ جَعَلَكُمْ خُلَفاءَ مِنْ بَعْدِ قَوْمِ نُوحٍ وَزادَكُمْ فِي الْخَلْقِ بَصْطَةً فَاذْكُرُوا آلاءَ اللَّه لَعَلَّكُمْ تُفْلِحُونَ ‹ 69 ›\r\nقالُوا أَ جِئْتَنا لِنَعْبُدَ اللَّه وَحْدَه وَنَذَرَ ما كانَ يَعْبُدُ آباؤُنا فَأْتِنا بِما تَعِدُنا إِنْ كُنْتَ مِنَ الصَّادِقِينَ ‹ 70 › قالَ قَدْ وَقَعَ عَلَيْكُمْ مِنْ رَبِّكُمْ رِجْسٌ وَغَضَبٌ أَ تُجادِلُونَنِي فِي أَسْماءٍ سَمَّيْتُمُوها أَنْتُمْ وَآباؤُكُمْ ما نَزَّلَ اللَّه بِها مِنْ سُلْطانٍ فَانْتَظِرُوا إِنِّي مَعَكُمْ مِنَ الْمُنْتَظِرِينَ ‹ 71 › فَأَنْجَيْناه وَالَّذِينَ مَعَه بِرَحْمَةٍ مِنَّا وَقَطَعْنا دابِرَ الَّذِينَ كَذَّبُوا بِآياتِنا وَما كانُوا مُؤْمِنِينَ ‹ 72 ›\r\n\r\nترجمه :\r\n65 - و به سوى قوم عاد برادرشان « هود » را فرستاديم ، گفت اى قوم من ! ( تنها ) خدا را پرستش كنيد كه جز او معبودى براى شما نيست ، آيا پرهيزگارى پيشه نمىكنيد ؟ ! 66 - اشراف كافر قوم او گفتند ما تو را در سفاهت ( و نادانى و سبك مغزى ) مىبينيم و ما مسلما تو را از دروغگويان مىدانيم .\r\n67 - گفت : اى قوم من ! هيچگونه سفاهتى در من نيست ، ولى فرستاده اى از طرف پروردگار جهانيانم .\r\n68 - رسالتهاى پروردگارم را به شما ابلاغ مىكنم و من خيرخواه امينى براى شما هستم .\r\n69 - آيا تعجب كرده‌ايد كه دستور آگاه كننده پروردگارتان به وسيله مردى از ميان شما به شما برسد تا ( از مجازات الهى ) بيمتان دهد ، و به ياد آوريد هنگامى شما را جانشينان قوم نوح قرار داد ، و شما را از جهت خلقت گسترش داد ( و به نيروى بدنى قوى مجهز ساخت ) پس نعمتهاى خدا را به ياد آوريد شايد رستگار شويد .\r\n70 - گفتند آيا به سراغ ما آمده اى كه تنها خداى يگانه را بپرستيم و آنچه را پدران ما مىپرستيدند رها كنيم ، حال كه چنين است آنچه ( از بلا و عذاب الهى ) به ما وعده مىدهى بياور اگر راست مىگويى .\r\n71 - گفت : پليدى و غضب پروردگار شما را فرا گرفته ، آيا با من در مورد نامهايى مجادله مىكنيد ( كه به عنوان معبود و خدا ) شما و پدرانتان ( بر بتها ) گذارده‌ايد ، در حالى كه خداوند هيچ فرمانى درباره آن نازل نكرده است ، بنا بر اين شما منتظر باشيد من هم با شما انتظار مىكشم .\r\n72 - سرانجام او و كسانى را كه با او بودند به رحمت خود نجات بخشيديم و ريشه كسانى كه آيات ما را تكذيب كردند و ايمان نياوردند قطع كرديم .\r\n\r\nتفسير : گوشه اى از سرگذشت قوم هود\r\nدر تعقيب ذكر رسالت نوح و درسهاى عبرتى كه در آن نهفته بود ، به\r\n","description":"","footnote":"","page_name":" 225 ","page_number":225},
  {"content":"\r\nسرگذشت يكى ديگر از پيامبران بزرگ يعنى هود و درگيرىهاى او با قوم و ملتش مىپردازد .\r\nاين جريان در سوره‌هاى ديگرى از قرآن مجيد از جمله سوره « شعراء » و سوره اى كه به نام « هود » در قرآن نامگذارى شده مشروحتر آمده است ، در آيات مورد بحث تنها فشرده اى از گفتگوهاى هود و مخالفانش و سرانجام زندگى آنها بازگو شده است .\r\nنخست مىفرمايد : « ما به سوى جمعيت عاد ، برادرشان هود را فرستاديم » ( * ( وَإِلى عادٍ أَخاهُمْ هُوداً ) * ) .\r\nقوم « عاد » مردمى بودند كه در سرزمين « يمن » زندگى مىكردند ، از نظر قدرت جسمانى و ثروت سرشارى كه از طريق كشاورزى و دامدارى به آنها مىرسيد ، ملتى نيرومند و قوى بودند ، ولى انحرافات عقيده اى مخصوصا بتپرستى و مفاسد اخلاقى در ميان آنها غوغا مىكرد .\r\n« هود » كه از آنان بود و با آنها خويشاوندى داشت ، از طرف پروردگار مامور دعوت آنها به سوى حق و مبارزه با فساد گرديد ، و شايد تعبير به « اخاهم » ( برادرشان ) اشاره به همين پيوند نسبى باشد كه در ميان هود و قوم عاد بود .\r\nاين احتمال نيز وجود دارد كه تعبير به « برادر » در مورد حضرت هود و همچنين در مورد چند نفر ديگر از پيامبران الهى مانند نوح ( سوره شعراء - 106 ) و صالح ( سوره شعراء - 142 ) و لوط ( سوره شعراء - 161 ) و شعيب ( سوره اعراف - 85 ) به خاطر اين باشد كه آنها در نهايت دلسوزى و مهربانى ، همچون يك برادر ، با قوم و جمعيت خود رفتار مىكردند ، و از هيچ كوشش و تلاشى براى هدايت آنها فروگذار نكردند ، اين تعبير در مورد كسانى كه نهايت دلسوزى در باره فرد يا جمعيتى به خرج مىدهند گفته مىشود ، به علاوه اين تعبير حاكى از يك نوع برابرى و نفى هر گونه تفوقطلبى و رياستطلبى است ، يعنى اين مردان\r\n","description":"","footnote":"","page_name":" 226 ","page_number":226},
  {"content":"\r\nخدا هيچگونه داعيه اى در زمينه هدايت آنها در سر نداشتند ، بلكه صرفا به خاطر نجات آنان از گرداب بدبختى دست و پا مىكردند .\r\nدر هر حال روشن است كه تعبير « اخاهم » هرگز اشاره به برادرى دينى نيست ، زيرا اين اقوام غالبا به دعوت اصلاح طلبانه پيامبرانشان پاسخ مثبت ندادند .\r\nسپس مىگويد : هود دعوت خود را از مساله توحيد و مبارزه با شرك و بت پرستى شروع كرد و « به آنها گفت اى قوم من ! خداوند يگانه را بپرستيد كه هيچ معبودى براى شما غير او نيست ، آيا پرهيزگارى را پيشه نمىكنيد ؟ ( * ( قالَ يا قَوْمِ اعْبُدُوا اللَّه ما لَكُمْ مِنْ إِله غَيْرُه أَ فَلا تَتَّقُونَ ) * ) .\r\nولى اين جمعيت خودخواه و متكبر ، مخصوصا ثروتمندان از خود راضى كه قرآن از آنها تعبير به « ملا » كرده است ، يعنى ظاهر آنها چشم پركن بود ، به هود همان گفتند كه قوم نوح به نوح گفته بودند ، بلكه نسبت سفاهت نيز به او دادند ، « گفتند ما تو را در سفاهت و سبك مغزى مىبينيم و گمان مىكنيم تو از دروغگويان باشى » ! ( * ( قالَ الْمَلأُ الَّذِينَ كَفَرُوا مِنْ قَوْمِه إِنَّا لَنَراكَ فِي سَفاهَةٍ وَإِنَّا لَنَظُنُّكَ مِنَ الْكاذِبِينَ ) * ) .\r\n« سفاهت » و سبك مغزى از نظر آنها اين بود كه انسانى بر خلاف سنتهاى محيط هر چند غلط و نادرست باشد بپاخيزد ، و حتى جان خود را در اين راه به خطر افكند ، سفاهت در منطق آنان اين بود كه كسى همرنگ محيط نشود و نان را به نرخ روز نخورد و براى سنتشكنى بپاخيزد و هر گونه ناراحتى و دردسرى را براى خود بخرد .\r\nاما هود با وقار و ادبى كه مخصوص پيامبران و رهبران راستين و پاك است ، بى آنكه از گفته آنان عصبانى و يا دلسرد و مايوس گردد ، « گفت : اى جمعيت من !\r\n","description":"","footnote":"","page_name":" 227 ","page_number":227},
  {"content":"\r\nهيچگونه سفاهتى در من نيست و وضع رفتار و گفتار من بهترين دليل بر سرمايه‌هاى عقلانى من است ، من فرستاده پروردگار جهانيانم « ( * ( قالَ يا قَوْمِ لَيْسَ بِي سَفاهَةٌ وَلكِنِّي رَسُولٌ مِنْ رَبِّ الْعالَمِينَ ) * ) .\r\nهود اضافه كرد : « من وظيفه دارم رسالتهاى پروردگارم را به شما ابلاغ كنم و دستورهايى را كه ضامن سعادت و خوشبختى شما و نجات از گرداب شرك و فساد است در اختيار شما بگذارم ، آن هم در نهايت دلسوزى و خيرخواهى و در نهايت امانت و درستكارى » ( * ( أُبَلِّغُكُمْ رِسالاتِ رَبِّي وَأَنَا لَكُمْ ناصِحٌ أَمِينٌ ) * ) .\r\nسپس هود در برابر افرادى كه از بعثت يك انسان به عنوان پيامبر در تعجب بودند به همان مطلبى اشاره مىكند كه نوح پيامبر نيز به قوم خود گفته بود و آن اينكه : « آيا تعجب مىكنيد كه از طرف پروردگار به فردى از شما وحى شود ، تا شما را از كيفرهايى كه به خاطر اعمالتان در پيش داريد بيم دهد ؟ ! » ( * ( أَ وَعَجِبْتُمْ أَنْ جاءَكُمْ ذِكْرٌ مِنْ رَبِّكُمْ عَلى رَجُلٍ مِنْكُمْ لِيُنْذِرَكُمْ ) * ) .\r\nسپس براى تحريك عواطف خفته آنها و برانگيختن حس شكرگزارى در درون جانشان قسمتى از نعمتهاى پروردگار را ، براى آنان شرح مىدهد و مىگويد :\r\n« به خاطر بياوريد كه خداوند شما را جانشينان قوم نوح قرار داد و هنگامى كه آنها بر اثر طغيانشان بوسيله طوفان نابود شدند ، سرزمينهاى وسيع و گسترده آنان را با تمام نعمتهايى كه داشتند در اختيار شما قرار داد » ( * ( وَاذْكُرُوا إِذْ جَعَلَكُمْ خُلَفاءَ مِنْ بَعْدِ قَوْمِ نُوحٍ ) * ) .\r\nبه علاوه « به شما قدرت فوق العاده جسمانى و نيروى بدنى عنايت كرد » ( * ( وَزادَكُمْ فِي الْخَلْقِ بَصْطَةً ) * ) .\r\n","description":"","footnote":"","page_name":" 228 ","page_number":228},
  {"content":"\r\nجمله « * ( زادَكُمْ فِي الْخَلْقِ بَصْطَةً ) * » ( شما را از نظر آفرينش گسترش داد ) ممكن است - همانطور كه در بالا اشاره كرديم - اشاره به قدرت جسمانى قوم عاد باشد ، زيرا هم از آيات مختلف قرآن و هم از تواريخ برمىآيد كه آنها مردمى درشت استخوان و قوى پيكر و نيرومند بودند ، در آيه 15 سوره « فصلت » از قول آنها مىخوانيم « مَنْ أَشَدُّ مِنَّا قُوَّةً » : « چه كسى از ما نيرومندتر است » و در آيه 7 سوره « حاقه » در مورد بلائى كه به جرم اعمالشان بر سر آنها آمد مىخوانيم « فَتَرَى الْقَوْمَ فِيها صَرْعى كَأَنَّهُمْ أَعْجازُ نَخْلٍ خاوِيَةٍ » : « قوم عاد را مىديدى كه بر اثر طوفان آن چنان روى زمين افتاده‌اند كه گويا تنه‌هاى درختان نخل بود كه به روى زمين افتاده بود » ! و نيز مىتواند اشاره به افزايش ثروت و قدرت مالى و تمدن ظاهرى و پيشرفته آنها بوده باشد ، آن چنان كه از آيات ديگر قرآن و تواريخ استفاده مىشود ، ولى احتمال اول با ظاهر آيه متناسبتر است .\r\nو در پايان به آن جمعيت خودخواه خاطرنشان مىسازد كه « نعمتهاى گوناگون پروردگار را به خاطر بياوريد تا حس شكرگزارى شما برانگيخته شود و در برابر فرمان او تسليم شويد شايد رستگار گرديد » ( * ( فَاذْكُرُوا آلاءَ اللَّه لَعَلَّكُمْ تُفْلِحُونَ ) * ) .\r\nاما در مقابل اين اندرزها و راهنماييهاى منطقى و يادآورى نعمتهاى الهى آنها كه منافع مادى خود را در خطر مىديدند و قبول دعوت او را مانع هوسبازيهاى خويش مىدانستند ، در مقام مخالفت بر آمده و صريحا اعلام داشتند كه « آيا تو آمده اى كه ما را به سوى خداى يگانه دعوت كنى و تمام معبودهايى را كه پدران و نياكان ما ساليان دراز در برابر آن سر تعظيم فرود آورده‌اند و به عظمت شناخته‌اند ،\r\n","description":"","footnote":"","page_name":" 229 ","page_number":229},
  {"content":"\r\nرها سازيم « ؟ ! نه هرگز چنين چيزى ممكن نيست ( * ( قالُوا أَ جِئْتَنا لِنَعْبُدَ اللَّه وَحْدَه وَنَذَرَ ما كانَ يَعْبُدُ آباؤُنا ) * ) .\r\nهمانطور كه ملاحظه مىكنيد سطح افكار آنان به قدرى پائين بود كه از پرستش خداى يگانه وحشت داشتند و پراكندگى و تعدد خدايان را براى خود ، مايه افتخار مىپنداشتند ، و جالب اينكه تنها منطق آنان در اين زمينه همان تقليد كوركورانه از سنن نياكان بود و گر نه چگونه ممكن بود بتوانند ، تعظيم در برابر قطعات سنگ و چوب را توجيه كنند .\r\nو سرانجام براى اينكه اميد « هود » را به كلى از خود قطع كنند و به اصطلاح حرف آخر را به او زده باشند گفتند : « اگر راست مىگويى و عذابها و مجازاتهايى را كه به ما وعده مىدهى حقيقت دارد ، هر چه زودتر آنها را به سراغ ما بفرست و ما را محو و نابود كن » ! ( يعنى ما كمترين واهمه اى از تهديدهاى تو نداريم ) ( * ( فَأْتِنا بِما تَعِدُنا إِنْ كُنْتَ مِنَ الصَّادِقِينَ ) * ) .\r\nهنگامى كه سخن به اينجا رسيد و آخرين حرف خود را كه نشانه امتناع كامل از قبول دعوت هود بود زدند و او به كلى از هدايت آنان مايوس شد ، به آنها گفت : اكنون كه چنين است بدانيد « عذاب و كيفر و خشم خدا بر شما مسلما واقع خواهد شد » ( * ( قالَ قَدْ وَقَعَ عَلَيْكُمْ مِنْ رَبِّكُمْ رِجْسٌ وَغَضَبٌ ) * ) .\r\n« رجس » در اصل به معنى چيز ناپاك است و بعضى از مفسران معتقدند ريشه اصلى آن معنى وسيعترى دارد و به معنى هر چيزى است كه باعث دورى و تنفر مىشود و لذا به انواع پليديها و نجاستها و مجازاتها ، « رجس » گفته مىشود ، زيرا همه اين امور موجب فاصله گرفتن انسان و تنفر او مىگردد .\r\nدر هر صورت اين كلمه در آيه فوق مىتواند به معنى مجازات و عذاب الهى باشد و ذكر آن با جمله « قد وقع » كه به صورت فعل ماضى است اشاره به اين\r\n","description":"","footnote":"","page_name":" 230 ","page_number":230},
  {"content":"\r\nاست كه به طور قطع شما مستحق عذاب شده‌ايد و دامانتان را خواهد گرفت .\r\nو نيز ممكن است به معنى پليدى و آلودگى روح باشد يعنى آن چنان در گرداب انحراف و فساد فرو رفته‌ايد كه روح شما در زير پوششى از آلودگيها قرار گرفته است و به خاطر آن مشمول غضب خدا شده‌ايد .\r\nسپس براى اينكه گفتار آنها درباره بتها بدون پاسخ نماند ، اضافه مىكند :\r\n« آيا شما با من در مورد چيزهايى كه از الوهيت جز نامى بى اثر ندارند و نياكان شما اسم خدا بر آنها گذارده‌اند و به دروغ آثار و خاصيتى براى آنها قائل شده‌اند ، به مجادله برخاسته‌ايد ، در حالى كه هيچگونه فرمان و حجتى از ناحيه خدا در اين باره نازل نشده است » ( * ( أَ تُجادِلُونَنِي فِي أَسْماءٍ سَمَّيْتُمُوها أَنْتُمْ وَآباؤُكُمْ ما نَزَّلَ اللَّه بِها مِنْ سُلْطانٍ ) * ) .\r\nدر حقيقت بتهاى شما از الوهيت ، تنها يك اسم بىمسمى دارند ، اسمى كه زائيده پندارهاى خام شما و نياكانتان است و گر نه با قطعات سنگ و چوب ديگر بيابان و جنگل هيچ تفاوتى ندارد .\r\nسپس گفت : « اكنون كه چنين است شما در انتظار بمانيد من هم با شما انتظار مىكشم ، شما در اين انتظار باشيد كه بتها ياريتان كنند و من در انتظارم كه عذاب دردناك الهى بر شما فرود آيد » آينده نشان خواهد داد كداميك از اين دو انتظار به حقيقت نزديكتر خواهد بود ( * ( فَانْتَظِرُوا إِنِّي مَعَكُمْ مِنَ الْمُنْتَظِرِينَ ) * ) .\r\nدر آخرين آيه مورد بحث ، سرانجام كار اين قوم لجوج در عبارت كوتاهى چنين بيان شده است : « ما هود و كسانى را كه با او بودند به لطف و رحمت خود ، رهايى بخشيديم ، و ريشه كسانى كه آيات ما را تكذيب كردند و حاضر نبودند در برابر حق تسليم شوند ، قطع و نابود ساختيم » ( * ( فَأَنْجَيْناه وَالَّذِينَ مَعَه بِرَحْمَةٍ مِنَّا وَقَطَعْنا دابِرَ الَّذِينَ كَذَّبُوا بِآياتِنا وَما كانُوا مُؤْمِنِينَ ) * ) .\r\n","description":"","footnote":"","page_name":" 231 ","page_number":231},
  {"content":"\r\n« دابر » در لغت به معنى آخر و پايان چيزى است ، بنا بر اين مفهوم آيه اين است كه آنها را تا به آخر نابود ساختيم و ريشه هايشان به كلى قطع شد .\r\n( درباره قوم عاد و بقيه خصوصيات زندگى آنها و چگونگى مجازات و عذابى كه بر آنها نازل شد بخواست خدا مشروحا در تفسير سوره هود بحث خواهيم كرد ) .\r\n","description":"","footnote":"","page_name":" 232 ","page_number":232},
  {"content":"\r\n\r\n[ سوره الأعراف ‹ 7 › : آيات 73 تا 79 
  ]\r\nوَ إِلى ثَمُودَ أَخاهُمْ صالِحاً قالَ يا قَوْمِ اعْبُدُوا اللَّه ما لَكُمْ مِنْ إِله غَيْرُه قَدْ جاءَتْكُمْ بَيِّنَةٌ مِنْ رَبِّكُمْ هذِه ناقَةُ اللَّه لَكُمْ آيَةً فَذَرُوها تَأْكُلْ فِي أَرْضِ اللَّه وَلا تَمَسُّوها بِسُوءٍ فَيَأْخُذَكُمْ عَذابٌ أَلِيمٌ ‹ 73 › وَاذْكُرُوا إِذْ جَعَلَكُمْ خُلَفاءَ مِنْ بَعْدِ عادٍ وَبَوَّأَكُمْ فِي الأَرْضِ تَتَّخِذُونَ مِنْ سُهُولِها قُصُوراً وَتَنْحِتُونَ الْجِبالَ بُيُوتاً فَاذْكُرُوا آلاءَ اللَّه وَلا تَعْثَوْا فِي الأَرْضِ مُفْسِدِينَ ‹ 74 › قالَ الْمَلأُ الَّذِينَ اسْتَكْبَرُوا مِنْ قَوْمِه لِلَّذِينَ اسْتُضْعِفُوا لِمَنْ آمَنَ مِنْهُمْ أَ تَعْلَمُونَ أَنَّ صالِحاً مُرْسَلٌ مِنْ رَبِّه قالُوا إِنَّا بِما أُرْسِلَ بِه مُؤْمِنُونَ ‹ 75 › قالَ الَّذِينَ اسْتَكْبَرُوا إِنَّا بِالَّذِي آمَنْتُمْ بِه كافِرُونَ ‹ 76 › فَعَقَرُوا النَّاقَةَ وَعَتَوْا عَنْ أَمْرِ رَبِّهِمْ وَقالُوا يا صالِحُ ائْتِنا بِما تَعِدُنا إِنْ كُنْتَ مِنَ الْمُرْسَلِينَ ‹ 77 ›\r\nفَأَخَذَتْهُمُ الرَّجْفَةُ فَأَصْبَحُوا فِي دارِهِمْ جاثِمِينَ ‹ 78 › فَتَوَلَّى عَنْهُمْ وَقالَ يا قَوْمِ لَقَدْ أَبْلَغْتُكُمْ رِسالَةَ رَبِّي وَنَصَحْتُ لَكُمْ وَلكِنْ لا تُحِبُّونَ النَّاصِحِينَ ‹ 79 ›\r\n","description":"","footnote":"","page_name":" 233 ","page_number":233},
  {"content":"\r\n\r\nترجمه :\r\n73 - و به سوى ( قوم ) ثمود برادرشان صالح را فرستاديم گفت اى قوم من ! خدا را بپرستيد كه جز او معبودى براى شما نيست ، دليل روشنى از طرف پروردگار براى شما آمده : اين « ناقه » الهى براى شما معجزه اى است ، او را به حال خود واگذاريد كه در سرزمين خدا ( از علفهاى بيابان ) بخورد و آن را آزار نرسانيد كه عذاب دردناكى شما را خواهد گرفت ! 74 - و بخاطر بياوريد كه شما را جانشينان قوم عاد قرار داد و در زمين مستقر ساخت ، كه در دشتهايش قصرها براى خود بنا مىكنيد و در كوه‌ها براى خود خانه‌ها مىتراشيد ، بنا بر اين نعمتهاى خدا را متذكر شويد و در زمين فساد نكنيد .\r\n75 - ( ولى ) اشراف متكبر قوم او ، به مستضعفانى كه ايمان آورده بودند گفتند آيا ( راستى ) شما يقين داريد صالح از طرف پروردگار خود فرستاده شده است ؟ آنها گفتند :\r\nما به آنچه او بدان ماموريت يافته ايمان آورده‌ايم .\r\n76 - متكبران گفتند ( ولى ) ما به آنچه شما به آن ايمان آورده‌ايد كافريم ! 77 - سپس « ناقه » را پىكردند و از فرمان پروردگارشان سرپيچيدند و گفتند اى صالح اگر تو از فرستادگان ( خدا ) هستى آنچه ما را با آن تهديد مىكنى بياور ! 78 - سرانجام زمينلرزه آنها را فرا گرفت و صبحگاهان ( تنها ) جسم بىجانشان در خانه هاشان باقى مانده بود ! 79 - ( صالح ) از آنها روى برتافت و گفت اى قوم ! من رسالت پروردگارم را به شما ابلاغ كردم و شرط خيرخواهى را انجام دادم ولى ( چكنم ) كه شما خيرخواهان را دوست نداريد .\r\n\r\nتفسير :\r\n\r\nسرگذشت عبرتانگيز قوم ثمود\r\nدر اين آيات به قيام « صالح » پيامبر بزرگ خدا در ميان قوم « ثمود »\r\n","description":"","footnote":"","page_name":" 234 ","page_number":234},
  {"content":"\r\nكه در يك منطقه كوهستانى ميان حجاز و شام زندگى مىكردند اشاره شده و بحثهاى عبرتانگيز گذشته را درباره قوم نوح و هود بدينوسيله ادامه مىدهد .\r\nالبته در سوره‌هاى « هود » و « شعراء » و « قمر » و « شمس » به اين ماجرا نيز اشاره شده ، و از همه جا مشروحتر سرگذشت اين جمعيت در سوره هود آمده است ، در اين آيات تنها فشرده اى از گفتگوهاى صالح با قوم ثمود و سرانجام كار آنها بيان گرديده است .\r\nنخست مىگويد : « ما به سوى قوم ثمود برادرشان صالح را فرستاديم » ( * ( وَإِلى ثَمُودَ أَخاهُمْ صالِحاً ) * ) .\r\nو علت اطلاق كلمه « برادر » به اين پيامبران در ذيل آيه 65 همين سوره در داستان هود بيان شد .\r\nپيامبر آنان صالح نيز همانند ساير پيامبران ، نخستين گام را در راه هدايت آنها از مساله توحيد و يكتاپرستى برداشت و به آنها گفت : « اى قوم من ! خداوند يگانه را پرستش كنيد كه معبودى جز او نداريد » ( * ( قالَ يا قَوْمِ اعْبُدُوا اللَّه ما لَكُمْ مِنْ إِله غَيْرُه ) * ) .\r\nسپس اضافه نمود من بدون دليل چيزى نمىگويم ، « بينه و دليل روشن از طرف پروردگارتان براى شما آمده است و اين همان شترى است كه خداوند براى شما معجزه قرار داده است » ( * ( قَدْ جاءَتْكُمْ بَيِّنَةٌ مِنْ رَبِّكُمْ هذِه ناقَةُ اللَّه لَكُمْ آيَةً ) * ) .\r\n« ناقه » در اصل به معنى شتر ماده است و در هفت مورد در قرآن مجيد اشاره به ناقه صالح شده ( 1 ) ، اين شتر چگونه شترى بوده و چگونه به عنوان يك\r\n\r\n","description":"","footnote":"\r\n( 1 ) طبرسى در مجمع البيان مىگويد : ناقه در اصل به چيزى گفته مىشود كه تسليم و رام و آماده و مهيا است و اطلاق آن به شتر ماده شايد به همين جهت است كه آمادگى بيشترى براى سوارى دارد .\r\n","page_name":" 235 ","page_number":235},
  {"content":"\r\nمعجزه و دليل دندانشكن به قوم صالح معرفى گرديده ؟ شرح آن به خواست خدا در سوره هود ذيل آيات مربوط به قوم ثمود خواهد آمد .\r\nضمنا بايد توجه داشت اضافه « ناقه » به « اللَّه » در آيات فوق به اصطلاح از قبيل اضافه تشريفى است و اشاره به اين است كه ناقه مزبور ، يك شتر معمولى و عادى نبود ، بلكه امتيازاتى داشته است .\r\nسپس به آنها مىگويد : « مزاحم اين ناقه نشويد و بگذاريد در سرزمين خدا به چرا بپردازد ، و به او آزار مرسانيد كه عذاب دردناكى شما را فرا خواهد گرفت » ( * ( فَذَرُوها تَأْكُلْ فِي أَرْضِ اللَّه وَلا تَمَسُّوها بِسُوءٍ فَيَأْخُذَكُمْ عَذابٌ أَلِيمٌ ) * ) .\r\nاضافه « ارض » به « اللَّه » ( زمين خدا ) اشاره به اين است كه اين شتر مزاحم كسى نيست و تنها از علف بيابان استفاده مىكند ، بنا بر اين نمىبايست مزاحم او شوند .\r\nدر آيه بعد مىگويد : « به خاطر داشته باشيد كه خداوند شما را جانشينان در روى زمين بعد از قوم عاد قرار داد ، و در آن مستقر ساخت » يعنى از يك سو نعمتهاى فراوان الهى را فراموش نكنيد و از سوى ديگر توجه داشته باشيد كه پيش از شما اقوام طغيانگرى مانند قوم عاد بودند كه بر اثر مخالفتهايشان به عذاب الهى گرفتار شدند و نابود گرديدند ( * ( وَاذْكُرُوا إِذْ جَعَلَكُمْ خُلَفاءَ مِنْ بَعْدِ عادٍ وَبَوَّأَكُمْ فِي الأَرْضِ ) * ) .\r\nسپس روى بعضى از نعمتها و امكانات خداداد قوم ثمود تكيه كرده مىگويد :\r\n« شما در سرزمينى زندگى داريد كه هم دشتهاى مسطح با خاكهاى مساعد و آماده دارد كه مىتوانيد قصرهاى مجلل و خانه‌هاى مرفه در آن بسازيد و هم كوهستانهاى مستعدى دارد كه مىتوانيد خانه هايى مستحكم در دل سنگها ( براى فصل زمستان و شرائط جوى سخت ) ايجاد كنيد و بتراشيد » ( * ( تَتَّخِذُونَ مِنْ سُهُولِها قُصُوراً\r\n","description":"","footnote":"","page_name":" 236 ","page_number":236},
  {"content":"\r\n* ( وَتَنْحِتُونَ الْجِبالَ بُيُوتاً ) * ) .\r\nاز اين تعبير چنين به نظر مىرسد كه آنها محل زندگى خود را در تابستان و زمستان تغيير مىدادند ، در فصل بهار و تابستان در دشتهاى وسيع و پربركت به زراعت و دامدارى مىپرداختند و به همين جهت خانه‌هاى مرفه و زيبايى در دشت داشتند ، و به هنگام فرا رسيدن فصل سرما و تمام شدن برداشت محصول ، به خانه‌هاى مستحكمى كه در دل صخره‌ها تراشيده بودند و در مناطق امن و امانى قرار داشت و از گزند طوفان و سيلاب و حوادث بر كنار بود آسوده خاطر زندگى مىكردند .\r\nو در پايان آيه مىگويد : « اينهمه نعمتهاى فراوان خدا را يادآور شويد و در زمين فساد نكنيد و كفران نعمت ننمائيد » ( * ( فَاذْكُرُوا آلاءَ اللَّه وَلا تَعْثَوْا فِي الأَرْضِ مُفْسِدِينَ ) * ) ( 1 ) .\r\nباز ملاحظه مىكنيم كه جمعيت اشراف و ثروتمندان خوشظاهر و بد باطن كه از آنها تعبير به ملاء ( چشم پر كن ) شده است ، سررشته مخالفت با اين پيامبر بزرگ الهى را به دست گرفتند ، و از آنجا كه عده قابل ملاحظه اى از توده‌هاى خوشفكر و پاكدل كه همواره در بند اسارت اشراف گرفتار بودند ، دعوت صالح را پذيرفته و اطراف او جمع شده بودند ، مخالفت خود را با اين گروه شروع كردند ، و همانطور كه قرآن مىگويد اين جمعيت اشرافى و متكبر از قوم صالح به افرادى از مستضعفان كه ايمان آورده بودند گفتند : « آيا به راستى شما مىدانيد كه صالح\r\n\r\n","description":"","footnote":"\r\n( 1 ) تعثوا از ماده « عثى » به معنى توليد فساد كردن است ، منتها اين ماده بيشتر به مفاسد اخلاقى و معنوى گفته مىشود در حالى كه ماده « عيث » به مفاسد حسى اطلاق مىگردد بنا بر اين ذكر كلمه مفسدين بعد از جمله لا تعثوا به عنوان تاكيد مىباشد زيرا هر دو يك معنى را مىرساند .\r\n","page_name":" 237 ","page_number":237},
  {"content":"\r\nاز طرف خداوند براى راهنمايى ما فرستاده شده است « ( * ( قالَ الْمَلأُ الَّذِينَ اسْتَكْبَرُوا مِنْ قَوْمِه لِلَّذِينَ اسْتُضْعِفُوا لِمَنْ آمَنَ مِنْهُمْ أَ تَعْلَمُونَ أَنَّ صالِحاً مُرْسَلٌ مِنْ رَبِّه ) * ) البته هدف آنها از اين سؤال جستجوى حق نبود ، بلكه مىخواستند با القاى شبهات در دل آنها وسوسه ايجاد كنند و روحيه آنان را تضعيف نمايند ، و به گمان اينكه همانند دورانى كه در بند بودند مطيع و فرمانبردار آنهايند از حمايت صالح دست بردارند .\r\nولى به زودى با پاسخ قاطع آنان كه حكايت از تصميم و اراده قوى مىكرد روبرو شدند و اين پاسخ را از آنان شنيدند كه « ما نه تنها مىدانيم صالح فرستاده خدا است بلكه ما به آنچه او ماموريت دارد ، و دعوت به سوى آن مىكند ، ايمان آورده‌ايم » ( * ( قالُوا إِنَّا بِما أُرْسِلَ بِه مُؤْمِنُونَ ) * ) .\r\nاين مغروران متكبر دست از كار خود بر نداشتند و مجددا براى تضعيف روحيه جمعيت مؤمنان گفتند : « ما به آنچه شما ايمان آورده‌ايد كافريم » ( * ( قالَ الَّذِينَ اسْتَكْبَرُوا إِنَّا بِالَّذِي آمَنْتُمْ بِه كافِرُونَ ) * ) .\r\nو از آنجا كه آنها به خاطر قدرت و ثروت ظاهريشان هميشه در جامعه پيشوا و الگوى مردم بودند چنين مىپنداشتند كه اين بار نيز با اظهار كفر و بىايمانى ، الگو براى دگران خواهند شد و مردم از آنان پيروى خواهند كرد ، ولى به زودى به اشتباه خود پىبردند و متوجه شدند كه مردم اين بار در پرتو ايمان به خدا ، شخصيت تازه اى يافته و از استقلال فكرى و نيروى اراده بهره مند شده‌اند .\r\nجالب توجه اينكه در آيات فوق از اشراف بىايمان به عنوان « مستكبران » و از توده‌هاى زحمتكش با ايمان به عنوان « مستضعفان » ياد شده ، و اين نشان مىدهد كه دسته اول با خود برتربينى و غصب حقوق مردم زير دست و جذب نيروهاى آنها به آن موقعيت رسيده بودند كه به زبان امروز مىتوان از آنها به طبقه « استثمار\r\n","description":"","footnote":"","page_name":" 238 ","page_number":238},
  {"content":"\r\nكننده « و » استثمار شونده « تعبير كرد .\r\nهنگامى كه ثروتمندان متكبر و خودخواه از ايجاد تزلزل در پايه‌هاى ايمان توده‌هاى مردم با ايمان مايوس شدند ، و از سوى ديگر مىديدند با وجود « ناقه » كه معجزه صالح محسوب مىشد ، سمپاشيهاى آنها به جايى نمىرسد ، تصميم به نابود كردن ناقه گرفتند ، و قبل از هر چيز « آن را پىكردند و كشتند و از فرمان خدا سر برتافتند » ( * ( فَعَقَرُوا النَّاقَةَ وَعَتَوْا عَنْ أَمْرِ رَبِّهِمْ ) * ) ( 1 ) .\r\nو به اين نيز قناعت نكردند بلكه به سراغ صالح آمدند و صريحا به او « گفتند اگر تو فرستاده خدا هستى هر چه زودتر عذاب الهى را به سراغ ما بفرست » ( * ( وَقالُوا يا صالِحُ ائْتِنا بِما تَعِدُنا إِنْ كُنْتَ مِنَ الْمُرْسَلِينَ ) * ) .\r\nيعنى ما كمترين واهمه اى از تهديدهاى تو نداريم و اين تهديدها همه بى اساس است ، اين سخن در حقيقت برپا ساختن يك نوع جنگ اعصاب در مقابل صالح و براى تضعيف كردن روحيه صالح و مؤمنان بود .\r\nهنگامى كه آنها ستيزه جويى و طغيانگرى را به آخر رساندند و آخرين بارقه آمادگى ايمان را در وجود خود خاموش ساختند ، مجازات الهى كه طبق قانون انتخاب اصلح و از ميان بردن موجودات فاسد و مفسد صورت مىگيرد ، به سراغ آنها آمد و « آن چنان لرزه اى قصرها و خانه‌هاى مستحكمشان را تكان داد و فرو ريخت و زندگى پر زرق و برق آنها را درهم كوبيد كه صبحگاهان تنها جسم\r\n\r\n","description":"","footnote":"\r\n( 1 ) منظور از « پىكردن » شتر و اسب و مانند آن ، آن است كه عصب محكم مخصوصى را كه در پشت پاى او قرار دارد و عامل اصلى براى حركت و راه رفتن است قطع كنند ، چنين حيوانى فورا بر زمين مىغلطد و هيچگونه قدرت بر حركت نخواهد داشت .\r\n","page_name":" 239 ","page_number":239},
  {"content":"\r\nبىجان آنها در خانه هايشان باقى مانده بود « ( * ( فَأَخَذَتْهُمُ الرَّجْفَةُ فَأَصْبَحُوا فِي دارِهِمْ جاثِمِينَ ) * ) .\r\n« جاثم » در اصل از ماده « جثم » ( بر وزن خشم ) به معنى نشستن روى زانو و توقف در يك مكان است ، و بعيد نيست اين تعبير اشاره به آن باشد كه هنگام وقوع زلزله شديد آنها در خواب خوش فرو رفته بودند ، ناگهان بپاخاستند همين كه بر سر زانو نشستند ، حادثه به آنها مهلت نداد و بر اثر وحشت و ترس و يا فرو ريختن ديوارها و يا صاعقه اى كه با آن زلزله همراه بود جان خود را در همان حالت از دست دادند !\r\n\r\nقوم ثمود به چه وسيله نابود شدند ؟\r\nدر اينجا يك سؤال پيش مىآيد و آن اينكه از آيه فوق استفاده مىشود كه وسيله نابودى اين قوم سركش ، زلزله بود ، اما از آيه 13 سوره فصلت برمىآيد كه صاعقه آنها را نابود كرد ، و در آيه 5 سوره حاقه مىخوانيم فَأَمَّا ثَمُودُ فَأُهْلِكُوا بِالطَّاغِيَةِ يعنى قوم ثمود بوسيله يك عامل ويرانگر از ميان رفتند ، آيا در ميان اين تعبيرات ، تضادى وجود دارد ؟\r\nپاسخ اين سؤال را مىتوان در يك جمله خلاصه كرد و آن اينكه اين هر سه عامل به يك چيز بازگشت مىكنند و يا لازم و ملزوم يكديگرند ، بسيار مىشود كه زمينلرزه در يك منطقه بر اثر صاعقه‌هاى عظيم ايجاد مىشود ، يعنى نخست صاعقه توليد مىشود و به دنبال آن زمينلرزه به وجود مىآيد ، و اما « طاغيه » به معنى موجودى است كه از حد خود تجاوز كند و اين هم با زلزله سازگار است و هم با صاعقه بنا بر اين تضادى در ميان آيات نيست .\r\n","description":"","footnote":"","page_name":" 240 ","page_number":240},
  {"content":"\r\nدر آخرين آيه مورد بحث مىگويد : « بعد از اين جريان صالح از آنها روى برتافت و به آنها گفت : من حق رسالت پروردگارم را ادا كردم و آنچه گفتنى بود به شما گفتم و از نصيحت و خيرخواهى كوتاهى نكردم ، لكن شما نصيحت كنندگان را دوست نداريد » ( * ( فَتَوَلَّى عَنْهُمْ وَقالَ يا قَوْمِ لَقَدْ أَبْلَغْتُكُمْ رِسالَةَ رَبِّي وَنَصَحْتُ لَكُمْ وَلكِنْ لا تُحِبُّونَ النَّاصِحِينَ ) * ) .\r\nدر اينجا سؤال ديگرى پيش مىآيد و آن اينكه آيا اين گفتگوى صالح بعد از نابودى آن جمعيت صورت گرفته است ، و يا اينكه اين گفتگوى نهايى صالح با آنها قبل از مرگشان به عنوان اتمام حجت بوده ، ولى در عبارت قرآن بعد از جريان مرگ آنها ذكر شده است ؟\r\nالبته احتمال دوم با ظاهر خطاب سازگارتر است ، زيرا گفتگو با آنها نشان مىدهد كه آنها زنده بوده‌اند ولى احتمال نخست نيز چندان بعيد نيست ، زيرا بسيار مىشود كه براى عبرت گرفتن افراد بازمانده چنين گفتگوهايى را با گذشتگان و ارواح آنها انجام مىدهند ، چنان كه در تاريخ زندگانى على ع مىخوانيم پس از جنگ جمل در كنار جسد طلحه ايستاد و گفت : « اى طلحه ! تو در اسلام خدمات قابل ملاحظه اى داشتى ، حيف كه آنها را براى خود حفظ نكردى » ، و نيز در اواخر نهج البلاغه مىخوانيم كه على ع به هنگامى كه از جنگ صفين باز مىگشت در پشت دروازه كوفه رو به قبرستان كرده « نخست به ارواح گذشتگان سلام كرد و بعد به آنها گفت : شما پيشرو اين قافله بوديد و ما هم به دنبال شما خواهيم بود » !\r\n","description":"","footnote":"","page_name":" 241 ","page_number":241},
  {"content":"\r\n\r\n[ سوره الأعراف ‹ 7 › : آيات 80 تا 84 
  ]\r\nوَ لُوطاً إِذْ قالَ لِقَوْمِه أَ تَأْتُونَ الْفاحِشَةَ ما سَبَقَكُمْ بِها مِنْ أَحَدٍ مِنَ الْعالَمِينَ ‹ 80 › إِنَّكُمْ لَتَأْتُونَ الرِّجالَ شَهْوَةً مِنْ دُونِ النِّساءِ بَلْ أَنْتُمْ قَوْمٌ مُسْرِفُونَ ‹ 81 › وَما كانَ جَوابَ قَوْمِه إِلَّا أَنْ قالُوا أَخْرِجُوهُمْ مِنْ قَرْيَتِكُمْ إِنَّهُمْ أُناسٌ يَتَطَهَّرُونَ ‹ 82 › فَأَنْجَيْناه وَأَهْلَه إِلَّا امْرَأَتَه كانَتْ مِنَ الْغابِرِينَ ‹ 83 › وَأَمْطَرْنا عَلَيْهِمْ مَطَراً فَانْظُرْ كَيْفَ كانَ عاقِبَةُ الْمُجْرِمِينَ ‹ 84 ›\r\n\r\nترجمه :\r\n80 - و ( به خاطر بياوريد ) لوط را هنگامى كه به قوم خود گفت آيا عمل شنيعى انجام مىدهيد كه احدى از جهانيان پيش از شما انجام نداده است ؟ ! 81 - آيا شما از روى شهوت به سراغ مردان مىرويد ، نه زنان ؟ شما جمعيت تجاوزكارى هستيد ! 82 - ولى پاسخ قومش چيزى جز اين نبود كه گفتند اينها را از شهر و آبادى خود بيرون كنيد كه اينها افراد متظاهرى هستند ! 83 - ( چون كار به اينجا رسيد ) ما او و خاندانش را رهايى بخشيديم جز همسرش كه با بازماندگان ( در شهر ) بود .\r\n84 - و ( سپس چنان ) بارانى بر آنها فرستاديم ( بارانى از سنگ كه آنها را نابود ساخت ) اكنون بنگر سرانجام كار مجرمان به كجا كشيد .\r\n","description":"","footnote":"","page_name":" 242 ","page_number":242},
  {"content":"\r\n\r\nتفسير : سرنوشت دردناك قوم لوط\r\nدر اين آيات ، قرآن ، صحنه عبرتانگيز ديگرى از سرگذشت پيامبران را بازگو مىكند و هدف آيات پيشين را تعقيب و تكميل مىنمايد ، و آن سرگذشت پيامبر بزرگ خدا « لوط » و قوم او است .\r\nاين ماجرا در چندين سوره قرآن از جمله سوره « هود » و « حجر » و « شعراء » و « انبياء » و « نمل » و « عنكبوت » آمده است .\r\nدر اينجا در ضمن پنج آيه ، به فشرده گفتگوهاى لوط و قومش اشاره شده است و چنين برمىآيد كه در اين سوره اعراف تنها هدف اين بوده كه عصاره اى از در - گيريهاى اين پيامبران و گفتگوهاى آنان با جمعيتهاى سركش ، منعكس گردد ، ولى شرح كامل سرگذشت آنان به سوره‌هاى ديگر قرآن موكول شده است ( ما هم به خواست خداوند مشروح سرگذشت اين جمعيت را در سوره هود و حجر خواهيم آورد .\r\nاكنون به تفسير آيات مورد بحث توجه كنيد .\r\nدر آيه نخست مىگويد : « بخاطر بياوريد لوط پيامبر را هنگامى كه به قوم خود گفت : آيا شما عمل زشت و ننگينى انجام مىدهيد كه احدى از جهانيان تا كنون مرتكب آن نشده است » ؟ ! ( * ( أَ تَأْتُونَ الْفاحِشَةَ ما سَبَقَكُمْ بِها مِنْ أَحَدٍ مِنَ الْعالَمِينَ ) * ) .\r\nاشاره به اينكه اين گناه علاوه بر اينكه خود يك عمل زشت و فوق العاده ننگين است قبل از شما در هيچ قوم و ملتى سابقه نداشته است ، و اين زشتى آن را چند برابر مىكند ، زيرا پايه غلط و سنت شوم و وسيله اى براى گناه ديگران در\r\n","description":"","footnote":"","page_name":" 243 ","page_number":243},
  {"content":"\r\nآينده نزديك و دور خواهد بود .\r\nاز آيه فوق به خوبى برمىآيد كه اين عمل زشت ، از نظر تاريخى به قوم لوط منتهى مىشود كه مردمى بودند ثروتمند و مرفه و شهوتران و هواپرست كه شرح آن را در ذيل سوره هايى كه در بالا اشاره كرديم به خواست خدا خواهيم داد .\r\nدر آيه بعد گناهى را كه در آيه قبل به طور سربسته ذكر شده بود ، تشريح مىكند و مىگويد : « شما از روى شهوت به سراغ مردان مىرويد ، و از زنان صرف نظر مىكنيد » ( * ( إِنَّكُمْ لَتَأْتُونَ الرِّجالَ شَهْوَةً مِنْ دُونِ النِّساءِ ) * ) .\r\nچه انحرافى از اين بدتر و بالاتر كه وسيله توليد نسل را كه آميزش زن و مرد است و خداوند آن را به طور غريزى در هر انسانى قرار داده ، رها كنند ، و سراغ « جنس موافق » بروند كارى كه اصولا بر خلاف فطرت و ساختمان طبيعى جسم و روح انسان و غريزه تحريف نايافته او است و نتيجه اش عقيم ماندن هدف آميزش جنسى است ، و به تعبير ديگر ، تنها اثرش يك اشباع كاذب جنسى و از بين بردن هدف اصلى يعنى ادامه نسل بشر مىباشد ، و در پايان آيه به عنوان تاكيد مىگويد :\r\n« شما جمعيت اسرافكاريد » يعنى از حدود الهى قدم بيرون گذارده و در سنگلاخ انحراف و تجاوز از مرز فطرت سرگردان شده‌ايد ( * ( بَلْ أَنْتُمْ قَوْمٌ مُسْرِفُونَ ) * ) .\r\nممكن است اين جمله اشاره به آن باشد كه آنها نه تنها در مورد غريزه جنسى راه اسراف را مىپيمودند ، بلكه در همه چيز و همه كار گرفتار چنين انحراف و زياده روى بودند .\r\nجالب توجه اينكه آيه نخست ، مطلب را به طور سربسته ، و آيه دوم به وضوح بيان مىكند ، و اين يكى از فنون بلاغت براى بيان مسائل مهم مىباشد ، هر گاه كسى كار بسيار بدى انجام دهد ، سرپرست آگاه و بيدارش براى اهميت موضوع به او مىگويد تو گناه بزرگى انجام داده اى ! و هر چه مىگويد : چه\r\n","description":"","footnote":"","page_name":" 244 ","page_number":244},
  {"content":"\r\nكرده‌ام ؟ باز مىگويد گناه بزرگى انجام داده اى ! سرانجام پرده از روى آن برداشته و آن را تشريح مىكند ، اين طرز بيان فكر طرف را تدريجا آماده مىسازد تا به اهميت عمل خلاف خويش واقف گردد .\r\nدر آيه بعد اشاره به جواب لجوجانه و غير منطقى قوم لوط كرده ، مىگويد :\r\nآنها هيچگونه جوابى در برابر دعوت اين پيامبر خيرخواه و دلسوز و مصلح نداشتند جز اينكه با خشم و عصبانيت : « گفتند لوط و پيروان او را از شهر خود بيرون كنيد ، گناهشان چيست ؟ گناهشان اين است كه مردمى پاكند و گناه نمىكنند » ! و نه تنها با ما همصدا نمىشوند ، بلكه مزاحم ما نيز هستند ! ( * ( وَما كانَ جَوابَ قَوْمِه إِلَّا أَنْ قالُوا أَخْرِجُوهُمْ مِنْ قَرْيَتِكُمْ إِنَّهُمْ أُناسٌ يَتَطَهَّرُونَ ) * ) .\r\nو اين جاى تعجب نيست كه يك جمعيت آلوده و گناهكار ، افراد پاكدامن را به جرم پاكدامنى از خود برانند ، آنها چنين افرادى را مزاحم شهوات خويش مىبينند ، و نقاط قوت و افتخار چنين پاكدامنانى در نظر آنها نقطه ضعف و عيب بود ! .\r\nاين احتمال نيز در تفسير جمله « * ( إِنَّهُمْ أُناسٌ يَتَطَهَّرُونَ ) * » وجود دارد ، كه قوم لوط مىخواستند اين پيامبر و پيروانش را متهم به تظاهر و رياكارى كنند ، همانطور كه بسيار شنيده‌ايم و در اشعار خوانده‌ايم كه افراد شرابخوار آلوده افراد پاك را متهم به رياكارى مىكنند ، و « خرقه آلوده به شراب خويش » را از « سجاده زاهد » برتر مىشمارند ، و اين يك نوع تبرئه كاذب است كه اين آلودگان بدبخت براى خود دست و پا مىكنند .\r\nبا توجه به آنچه در سه آيه فوق بيان شد ، هر داور منصفى مىتواند حكم\r\n","description":"","footnote":"","page_name":" 245 ","page_number":245},
  {"content":"\r\nمحكوميت چنين قوم و ملتى را صادر كند كه در برابر پند و اندرز منطقى و نصيحت و خيرخواهى يك مصلح بزرگ اجتماعى ، تنها متوسل به زور و تهديد و تهمت شوند ، لذا در آيه بعد خداوند مىفرمايد « چون كار به اينجا رسيد ما لوط و پيروان واقعى و خاندانش را كه پاكدامن بودند ، نجات بخشيديم جز همسرش كه او را در ميان قوم تبهكار رها ساختيم ، زيرا او هم از نظر عقيده و آئين و مذهب با آنان هماهنگ بود » ( * ( فَأَنْجَيْناه وَأَهْلَه إِلَّا امْرَأَتَه كانَتْ مِنَ الْغابِرِينَ ) * ) ( 1 ) .\r\nبعضى گفته‌اند كلمه « اهل » گرچه معمولا به خويشاوندان نزديك گفته مىشود ، ولى در آيه بالا به پيروان راستين او نيز اطلاق شده يعنى آنها نيز جزء خانواده او محسوب شده‌اند ، ولى بطورى كه از آيه 36 سوره ذاريات برمىآيد هيچكس از قوم لوط جز خانواده و كسان نزديك او ايمان نياوردند ، بنا بر اين « اهل » در اينجا به همان معنى اصلى يعنى بستگان نزديك است .\r\nاز آيه 10 سوره تحريم اجمالا استفاده مىشود كه همسر لوط در آغاز زن سربه راهى بود ، سپس راه خيانت را پيش گرفت و دشمنان لوط را جرئت بخشيد .\r\nدر آخرين آيه اشاره بسيار كوتاه و پر معنى به مجازات شديد و وحشتناك اين قوم كرده مىگويد : « ما بارانى بر آنها فرستاديم » ( اما چه بارانى ؟ ! بارانى از سنگ كه آنها را درهم مىكوبيد و نابود مىكرد ) ( * ( وَأَمْطَرْنا عَلَيْهِمْ مَطَراً ) * ) .\r\nگرچه در آيه فوق نوع اين باران بيان نشده است اما از ذكر كلمه « مطرا » ( بارانى ) به طور سربسته روشن مىشود كه از بارانهاى معمولى نبوده بلكه بارانى از سنگ بوده چنان كه در آيه 83 سوره هود آمده است .\r\n\r\n","description":"","footnote":"\r\n( 1 ) « غابر » به كسى مىگويند كه همراهانش بروند و او باقى بماند ، همانطور كه خانواده لوط با او رفتند و تنها همسر او در شهر باقى ماند و به سرنوشت گنهكاران گرفتار شد .\r\n","page_name":" 246 ","page_number":246},
  {"content":"\r\n« اكنون تماشا كن ببين سرانجام كار مجرمان به كجا كشيد » ( * ( فَانْظُرْ كَيْفَ كانَ عاقِبَةُ الْمُجْرِمِينَ ) * ) .\r\nگرچه روى سخن در اينجا به پيامبر است اما پيدا است كه هدف عبرت گرفتن همه افراد با ايمان مىباشد .\r\nمشروح سرگذشت اين جمعيت و همچنين ضررهاى گوناگون عمل شنيع « لواط و همجنسگرايى » و حكم آن از نظر قوانين اسلام در ذيل آيات سوره هود و حجر بيان خواهد شد .\r\n","description":"","footnote":"","page_name":" 247 ","page_number":247},
  {"content":"\r\n\r\n[ سوره الأعراف ‹ 7 › : آيات 85 تا 87 
  ]\r\nوَ إِلى مَدْيَنَ أَخاهُمْ شُعَيْباً قالَ يا قَوْمِ اعْبُدُوا اللَّه ما لَكُمْ مِنْ إِله غَيْرُه قَدْ جاءَتْكُمْ بَيِّنَةٌ مِنْ رَبِّكُمْ فَأَوْفُوا الْكَيْلَ وَالْمِيزانَ وَلا تَبْخَسُوا النَّاسَ أَشْياءَهُمْ وَلا تُفْسِدُوا فِي الأَرْضِ بَعْدَ إِصْلاحِها ذلِكُمْ خَيْرٌ لَكُمْ إِنْ كُنْتُمْ مُؤْمِنِينَ ‹ 85 › وَلا تَقْعُدُوا بِكُلِّ صِراطٍ تُوعِدُونَ وَتَصُدُّونَ عَنْ سَبِيلِ اللَّه مَنْ آمَنَ بِه وَتَبْغُونَها عِوَجاً وَاذْكُرُوا إِذْ كُنْتُمْ قَلِيلًا فَكَثَّرَكُمْ وَانْظُرُوا كَيْفَ كانَ عاقِبَةُ الْمُفْسِدِينَ ‹ 86 › وَإِنْ كانَ طائِفَةٌ مِنْكُمْ آمَنُوا بِالَّذِي أُرْسِلْتُ بِه وَطائِفَةٌ لَمْ يُؤْمِنُوا فَاصْبِرُوا حَتَّى يَحْكُمَ اللَّه بَيْنَنا وَهُوَ خَيْرُ الْحاكِمِينَ ‹ 87 ›\r\n\r\nترجمه :\r\n85 - و به سوى مدين برادرشان شعيب را فرستاديم گفت اى قوم من خدا را بپرستيد كه جز او معبودى نداريد ، دليل روشنى از طرف پروردگارتان براى شما آمده است ، بنا بر اين حق پيمانه و وزن را ادا كنيد و از اموال مردم چيزى نكاهيد و در روى زمين بعد از آنكه ( در پرتو ايمان و دعوت انبياء ) اصلاح شده است فساد نكنيد ، اين براى شما بهتر است اگر با ايمان هستيد .\r\n86 - و بر سر هر راه ننشينيد كه ( مردم با ايمان را ) تهديد كنيد و مومنان را از راه خدا باز داريد و ( با القاى شبهات ) آن را كج و معوج نشان دهيد و به خاطر بياوريد زمانى را كه افراد كمى بوديد و او شما را فزونى داد و بنگريد چگونه سرانجام\r\n","description":"","footnote":"","page_name":" 248 ","page_number":248},
  {"content":"\r\nمفسدان بود .\r\n87 - و اگر طايفه اى از شما به آنچه من فرستاده شده‌ام ايمان آورده‌اند و طايفه اى ايمان نياورده‌اند صبر كنيد تا خداوند ميان ما داورى كند كه او بهترين داوران است .\r\n\r\nتفسير : رسالت شعيب در مدين\r\nدر اين آيات پنجمين قسمت از سرگذشت اقوام پيشين و درگيرى انبياء بزرگ با آنان يعنى قوم شعيب مطرح شده است .\r\nشعيب كه نسبش طبق تواريخ با چندين واسطه به « ابراهيم » مىرسد ، مبعوث به سوى اهل مدين گرديد ، مدين از شهرهاى شام بود و مردمى تجارت پيشه و مرفه داشت ، كه در ميان آنها بتپرستى و همچنين تقلب و كمفروشى در معامله كاملا رائج بود .\r\nشرح درگيرى اين پيامبر بزرگ با اهل مدين در سوره‌هاى متعددى از قرآن مخصوصا سوره « هود » و « شعرا » آمده است ، و ما به پيروى از قرآن مجيد در ذيل آيات سوره هود به خواست خدا در اين زمينه مشروحا بحث خواهيم كرد ، در اينجا تنها فشرده قسمتى از اين ماجرا را طبق آيات فوق بيان مىكنيم .\r\nدر نخستين آيه ، خداوند مىفرمايد : « ما به سوى مردم مدين ، برادر آنها شعيب را فرستاديم » ( * ( وَإِلى مَدْيَنَ أَخاهُمْ شُعَيْباً ) * ) .\r\nجمعى از مفسران مانند مرحوم طبرسى در مجمع البيان و فخر رازى در تفسير معروف خود نقل كرده‌اند كه « مدين » در اصل نام يكى از فرزندان ابراهيم خليل بود ، و چون فرزندان و نواده‌هاى او در سرزمينى در طريق شام سكونت\r\n","description":"","footnote":"","page_name":" 249 ","page_number":249},
  {"content":"\r\nاختيار كردند به نام مدين ناميده شد .\r\nدر اينكه چرا تعبير به « اخاهم » ( برادرشان ) شده است ، در ذيل آيه 65 همين سوره توضيح داديم .\r\nسپس اضافه مىكند كه شعيب دعوت خود را همانند پيامبران ديگر از مساله توحيد شروع كرد و « صدا زد اى قوم من ! خداوند يگانه را بپرستيد كه هيچ معبودى جز او براى شما نيست » ( * ( قالَ يا قَوْمِ اعْبُدُوا اللَّه ما لَكُمْ مِنْ إِله غَيْرُه ) * ) .\r\nو گفت اين حكم علاوه بر اينكه فرمان عقل است بوسيله « دلائل روشنى كه از طرف خداوند براى شما آمده » نيز اثبات شده است ( * ( قَدْ جاءَتْكُمْ بَيِّنَةٌ مِنْ رَبِّكُمْ ) * ) .\r\nدر اينكه اين بينه ( دليل روشن ) چگونه چيزى بوده است ، در آيات فوق سخنى از آن به ميان نيامده ، ولى ظاهر اين است كه اشاره به معجزات شعيب است .\r\nپس از دعوت به توحيد ، به مبارزه با مفاسد اجتماعى و اخلاقى و اقتصادى آنها برخاسته نخست آنان را كه آلوده كمفروشى و تقلب و تزوير در معامله بودند از اين كار باز مىدارد و مىگويد : اكنون كه راه خدا براى شما آشكار شده « حق پيمانه و وزن را ادا كنيد و از حقوق مردم چيزى كم نگذاريد » ( * ( فَأَوْفُوا الْكَيْلَ وَالْمِيزانَ وَلا تَبْخَسُوا النَّاسَ أَشْياءَهُمْ ) * ) ( 1 ) .\r\nروشن است كه نفوذ هر گونه خيانت و تقلب در امر معاملات پايه‌هاى اطمينان و اعتماد عمومى را كه بزرگترين پشتوانه اقتصادى ملتها است متزلزل و ويران مىسازد و ضايعات غير قابل جبرانى براى جامعه به بار مىآورد ، به همين دليل يكى از موضوعات مهمى كه شعيب روى آن انگشت گذاشت همين موضوع بود .\r\n\r\n","description":"","footnote":"\r\n( 1 ) بخس به معنى كم گذاردن حقوق افراد و پائين آمدن از حد است ، به گونه اى كه موجب ظلم و ستم گردد .\r\n","page_name":" 250 ","page_number":250},
  {"content":"\r\nسپس به يكى ديگر از كارهاى خلاف آنها اشاره كرده و مىگويد : « در روى زمين بعد از آنكه در پرتو ايمان و كوششهاى انبياء اصلاح شده است ، فساد نكنيد » ( * ( وَلا تُفْسِدُوا فِي الأَرْضِ بَعْدَ إِصْلاحِها ) * ) .\r\nمسلم است كه از توليد فساد ، اعم از فساد اخلاقى يا بىايمانى يا ناامنى ، هيچكس بهره اى نمىگيرد ، لذا در آخر آيه اضافه مىكند ، « اين به سود شما است اگر ايمان داشته باشيد » ( * ( ذلِكُمْ خَيْرٌ لَكُمْ إِنْ كُنْتُمْ مُؤْمِنِينَ ) * ) .\r\nگويا اضافه كردن جمله * ( إِنْ كُنْتُمْ مُؤْمِنِينَ ) * اشاره به اين است كه اين دستورات اجتماعى و اخلاقى هنگامى ريشه دار و ثمربخش خواهد بود كه از نور ايمان روشن گردد ، اما اگر بدون پشتوانه ايمان باشد و تنها روى يك سلسله مصالح مادى تكيه كند ، دوام و بقايى نخواهد داشت .\r\nدر آيه بعد به چهارمين نصيحت شعيب ، اشاره شده است ، آنجا كه مىگويد :\r\n« شما بر سر راه مردم ننشينيد و آنها را تهديد نكنيد و سد راه خدا نشويد و با القاى شبهات راه مستقيم حق را در نظر آنها كج و معوج نشان ندهيد » ( * ( وَلا تَقْعُدُوا بِكُلِّ صِراطٍ تُوعِدُونَ وَتَصُدُّونَ عَنْ سَبِيلِ اللَّه مَنْ آمَنَ بِه وَتَبْغُونَها عِوَجاً ) * ) .\r\nدر اينكه آنها چگونه افراد متمايل به ايمان را تهديد مىكردند مفسران احتمالات متعددى داده‌اند ، بعضى احتمال داده‌اند از طريق تهديد به قتل ، و بعضى از طريق راهزنى و گرفتن اموال مردم با ايمان ، ولى متناسب با بقيه جمله‌هاى آيه همان معنى اول است .\r\nو در پايان آيه پنجمين نصيحت شعيب كه يادآورى نعمتهاى پروردگار براى تحريك حس شكرگزارى آنها است آمده : « به خاطر بياوريد هنگامى كه شما افراد كمى بوديد خداوند جمعيتتان را زياد كرد و نيروى انسانى شما را\r\n","description":"","footnote":"","page_name":" 251 ","page_number":251},
  {"content":"\r\nفزونتر ساخت « ( * ( وَاذْكُرُوا إِذْ كُنْتُمْ قَلِيلًا فَكَثَّرَكُمْ ) * ) .\r\n« و نيز خوب بنگريد كه سرانجام كار مفسدان به كجا منتهى شد » و به دنبال آنها گام برنداريد ( * ( وَانْظُرُوا كَيْفَ كانَ عاقِبَةُ الْمُفْسِدِينَ ) * ) .\r\nضمنا از جمله فوق استفاده مىشود كه بر خلاف تبليغات حساب نشده اى كه امروز مىكنند در اكثر موارد كثرت نفرات ، مىتواند سرچشمه قدرت و عظمت و پيشرفت جامعه باشد ، البته به شرطى كه با برنامه‌هاى منظم ، زندگى آنها از نظر مادى و معنوى تامين گردد .\r\nآخرين آيه مورد بحث در واقع پاسخى است به بعضى از گفته‌هاى مؤمنان و كافران قوم او ، زيرا مؤمنان بر اثر فشارهايى كه از طرف كافران به آنها وارد مىشد طبعا اين سؤال را از پيامبرشان مىكردند ، كه ما تا كى در شكنجه و فشار خواهيم بود ؟\r\nمخالفان او نيز از اينكه مجازات الهى فورا دامانشان را نگرفته بود جرأت و جسارت پيدا كرده ، مىگفتند : اگر راستى تو از طرف خدا هستى پس چرا با اين مخالفتهاى ما هيچ گزندى متوجه ما نمىشود .\r\nشعيب مىگويد : « اگر طايفه اى از شما به آنچه من مبعوث شده‌ام ايمان آورده و جمعيت ديگرى ايمان نياورده‌اند ، نبايد موجب غرور كافران و ياس مؤمنان گردد ، شما صبر كنيد تا خداوند ميان ما حكم كند كه او بهترين حاكمان است » يعنى آينده نشان خواهد داد ، چه كسانى بر حق بوده‌اند و چه كسانى بر باطل ( * ( وَإِنْ كانَ طائِفَةٌ مِنْكُمْ آمَنُوا بِالَّذِي أُرْسِلْتُ بِه وَطائِفَةٌ لَمْ يُؤْمِنُوا فَاصْبِرُوا حَتَّى يَحْكُمَ اللَّه بَيْنَنا وَهُوَ خَيْرُ الْحاكِمِينَ ) * ) .\r\n","description":"","footnote":"","page_name":" 252 ","page_number":252},
  {"content":"\r\n\r\n[ سوره الأعراف ‹ 7 › : آيات 88 تا 89 
  ]\r\nقالَ الْمَلأُ الَّذِينَ اسْتَكْبَرُوا مِنْ قَوْمِه لَنُخْرِجَنَّكَ يا شُعَيْبُ وَالَّذِينَ آمَنُوا مَعَكَ مِنْ قَرْيَتِنا أَوْ لَتَعُودُنَّ فِي مِلَّتِنا قالَ أَ وَلَوْ كُنَّا كارِهِينَ ‹ 88 › قَدِ افْتَرَيْنا عَلَى اللَّه كَذِباً إِنْ عُدْنا فِي مِلَّتِكُمْ بَعْدَ إِذْ نَجَّانَا اللَّه مِنْها وَما يَكُونُ لَنا أَنْ نَعُودَ فِيها إِلَّا أَنْ يَشاءَ اللَّه رَبُّنا وَسِعَ رَبُّنا كُلَّ شَيْءٍ عِلْماً عَلَى اللَّه تَوَكَّلْنا رَبَّنَا افْتَحْ بَيْنَنا وَبَيْنَ قَوْمِنا بِالْحَقِّ وَأَنْتَ خَيْرُ الْفاتِحِينَ ‹ 89 ›\r\n\r\nترجمه :\r\n88 - اشراف زورمند و متكبر از قوم او گفتند : اى شعيب سوگند ياد مىكنيم كه تو و كسانى را كه به تو ايمان آورده‌اند از شهر و آبادى خود بيرون خواهيم كرد يا به آئين ما باز گرديد ، گفتند : آيا ( مىخواهيد ما را بازگردانيد ) اگر چه مايل نباشيم ؟ ! 89 - اگر ما به آئين شما بازگرديم ، بعد از آنكه خدا ما را از آن نجات بخشيده ، به خدا دروغ بسته‌ايم ، و شايسته نيست كه ما به آن بازگرديم مگر اينكه خدايى كه پروردگار ماست بخواهد ، علم پروردگار ما به همه چيز احاطه دارد ، تنها بر خدا توكل كرده‌ايم ، پروردگارا ميان ما و قوم ما به حق داورى كن كه تو بهترين داورانى .\r\n\r\nتفسير :\r\nدر اين آيات عكس العمل قوم شعيب در برابر سخنان منطقى اين پيامبر بزرگ بيان شده است ، و از آنجا كه اشراف متكبر و مغرور زمان او ، از نظر\r\n","description":"","footnote":"","page_name":" 253 ","page_number":253},
  {"content":"\r\nظاهر بسيار نيرومند بودند ، عكس العمل آنها نيز شديدتر از ديگران بود ، آنها نيز مانند همه متكبران مغرور ، روى زور و قدرت خويش تكيه كرده ، به تهديد شعيب و يارانش پرداختند ، چنان كه قرآن مىگويد : « اشراف زورمند و متكبر قوم شعيب به او گفتند سوگند ياد مىكنيم كه قطعا هم خودت و هم كسانى را كه به تو ايمان آورده‌اند ، از محيط خود بيرون خواهيم راند ، مگر اينكه هر چه زودتر به آئين ما بازگرديد » . ( * ( قالَ الْمَلأُ الَّذِينَ اسْتَكْبَرُوا مِنْ قَوْمِه لَنُخْرِجَنَّكَ يا شُعَيْبُ وَالَّذِينَ آمَنُوا مَعَكَ مِنْ قَرْيَتِنا أَوْ لَتَعُودُنَّ فِي مِلَّتِنا ) * ) .\r\nممكن است ، از ظاهر اين تعبير ( بازگشت به آئين ما ) بعضى چنين تصور كنند كه شعيب قبلا در صف بتپرستان بود ، در حالى كه چنين نيست ، بلكه چون شعيب قبلا ماموريت تبليغ نداشته و در برابر وضع آنها سكوت مىكرد ، آنها چنين پنداشته‌اند كه پيرو آئين بتپرستى است ، در حالى كه هيچيك از پيامبران بتپرست نبوده‌اند ، حتى قبل از زمان نبوت ، عقل و درايت پيامبران بيش از اين است كه دست به چنين كار نابخردانه اى بزنند ، و به علاوه روى سخن تنها به شعيب نبوده بلكه مؤمنان و پيروان او را نيز شامل مىگردد و ممكن است اين تعبير به خاطر آنها باشد .\r\nالبته تهديد مخالفان تنها همين نبوده است ، تهديدهاى ديگرى نيز داشته‌اند كه در ساير آيات مربوط به شعيب بحث خواهد شد .\r\nپاسخى كه شعيب در برابر اين همه تهديد و خشونت به آنها داد خيلى ساده و ملايم و منطقى بود ، گفت : « آيا مىخواهيد ما را به آئين خودتان بازگردانيد ، اگر چه مايل نباشيم » ( * ( قالَ أَ وَلَوْ كُنَّا كارِهِينَ ) * ) ( 1 ) .\r\nدر حقيقت شعيب مىخواهد بگويد : « آيا سزاوار است شما عقيده خود را\r\n\r\n","description":"","footnote":"\r\n( 1 ) اين جمله در حقيقت محذوفى در تقدير دارد و در اصل چنين بوده « أ تريدوننا فى ملتكم و لو كنا كارهين » .\r\n","page_name":" 254 ","page_number":254},
  {"content":"\r\nبر ما تحميل كنيد و آئينى كه فساد و بطلان آن بر ما آشكار شده است با زور به ما بقبولانيد ، به علاوه يك آئين تحميلى چه سودى براى شما دارد ؟ ! در آيه بعد شعيب چنين ادامه مىدهد : « اگر ما به آئين بتپرستى شما باز گرديم ، و بعد از آنكه خدا ما را نجات داده خود را به اين پرتگاه بيفكنيم ، بر - خدا افترا بسته‌ايم » ( * ( قَدِ افْتَرَيْنا عَلَى اللَّه كَذِباً إِنْ عُدْنا فِي مِلَّتِكُمْ بَعْدَ إِذْ نَجَّانَا اللَّه مِنْها ) * ) .\r\nاين جمله در حقيقت توضيح جمله اى است كه در آيه قبل به طور سربسته از زبان شعيب گفته شده بود ، و مفهومش اين است كه ما از روى هوى و هوس و يا تقليد كوركورانه پشت پا به آئين بتپرستى نزده‌ايم ، بلكه بطلان اين عقيده را بروشنى دريافته‌ايم ، و فرمان خدا را در زمينه توحيد با گوش جان شنيده‌ايم ، با اين حال اگر از آئين توحيد به شرك بازگرديم ، آگاهانه بر خدا دروغ بسته‌ايم ، و مسلم است خداوند ما را مجازات خواهد كرد .\r\nسپس اضافه مىكند « ممكن نيست ما به آئين شما بازگرديم مگر اينكه خدا بخواهد » ( * ( وَما يَكُونُ لَنا أَنْ نَعُودَ فِيها إِلَّا أَنْ يَشاءَ اللَّه رَبُّنا ) * ) .\r\nمنظور شعيب در حقيقت اين است كه ما تابع فرمان خدا هستيم و كمترين سرپيچى از دستور او نداريم ، بازگشت ما به هيچوجه ممكن نيست ، مگر اينكه خداوند دستور بازگشت بدهد .\r\nو بلافاصله اضافه مىكند كه خداوند نيز چنين دستورى نخواهد داد ، « چرا كه او از همه چيز آگاه است و به همه چيز احاطه علمى دارد » بنا بر اين هرگز ممكن نيست او از دستورى كه داده باز گردد ، زيرا كسى از دستورش برمىگردد ، كه علمش محدود باشد و اشتباه كند و از دستور خود پشيمان گردد ، اما آن كس كه احاطه علمى به همه چيز دارد ، تجديد نظر براى او ممكن نيست ( * ( وَسِعَ رَبُّنا كُلَّ شَيْءٍ عِلْماً ) * ) .\r\n","description":"","footnote":"","page_name":" 255 ","page_number":255},
  {"content":"\r\nسپس براى اينكه به آنها حالى كند از تهديدهايشان هراسى ندارد و محكم بر جاى خود ايستاده است ، مىگويد : « توكل و تكيه ما تنها به خدا است » ( * ( عَلَى اللَّه تَوَكَّلْنا ) * ) .\r\nو سرانجام براى اينكه حسن نيت خود را ثابت كند ، و چهره حقيقتطلبى و مسالمتجويى خويش را آشكار سازد ، تا دشمنانش او را متهم به ماجراجويى و غوغاطلبى نكنند ، مىگويد : « پروردگارا ميان ما و جمعيت ما به حق حكم و داورى كن ، و مشكلات و گرفتاريهاى ما را بر طرف ساز ، و درهاى رحمتت را به سوى ما بگشا كه بهترين گشايندگانى » ( * ( رَبَّنَا افْتَحْ بَيْنَنا وَبَيْنَ قَوْمِنا بِالْحَقِّ وَأَنْتَ خَيْرُ الْفاتِحِينَ ) * ) .\r\nاز ابن عباس نقل شده كه مىگويد : من معنى فتح را در آيه فوق نمىدانستم ، تا اينكه شنيدم زنى به شوهر خود مىگفت افاتحك بالقاضى يعنى ترا به داورى پيش قاضى مىطلبم ، فهميدم فتح در اين گونه موارد به معنى داورى و حكومت است ، ( زيرا قاضى مشكل كار طرفين دعوا را مىگشايد ) ( 1 ) .\r\n\r\n","description":"","footnote":"\r\n( 1 ) تفسير منهج الصادقين .\r\n","page_name":" 256 ","page_number":256},
  {"content":"\r\n\r\n[ سوره الأعراف ‹ 7 › : آيات 90 تا 93 
  ]\r\nوَ قالَ الْمَلأُ الَّذِينَ كَفَرُوا مِنْ قَوْمِه لَئِنِ اتَّبَعْتُمْ شُعَيْباً إِنَّكُمْ إِذاً لَخاسِرُونَ ‹ 90 › فَأَخَذَتْهُمُ الرَّجْفَةُ فَأَصْبَحُوا فِي دارِهِمْ جاثِمِينَ ‹ 91 › الَّذِينَ كَذَّبُوا شُعَيْباً كَأَنْ لَمْ يَغْنَوْا فِيهَا الَّذِينَ كَذَّبُوا شُعَيْباً كانُوا هُمُ الْخاسِرِينَ ‹ 92 › فَتَوَلَّى عَنْهُمْ وَقالَ يا قَوْمِ لَقَدْ أَبْلَغْتُكُمْ رِسالاتِ رَبِّي وَنَصَحْتُ لَكُمْ فَكَيْفَ آسى عَلى قَوْمٍ كافِرِينَ ‹ 93 ›\r\n\r\nترجمه :\r\n90 - اشراف زورمندى كه از قوم او كافر شده بودند گفتند : اگر از شعيب پيروى كنيد زيان خواهيد كرد .\r\n91 - سپس زمينلرزه آنها را فرو گرفت و صبحگاهان به صورت اجساد بىجانى در خانه هاشان مانده بودند .\r\n92 - آنها كه شعيب را تكذيب كردند ( آن چنان نابود شدند كه ) گويا هرگز در آن ( خانه‌ها ) سكنى نداشتند ، آنها كه شعيب را تكذيب كردند آنها زيانكار بودند .\r\n93 - سپس از آنها روى برتافت و گفت من رسالات پروردگارم را به شما ابلاغ كردم و خيرخواهى نمودم ، با اين حال چگونه بر حال قوم بىايمان تاسف بخورم ؟ !\r\n\r\nتفسير :\r\nآيه نخست ، از تبليغاتى كه مخالفان شعيب در برابر تابعان او مىكردند سخن به ميان آورده ، مىگويد : « اشراف و متكبران خودخواهى كه از قوم شعيب\r\n","description":"","footnote":"","page_name":" 257 ","page_number":257},
  {"content":"\r\nراه كفر را پيش گرفته بودند ، به كسانى كه احتمال مىدادند تحت تاثير دعوت شعيب واقع شوند ، مىگفتند به طور مسلم اگر از شعيب پيروى كنيد از زيانكاران خواهيد بود « ( * ( وَقالَ الْمَلأُ الَّذِينَ كَفَرُوا مِنْ قَوْمِه لَئِنِ اتَّبَعْتُمْ شُعَيْباً إِنَّكُمْ إِذاً لَخاسِرُونَ ) * ) .\r\nو منظورشان همان خسارتهاى مادى بود كه دامنگير مؤمنان به دعوت شعيب مىشد ، زيرا آنها مسلما بازگشت به آئين بتپرستى نمىكردند ، و بنا بر اين مىبايست به زور از آن شهر و ديار اخراج شوند و املاك و خانه‌هاى خود را بگذارند و بروند .\r\nاين احتمال در تفسير آيه نيز هست كه منظورشان علاوه بر زيانهاى مادى ، زيانهاى معنوى بوده است زيرا راه نجات را در بتپرستى مىپنداشتند ، نه آئين شعيب .\r\nهنگامى كه كارشان به اينجا رسيد و علاوه بر گمراهى خويش در گمراه ساختن ديگران نيز اصرار ورزيدند ، و هيچگونه اميدى به ايمان آوردن آنها نبود ، مجازات الهى به حكم قانون قطع ريشه فساد به سراغ آنها آمد ، « زلزله سخت و وحشتناكى آنها را فرا گرفت ، آن چنان كه صبحگاهان همگى به صورت اجساد بىجانى در درون خانه هايشان افتاده بودند ( * ( فَأَخَذَتْهُمُ الرَّجْفَةُ فَأَصْبَحُوا فِي دارِهِمْ جاثِمِينَ ) * ) .\r\nدر ذيل آيه 78 همين سوره ، تفسير « جاثمين » گذشت . و نيز گفتيم تعبيرات مختلفى كه درباره عامل نابودى اين جمعيت آمده است هيچگونه منافاتى با هم ندارند ، مثلا در مورد قوم شعيب ، عامل مرگشان در آيه مورد بحث ، « زلزله » و در آيه 94 سوره هود « صيحه آسمانى » و در 189 سوره شعراء « سايبانى\r\n","description":"","footnote":"","page_name":" 258 ","page_number":258},
  {"content":"\r\nاز ابر كشنده « ذكر شده است ، كه همه به يك موضوع بازمىگردد و آن اينكه يك صاعقه وحشتناك آسمانى كه از درون ابرى تيره و تار برخاسته بود ، شهر آنها را هدف خود قرار داد ، و به دنبال آن ( آن چنان كه خاصيت صاعقه‌هاى عظيم است ) زمينلرزه شديدى توليد شد و همه چيز آنها را درهم كوبيد .\r\nسپس ابعاد وحشتناك اين زلزله عجيب را با اين جمله در آيه بعد تشريح كرده ، مىگويد : « آنها كه شعيب را تكذيب كردند ، آن چنان نابود شدند كه گويا هرگز در اين خانه‌ها سكنى نداشتند » ! ( * ( الَّذِينَ كَذَّبُوا شُعَيْباً كَأَنْ لَمْ يَغْنَوْا فِيهَا ) * ) . ( 1 )\r\nو در پايان آيه مىفرمايد : « آنها كه شعيب را تكذيب كردند ، زيانكار بودند ، نه مؤمنان » ( * ( الَّذِينَ كَذَّبُوا شُعَيْباً كانُوا هُمُ الْخاسِرِينَ ) * ) .\r\nگويا اين دو جمله پاسخى است به گفته‌هاى مخالفان شعيب ، زيرا آنها تهديد كرده بودند كه در صورت عدم بازگشت به آئين سابق ، او و پيروانش را بيرون خواهند كرد ، قرآن مىگويد خداوند آن چنان آنها را نابود كرد كه گويى هرگز در آنجا سكونت نداشتند ، تا چه رسد به اينكه بخواهند ديگران را بيرون كنند .\r\nو نيز در مقابل آنها كه مىگفتند پيروى شعيب ، باعث خسران است قرآن مىگويد سرانجام كار ، نشان داد كه مخالفت با شعيب عامل اصلى زيانكارى بود .\r\n\r\n","description":"","footnote":"\r\n( 1 ) « يغنوا » از ماده « غنى » به معنى « اقامت در مكانى » است ، و همانطور كه طبرسى در مجمع البيان مىگويد بعيد نيست از مفهوم اصلى « غنى » به معنى بىنيازى گرفته شده باشد زيرا كسى كه منزل آماده اى داشته باشد از منزلگاه ديگر بىنياز مىگردد .\r\n","page_name":" 259 ","page_number":259},
  {"content":"\r\nو در آخرين آيه مورد بحث ، آخرين گفتار شعيب را مىخوانيم كه « او از قوم گنهكار روى برگردانيد و گفت : من رسالات پروردگارم را ابلاغ كردم ، و به مقدار كافى نصيحت نمودم و از هيچگونه خيرخواهى فروگذار نكردم » ( * ( فَتَوَلَّى عَنْهُمْ وَقالَ يا قَوْمِ لَقَدْ أَبْلَغْتُكُمْ رِسالاتِ رَبِّي وَنَصَحْتُ لَكُمْ ) * ) .\r\n« با اين حال تاسفى به حال اين جمعيت كافر نمىخورم » ، زيرا آخرين تلاش و كوشش براى هدايت آنها به عمل آمد ولى در برابر حق سر تسليم فرود نياوردند ، و مىبايست چنين سرنوشت شومى را داشته باشند ( * ( فَكَيْفَ آسى عَلى قَوْمٍ كافِرِينَ ) * ) .\r\nآيا اين جمله را شعيب بعد از نابودى آنها گفت يا قبل از آن ، هر دو احتمال امكان دارد ، ممكن است قبل از نابودى گفته باشد ، ولى به هنگام شرح ماجرا بعد از آن ذكر شده باشد .\r\nولى با توجه به آخرين جمله كه مىگويد : سرنوشت دردناك اين قوم كافر ، هيچ جاى تاسف نيست ، بيشتر به نظر مىرسد كه اين جمله را بعد از نزول عذاب گفته باشد ، و همانطور كه در ذيل آيه 79 همين سوره نيز اشاره كرديم اين گونه تعبيرات در برابر مردگان بسيار گفته مىشود ( شواهد آن را نيز در همانجا ذكر كرديم ) .\r\n","description":"","footnote":"","page_name":" 260 ","page_number":260},
  {"content":"\r\n\r\n[ سوره الأعراف ‹ 7 › : آيات 94 تا 95 
  ]\r\nوَ ما أَرْسَلْنا فِي قَرْيَةٍ مِنْ نَبِيٍّ إِلَّا أَخَذْنا أَهْلَها بِالْبَأْساءِ وَالضَّرَّاءِ لَعَلَّهُمْ يَضَّرَّعُونَ ‹ 94 › ثُمَّ بَدَّلْنا مَكانَ السَّيِّئَةِ الْحَسَنَةَ حَتَّى عَفَوْا وَقالُوا قَدْ مَسَّ آباءَنَا الضَّرَّاءُ وَالسَّرَّاءُ فَأَخَذْناهُمْ بَغْتَةً وَهُمْ لا يَشْعُرُونَ ‹ 95 ›\r\n\r\nترجمه :\r\n94 - ما در هيچ شهر و آبادى پيامبرى نفرستاديم مگر اينكه اهل آن را به ناراحتيها و خسارتها گرفتار ساختيم شايد ( به خود آيند و به سوى خدا ) بازگردند .\r\n95 - سپس ( هنگامى كه اين هشدارها در آنها اثر نگذاشت ) نيكى ( و فراوانى نعمت و رفاه ) به جاى بدى ( و ناراحتى و گرفتارى ) قرار داديم آن چنان كه فزونى گرفتند ( و همه گونه نعمت و بركت يافتند و مغرور شدند ) و گفتند ( تنها ما نبوديم كه گرفتار اين مشكلات شديم ) به پدران ما نيز ناراحتيهاى جسمى و مالى رسيد چون چنين شد آنها را ناگهان به اعمالشان گرفتيم ( و مجازات كرديم ) .\r\n\r\nتفسير : اگر هشدارها موثر نيفتد\r\nاين آيات كه بعد از ذكر سرگذشت جمعى از پيامبران بزرگ مانند نوح و هود و صالح و لوط و شعيب ، و پيش از پرداختن به سرگذشت موسى بن عمران آمده ، اشاره به چند اصل كلى است كه در همه ماجراها حكومت مىكند ، اصولى كه اگر در آن بينديشيم پرده از روى حقايقى پر ارزش كه تماس با زندگى همه ما دارد برخواهد داشت .\r\nنخست مىگويد : « ما در هيچ شهر و آبادى ، پيامبرى نفرستاديم مگر\r\n","description":"","footnote":"","page_name":" 261 ","page_number":261},
  {"content":"\r\nاينكه مردمش را گرفتار ناراحتيها و بلاها ساختيم ، تا كمى به خود آيند و دست از طغيان و سركشى بردارند و به سوى آن كس كه همه نعمتها از وجودش سرچشمه مىگيرد بازگردند « ( * ( وَما أَرْسَلْنا فِي قَرْيَةٍ مِنْ نَبِيٍّ إِلَّا أَخَذْنا أَهْلَها بِالْبَأْساءِ وَالضَّرَّاءِ لَعَلَّهُمْ يَضَّرَّعُونَ ) * ) .\r\nو اين به خاطر آن است كه مردم تا در ناز و نعمتند كمتر گوش شنوا و آمادگى براى پذيرش حق دارند اما هنگامى كه در تنگناى مشكلات قرار مىگيرند و نور فطرت و توحيد آشكارتر مىگردد ، بى اختيار به ياد خدا مىافتند و دلهايشان آماده پذيرش مىگردد ، ولى اين بيدارى كه در همه يكسان است در بسيارى از افراد زودگذر و ناپايدار است و به مجرد بر طرف شدن مشكلات بار ديگر در خواب غفلت فرو مىروند ولى براى جمعى نقطه عطفى در زندگى محسوب مىشود و براى هميشه ، به سوى حق باز مىگردند ، و اقوامى كه در آيات گذشته از آنها سخن گفته شد ، جزء دسته اول بودند ! لذا در آيه بعد مىگويد : هنگامى كه آنها در زير ضربات حوادث و فشار مشكلات تغيير مسير ندادند و هم چنان در گمراهى خود باقى ماندند ، ما مشكلات را از آنها برداشتيم و به جاى آن گشايش و نعمت قرار داديم ، تا آنجا كه بار ديگر زندگانى آنها رونق گرفت و كمبودها به فزونى تبديل شد و مال و نفرات آنها فراوان گرديد ( * ( ثُمَّ بَدَّلْنا مَكانَ السَّيِّئَةِ الْحَسَنَةَ حَتَّى عَفَوْا ) * ) .\r\n« عفوا » از ماده « عفو » است كه گاهى به معنى كثرت و زيادى آمده و گاهى به معنى ترك كردن و اعراض نمودن و گاهى نيز به معنى محو آثار چيزى كردن ، ولى بعيد نيست كه ريشه همه آنها همان ترك كردن بوده باشد ، منتها گاهى چيزى را به حال خود رها مىكنند تا ريشه بدواند و توالد و تناسل كند و افزايش يابد ،\r\n","description":"","footnote":"","page_name":" 262 ","page_number":262},
  {"content":"\r\nو گاهى رها مىكنند تا تدريجا محو و نابود گردد ، از اين جهت به معنى افزايش و يا نابودى نيز آمده است .\r\nدر آيه مورد بحث نيز مفسران سه احتمال داده‌اند .\r\nنخست اينكه ما به آنها امكانات داديم تا « افزايش » يابند و آنچه را كه در دوران سختى از نفرات و ثروتها از دست داده بودند بيابند .\r\nديگر اينكه ما آن چنان به آنها نعمت داديم كه مغرور شدند ، و خدا را فراموش كردند و شكر او را « ترك » گفتند .\r\nديگر اينكه ما به آنها نعمت داديم تا بوسيله آن آثار دوران نكبت را « محو » كردند و از بين بردند .\r\nالبته اين تفاسير گرچه مفهومش با هم متفاوت است ولى از نظر نتيجه چندان با هم تفاوت ندارد .\r\nسپس اضافه مىكند به هنگام بر طرف شدن مشكلات ، به جاى اينكه به اين حقيقت توجه كنند كه « نعمت » و « نقمت » به دست خدا است و رو به سوى او آورند ، براى اغفال خود به اين منطق متشبث شدند ، كه اگر براى ما مصائب و گرفتاريهايى پيش آمد ، چيز تازه اى نيست « پدران ما نيز گرفتار چنين مصائب و مشكلاتى شدند » دنيا فراز و نشيب دارد و براى هر كس دوران راحتى و سختى بوده است ، سختيها امواجى ناپايدار و زودگذرند ( * ( وَقالُوا قَدْ مَسَّ آباءَنَا الضَّرَّاءُ وَالسَّرَّاءُ ) * ) .\r\nدر پايان ، قرآن مىگويد : هنگامى كه كار به اينجا رسيد و از عوامل تربيت كمترين بهره اى نگرفتند ، بلكه بر غرور خود افزودند ، « ناگاه آنها را به مجازات خود گرفتيم ، در حالى كه آنها هيچ خبر نداشتند و غافلگير شدند » و به همين جهت مجازات براى آنها ، سخت دردناك بود ( * ( فَأَخَذْناهُمْ بَغْتَةً وَهُمْ لا يَشْعُرُونَ ) * ) .\r\n","description":"","footnote":"","page_name":" 263 ","page_number":263},
  {"content":"\r\n\r\n[ سوره الأعراف ‹ 7 › : آيات 96 تا 100 
  ]\r\nوَ لَوْ أَنَّ أَهْلَ الْقُرى آمَنُوا وَاتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَالأَرْضِ وَلكِنْ كَذَّبُوا فَأَخَذْناهُمْ بِما كانُوا يَكْسِبُونَ ‹ 96 › أَ فَأَمِنَ أَهْلُ الْقُرى أَنْ يَأْتِيَهُمْ بَأْسُنا بَياتاً وَهُمْ نائِمُونَ ‹ 97 › أَ وَأَمِنَ أَهْلُ الْقُرى أَنْ يَأْتِيَهُمْ بَأْسُنا ضُحًى وَهُمْ يَلْعَبُونَ ‹ 98 › أَ فَأَمِنُوا مَكْرَ اللَّه فَلا يَأْمَنُ مَكْرَ اللَّه إِلَّا الْقَوْمُ الْخاسِرُونَ ‹ 99 › أَ وَلَمْ يَهْدِ لِلَّذِينَ يَرِثُونَ الأَرْضَ مِنْ بَعْدِ أَهْلِها أَنْ لَوْ نَشاءُ أَصَبْناهُمْ بِذُنُوبِهِمْ وَنَطْبَعُ عَلى قُلُوبِهِمْ فَهُمْ لا يَسْمَعُونَ ‹ 100 ›\r\n\r\nترجمه :\r\n96 - و اگر مردمى كه در شهرها و آباديها زندگى دارند ايمان بياورند و تقوى پيشه كنند بركات آسمان و زمين را بر آنها مىگشائيم ولى ( آنها حقايق را ) تكذيب كردند ما هم آنان را به كيفر اعمالشان مجازات كرديم .\r\n97 - آيا اهل اين آباديها از اين ايمن هستند كه عذاب ما شبانه به سراغ آنها بيايد در حالى كه در خواب باشند ؟\r\n98 - آيا اهل آباديها از اين ايمنند كه عذاب ما ، روز به سراغشان بيايد در حالى كه سرگرم بازى هستند ؟\r\n99 - آيا آنها از مكر الهى غافلند در حالى كه از مكر ( و مجازات ) خدا جز زيانكاران ايمن نخواهند بود .\r\n100 - آيا كسانى كه وارث روى زمين بعد از صاحبان قبلى آن مىشوند عبرت نمىگيرند\r\n","description":"","footnote":"","page_name":" 264 ","page_number":264},
  {"content":"\r\nكه اگر بخواهيم آنها را نيز به گناهانشان هلاك مىكنيم و بر دلهايشان مهر مىنهيم تا ( صداى حق را ) نشنوند .\r\n\r\nتفسير : عمران و آبادى در سايه ايمان و تقوى\r\nدر آيات گذشته سرگذشت اقوامى همچون قوم هود و صالح و شعيب و نوح و لوط بطور اجمال مورد بحث واقع شد ، گرچه خود آن آيات به اندازه كافى براى بيان نتائج عبرتانگيز اين سرگذشتها كافى بود ، ولى در آيات مورد بحث به صورت گوياتر ، نتيجه گيرى كرده ، مىگويد : « اگر مردمى كه در اين آباديها و نقاط ديگر روى زمين زندگى داشته و دارند ، به جاى طغيان و سركشى و تكذيب آيات پروردگار و ظلم و فساد ، ايمان مىآوردند ، و در پرتو آن تقوا و پرهيزكارى پيشه مىكردند ، نه تنها مورد خشم پروردگار و مجازات الهى واقع نمىشدند ، بلكه درهاى بركات آسمان و زمين را به روى آنها مىگشوديم » ( * ( وَلَوْ أَنَّ أَهْلَ الْقُرى آمَنُوا وَاتَّقَوْا لَفَتَحْنا عَلَيْهِمْ بَرَكاتٍ مِنَ السَّماءِ وَالأَرْضِ ) * ) .\r\nولى متاسفانه آنها صراط مستقيم كه راه سعادت و خوشبختى و رفاه و امنيت بود رها ساختند ، « و پيامبران خدا را تكذيب كردند ، و برنامه‌هاى اصلاحى آنها را زير پا گذاشتند ، ما هم به جرم اعمالشان ، آنها را كيفر داديم » ( * ( وَلكِنْ كَذَّبُوا فَأَخَذْناهُمْ بِما كانُوا يَكْسِبُونَ ) * ) .\r\n\r\nدر اينجا به چند موضوع بايد توجه كرد :\r\n\r\n[ 1 - « بركات زمين و آسمان » 
  ]\r\n1 - در اينكه منظور از « بركات » زمين و آسمان ، چيست در ميان مفسران گفتگو است : بعضى آن را به نزول باران و روئيدن گياهان تفسير كرده‌اند ، و\r\n","description":"","footnote":"","page_name":" 265 ","page_number":265},
  {"content":"\r\nبعضى به اجابت دعا و حل مشكلات زندگى ، ولى اين احتمال نيز وجود دارد كه منظور از بركات آسمانى ، بركات معنوى و منظور از بركات زمينى بركات مادى بوده باشد ، اما با توجه به آيات گذشته تفسير اول از همه مناسبتر است ، زيرا :\r\nدر آيات گذشته كه مجازاتهاى شديد مجرمان و طغيانگران را شرح مىداد ، گاهى اشاره به فرود آمدن سيلاب از آسمان ، و طغيان چشمه‌ها از زمين ( همانند طوفان نوح ) و گاهى اشاره به صاعقه‌ها و صيحه‌هاى آسمانى ، و گاهى زلزله‌هاى وحشتناك زمينى شده بود ، در آيه مورد بحث اين حقيقت مطرح است كه اين مجازاتها واكنش اعمال خود آنها بود و گرنه اگر انسان پاك و با ايمان باشد به جاى اينكه عذاب از آسمان و زمين فرا رسد ، بركات خدا از آسمان و زمين بر او مىبارد ، اين انسان است كه بركات را تبديل به بلاها مىكند .\r\n\r\n[ 2 - معنى « بركات » 
  ]\r\n2 - « بركات » جمع « بركت » است و همانطور كه سابقا گفتيم ، اين كلمه در اصل به معنى « ثبات » و استقرار چيزى است و به هر نعمت و موهبتى كه پايدار بماند اطلاق مىگردد ، در برابر موجودات بىبركت كه زود فانى و نابود و بى اثر مىشوند .\r\nقابل توجه اينكه ايمان و تقوا نه تنها سبب نزول بركات الهى مىشود ، بلكه باعث مىگردد كه آنچه در اختيار انسان قرار گرفته در مصارف مورد نياز به كار گرفته شود ، فى المثل امروز ملاحظه مىكنيم قسمت بسيار مهمى از نيروهاى انسانى و منابع اقتصادى در مسير « مسابقه تسليحاتى » و ساختن سلاحهاى نابود كننده صرف مىگردد ، اينها مواهبى هستند فاقد هر گونه بركت ، به زودى از ميان مىروند و نه تنها نتيجه اى نخواهند داشت ، ويرانى هم ببار مىآورند ، ولى اگر جوامع انسانى ايمان و تقوا داشته باشند اين مواهب الهى به شكل ديگرى در ميان آنها در مىآيد و طبعا آثار آن باقى و برقرار خواهد ماند و مصداق كلمه بركات\r\n","description":"","footnote":"","page_name":" 266 ","page_number":266},
  {"content":"\r\nخواهند بود .\r\n\r\n[ 3 - « اخذ » به معنى چيست ؟ 
  ]\r\n3 - در آيه فوق كلمه « اخذ » كه به معنى گرفتن است در مفهوم مجازات و كيفر دادن به كار رفته ، و اين در حقيقت به خاطر آن است كه معمولا كسى را كه مىخواهند مجازات كنند نخست مىگيرند و او را با وسائلى مىبندند كه هيچگونه قدرت فرار نداشته باشد ، سپس او را كيفر مىدهند .\r\n\r\n[ 4 - مفهوم وسيع آيه 
  ]\r\n4 - گر چه آيه شريفه مورد بحث ، ناظر به وضع اقوام پيشين است ولى مسلما مفهوم آن يك مفهوم وسيع و عمومى و دائمى است و انحصار به هيچ قوم و ملتى ندارد و اين يك سنت الهى است كه افراد بىايمان و آلوده و فاسد گرفتار انواع واكنشها در همين زندگى دنياى خود خواهند شد ، گاهى بلاهاى آسمان و زمين بر سر آنها مىبارد ، و گاهى آتش جنگهاى جهانى يا منطقه اى سرمايه‌هاى آنها را در كام خود فرو مىگيرد ، و گاهى ناامنىهاى جسمانى و روانى آنها را تحت فشار قرار مىدهد ، و به تعبير قرآن ، اين وابسته به « كسب و اكتساب » و اعمالى است كه خود انسان انجام مىدهد ، فيض خدا محدود و ممنوع نيست ، همانطور كه مجازات او اختصاص به قوم و ملت معينى ندارد !\r\n\r\nچرا ملل فاقد ايمان زندگى مرفه دارند ؟\r\nاز آنچه در بالا گفتيم پاسخ يك سؤال كه زياد در ميان جمعى مورد بحث و گفتگو است روشن مىگردد و آن اينكه اگر ايمان و تقوا ، موجب نزول انواع بركات الهى است و نقطه مقابل آن باعث سلب بركات است چرا مشاهده مىكنيم ملتهاى\r\n","description":"","footnote":"","page_name":" 267 ","page_number":267},
  {"content":"\r\nبىايمانى را كه غرق ناز و نعمتند ، در حالى كه جمعى از افراد با ايمان به سختى روزگار مىگذرانند ؟ ! پاسخ اين سؤال با توجه به دو نكته روشن مىگردد :\r\n1 - اينكه تصور مىشود ملتهاى فاقد ايمان و پرهيزگارى غرق در ناز و نعمتند ، اشتباه بزرگى است كه از اشتباه ديگرى يعنى ثروت را دليل بر خوشبختى گرفتن سرچشمه مىگيرد .\r\nمعمولا مردم اين طور فكر مىكنند كه هر ملتى صنايعش پيشرفته تر و ثروتش بيشتر باشد خوشبختر است در حالى كه اگر به درون اين جوامع نفوذ كنيم و دردهاى جانكاهى كه روح و جسم آنها را درهم مىكوبد از نزديك ببينيم قبول خواهيم كرد كه بسيارى از آنها از بيچاره ترين مردم روى زمين هستند ، بگذريم از اينكه همان پيشرفت نسبى ، نتيجه به كار بستن اصولى همانند كوشش و تلاش و نظم و حس مسئوليت است كه در متن تعليمات انبيا قرار دارد .\r\nدر همين ايام كه اين قسمت از تفسير را مىنويسيم ، اين خبر در جرائد منتشر شد كه در « نيويورك » يعنى يكى از ثروتمندترين و پيشرفته ترين نقاط دنياى مادى ، بر اثر خاموشى ناگهانى برق صحنه عجيبى به وجود آمد ، يعنى بسيارى از مردم به مغازه‌ها حمله بردند و هستى آنها را غارت كردند ، تا آنجا كه سه هزار نفر از غارتگران بوسيله پليس بازداشت شدند .\r\nمسلما تعداد غارتگران واقعى چندين برابر اين عدد بوده و تنها اين عده بودند كه نتوانستند به موقع فرار كنند ، و نيز مسلم است كه آنها غارتگران حرفه اى نبوده‌اند كه نفرات خود را براى چنان حمله عمومى از قبل آماده كرده باشند ، زيرا حادثه يك حادثه ناگهانى بود .\r\nبنا بر اين چنين نتيجه مىگيريم كه با يك خاموشى برق ، دهها هزار نفر از مردم يك شهر ثروتمند و به اصطلاح پيشرفته تبديل به « غارتگر » شدند ، اين نه\r\n","description":"","footnote":"","page_name":" 268 ","page_number":268},
  {"content":"\r\nتنها دليل بر انحطاط اخلاقى يك ملت است بلكه دليل بر ناامنى شديد اجتماعى نيز مىباشد .\r\nخبر ديگرى كه در جرائد بود اين خبر را تكميل كرد و آن اينكه يكى از شخصيتهاى معروف كه در همين ايام در نيويورك در يكى از هتلهاى مشهور چندين ده طبقه اى نيويورك سكونت داشت مىگويد : قطع برق ، سبب شد كه راه رفتن در راهروهاى هتل به صورت كار خطرناكى درآيد ، به طورى كه متصديان هتل اجازه نمىدادند كسى تنها از راهروها بگذرد و به اطاق خود برسد مبادا گرفتار غارتگران گردد ، لذا مسافران را در اكيپهاى ده نفرى يا بيشتر ، با مامورين مسلح به اطاقهاى خود مىفرستادند ! ، شخص مزبور اضافه مىكند كه تا گرسنگى شديد به او فشار نمىآورده جرئت نداشته است از اطاق خويش خارج گردد ! اما همين خاموشى برق در كشورهاى عقب مانده شرقى هرگز چنين مشكلاتى را به وجود نمىآورده و اين نشان مىدهد كه آنها در عين ثروت و پيشرفت صنايع كمترين امنيت در محيط خودشان ندارند ، از اين گذشته ناظران عينى مىگويند آدمكشى در آن محيطها همانند نوشيدن يك جرعه آب است ، به همين آسانى .\r\nو مىدانيم اگر تمام دنيا را به كسى بدهند و در چنين شرائطى زندگى كند ، از بيچاره ترين مردم جهان خواهد بود ، تازه مشكل امنيت تنها يكى از مشكلات آنها است ، نابسامانيهاى فراوان اجتماعى ديگرى دارند كه آنها نيز به نوبه خود بسيار دردناكند ، با توجه به اين حقايق ثروت را نبايد با خوشبختى اشتباه كرد .\r\n2 - اما اينكه گفته مىشود چرا جوامعى كه داراى ايمان و پرهيزگارى هستند عقب مانده‌اند اگر منظور از ايمان و پرهيزگارى تنها ادعاى اسلام و ادعاى پايبند بودن به اصول تعليمات انبياء بوده باشد ، قبول داريم چنين افرادى عقب مانده‌اند ، ولى مىدانيم حقيقت ايمان و پرهيزگارى چيزى جز نفوذ آن در تمام اعمال و همه شئون زندگى نيست ، و اين امرى است كه با ادعا تامين نمىگردد .\r\n","description":"","footnote":"","page_name":" 269 ","page_number":269},
  {"content":"\r\nبا نهايت تاسف امروز اصول تعليمات اسلام و پيامبران خدا در بسيارى از جوامع اسلامى متروك يا نيمه متروك مانده است و چهره اين جوامع چهره مسلمانان راستين نيست .\r\nاسلام دعوت به پاكى و درستكارى و امانت و تلاش و كوشش مىكند كو آن امانت و تلاش ؟ اسلام دعوت به علم و دانش و آگاهى و بيدارى مىكند كو آن علم و آگاهى سرشار ؟ اسلام دعوت به اتحاد و فشردگى صفوف و فداكارى مىكند ، آيا براستى اين اصل به طور كامل در جوامع اسلامى امروز حكمفرما است و با اين حال عقب مانده‌اند ؟ ! بنا بر اين بايد اعتراف كرد اسلام چيزى است و ما مسلمانان چيز ديگر .\r\nدر آيات بعد به عنوان تاكيد بيشتر روى عموميت اين حكم و اينكه قانون فوق مخصوص اقوام پيشين نبوده بلكه امروز و آينده را نيز در بر مىگيرد ، مىگويد :\r\n« آيا مجرمانى كه در نقاط مختلف آباد روى زمين زندگى مىكنند ، خود را از مجازاتهاى الهى در امان مىدانند كه شب هنگام در موقعى كه در خواب خوش آرميده‌اند ( به صورت صاعقه‌ها و زلزله‌ها و مانند آن ) بر آنها فرو ريزد » ( * ( أَ فَأَمِنَ أَهْلُ الْقُرى أَنْ يَأْتِيَهُمْ بَأْسُنا بَياتاً وَهُمْ نائِمُونَ ) * ) .\r\n« و يا اينكه به هنگام روز در موقعى كه غرق انواع بازيها و سرگرمىها هستند دامان آنها را بگيرد » ( * ( أَ وَأَمِنَ أَهْلُ الْقُرى أَنْ يَأْتِيَهُمْ بَأْسُنا ضُحًى وَهُمْ يَلْعَبُونَ ) * ) .\r\nيعنى آنها در همه حال در روز و شب ، در خواب و بيدارى ، در ساعات خوشى و ناخوشى همه در دست قدرت خدا قرار دارند ، و با يك فرمان مىتواند همه\r\n","description":"","footnote":"","page_name":" 270 ","page_number":270},
  {"content":"\r\nزندگانى آنها را درهم بپيچد ، بدون اينكه كمترين نيازى به مقدمه چينى و فراهم ساختن اسباب قبلى و گذشت زمان داشته باشد ، آرى تنها در يك لحظه و بدون هيچ مقدمه ممكن است انواع بلاها بر سر اين انسان بىخبر فرود آيد .\r\nعجيب اين است با تمام پيشرفتى كه بشر امروز در صنايع و تكنولوژى كرده و با وجود اينكه نيروهاى مختلف جهان طبيعت را مسخر خويش ساخته ، در برابر اين گونه حوادث به همان اندازه ضعيف و ناتوان و بىدفاع است كه انسانهاى گذشته بودند ، يعنى در برابر زلزله‌ها و صاعقه‌ها و مانند آن كمترين تفاوتى در حال او حتى نسبت به انسانهاى پيش از تاريخ پيدا نشده است ، و اين نشانه نهايت ضعف و ناتوانى انسان در عين قدرتمندى و توانايى او است ، اين واقعيتى است كه بايد هميشه مد نظر همه باشد .\r\nدر آيه بعد باز به شكل ديگرى و به بيان تازه اى اين حقيقت را تاكيد مىكند و مىگويد : « آيا اين مجرمان از مكر الهى ايمنند ؟ در حالى كه هيچكس جز زيانكاران خود را از مكر او در امان نمىدانند » ( * ( أَ فَأَمِنُوا مَكْرَ اللَّه فَلا يَأْمَنُ مَكْرَ اللَّه إِلَّا الْقَوْمُ الْخاسِرُونَ ) * ) .\r\nهمانطور كه در ذيل آيه 54 سوره آل عمران گفتيم « مكر » در لغت عرب با آنچه كه در فارسى امروز از آن مىفهميم تفاوت بسيار دارد ، در فارسى امروز مكر به معنى نقشه‌هاى شيطانى و زيانبخش به كار مىرود ، در حالى كه در ريشه اصلى لغت عرب ، « مكر » به معنى هر نوع چاره انديشى براى بازگرداندن كسى از هدفش مىباشد ، اعم از اينكه به حق باشد يا به باطل ، و معمولا در مفهوم اين لغت يك نوع نفوذ تدريجى افتاده است .\r\nبنا بر اين منظور از مكر الهى آن است كه خداوند ، مجرمان را با نقشه‌هاى قاطع و شكستناپذير بدون اختيار خودشان از زندگانى مرفه و هدفهاى خوشگذرانى باز مىدارد ، و اين اشاره به همان كيفرها و بلاهاى ناگهانى و بيچاره كننده است .\r\n","description":"","footnote":"","page_name":" 271 ","page_number":271},
  {"content":"\r\n\r\nپاسخ به يك سؤال\r\nجمله اى كه در آخر آيه فوق بود ، مىگويد : هيچكس جز زيانكاران خود را از مكر و مجازات الهى در امان نمىبيند ، اكنون اين سؤال پيش مىآيد كه آيا اين جمله پيامبران و پيشوايان بزرگ و « صالحان » را نيز شامل مىشود ؟\r\nبعضى چنين پنداشته‌اند كه آنها از اين حكم خارجند و آيه فوق مخصوص به مجرمان است ، ولى ظاهر اين است كه اين يك حكم عمومى است و همه را فرا مىگيرد زيرا حتى پيامبران و امامان نيز همواره مراقب اعمال خويش بوده‌اند مبادا كمترين لغزشى از آنها سر بزند ، زيرا مىدانيم مقام معصوم بودن ، مفهومش اين نيست كه انجام كار خلاف براى آنها محال است ، بلكه آنها با نيروى اراده و ايمان ، و با استفاده از اختيار خود و مددهاى الهى ، در برابر خطاها و لغزشها مصونيت دارند ، آنها حتى از ترك اولى مىترسيدند ، و از اينكه مسئوليتهاى سنگين خود را به انجام نرسانند بيمناك بودند ، لذا در سوره انعام آيه 15 درباره پيامبر اسلام ص مىخوانيم قُلْ إِنِّي أَخافُ إِنْ عَصَيْتُ رَبِّي عَذابَ يَوْمٍ عَظِيمٍ : « بگو من مىترسم اگر نافرمانى پروردگارم كنم ، گرفتار عذاب روز بزرگى شوم » .\r\nرواياتى كه در تفسير آيه فوق نقل شده نيز آنچه را گفتيم تاييد مىكند ، صفوان جمال مىگويد : پشت سر امام صادق ع نماز مىخواندم ، ديدم مىفرمود\r\nاللهم لا تؤمنى مكرك - ثم جهر - فقال * ( فَلا يَأْمَنُ مَكْرَ اللَّه إِلَّا الْقَوْمُ الْخاسِرُونَ ) *\r\n« پروردگارا مرا از مكر خود ايمن مساز » سپس آشكارتر اين قسمت از آيه را تلاوت فرمود * ( فَلا يَأْمَنُ مَكْرَ اللَّه إِلَّا الْقَوْمُ الْخاسِرُونَ ) * .\r\nدر نهج البلاغه نيز مىخوانيم لا تامنن على خير هذه الامة عذاب اللَّه لقول اللَّه سبحانه * ( فَلا يَأْمَنُ مَكْرَ اللَّه إِلَّا الْقَوْمُ الْخاسِرُونَ ) * : « حتى بر نيكان اين امت از كيفر الهى ايمن مباش زيرا خداوند مىفرمايد * ( فَلا يَأْمَنُ مَكْرَ اللَّه إِلَّا الْقَوْمُ\r\n","description":"","footnote":"","page_name":" 272 ","page_number":272},
  {"content":"\r\n* ( الْخاسِرُونَ ) * » ( 1 ) .\r\nدر حقيقت ايمن نبودن از مكر الهى به معنى ترس از مسئوليتها و خوف از كوتاهى در انجام وظائف است ، كه همواره بايد اين « ترس » با « اميد » به رحمت او به طور مساوى در دلهاى افراد با ايمان باشد و موازنه اين دو است كه سرچشمه هر گونه حركت و فعاليت مثبت مىباشد و همان چيزى است كه در تعبير روايات به عنوان « خوف » و « رجا » از آنها ياد شده است ، و تصريح شده كه افراد با ايمان همواره در ميان اين دو قرار دارند ، ولى مجرمان زيانكار آن چنان كيفرهاى الهى را فراموش كرده‌اند كه خود را در نهايت امنيت مىبينند .\r\nدر آيه بعد بار ديگر براى بيدار ساختن انديشه‌هاى خفته اقوام موجود و توجه دادن آنان به درسهاى عبرتى كه در زندگى پيشينيان بوده است مىگويد :\r\n« آيا كسانى كه وارث سرزمين گذشتگان هستند و اقوامى كه به جاى آنها قرار گرفته‌اند ، از مطالعه حال پيشينيان متنبه نشدند ؟ و اگر ما بخواهيم مىتوانيم آنها را نيز به خاطر گناهانشان هلاك كنيم ، و به همان سرنوشت مجرمان گذشته گرفتار سازيم » ( * ( أَ وَلَمْ يَهْدِ لِلَّذِينَ يَرِثُونَ الأَرْضَ مِنْ بَعْدِ أَهْلِها أَنْ لَوْ نَشاءُ أَصَبْناهُمْ بِذُنُوبِهِمْ ) * ) .\r\nو نيز « مىتوانيم آنها را زنده بگذاريم ، و به خاطر غوطه ور شدن در گناه و فساد ، درك و شعور و حس تشخيص را از آنها بگيريم ، آن چنان كه هيچ حقيقتى را نشنوند و هيچ اندرزى را نپذيرند و در زندگى حيران و سرگردان شوند » ( * ( وَنَطْبَعُ عَلى قُلُوبِهِمْ فَهُمْ لا يَسْمَعُونَ ) * ) .\r\nدر اينكه چگونه خداوند حس تشخيص را از اين دسته مجرمان مىگيرد\r\n\r\n","description":"","footnote":"\r\n( 1 ) كلمات قصار جمله 377 .\r\n","page_name":" 273 ","page_number":273},
  {"content":"\r\nدر جلد اول تفسير نمونه صفحه 53 ذيل آيه 7 سوره بقره توضيح بيشترى مطالعه خواهيد كرد .\r\n\r\n[ سوره الأعراف ‹ 7 › : آيات 101 تا 102 
  ]\r\nتِلْكَ الْقُرى نَقُصُّ عَلَيْكَ مِنْ أَنْبائِها وَلَقَدْ جاءَتْهُمْ رُسُلُهُمْ بِالْبَيِّناتِ فَما كانُوا لِيُؤْمِنُوا بِما كَذَّبُوا مِنْ قَبْلُ كَذلِكَ يَطْبَعُ اللَّه عَلى قُلُوبِ الْكافِرِينَ ‹ 101 › وَما وَجَدْنا لأَكْثَرِهِمْ مِنْ عَهْدٍ وَإِنْ وَجَدْنا أَكْثَرَهُمْ لَفاسِقِينَ ‹ 102 ›\r\n\r\nترجمه :\r\n101 - اينها آباديهايى است كه اخبار آن را براى تو شرح مىدهيم آنها ( چنان لجوج بودند كه ) به آنچه قبلا تكذيب كرده بودند ايمان نمىآوردند اينچنين خداوند بر دلهاى كافران مهر مىنهد ( و بر اثر لجاجت و ادامه گناه حس تشخيص را از آنها سلب مىكند ) .\r\n102 - و اكثر آنها را بر سر پيمان خود نديديم و اكثر آنها را فاسق و گنهكار يافتيم .\r\n\r\nتفسير :\r\nدر اين دو آيه باز هم تكيه ، روى عبرتهايى است كه از بيان سرگذشتهاى اقوام پيشين گرفته مىشود ، ولى روى سخن در اينجا به پيامبر ص است اگر چه در واقع هدف همه هستند نخست مىگويد : « اينها آباديها و شهرها و اقوامى هستند كه اخبار و سرگذشت آنها را براى تو بيان مىكنيم » ( * ( تِلْكَ الْقُرى نَقُصُّ عَلَيْكَ مِنْ أَنْبائِها ) * ) ( 1 ) .\r\n\r\n","description":"","footnote":"\r\n( 1 ) نقص از ماده قص مىباشد كه ذيل آيه 7 همين سوره شرح آن گذشت .\r\n","page_name":" 274 ","page_number":274},
  {"content":"\r\nسپس مىگويد : چنان نبود كه آنها بدون اتمام حجت ، هلاك و نابود شوند ، بلكه « به طور مسلم پيامبرانشان با دلائل روشن ، به سراغ آنها آمدند و نهايت تلاش و كوشش را در هدايت آنها كردند » ( * ( وَلَقَدْ جاءَتْهُمْ رُسُلُهُمْ بِالْبَيِّناتِ ) * ) .\r\nاما آنها در برابر تبليغات مستمر ، و دعوت پىگير انبياء مقاومت به خرج دادند و روى حرف خود ايستادند ، و حاضر نبودند آنچه را قبلا تكذيب كردند بپذيرند و به آن ايمان بياورند ( * ( فَما كانُوا لِيُؤْمِنُوا بِما كَذَّبُوا مِنْ قَبْلُ ) * ) .\r\nو از اين جمله استفاده مىشود كه پيامبران الهى بارها براى دعوت و هدايت آنها قيام كردند ، اما آنها چنان روى دنده لجاجت افتاده بودند كه حتى با روشن شدن بسيارى از حقايق حاضر به قبول هيچ حقيقتى نمىشدند .\r\nدر جمله بعد علت اين لجاجت و سرسختى را چنين بيان مىكند : « اين چنين خداوند بر دلهاى كافران نقش بىايمانى و انحراف را ترسيم مىكند و بر قلوبشان مهر مىنهد ( * ( كَذلِكَ يَطْبَعُ اللَّه عَلى قُلُوبِ الْكافِرِينَ ) * ) .\r\nيعنى كسانى كه در مسيرهاى غلط گام برمىدارند ، بر اثر تكرار و ادامه عمل ، انحراف و كفر و ناپاكى آن چنان بر دلهاى آنها نقش مىبندد ، كه همچون نقش سكه ثابت مىماند ( و اتفاقا معنى طبع در اصل لغت ، نيز همين است كه صورتى را بر چيزى همانند سكه نقش كنند ) و اين در حقيقت از قبيل اثر و خاصيت عمل است كه به خداوند نسبت داده شده ، زيرا مسبب تمام اسباب ، و سرچشمه تاثير هر مؤثر بالآخره او است ، او است كه به تكرار عمل ، اين خاصيت را بخشيده كه به صورت « ملكه » در مىآيد .\r\nولى واضح است كه يك چنين گمراهى جنبه اجبارى ندارد بلكه ايجاد كننده اسباب ، خود افراد انسان هستند ، اگر چه تاثير سبب به فرمان پروردگار مىباشد ( دقت كنيد ) .\r\n","description":"","footnote":"","page_name":" 275 ","page_number":275},
  {"content":"\r\nدر آيه بعد ، دو قسمت ديگر از نقطه‌هاى ضعف اخلاقى اين جمعيتها كه سبب گمراهى و نابودى آنها گرديده ، بيان شده است .\r\nنخست مىگويد آنها افرادى پيمانشكن بودند : « و ما براى اكثريت آنها عهد و پيمان ثابتى نيافتيم » ( * ( وَما وَجَدْنا لأَكْثَرِهِمْ مِنْ عَهْدٍ ) * ) .\r\nاين عهد و پيمان ممكن است اشاره به « عهد و پيمان فطرى » باشد كه خداوند به حكم آفرينش و فطرت از همه بندگان خود گرفته است ، زيرا هنگامى كه به آنها عقل و هوش و استعداد داد مفهومش اين بود كه از آنها پيمان گرفته ، چشم و گوش باز كنند ، حقايق را ببينند و بشنوند و در برابر آن تسليم گردند و اين همان است كه در آيات آخر همين سوره ذيل آيه 172 به آن اشاره شده و تحت عنوان « عالم ذر » معروف است كه به خواست خدا شرح آن در ذيل همان آيات خواهد آمد .\r\nو نيز ممكن است اشاره به عهد و پيمانهايى باشد كه پيامبران الهى از مردم مىگرفتند ، بسيارى از مردم آن را مىپذيرفتند و سپس مىشكستند .\r\nو يا اشاره به همه پيمانها اعم از « فطرى » و « تشريعى » بوده باشد .\r\nدر هر صورت روح پيمانشكنى يكى از عوامل مخالفت با پيامبران و اصرار در پوييدن راه كفر و نفاق و گرفتار شدن به عواقب شوم آنها است .\r\nسپس به عامل ديگر اشاره كرده ، مىگويد : « اكثر آنها را فاسد و خارج از اطاعت فرمان يافتيم » ( * ( وَإِنْ وَجَدْنا أَكْثَرَهُمْ لَفاسِقِينَ ) * ) .\r\nيعنى روح تمرد و قانونشكنى و خروج از نظامات آفرينش و قوانين الهى يكى ديگر از عوامل ايستادگى و پافشارى آنها در كفر و بىايمانى بود .\r\nبايد توجه داشت كه ضمير اكثرهم به همه اقوام و جمعيتهاى پيشين باز مىگردد ، و اينكه مىگويد اكثر آنها پيمانشكن و فاسد بودند براى رعايت حال اقليتهايى است كه به انبياى گذشته ايمان آوردند و وفادار ماندند ، هر چند\r\n","description":"","footnote":"","page_name":" 276 ","page_number":276},
  {"content":"\r\nگاهى مؤمنان بقدرى محدود و معدود بودند كه از يك خانواده تجاوز نمىكردند ، ولى روح حقطلبى كه بر سراسر آيات قرآن حكومت دارد ايجاب مىكند كه حتى حق اين يك خانواده و يا افراد معدود رعايت گردد و همه اين اقوام را منحرف و گمراه و پيمانشكن و فاسق معرفى نكند ، و اين موضوع جالبى است كه مكرر در آيات قرآن با آن برخورد مىكنيم .\r\n\r\n[ سوره الأعراف ‹ 7 › : آيات 103 تا 108 
  ]\r\nثُمَّ بَعَثْنا مِنْ بَعْدِهِمْ مُوسى بِآياتِنا إِلى فِرْعَوْنَ وَمَلائِه فَظَلَمُوا بِها فَانْظُرْ كَيْفَ كانَ عاقِبَةُ الْمُفْسِدِينَ ‹ 103 › وَقالَ مُوسى يا فِرْعَوْنُ إِنِّي رَسُولٌ مِنْ رَبِّ الْعالَمِينَ ‹ 104 › حَقِيقٌ عَلى أَنْ لا أَقُولَ عَلَى اللَّه إِلَّا الْحَقَّ قَدْ جِئْتُكُمْ بِبَيِّنَةٍ مِنْ رَبِّكُمْ فَأَرْسِلْ مَعِيَ بَنِي إِسْرائِيلَ ‹ 105 › قالَ إِنْ كُنْتَ جِئْتَ بِآيَةٍ فَأْتِ بِها إِنْ كُنْتَ مِنَ الصَّادِقِينَ ‹ 106 › فَأَلْقى عَصاه فَإِذا هِيَ ثُعْبانٌ مُبِينٌ ‹ 107 ›\r\nوَ نَزَعَ يَدَه فَإِذا هِيَ بَيْضاءُ لِلنَّاظِرِينَ ‹ 108 ›\r\n\r\nترجمه :\r\n103 - سپس به دنبال آنها ( يعنى پيامبران پيشين ) موسى را با آيات خويش به سوى فرعون و اطرافيان او فرستاديم اما آنها ( با عدم پذيرش اين آيات ) بر آن ظلم كردند ببين عاقبت مفسدان به كجا كشيد ؟\r\n104 - و موسى گفت : اى فرعون ! من فرستاده اى از پروردگار جهانيانم .\r\n105 - سزاوار است كه بر خدا جز حق نگويم ، من دليل روشنى از پروردگارتان براى شما\r\n","description":"","footnote":"","page_name":" 277 ","page_number":277},
  {"content":"\r\nآورده‌ام ، بنا بر اين بنى اسرائيل را با من بفرست .\r\n106 - ( فرعون ) گفت اگر نشانه اى آورده اى ارائه بده اگر از راستگويانى .\r\n107 - ناگهان عصاى خود را افكند و اژدهاى آشكارى شد ! 108 - و دست خود را ( از گريبان ) بيرون آورد سفيد ( و درخشان ) براى بينندگان بود !\r\n\r\nتفسير :\r\n\r\nخاطره درگيريهاى موسى و فرعون\r\nبه دنبال سرگذشت جمعى از انبياى بزرگ كه در آيات قبل به طور فشرده بيان شده در اين آيات و آيات فراوان ديگرى كه بعد از آن مىآيد ، داستان موسى بن عمران و سرگذشت درگيريهاى او با فرعون و فرعونيان و سرانجام كار آنها بيان شده است .\r\nو اينكه مىبينيم اين سرگذشت مشروحتر از سرگذشت انبياى ديگر در اين سوره بيان شده ممكن است به خاطر اين باشد كه اولا يهود و پيروان موسى بن عمران در محيط نزول قرآن زياد بوده‌اند و توجيه آنها به سوى اسلام به مراتب لازمتر بود ( 1 ) و ثانيا قيام پيامبر اسلام ص شباهت بيشترى به قيام موسى بن عمران داشت .\r\nدر هر حال علاوه بر اين سوره ، در سوره‌هاى ديگرى مانند بقره ، طه ، شعرا ، نمل ، قصص و سوره‌هاى ديگر به قسمتهاى مختلف اين سرگذشت عبرتانگيز اشاره شده است و اگر آيات هر سوره را جداگانه مورد بررسى قرار دهيم و سپس كنار هم بچينيم خواهيم ديد كه بر خلاف آنچه بعضى تصور مىكنند جنبه تكرار ندارد بلكه در هر سوره به تناسب بحثى كه در آن سوره مطرح بوده به عنوان شاهد به قسمتى از اين سرگذشت پرماجرا اشاره شده است .\r\n\r\n","description":"","footnote":"\r\n( 1 ) درست است كه اين سوره در مكه نازل شده است و مكه كانون يهود نبود ، ولى بدون شك حضور يهود در مدينه و ساير نقاط حجاز اثر وسيعى در محيط مكه نيز مىگذارد .\r\n","page_name":" 278 ","page_number":278},
  {"content":"\r\nضمنا چون كشور مصر وسيعتر و مردم مصر داراى تمدن پيشرفته ترى از قوم نوح و هود و شعيب و مانند آنها بودند ، و مقاومت دستگاه فراعنه به همين نسبت بيشتر بود قيام موسى بن عمران از اهميت بيشترى برخوردار گرديد و نكات عبرتانگيز فراوانترى در بر دارد ، لذا به تناسبهاى مختلف روى فرازهاى گوناگون زندگى موسى و بنى اسرائيل تكيه شده است :\r\nبه طور كلى زندگى اين پيامبر بزرگ يعنى موسى بن عمران را در پنج دوره مىتوان خلاصه كرد :\r\n\r\nدورانهاى پنجگانه زندگى موسى\r\n1 - دوران تولد و حوادثى كه بر او گذشت تا هنگام پرورش او در دامان فرعون .\r\n2 - دوران فرار او از مصر و زندگى او در سرزمين « مدين » در محضر شعيب پيامبر .\r\n3 - دوران بعثت او و سپس درگيريهاى فراوانى كه با فرعون و دستگاه او داشت .\r\n4 - دوران نجات او و بنى اسرائيل از چنگال فرعونيان و حوادثى كه بر آنها در راه و به هنگام ورود در بيت المقدس گذشت .\r\n5 - دوران درگيريهاى موسى با بنى اسرائيل ! و بايد توجه داشت كه در قرآن مجيد در هر سوره از سوره هايى كه اشاره شد به يك يا چند قسمت از اين دورانهاى پنجگانه اشاره شده است از جمله در آيات مورد بحث و دهها آيه ديگر از همين سوره كه خواهد آمد ، تنها اشاره به دورانهاى بعد از بعثت موسى بن عمران و رسالت او شده است ، به همين دليل ما بحثهاى مربوط به دورانهاى قبل را به تفسير آيات مربوط به همان قسمت در سوره‌هاى ديگر مخصوصا سوره قصص واگذار مىكنيم .\r\n","description":"","footnote":"","page_name":" 279 ","page_number":279},
  {"content":"\r\nدر نخستين آيه مورد بحث مىفرمايد : « بعد از اقوام گذشته ( يعنى قوم نوح ، هود ، صالح و مانند آنها ) موسى را با آيات خود به سوى فرعون و فرعونيان مبعوث كرديم » ( * ( ثُمَّ بَعَثْنا مِنْ بَعْدِهِمْ مُوسى بِآياتِنا إِلى فِرْعَوْنَ وَمَلَائِه ) * ) .\r\nبايد توجه داشت كه فرعون ، اسم عام است و به تمام سلاطين مصر در آن زمان گفته مىشد ، همانطور كه به سلاطين روم ، « قيصر » و به سلاطين ايران « كسرى » مىگفتند .\r\nكلمه « ملا » همانطور كه سابقا هم اشاره كرديم به معنى افراد سرشناس و اشراف پر زرق و برق كه چشمها را پر مىكنند و در صحنه‌هاى مهم جامعه حضور دارند ، گفته مىشود .\r\nو اينكه مىبينيم موسى در درجه اول به سوى فرعون و ملا او مبعوث مىگردد علاوه بر اينكه يكى از برنامه‌هاى موسى نجات بنى اسرائيل از چنگال استعمار فرعونيان و استخلاص آنها از سرزمين مصر بود ، و اين بدون گفتگو با فرعون امكانپذير نبود ، به خاطر آن است كه طبق مثل معروف « هميشه آب را بايد از سرچشمه صاف كرد » ، مفاسد اجتماعى و انحرافهاى محيط تنها با اصلاحات فردى و موضعى چاره نخواهد شد بلكه بايد سردمداران جامعه و آنها كه نبض سياست و اقتصاد و فرهنگ را در دست دارند در درجه اول اصلاح گردند ، تا زمينه براى اصلاح بقيه فراهم گردد و اين درسى است كه قرآن به همه مسلمانان براى اصلاح جوامع اسلامى مىدهد .\r\nسپس مىفرمايد : « آنها نسبت به آيات الهى ظلم و ستم كردند » ( * ( فَظَلَمُوا بِها ) * ) .\r\nو مىدانيم حقيقت ظلم به معنى وسيع كلمه آن است كه چيزى را در غير محل آن به كار برند ، و شك نيست كه آيات الهى ايجاب مىكند كه همگان\r\n","description":"","footnote":"","page_name":" 280 ","page_number":280},
  {"content":"\r\nدر برابر آن تسليم شوند و با پذيرا شدن آنها ، خود و جامعه خويش را اصلاح نمايند ، ولى فرعون و اطرافيانش با انكار اين آيات به اين آيات ظلم و ستم كردند .\r\nو در پايان اضافه مىكند : « بنگر سرانجام كار مفسدان چگونه بود » ؟ ! ( * ( فَانْظُرْ كَيْفَ كانَ عاقِبَةُ الْمُفْسِدِينَ ) * ) .\r\nو اين جمله در حقيقت يك اشاره اجمالى به نابودى فرعون و قوم سركش او است كه شرح آن بعدا خواهد آمد .\r\nآيه گذشته در حقيقت اشاره بسيار كوتاهى به مجموع برنامه رسالت موسى و درگيريهاى او با فرعون و عاقبت كار آنها بود ، اما در آيات بعد همين موضوع بطور مشروحتر مورد بررسى قرار گرفته ، نخست مىگويد :\r\n« موسى گفت اى فرعون من فرستاده پروردگار جهانيانم » ( * ( وَقالَ مُوسى يا فِرْعَوْنُ إِنِّي رَسُولٌ مِنْ رَبِّ الْعالَمِينَ ) * ) .\r\nو اين نخستين برخورد موسى با فرعون و چهره اى از درگيرى « حق » و « باطل » است ، و جالب اينكه گويا فرعون ، اولين بار بود كه با خطاب اى فرعون ! روبرو مىشد خطابى كه در عين رعايت ادب از هر گونه تملق و چاپلوسى و اظهار عبوديت تهى بود ، چه اينكه ديگران معمولا او را به عنوان سرورا ! مالكا ! پروردگار ! و امثال آن خطاب مىكردند .\r\nو اين تعبير موسى براى فرعون به منزله زنگ خطرى محسوب مىشد ! به علاوه اين جمله كه موسى مىگويد : « من فرستاده پروردگار جهانيان هستم » ، در حقيقت يك نوع اعلان جنگ به تمام تشكيلات فرعون است ، زيرا اين تعبير اثبات مىكند ، كه فرعون و مدعيان ديگرى همانند او همه دروغ مىگويند ، و تنها پروردگار جهانيان خدا است .\r\n","description":"","footnote":"","page_name":" 281 ","page_number":281},
  {"content":"\r\nدر آيه بعد مىخوانيم كه موسى به دنبال دعوى رسالت پروردگار مىگويد :\r\n« اكنون كه من فرستاده او هستم ، سزاوار است كه درباره خداوند جز حق نگويم ، زيرا فرستاده خداوندى كه از همه عيوب ، پاك و منزه است ، ممكن نيست دروغگو باشد » ( * ( حَقِيقٌ عَلى أَنْ لا أَقُولَ عَلَى اللَّه إِلَّا الْحَقَّ ) * ) .\r\nسپس براى تثبيت دعوى نبوت خويش اضافه مىكند : « چنان نيست كه اين ادعا را بدون دليل گفته باشم ، من از پروردگار شما ، دليل روشن و آشكارى با خود دارم » ( * ( قَدْ جِئْتُكُمْ بِبَيِّنَةٍ مِنْ رَبِّكُمْ ) * ) .\r\nاكنون كه چنين است « بنى اسرائيل را با من بفرست » ( * ( فَأَرْسِلْ مَعِيَ بَنِي إِسْرائِيلَ ) * ) .\r\nو اين در حقيقت قسمتى از رسالت موسى بن عمران بود كه بنى اسرائيل را از چنگال استعمار فرعونيان رهايى بخشد و زنجير اسارت و بردگى را از دست و پاى آنها بردارد ، زيرا بنى اسرائيل در آن زمان به صورت بردگانى ذليل در دست « قبطيان » ( مردم مصر ) گرفتار بودند ، و از وجود آنها براى انجام كارهاى پست و سخت و سنگين استفاده مىشد .\r\nاز آيات آينده و همچنين آيات ديگر قرآن به خوبى استفاده مىشود كه موسى مامور دعوت فرعون و ديگر مردمان سرزمين مصر به سوى آئين خويش نيز بود ، يعنى رسالت او منحصر به بنى اسرائيل نبود .\r\nفرعون با شنيدن اين جمله كه « من دليل روشنى با خود دارم » ، بلافاصله گفت : « اگر راست مىگويى و نشانه اى از طرف خداوند با خوددارى آن را بياور » ( * ( قالَ إِنْ كُنْتَ جِئْتَ بِآيَةٍ فَأْتِ بِها إِنْ كُنْتَ مِنَ الصَّادِقِينَ ) * ) .\r\nو با اين تعبير ضمن ابراز ترديد در صدق موسى ظاهرا قيافه حقجويى و حق طلبى به خود گرفت ، آن چنان كه يك جستجوگر به دنبال حق مىگردد .\r\n","description":"","footnote":"","page_name":" 282 ","page_number":282},
  {"content":"\r\nبلافاصله موسى دو معجزه بزرگ خود را كه يكى مظهر « بيم » و ديگرى مظهر « اميد » بود ، و مقام « انذار » و « بشارت » او را تكميل مىكرد ، نشان داد :\r\nنخست « عصاى خود را انداخت و به صورت اژدهاى آشكارى درآمد » ( * ( فَأَلْقى عَصاه فَإِذا هِيَ ثُعْبانٌ مُبِينٌ ) * ) ( 1 ) .\r\nتعبير به « مبين » اشاره به اين است كه راستى تبديل به اژدها شد و چشمبندى و تردستى و سحر و مانند آنها نبود ، به خلافكارى كه ساحران بعدا انجام دادند ، زيرا در مورد آن مىگويد آنها چشمبندى كردند و عملى انجام دادند كه تصور مىشد مارهايى است كه به حركت در آمده است .\r\nذكر اين نكته نيز لازم است كه در آيه 10 سوره نمل و 31 قصص مىخوانيم كه عصا همانند « جان » به حركت در آمد و « جان » در لغت به معنى « مارهاى باريك و سريع السير » است ، و اين تعبير با تعبير ثعبان كه به معنى اژدها و مار عظيم است ، ظاهرا سازگار نمىباشد .\r\nولى با توجه به اينكه آن دو آيه مربوط به آغاز بعثت موسى ، و آيه مورد بحث مربوط به مقابله او با فرعون است ، مشكل حل مىشود ، گويا در آغاز كار ، خدا موسى را تدريجا با اين معجزه عظيم آشنا مىسازد ، و در صحنه اول كوچكتر و در صحنه بعد عظيمتر ظاهر مىگردد .\r\n\r\n","description":"","footnote":"\r\n( 1 ) « راغب » در « مفردات » احتمال داده است كه كلمه « ثعبان » از ماده « ثعب » به معنى جريان آب گرفته شده باشد زيرا حركت اين حيوان بىشباهت به نهرهايى كه بطور مارپيچ حركت مىكنند نيست .\r\n","page_name":" 283 ","page_number":283},
  {"content":"\r\n\r\nآيا تبديل عصا به مار عظيم ممكن است :\r\nدر هر حال تبديل « عصا » به مار عظيم بدون شك يك معجزه است ، و با تفسيرهاى مادى معمولى نمىتوان آن را توجيه كرد ، بلكه از نظر يك فرد الهى و خداپرست كه همه قوانين جهان ماده را محكوم اراده پروردگار مىداند ، جاى تعجب نيست كه قطعه چوبى تبديل به حيوانى شود و اين در پرتو يك قدرت ما فوق طبيعى است .\r\nولى نبايد فراموش كرد كه در جهان طبيعت تمام حيوانات از خاك به وجود آمده‌اند و چوبها و گياهان نيز از خاكند ، منتها براى تبديل خاك به يك مار عظيم طبق معمول شايد ميليونها سال زمان لازم باشد ، ولى در پرتو اعجاز اين زمان بقدرى كوتاه شد كه در يك لحظه همه آن تكاملها و تحولها به سرعت و پى در پى انجام يافت و قطعه چوبى كه طبق موازين طبيعى مىتوانست پس از گذشتن مليونها سال به چنين شكلى در آيد در چند لحظه چنين شكلى به خود گرفت .\r\nو آنها كه سعى دارند براى همه معجزات انبياء توجيه‌هاى طبيعى و مادى كنند و جنبه اعجاز آنها را نفى نموده ، همه را به شكل يك سلسله مسائل عادى جلوه دهند هر چند بر خلاف صريح كتب آسمانى باشد ، بايد موقف خود را به درستى روشن كنند كه آيا آنها به خدا و قدرت او ايمان دارند و او را حاكم بر قوانين طبيعت مىدانند يا نه ، اگر نمىدانند سخن از انبيا و معجزات آنها براى آنان بيهوده است و اگر مىدانند ، دليلى بر اين گونه توجيهات تكلفآميز و مخالفت با صريح آيات قرآن نيست ( گر چه در خصوص آيه مورد بحث هيچيك از مفسرين با اختلاف سليقه هايى كه دارند نديده‌ايم دست به توجيه مادى بزنند ولى آنچه گفتيم يك اصل كلى بود ) .\r\n","description":"","footnote":"","page_name":" 284 ","page_number":284},
  {"content":"\r\nآيه بعد اشاره به دومين اعجاز موسى كه جنبه اميد و بشارت دارد كرده ، مىفرمايد : « موسى دست خود را از گريبان خارج كرد ، ناگهان سفيد و درخشنده در برابر بينندگان بود » ( * ( وَنَزَعَ يَدَه فَإِذا هِيَ بَيْضاءُ لِلنَّاظِرِينَ ) * ) .\r\n« نزع » در اصل به معنى برگرفتن چيزى از مكانى است كه در آن قرار گرفته ، مثلا برگرفتن عبا از دوش و لباس از تن در لغت عرب ، از آن تعبير به نزع مىشود ، و همچنين جدا شدن روح از تن را نيز نزع مىگويند و به همين مناسبت گاهى به معنى « خارج كردن » نيز آمده است ، كه در آيه مورد بحث به همين معنى است .\r\nگرچه در آيه سخنى از محل خارج ساختن دست ، به ميان نيامده است ، ولى از آيه 32 سوره قصص ( اسْلُكْ يَدَكَ فِي جَيْبِكَ تَخْرُجْ بَيْضاءَ ) استفاده مىشود كه موسى دست را در گريبان مىكرد و سپس خارج مىساخت ، سفيدى و درخشندگى خاصى داشت ، سپس به حالت نخستين بازمىگشت .\r\nدر پاره اى از روايات و تفاسير مىخوانيم كه دست موسى علاوه بر سفيدى در اين حالت به شدت مىدرخشيد ، ولى آيات قرآن از اين موضوع ساكت است ، اگر چه منافات با آن ندارد .\r\nو همانطور كه گفتيم اين موضوع و معجزه سابق درباره عصا ، مسلما جنبه طبيعى و عادى ندارد بلكه در رديف خارق عادات پيامبران است كه بدون دخالت يك نيروى ما وراء طبيعى امكانپذير نيست .\r\nو نيز همانطور كه اشاره شد ، موسى با نشان دادن اين معجزه مىخواهد اين حقيقت را روشن سازد كه تنها برنامه من جنبه ارعاب و تهديد ندارد ، بلكه ارعاب و تهديد براى مخالفان است و تشويق و اصلاح و سازندگى و نورانيت براى مؤمنان .\r\n","description":"","footnote":"","page_name":" 285 ","page_number":285},
  {"content":"\r\n\r\n[ سوره الأعراف ‹ 7 › : آيات 109 تا 112 
  ]\r\nقالَ الْمَلأُ مِنْ قَوْمِ فِرْعَوْنَ إِنَّ هذا لَساحِرٌ عَلِيمٌ ‹ 109 › يُرِيدُ أَنْ يُخْرِجَكُمْ مِنْ أَرْضِكُمْ فَما ذا تَأْمُرُونَ ‹ 110 › قالُوا أَرْجِه وَأَخاه وَأَرْسِلْ فِي الْمَدائِنِ حاشِرِينَ ‹ 111 › يَأْتُوكَ بِكُلِّ ساحِرٍ عَلِيمٍ ‹ 112 ›\r\n\r\nترجمه :\r\n109 - اطرافيان فرعون گفتند : بدون شك اين ساحر دانايى است ! 110 - مىخواهد شما را از سرزمينتان بيرون كند ، نظر شما چيست ؟ ( و در برابر او چه بايد كرد ) .\r\n111 - ( سپس به فرعون ) گفتند ( جريان كار ) او و برادرش را به تاخير انداز و جمعآورى كنندگان را به همه شهرها بفرست .\r\n112 - تا هر ساحر دانا ( و كار آزموده ) اى را به خدمت تو بياورند .\r\n\r\nتفسير : مبارزه شروع مىشود\r\nدر اين آيات ، سخن از نخستين واكنشهاى فرعون و دستگاه او در برابر دعوت موسى و معجزاتش به ميان آمده است .\r\nآيه نخست از قول اطرافيان فرعون چنين نقل مىكند كه آنها با مشاهده اعمال خارق العاده موسى فورا وصله سحر به او بستند « و گفتند اين ساحر دانا و كهنه كار و آزموده اى است » ! ( * ( قالَ الْمَلأُ مِنْ قَوْمِ فِرْعَوْنَ إِنَّ هذا لَساحِرٌ عَلِيمٌ ) * ) .\r\nولى از آيات سوره « شعراء » استفاده مىشود كه اين سخن را فرعون درباره موسى گفت « قالَ لِلْمَلإِ حَوْلَه إِنَّ هذا لَساحِرٌ عَلِيمٌ » : « فرعون به اطرافيان خود\r\n","description":"","footnote":"","page_name":" 286 ","page_number":286},
  {"content":"\r\nگفت اين مرد ساحر دانايى است « ( شعراء - 34 ) .\r\nاما اين دو آيه هيچگونه منافاتى با هم ندارند ، زيرا بعيد نيست كه اين سخن را نخست فرعون گفته باشد ، چون همه چشمها به دهان او دوخته شده بود سپس اطرافيان متملق و چاپلوسش كه هيچ هدفى جز ارضاى رئيس خود نداشتند ، و چشمشان همواره به دهان و قيافه و اشاره او دوخته شده است ، سخن او را تكرار كردند و يك زبان گفتند : « صحيح است ، اين مرد ساحر آزموده اى است » اين برنامه اختصاص به فرعون و اطرافيان او ندارد ، بلكه درباره همه ستمگران جهان و كارگردانان آنها صادق است .\r\nسپس افزودند هدف اين مرد اين است كه شما را از سرزمين و وطنتان بيرون براند « ( * ( يُرِيدُ أَنْ يُخْرِجَكُمْ مِنْ أَرْضِكُمْ ) * ) .\r\nيعنى او نظرى جز استعمار و استثمار و حكومت بر مردم و توسعه طلبى و غصب سرزمين ديگران ندارد و اين كارهاى خارق العاده و ادعاى نبوت همه براى وصول به اين هدف است .\r\nو بعد گفتند با توجه به اين اوضاع و احوال عقيده شما در باره او چيست ؟\r\n( * ( فَما ذا تَأْمُرُونَ ) * ) .\r\nيعنى درباره موسى به مشورت نشستند و به تبادل نظر و شور پرداختند زيرا ماده « امر » هميشه به معنى فرمان نيست ، بلكه به معنى مشورت نيز مىآيد .\r\nدر اينجا بايد توجه داشت كه اين جمله نيز در سوره شعرا آيه 35 از زبان فرعون نقل شده كه او به اطرافيان خود خطاب مىكند و مىگويد درباره موسى چه مىانديشيديد و چه نظر مىدهيد ؟ و گفتيم اين دو منافاتى با هم ندارند .\r\nاين احتمال نيز از طرف بعضى از مفسران داده شده است كه جمله « فما ذا تامرون » در آيه مورد بحث خطابى باشد كه اطرافيان فرعون به فرعون كرده اند\r\n","description":"","footnote":"","page_name":" 287 ","page_number":287},
  {"content":"\r\nو صيغه جمع براى رعايت تعظيم است ، ولى احتمال اول نزديكتر به نظر مىرسد .\r\nبه هر حال نظر همگى بر اين قرار گرفت كه به فرعون « گفتند : درباره او و برادرش ( هارون ) عجله مكن و هر گونه تصميمى در اين باره را به بعد موكول كن ، ولى مامور جمعآورى به همه شهرها بفرست » ( * ( قالُوا أَرْجِه وَأَخاه وَأَرْسِلْ فِي الْمَدائِنِ حاشِرِينَ ) * ) .\r\n« تا همه ساحران ورزيده و آزموده و دانا را به سوى تو فرا خوانند و به محضر تو بياورند » ( * ( يَأْتُوكَ بِكُلِّ ساحِرٍ عَلِيمٍ ) * ) .\r\nآيا اين پيشنهاد از طرف كارگردانان دستگاه فرعون به خاطر آن بود كه واقعا احتمال مىدادند دعوى موسى ، دعوى صادقانه باشد ، و مىخواستند او را بيازمايند ، و يا اينكه به عكس او را در دعوى خود ، كاذب مىدانستند ، و براى هر گونه تلاش و جنبش همانند تلاشها و جنبشهاى خودشان انگيزه سياسى قائل بودند كه براى يك سلسله مقاصد شخصى انجام گرفته است ، و از آنجا كه عجله در كشتن موسى و هارون با توجه به دو معجزه عجيبش باعث گرايش عده زيادى به او مىشد و چهره « نبوت » او با چهره « مظلوميت و شهادت » آميخته شده ، جاذبه بيشترى به خود مىگرفت ، لذا نخست به اين فكر افتادند كه عمل او را با اعمال خارق العاده ساحران خنثى كنند و آبرويش را بريزند سپس او را بقتل برسانند تا داستان موسى و هارون براى هميشه از نظرها فراموش گردد ! احتمال دوم با قرائن موجود در آيات به نظر نزديكتر مىرسد .\r\n","description":"","footnote":"","page_name":" 288 ","page_number":288},
  {"content":"\r\n\r\n[ سوره الأعراف ‹ 7 › : آيات 113 تا 122 
  ]\r\nوَ جاءَ السَّحَرَةُ فِرْعَوْنَ قالُوا إِنَّ لَنا لأَجْراً إِنْ كُنَّا نَحْنُ الْغالِبِينَ ‹ 113 › قالَ نَعَمْ وَإِنَّكُمْ لَمِنَ الْمُقَرَّبِينَ ‹ 114 › قالُوا يا مُوسى إِمَّا أَنْ تُلْقِيَ وَإِمَّا أَنْ نَكُونَ نَحْنُ الْمُلْقِينَ ‹ 115 › قالَ أَلْقُوا فَلَمَّا أَلْقَوْا سَحَرُوا أَعْيُنَ النَّاسِ وَاسْتَرْهَبُوهُمْ وَجاؤُ بِسِحْرٍ عَظِيمٍ ‹ 116 › وَأَوْحَيْنا إِلى مُوسى أَنْ أَلْقِ عَصاكَ فَإِذا هِيَ تَلْقَفُ ما يَأْفِكُونَ ‹ 117 ›\r\nفَوَقَعَ الْحَقُّ وَبَطَلَ ما كانُوا يَعْمَلُونَ ‹ 118 › فَغُلِبُوا هُنالِكَ وَانْقَلَبُوا صاغِرِينَ ‹ 119 › وَأُلْقِيَ السَّحَرَةُ ساجِدِينَ ‹ 120 › قالُوا آمَنَّا بِرَبِّ الْعالَمِينَ ‹ 121 › رَبِّ مُوسى وَهارُونَ ‹ 122 ›\r\n\r\nترجمه :\r\n113 - ساحران نزد فرعون آمدند و گفتند : آيا اگر ما پيروز گرديم اجر و پاداش مهمى خواهيم داشت ؟\r\n114 - گفت : آرى ، و شما از مقربان خواهيد بود ! 115 - ( ساحران ) گفتند اى موسى يا تو بيفكن يا ما مىافكنيم !\r\n","description":"","footnote":"","page_name":" 289 ","page_number":289},
  {"content":"\r\n116 - گفت شما بيفكنيد ، و هنگامى كه ( وسايل سحر خود را ) افكندند مردم را چشمبندى كردند و ترسانيدند و سحر عظيمى به وجود آوردند ! 117 - و به موسى وحى كرديم كه عصاى خود را بيفكن ، ناگهان ( به صورت مار عظيمى درآمد و ) وسائل دروغين آنها را به سرعت برگرفت ! 118 - ( در اين موقع ) حق آشكار گرديد و آنچه آنها ساخته بودند باطل شد .\r\n119 - در آنجا مغلوب شدند و خوار و كوچك گشتند .\r\n120 - و ساحران ( همگى ) به سجده افتادند .\r\n121 - و گفتند ما به پروردگار جهانيان ايمان آورديم .\r\n122 - پروردگار موسى و هارون .\r\n\r\nتفسير : چگونه سرانجام حق پيروز شد\r\nدر اين آيات گفتگو از درگيرى موسى ع با ساحران و سرانجام كار او در اين مبارزه به ميان آمده است ، در نخستين آيه مىگويد : « ساحران به دعوت فرعون به سراغ او شتافتند و نخستين چيزى كه با او در ميان گذاشتند اين بود كه آيا ما اجر و پاداش فراوانى در صورت غلبه بر دشمن خواهيم داشت » ( * ( وَجاءَ السَّحَرَةُ فِرْعَوْنَ قالُوا إِنَّ لَنا لأَجْراً إِنْ كُنَّا نَحْنُ الْغالِبِينَ ) * ) .\r\nكلمه « اجر » گرچه به معنى هر گونه پاداش است اما با توجه به اينكه به صورت « نكره » است ، و نكره در اين گونه موارد براى تعظيم و بزرگداشت يك موضوع مىآيد ، به معنى اجر و پاداش مهم و فوق العاده اى است .\r\nبه خصوص اينكه اصل اجر و پاداش جاى ترديد و گفتگو نبود ، آنچه آنها مىخواستند قبلا درباره آن از فرعون قول بگيرند مساله اجر و پاداش مهم و برجسته بود .\r\n","description":"","footnote":"","page_name":" 290 ","page_number":290},
  {"content":"\r\nفرعون نيز بلافاصله وعده مساعد به آنها داد و گفت : « آرى نه تنها اجر و پاداش مادى خواهيد داشت ، بلكه از مقربان درگاه من نيز خواهيد شد » ! ( * ( قالَ نَعَمْ وَإِنَّكُمْ لَمِنَ الْمُقَرَّبِينَ ) * ) .\r\nو به اين ترتيب هم وعده « مال » به آنها داد و هم وعده « مقام بزرگ » ، و از تعبير آيه اين چنين استفاده مىشود كه تقرب به فرعون در آن محيط چيزى بالاتر از مال و ثروت بود ، و يك موقعيت به اصطلاح معنوى محسوب مىشد كه مىتوانست سرچشمه اموال فراوان ديگرى گردد .\r\nسرانجام موعد معينى براى مقابله موسى ع با ساحران تعيين شد و چنان كه در دو سوره « طه » و « شعراء » آمده است ، از همه مردم به عنوان يك دعوت عمومى براى مشاهده اين ماجرا دعوت به عمل آمد ، و اينها نشان مىدهد كه فرعون به پيروزى نهايى خود ايمان داشت .\r\nروز موعود فرا رسيد و ساحران همه مقدمات كار خود را فراهم ساخته بودند ، يك مشت ريسمان و عصا كه درون آنها گويا مواد شيميايى مخصوصى قرار داده شده بود تهيه كردند كه در برابر تابش آفتاب به صورت گازهاى سبكى در مىآمد و آن طنابها و عصاهاى توخالى را به حركت در مىآورد .\r\nصحنه عجيبى بود ، موسى ع تك و تنها ( فقط برادرش با او بود ) در برابر انبوه جمعيت ساحران و مردم زيادى كه غالبا طرفدار و پشتيبان آنها بودند ، قرار گرفت .\r\nساحران با غرور مخصوصى رو به سوى موسى ع كردند و گفتند : « يا تو شروع به كار كن و عصا را بيفكن و يا ما آغاز مىكنيم و وسائل خود را مىافكنيم » ( * ( قالُوا يا مُوسى إِمَّا أَنْ تُلْقِيَ وَإِمَّا أَنْ نَكُونَ نَحْنُ الْمُلْقِينَ ) * ) .\r\n","description":"","footnote":"","page_name":" 291 ","page_number":291},
  {"content":"\r\nموسى با خونسردى مخصوصى در پاسخ « گفت : شما قبلا شروع كنيد ، شما وسائل خود را بيفكنيد » ! ( * ( قالَ أَلْقُوا ) * ) .\r\n« هنگامى كه ساحران طنابها و ريسمانها را به وسط ميدان افكندند ، مردم را چشمبندى كرده و با اعمال و گفتارهاى اغراقآميز خود ، هول و وحشتى در دل مردم افكندند و سحر عظيمى در برابر آنها انجام دادند » ( * ( فَلَمَّا أَلْقَوْا سَحَرُوا أَعْيُنَ النَّاسِ وَاسْتَرْهَبُوهُمْ وَجاؤُ بِسِحْرٍ عَظِيمٍ ) * ) .\r\nكلمه « سحر » همانگونه كه در جلد اول تفسير نمونه ذيل آيه 102 گفته‌ايم در اصل به معنى خدعه و نيرنگ و شعبده و تردستى است ، گاهى نيز به معنى هر چيزى كه عامل و انگيزه آن نامرئى و مرموز باشد ، آمده است .\r\nبنا بر اين افرادى كه با استفاده از سرعت حركات دست و مهارت در جابجا كردن اشياء ، مطالب را به صورت خارق العاده ، جلوه گر مىسازند و همچنين كسانى كه با استفاده كردن از خواص شيميايى و فيزيكى مرموز ، مواد و اشياء مختلف آثار خارقالعاده اى به مردم نشان مىدهند ، همه در عنوان « ساحر » داخل هستند .\r\nعلاوه بر اينها ساحران معمولا از يك سلسله تلقينهاى مؤثر نسبت به شنوندگان و جمله‌هاى اغراقآميز و گاهى هولانگيز و وحشتناك براى تكميل كار خود استفاده مىكنند كه اثر روانى فوق العاده اى در بينندگان و شنوندگان مىگذارد ، و از آيات مختلفى كه در اين سوره و سوره‌هاى ديگر قرآن درباره ماجراى ساحران عصر فرعون آمده چنين استفاده مىشود كه آنها از همه اين عوامل و وسائل استفاده كرده‌اند ، جمله « * ( سَحَرُوا أَعْيُنَ النَّاسِ ) * » ( چشم مردم را سحر كردند ) و جمله « * ( اسْتَرْهَبُوهُمْ ) * » ( مردم را به وحشت انداختند ) و يا تعبيرات ديگرى\r\n","description":"","footnote":"","page_name":" 292 ","page_number":292},
  {"content":"\r\nكه در سوره‌هاى « طه » و « شعرا » آمده است همه گواه بر اين حقيقت است . ( 1 )\r\n\r\nدر اينجا به دو نكته بايد توجه كرد :\r\n\r\n1 - صحنه عجيب سحر ساحران\r\nقرآن با جمله « و جاؤا بسحر عظيم » به طور سربسته اشاره به اين واقعيت كرده است كه صحنه اى را كه ساحران به وجود آورده بودند بسيار مهم و حساب شده و هولانگيز بود و گرنه كلمه « عظيم » در اينجا به كار نمىرفت .\r\nاز تواريخ و روايات و سخنان مفسران كه در ذيل اين آيات و آيات مشابه آن آمده است نيز به خوبى وسعت ابعاد اين صحنه آشكار مىشود ، بنا به گفته بعضى از مفسران ، ساحران به دهها هزار نفر بالغ مىشدند ، و تعداد وسائلى كه از آن استفاده كردند نيز دهها هزار وسيله بود ، و با توجه به اينكه در آن عصر ، ساحران آزموده و مجرب در مصر فراوان بودند اين موضوع جاى تعجب نيست .\r\nبه خصوص اينكه قرآن در سوره طه آيه 67 مىگويد : فَأَوْجَسَ فِي نَفْسِه خِيفَةً مُوسى يعنى صحنه به اندازه اى عظيم و وحشتانگيز بود كه حتى موسى در دل كمى ترسيد ، هر چند طبق صريح نهج البلاغه ( 2 ) ترس او به خاطر اين بوده است كه مردم ممكن است آن چنان تحت تاثير اين صحنه عظيم قرار گيرند كه باز گرداندن آنها مشكل باشد ، به هر صورت همه آنها حكايت از عظمت اين صحنه مىكند .\r\n\r\n","description":"","footnote":"\r\n( 1 ) براى توضيح بيشتر در مورد حقيقت سحر به جلد اول تفسير نمونه صفحات 265 تا 271 مراجعه فرمائيد .\r\n( 2 ) خطبه 4 .\r\n","page_name":" 293 ","page_number":293},
  {"content":"\r\n\r\n2 - استفاده از سلاح مشابه\r\nاز اين بحث به خوبى استفاده مىشود كه فرعون با توجه به حكومت پهناورش در كشور مصر ، داراى سياستهاى حساب شده شيطانى بود ، براى مبارزه با موسى و هارون تنها از وسيله تهديد و ارعاب استفاده نكرد ، بلكه كوشش كرد كه به گمان خود از سلاح مشابهى در برابر موسى استفاده كند ، و مسلما اگر در كار خود پيروز مىشد هيچگونه نام و نشانى از موسى و مكتبش باقى نمىماند و در آن صورت كشتن موسى ع بسيار ساده و بىدردسر و موافق افكار عمومى بود ، بىخبر از اينكه موسى ع متكى به يك نيروى انسانى نيست كه قابل مقابله و معارضه بوده باشد ، از نيروى لا يزال الهى و قدرت بىانتهاى او مدد مىگيرد كه هر مقاومتى را درهم مىكوبد و نابود مىكند ، و در هر حال استفاده از سلاح مشابه بهترين راه پيروزى در برابر دشمنان سرسخت محسوب مىگردد و نيروهاى مادى را درهم مىشكند .\r\nدر اين هنگام كه همه مردم به جنب و جوش افتاده بودند و غريو شادى از هر سو بلند بود و فرعون و اطرافيانش تبسم رضايتبخشى بر لب داشتند و برق شادى از چشمانشان مىدرخشيد ، وحى الهى به سراغ موسى ع آمد و او را فرمان به انداختن عصا داد ، ناگهان صحنه به كلى دگرگون شد و رنگها از چهره‌ها پريد و تزلزل بر اركان فرعون و يارانش افتاد ، چنان كه قرآن مىگويد : « ما وحى به موسى كرديم كه عصايت را بيفكن ناگهان ( به صورت اژدهايى درآمد و ) با دقت و سرعت ، مارهاى دروغين و وسائل قلابى ساحران را جمع كرد » ( * ( وَأَوْحَيْنا إِلى مُوسى أَنْ أَلْقِ عَصاكَ فَإِذا هِيَ تَلْقَفُ ما يَأْفِكُونَ ) * ) .\r\n« تلقف » از ماده لقف ( بر وزن وقف ) به معنى برگرفتن چيزى با قدرت\r\n","description":"","footnote":"","page_name":" 294 ","page_number":294},
  {"content":"\r\nو سرعت است ، خواه بوسيله دهان و دندان باشد ، يا بوسيله دست ، ولى در پاره اى از موارد به معنى بلعيدن نيز آمده است ، و در آيه مورد بحث ، نيز ظاهرا به همين معنى است .\r\nيافكون از ماده « افك » ( بر وزن كتف ) در اصل به معنى منصرف ساختن از چيزى است و از آنجا كه دروغ انسان را از حق باز مىدارد به آن « افك » گفته مىشود .\r\nبعضى از مفسران در اينجا احتمال ديگرى در معنى آيه داده‌اند و آن اينكه عصاى موسى ، پس از آنكه به صورت مار عظيمى درآمد ، وسائل سحر ساحران را نبلعيد ، بلكه آنها را از كار انداخت و به صورت نخست بازگردانيد ، و چنين تصور كرده‌اند كه اين كار ، راه هر گونه اشتباه را بر مردم مىبست در حالى كه بلعيدن آن وسائل نمىتواند ، مردم را قانع سازد كه موسى ساحرى قويتر از آنها نبوده است .\r\nولى اين احتمال نه با جمله « تلقف » سازگار است و نه با تناسب مطالب آيه ، زيرا تلقف همانطور كه گفتيم به معنى برگرفتن چيزى با دقت و سرعت است نه دگرگون ساختن آن .\r\nبه علاوه اگر بنا بود اعجاز موسى ع از طريق ابطال سحر ساحران آشكار شود ، لزومى نداشت كه عصا به شكل مار عظيمى درآيد ، آن چنان كه قرآن در آغاز اين سرگذشت بيان كرده است .\r\nاز همه اينها گذشته اگر بنا بر ايجاد ترديد و وسوسه باشد ، بازگشتن وسائل ساحران به شكل اول نيز قابل ترديد و وسوسه است ، زيرا ممكن است احتمال داده شود كه موسى آن چنان در سحر استاد است كه توانسته سحر ديگران را ابطال كند و به حال اول برگرداند .\r\nبلكه چيزى كه سبب شد مردم بدانند عمل موسى ع يك امر خارق عادت\r\n","description":"","footnote":"","page_name":" 295 ","page_number":295},
  {"content":"\r\nالهى است كه به اتكاى نيروى بىانتهاى پروردگار انجام گرفته ، اين است كه مصر در آن زمان ساحران فراوان و بسيار آزموده داشت ، و اساتيد اين فن و ساحران پر سابقه چهره‌هاى شناخته شده اى در آن محيط بودند ، در حالى كه موسى به هيچيك از اين صفات متصف نبود ، مردى به ظاهر گمنام از ميان بنى اسرائيل برخاست و دست به چنان كارى زد كه همه در مقابل آن عاجز و ناتوان ماندند ، از اينجا معلوم شد كه يك نيروى غيبى در كار بوده و موسى ع يك فرد عادى و معمولى نيست .\r\n« در اين هنگام حق آشكار شد و اعمال آنها كه بى اساس و نادرست بود ، باطل گرديد » ( * ( فَوَقَعَ الْحَقُّ وَبَطَلَ ما كانُوا يَعْمَلُونَ ) * ) .\r\nزيرا كار موسى يك واقعيت بود و اعمال آنها يك مشت تقلب و تزوير و چشم بندى و اغفال ، و شك نيست كه هيچ باطلى در برابر حق براى هميشه ياراى مقاومت ندارد .\r\nو اين نخستين ضربتى بود كه بر پايه قدرت فرعون جبار فرود آمد .\r\nدر آيه بعد مىگويد : « به اين ترتيب آثار شكست در آنها نمايان شد و همگى خوار و كوچك و ناتوان شدند » ( * ( فَغُلِبُوا هُنالِكَ وَانْقَلَبُوا صاغِرِينَ ) * ) .\r\nگرچه در تواريخ در اينجا مطالب فراوانى نوشته‌اند ، ولى حتى بدون نقل تواريخ نيز مىتوان حدس زد كه در اين هنگام چه ولوله اى در ميان مردم برپا گرديد ، جمعى بقدرى ترسيدند كه پا بفرار گذاشتند و عده اى فرياد مىكشيدند ، بعضى بيهوش شدند ، و فرعون و اطرافيانش كه با وحشت و اضطراب به اين صحنه مىنگريستند ، قطرات عرق شرم بر چهره هاشان نمايان شده بود و به آينده مبهم و تاريك خود مىانديشيدند و نمىتوانستند درباره چنين صحنه اى كه هيچ انتظار\r\n","description":"","footnote":"","page_name":" 296 ","page_number":296},
  {"content":"\r\nآن را نداشتند فكرى كنند و براى آن راه حلى بيابند .\r\nضربه مهمتر آن گاه واقع شد كه صحنه مبارزه ساحران با موسى ع به كلى تغيير شكل داد ، ناگهان « همه ساحران به زمين افتادند و براى عظمت خداوند سجده كردند » ( * ( وَأُلْقِيَ السَّحَرَةُ ساجِدِينَ ) * ) .\r\n« و فرياد زدند ما ايمان به پروردگار جهانيان آورديم » ( * ( قالُوا آمَنَّا بِرَبِّ الْعالَمِينَ ) * ) .\r\n« همان پروردگار موسى و هارون » ( * ( رَبِّ مُوسى وَهارُونَ ) * ) .\r\nو با بيان اين جمله با صراحت اين حقيقت را بيان داشتند كه غير از اين خداى ساختگى ، پروردگارى است واقعى كه ما به او ايمان آورده‌ايم ، حتى به كلمه « رب العالمين » نيز قناعت نكردند زيرا فرعون ادعا مىكرد كه پروردگار جهانيان منم ! لذا پس از آن اضافه كردند « * ( رَبِّ مُوسى وَهارُونَ ) * » تا راه را به روى هر گونه سوء استفاده اى ببندند .\r\nو اين چيزى بود كه به هيچوجه براى فرعون و دستگاه او قابل پيشبينى نبود ، يعنى عده اى كه چشم اميد براى كوبيدن موسى ع به آنها دوخته شده بود در صف اول مؤمنان قرار گرفتند و پيش روى عموم مردم براى خدا به خاك افتادند ، و اعلام تسليم مطلق و بىقيد و شرط در برابر دعوت موسى ع كردند .\r\nالبته اين موضوع كه انسانهايى اينچنين منقلب گردند نبايد جاى تعجب باشد ، زيرا نور ايمان و توحيد در همه دلها وجود دارد ، ممكن است پرده‌ها و حجابهاى اجتماعى ، زمانى كوتاه يا طولانى ، آن را بپوشاند ، اما گهگاه كه طوفانها مىوزد ،\r\n","description":"","footnote":"","page_name":" 297 ","page_number":297},
  {"content":"\r\nو حجابها كنار مىرود ، فروغ خود را چنان آشكار مىسازد كه چشمها را خيره مىكند .\r\nبه خصوص اينكه ساحران اساتيد كهنه كارى بودند كه از همه كس به فوت و فن سحر واردتر بودند ، آنها به خوبى مىتوانستند ميان « معجزه » و « سحر » فرق بگذارند ، چيزى كه براى ديگران تشخيصش شايد احتياج به دقت و مطالعه داشت براى آنها از آفتاب روشنتر بود ، آنها با توجه به فنون سحر كه سالها آموخته بودند ، دريافتند كه كار موسى ع هيچگونه شباهتى با سحر ندارد ، از نيروى انسانى سرچشمه نگرفته بلكه زائيده يك قدرت ما فوق طبيعى و ما فوق بشرى است ، و با توجه به اين واقعيت جاى تعجب نيست كه با آن صراحت و سرعت و بدون واهمه از آينده كار ، ايمان خود را اظهار دارند .\r\nجمله « * ( أُلْقِيَ السَّحَرَةُ ) * » كه با فعل مجهول ذكر شده شاهد گويايى براى استقبال فوق العاده و تسليم مطلق ساحران در برابر موسى ع است ، يعنى آن چنان جاذبه معجزه موسى ع در قلب و فكر آنها اثر گذاشت كه گويى همه را بى اختيار به زمين افكند و به اقرار و اعتراف واداشت .\r\n","description":"","footnote":"","page_name":" 298 ","page_number":298},
  {"content":"\r\n\r\n[ سوره الأعراف ‹ 7 › : آيات 123 تا 126 
  ]\r\nقالَ فِرْعَوْنُ آمَنْتُمْ بِه قَبْلَ أَنْ آذَنَ لَكُمْ إِنَّ هذا لَمَكْرٌ مَكَرْتُمُوه فِي الْمَدِينَةِ لِتُخْرِجُوا مِنْها أَهْلَها فَسَوْفَ تَعْلَمُونَ ‹ 123 › لأُقَطِّعَنَّ أَيْدِيَكُمْ وَأَرْجُلَكُمْ مِنْ خِلافٍ ثُمَّ لأُصَلِّبَنَّكُمْ أَجْمَعِينَ ‹ 124 › قالُوا إِنَّا إِلى رَبِّنا مُنْقَلِبُونَ ‹ 125 › وَما تَنْقِمُ مِنَّا إِلَّا أَنْ آمَنَّا بِآياتِ رَبِّنا لَمَّا جاءَتْنا رَبَّنا أَفْرِغْ عَلَيْنا صَبْراً وَتَوَفَّنا مُسْلِمِينَ ‹ 126 ›\r\n\r\nترجمه :\r\n123 - فرعون گفت آيا به او ايمان آورديد پيش از آنكه به شما اجازه دهم ، حتما اين توطئه اى است كه در اين شهر ( و ديار ) چيده‌ايد تا اهلش را از آن بيرون كنيد ولى به زودى خواهيد دانست ! 124 - سوگند مىخورم كه دستها و پاهاى شما را به طور مخالف ( دست راست با پاى چپ يا دست چپ با پاى راست ) قطع مىكنم سپس همگى شما را به دار مىآويزم .\r\n125 - ( ساحران ) گفتند ( مهم نيست ) ما به سوى پروردگارمان باز مىگرديم .\r\n126 - تنها ايراد تو ، به ما اين است كه ما به آيات پروردگار خويش - هنگامى كه براى ما آمد - ايمان آورده‌ايم ، بار الها ! پيمانه صبر ( و استقامت ) را تا آخر بر ما بريز و ما را مسلمان بميران ( و تا پايان عمر با اخلاص و ايمان بدار ) .\r\n\r\nتفسير :\r\n\r\nتهديدهاى بيهوده\r\nهنگامى كه ضربه تازه اى با پيروزى موسى ع بر ساحران و ايمان آوردن\r\n","description":"","footnote":"","page_name":" 299 ","page_number":299},
  {"content":"\r\nآنها به موسى ع بر اركان قدرت فرعون فرود آمد ، فرعون بسيار متوحش و دستپاچه شد ، زيرا مىبيند اگر عكس العمل شديدى در برابر اين صحنه نشان ندهد ، همه يا بيشتر مردم به موسى ايمان خواهند آورد ، و ديگر مسلط شدن بر اوضاع غير ممكن خواهد بود ، لذا بلافاصله دست به دو ابتكار زد :\r\nنخست اتهامى كه شايد عوامپسند هم بود ، به ساحران بست ، سپس با شديدترين تهديد آنها را مورد حمله قرار داد ، ولى بر خلاف انتظار فرعون ساحران آن چنان مقاومتى در برابر اين دو صحنه از خود نشان دادند كه فرعون و دستگاه او را در شگفتى فرو بردند ، و نقشه‌هاى آنها خنثى گشت و به اين ترتيب ضربه سومى بر - پايه‌هاى قدرت لرزان او فرود آمد ، كه در آيات مورد بحث اين صحنه بطور جالبى ترسيم شده است :\r\nنخست مىگويد : « فرعون به ساحران گفت آيا پيش از اينكه به شما اجازه دهم به او ( موسى ) ايمان آورديد » ؟ ! ( * ( قالَ فِرْعَوْنُ آمَنْتُمْ بِه قَبْلَ أَنْ آذَنَ لَكُمْ ) * ) .\r\nو گويا با تعبير « به » ( به او ) نظر دارد موسى ع را فوق العاده تحقير كند ، و با جمله * ( قَبْلَ أَنْ آذَنَ لَكُمْ ) * شايد مىخواهد اظهار دارد كه من هم حقيقتجو و حقيقت طلبم ، اگر در كار موسى ع واقعيتى وجود داشت ، خودم به مردم اجازه مىدادم ايمان بياورند ، ولى اين عجله شما نشان داد كه نه تنها حقيقتى در كار نيست بلكه يك نوع توطئه و تبانى بر ضد مردم مصر در جريان است ! بهر حال جمله بالا نشان مىدهد كه فرعون جبار كه جنون قدرتطلبى همه وجود او را فرا گرفته بود ، مىخواست ادعا كند كه نه تنها مردم مصر ، حق ندارند بدون اجازه او عملى انجام دهند ، يا سخنى بگويند ، بلكه بدون فرمان و اذن او حق انديشيدن و فكر كردن و ايمان آوردن را نيز ندارند .\r\nو اين بالاترين نوع استعمار است كه ملتى آن چنان برده و اسير گردند كه\r\n","description":"","footnote":"","page_name":" 300 ","page_number":300},
  {"content":"\r\nحتى حق فكر كردن و انديشيدن و ايمان قلبى به كسى يا مكتبى را نداشته باشند .\r\nاين همان برنامه اى است كه در « استعمار نو » نيز دنبال مىشود ، يعنى استعمارگران تنها به استعمار اقتصادى و سياسى ، و اجتماعى قناعت نمىكنند ، بلكه مىكوشند كه ريشه‌هاى كار خود را با استعمار فكرى تقويت نمايند .\r\nدر كشورهاى كمونيستى با مرزهاى بسته و ديوارهاى به اصطلاح آهنين و سانسور شديدى كه بر همه چيز مخصوصا بر دستگاههاى فرهنگى حكومت مىكند مظاهر « استعمار فكرى » به وضوح ديده مىشود .\r\nولى در كشورهاى سرمايه دارى غرب كه بعضى گمان مىكنند ، حد اقل استعمارى از نظر فكر و انديشه وجود ندارد و هر كس مىتواند آزادانه تفكر كند و بينديشد و انتخاب نمايد ، اين موضوع به شكل ديگرى انجام مىشود ، زيرا سرمايه داران بزرگ با تسلط كامل بر مطبوعات مهم ، راديوها ، تلويزيونها و به طور كلى وسائل ارتباط جمعى مقاصد و افكار خويش را در لباس آزادى فكر بر - مردم تحميل مىكنند ، و با شستشوى مداوم مغزى مردم آنها را به سويى كه مىخواهند مىكشانند و اين بلاى بزرگى است براى دنياى معاصر .\r\nسپس فرعون اضافه كرد « اين نقشه اى است كه شما در اين شهر كشيده‌ايد تا بوسيله آن اهل آن را بيرون كنيد » ( * ( إِنَّ هذا لَمَكْرٌ مَكَرْتُمُوه فِي الْمَدِينَةِ لِتُخْرِجُوا مِنْها أَهْلَها ) * ) .\r\nبا توجه به آيه 71 سوره طه كه مىگويد إِنَّه لَكَبِيرُكُمُ الَّذِي عَلَّمَكُمُ السِّحْرَ :\r\n« موسى استاد بزرگ شما است كه به شما سحر آموخته است » روشن مىشود كه منظور فرعون اين است كه شما يك تبانى توطئه حساب شده از مدتها پيش براى تسلط بر اوضاع مصر و گرفتن زمام قدرت به دست داشته‌ايد ، نه اينكه تنها در اين چند روز كه شايد موسى با ساحران ملاقات مقدماتى داشته است ، ترتيب چنين برنامه اى را داده‌ايد .\r\n","description":"","footnote":"","page_name":" 301 ","page_number":301},
  {"content":"\r\nو از اينجا روشن مىشود كه منظور از « مدينه » ، مجموع كشور مصر است و به اصطلاح الف و لام به معنى الف و لام جنس مىباشد و منظور از * ( لِتُخْرِجُوا مِنْها أَهْلَها ) * تسلط موسى ع و بنى اسرائيل بر اوضاع مصر و بيرون كردن اطرافيان فرعون از همه مقامات حساس و يا تبعيد عده اى از آنها به نقاط دوردست است ، آيه 110 همين سوره كه تفسير آن گذشت نيز شاهد بر اين مدعا است .\r\nو در هر صورت اين تهمت به قدرى بى اساس و رسوا بود كه جز عوام الناس و افراد كاملا بى اطلاع نمىتوانستند آن را بپذيرند ، زيرا موسى ع در محيط مصر ، حضور نداشت و هيچكس او را با ساحران نديده بود و اگر استاد معروف آنها باشد بايد همه جا مشهور گردد و بسيارى از مردم او را بشناسند ، و اينها مطالبى نبود كه بتوان آنها را به اين آسانى مكتوم داشت ، زيرا تبانى با يك يا چند نفر بطور مخفيانه امكان دارد اما با هزاران نفر ساحران مصر ، كه در شهرهاى پراكنده و مختلف زندگى داشتند آن هم يك چنين تبانى مهمى ، عملا امكانپذير نبود .\r\nسپس فرعون به طور سربسته اما شديد و محكم آنها را تهديد كرد و گفت :\r\n« اما به زودى خواهيد فهميد » ! ( * ( فَسَوْفَ تَعْلَمُونَ ) * ) .\r\nدر آيه بعد تهديد سربسته اى را كه در جمله قبل به آن اشاره شد بطور وضوح بيان مىكند و مىگويد : « سوگند ياد مىكنم كه دستها و پاهاى شما را بطور مخالف ( دست راست و پاى چپ و دست چپ و پاى راست را ) قطع مىكنم سپس همگى شما را به دار خواهم آويخت » ( * ( لأُقَطِّعَنَّ أَيْدِيَكُمْ وَأَرْجُلَكُمْ مِنْ خِلافٍ ثُمَّ لأُصَلِّبَنَّكُمْ أَجْمَعِينَ ) * ) .\r\nدر حقيقت منظور اين بوده است كه آنها را با زجر و شكنجه به قتل برساند\r\n","description":"","footnote":"","page_name":" 302 ","page_number":302},
  {"content":"\r\nو صحنه بسيار هولناك و عبرتانگيزى براى همگان به وجود آورد ، زيرا بريدن دست و پا و سپس به دار آويختن سبب مىشد كه در انظار مردم خون از بدنشان فواره بزند و آنها نيز بر فراز دار دست و پا زنند تا زمانى كه مرگشان فرا رسد .\r\n( توجه داشته باشيد كه دار زدن در آن زمان به صورت امروز نبود كه طناب را به گردن افراد بياويزند بلكه به زير شانه‌هاى آنها قرار مىدادند تا به زودى نميرند ) .\r\nو شايد بريدن دست و پاها بطور مخالف براى اين بوده است كه اين كار سبب مىشده ديرتر بميرند و زجر و شكنجه بيشتر ببينند .\r\nقابل توجه اينكه برنامه اى را كه فرعون در اينجا براى مبارزه با ساحرانى كه به موسى ع ايمان آورده بودند در پيش گرفت ، يك برنامه عمومى در مبارزات ناجوانمردانه جباران با طرفداران حق است كه از يك سو از حربه تهمت استفاده مىكنند ، تا موقعيت حق طلبان را در افكار عمومى تضعيف كنند و از سوى ديگر تكيه بر زور و قدرت و تهديد به قتل و نابودى مىنمايند تا اراده آنها را درهم بشكنند ، ولى همانطور كه در دنباله داستان موسى مىخوانيم ، هيچيك از اين دو حربه در طرفداران راستين حق كارگر نگرديد و نبايد كارگر شود .\r\nساحران در برابر هيچيك از دو حربه فرعون از ميدان در نرفتند ، يكدل و يك جان در پاسخ او چنين گفتند : « ما به سوى پروردگار خود بازمىگرديم » ( * ( قالُوا إِنَّا إِلى رَبِّنا مُنْقَلِبُونَ ) * ) .\r\nيعنى اگر آخرين تهديد تو عملى بشود ، سرانجامش اين است كه ما در راه خدا و در طريق استقامت و پايمردى در دفاع از آئين او ، شربت شهادت خواهيم نوشيد ، و اين نه تنها به ما زيانى نمىرساند و از ما چيزى نمىكاهد ، بلكه سعادت و افتخار بزرگى براى ما محسوب مىشود .\r\n","description":"","footnote":"","page_name":" 303 ","page_number":303},
  {"content":"\r\nسپس براى اينكه پاسخى به تهمت فرعون داده باشند و حقيقت امر را بر انبوه مردمى كه تماشاچى اين صحنه بودند ، روشن سازند و بىگناهى خويش را ثابت كنند ، چنين گفتند : « تنها ايرادى كه تو به ما دارى اين است كه ما به آيات پروردگار خود ، هنگامى كه به سراغ ما آمد ، ايمان آورده‌ايم » ( * ( وَما تَنْقِمُ مِنَّا إِلَّا أَنْ آمَنَّا ) * بآيات ربنا لما جاءتنا ) .\r\nيعنى ما نه اخلالگريم و نه توطئه و تبانى خاصى بر ضد تو كرده‌ايم ، و نه محرك ما بر ايمان به موسى ع اين بوده است كه زمام قدرت را بدست بگيريم و نه مردم اين كشور را از سرزمين خود بيرون كنيم و خودت نيز مىدانى كه ما اين كاره نيستيم ، بلكه ما هنگامى كه حق را ديديم و نشانه‌هاى آن را به خوبى شناختيم به نداى پروردگار خود پاسخ گفتيم و ايمان آورديم و تنها گناه ما در نظر تو همين است و بس ! در حقيقت آنها با جمله نخست به فرعون نشان دادند كه هرگز از تهديد او نمىهراسند و با شهامت به استقبال همه حوادث حتى مرگ و شهادت مىشتابند و با جمله دوم به اتهاماتى كه فرعون بر آنها وارد كرده بود ، با صراحت پاسخ گفتند .\r\nجمله تنقم از ماده « نقمت » ( بر وزن نعمت ) در اصل به معنى انكار كردن چيزى است به « زبان » ، يا « بوسيله عمل و مجازات نمودن » ، بنا بر اين آيه بالا هم ممكن است به اين معنى باشد كه تنها ايراد تو بر ما اين است كه ايمان آورده‌ايم ، و يا به اين معنى باشد كه مجازاتى را كه مىخواهى انجام دهى به خاطر ايمان ما است .\r\nسپس روى از فرعون برتافتند و متوجه درگاه پروردگار شدند و از او تقاضاى صبر و استقامت كردند ، زيرا مىدانستند بدون حمايت و يارى او ، توانايى مقابله با اين تهديدهاى سنگين را ندارند ، لذا گفتند : « پروردگارا پيمانه صبر\r\n","description":"","footnote":"","page_name":" 304 ","page_number":304},
  {"content":"\r\nرا بر ما فرو ريز و ما را با اخلاص و با ايمان تا پايان عمر بدار « ( * ( رَبَّنا أَفْرِغْ عَلَيْنا صَبْراً وَتَوَفَّنا مُسْلِمِينَ ) * ) .\r\nو جالب اينكه آنها با جمله « * ( أَفْرِغْ عَلَيْنا صَبْراً ) * » چنين اظهار داشتند كه چون خطر به آخرين درجه رسيده است ، تو نيز آخرين درجه صبر و استقامت را به ما مرحمت كن ( زيرا افرغ از ماده « افراغ » به معنى ريختن ماده سيالى از ظرف است بطورى كه ظرف از آن خالى شود ) .\r\n\r\nاستقامت در سايه آگاهى\r\nممكن است در نخستين برخورد با ماجراى ساحران زمان موسى ع كه در پايان ، مؤمنان راستينى از كار در آمدند ، انسان در شگفتى فرو رود كه مگر ممكن است در مدتى به اين كوتاهى چنين انقلاب و تحولى در فكر و روح انسانى پيدا شود كه از صف مخالف كاملا بريده و در صف موافق گام بگذارد ، و آن چنان سر سختانه از عقيده تازه خود دفاع كند كه به تمام موقعيت و زندگى خويش پشت پا زند و شربت شهادت را شجاعانه و با چهره اى خندان تا آخرين جرعه بنوشد ؟ ! ولى اگر به اين نكته توجه كنيم كه آنها با سوابق زيادى كه در علم سحر داشتند به خوبى به عظمت معجزه موسى ع و حقانيت او پى بردند و از روى آگاهى كامل در اين ميدان گام گذاشتند ، اين آگاهى سرچشمه عشق سوزانى شد كه تمام وجود آنها را در برگرفت ، عشقى كه هيچ حد و مرزى را به رسميت نمىشناسد و ما فوق همه خواسته‌هاى انسان است .\r\nآنها به خوبى مىدانستند در چه راهى گام گذاشته‌اند ؟ و براى چه مىجنگند ؟\r\nو با چه كسى مبارزه مىكنند ؟ و چه آينده درخشانى به دنبال اين مبارزه در پيش دارند ؟\r\nآرى اگر ايمان با آگاهى كامل توأم گردد از چنين عشقى سر برمىآورد كه اين گونه فداكاريها در راه آن شگفتانگيز نيست .\r\n","description":"","footnote":"","page_name":" 305 ","page_number":305},
  {"content":"\r\nبه همين جهت مىبينيم آنها با صراحت و شجاعت ( چنان كه در آيه 72 سوره طه آمده است ) گفتند : « سوگند به همان كس كه ما را آفريده ما هرگز ترا بر دلائل روشنى كه از طرف پروردگار به ما رسيده است ، مقدم نخواهيم داشت ، تو هر چه مىخواهى بكن اما بدان كه دائره قدرتت محدود به همين زندگى دنيا است » ! .\r\nو سرانجام چنان كه در روايات و تواريخ آمده است ، آن قدر در اين راه ايستادگى به خرج دادند كه فرعون ، تهديد خود را عملى ساخت ، و بدنهاى مثله شده آنان را در كنار رود نيل بر شاخه‌هاى درختان بلند نخل آويزان نمود ، و نام پرافتخار آنها در دفتر آزاد مردان جهان ثبت شد ، و به گفته مفسر بزرگ مرحوم طبرسى كانوا اول النهار كفارا سحرة و آخر النهار شهداء بررة : « صبحگاهان كافر بودند و ساحر ، شامگاهان شهيدان نيكوكار راه خدا » ! ولى بايد توجه داشت كه چنين انقلاب و تحول و استقامتى جز در پناه امدادهاى الهى ممكن نيست ، و مسلما آنها كه در مسير حق گام مىگذارند ، چنين امدادهايى به سراغ آنها خواهد شتافت .\r\n","description":"","footnote":"","page_name":" 306 ","page_number":306},
  {"content":"\r\n\r\n[ سوره الأعراف ‹ 7 › : آيات 127 تا 129 
  ]\r\nوَ قالَ الْمَلأُ مِنْ قَوْمِ فِرْعَوْنَ أَ تَذَرُ مُوسى وَقَوْمَه لِيُفْسِدُوا فِي الأَرْضِ وَيَذَرَكَ وَآلِهَتَكَ قالَ سَنُقَتِّلُ أَبْناءَهُمْ وَنَسْتَحْيِي نِساءَهُمْ وَإِنَّا فَوْقَهُمْ قاهِرُونَ ‹ 127 › قالَ مُوسى لِقَوْمِه اسْتَعِينُوا بِاللَّه وَاصْبِرُوا إِنَّ الأَرْضَ لِلَّه يُورِثُها مَنْ يَشاءُ مِنْ عِبادِه وَالْعاقِبَةُ لِلْمُتَّقِينَ ‹ 128 › قالُوا أُوذِينا مِنْ قَبْلِ أَنْ تَأْتِيَنا وَمِنْ بَعْدِ ما جِئْتَنا قالَ عَسى رَبُّكُمْ أَنْ يُهْلِكَ عَدُوَّكُمْ وَيَسْتَخْلِفَكُمْ فِي الأَرْضِ فَيَنْظُرَ كَيْفَ تَعْمَلُونَ ‹ 129 ›\r\n\r\nترجمه :\r\n127 - اشراف قوم فرعون ( به او ) گفتند : آيا موسى و قومش را رها مىكنى كه در زمين فساد كنند و تو و خدايانت را رها سازند ، گفت به زودى پسرانشان را مىكشيم و دخترانشان را زنده نگه مىداريم ( تا خدمت ما كنند ) و ما بر آنها كاملا مسلط هستيم .\r\n128 - موسى به قوم خود گفت از خدا يارى جوييد و استقامت پيشه كنيد كه زمين از آن خدا است و آن را به هر كس بخواهد ( و شايسته بداند ) واگذار مىكند و سرانجام ( نيك ) براى پرهيزكاران است .\r\n129 - گفتند : پيش از آنكه به سوى ما بيايى آزار ديديم و ( هم اكنون ) پس از آمدنت نيز آزار مىبينيم ( كى اين آزارها سر خواهد آمد ؟ ) گفت اميد است پروردگارتان دشمن شما را هلاك كند و شما را در زمين جانشين ( آنها ) سازد و بنگرد چگونه عمل مىكنيد ؟ .\r\n","description":"","footnote":"","page_name":" 307 ","page_number":307},
  {"content":"\r\n\r\nتفسير :\r\nدر اين آيات صحنه ديگرى را از گفتگوى فرعون و اطرافيانش پيرامون وضع موسى ع بيان مىكند ، و از قرائنى كه در خود آيه است ، چنين برمىآيد كه محتواى اين آيات مربوط به مدتى پس از جريان مبارزه موسى با ساحران است .\r\nدر نخستين آيه مىگويد : « جمعيت اشراف و اطرافيان فرعون به عنوان اعتراض به او گفتند ، آيا موسى و بنى اسرائيل را به حال خود رها مىكنى كه در زمين فساد كنند ، و تو و خدايانت را رها سازند » ؟ ! ( * ( وَقالَ الْمَلأُ مِنْ قَوْمِ فِرْعَوْنَ أَ تَذَرُ مُوسى وَقَوْمَه لِيُفْسِدُوا فِي الأَرْضِ وَيَذَرَكَ وَآلِهَتَكَ ) * ) .\r\nاز اين تعبير به خوبى استفاده مىشود كه فرعون بعد از شكست در برابر موسى ع مدتى او و بنى اسرائيل را آزاد گذارد ( البته آزادى نسبى ) و آنها نيز بيكار ننشستند و به تبليغ آئين موسى ع پرداختند تا آنجا كه قوم فرعون از نفوذ و پيشرفت آنها بيمناك شدند ، و نزد فرعون آمدند و او را تشويق به شدت عمل در برابر موسى و بنى اسرائيل كردند .\r\nآيا اين دوران آزادى نسبى بخاطر ترس و وحشتى بود كه در دل فرعون از معجزه كوبنده موسى ع به وجود آمد ؟ و يا اختلافى بود كه ميان مردم مصر و حتى قبطيان درباره موسى ع و آئين او پيدا شده بود ، و جمعى به او تمايل پيدا كرده بودند ، و فرعون مشاهده مىكرد ، نمىتواند در چنين شرائطى دست به كار شود و شدت عمل به خرج دهد ؟\r\nهر دو احتمال به ذهن فرعون نزديك است و ممكن است هر دو توأما چنين اثرى در فكر فرعون گذارده باشد .\r\n","description":"","footnote":"","page_name":" 308 ","page_number":308},
  {"content":"\r\nبه هر حال فرعون با اخطار اطرافيان ، تشويق به شدت عمل در برابر بنى اسرائيل شد و در پاسخ هواخواهانش چنين گفت : « به زودى پسران آنها را به قتل مىرسانيم و نابود مىكنيم و زنانشان را ( براى خدمت ) زنده مىگذاريم ، و ما بر آنها تسلط كامل داريم » ( * ( قالَ سَنُقَتِّلُ أَبْناءَهُمْ وَنَسْتَحْيِي نِساءَهُمْ وَإِنَّا فَوْقَهُمْ قاهِرُونَ ) * ) در اينكه منظور او « الهتك » ( خدايان تو ) چيست ؟ در ميان مفسران گفتگو است ، آنچه با ظاهر آيه موافقتر است اين است كه فرعون هم براى خود بتها و معبودها و خدايانى داشت ، اگر چه با توجه به آيه 74 سوره نازعات أَنَا رَبُّكُمُ الأَعْلى و آيه 38 سوره قصص ما عَلِمْتُ لَكُمْ مِنْ إِله غَيْرِي معلوم مىشود كه مردم مصر بزرگترين خدايشان فرعون بود و يا حد اقل او خود را بزرگ ترين معبود مصر مىدانست و معبودى براى آنها در رديف خودش قائل بود ، اما با اين حال او براى خويش معبودهايى انتخاب كرده بود كه آنها را پرستش مىكرد .\r\nنكته ديگر اينكه فرعون در اينجا دست به يك مبارزه ريشه دار و عميق مىزند و تصميم بر كارى مىگيرد كه در آينده به كلى قدرت بنى اسرائيل را درهم بشكند و آن اينكه مردان جنگى و مبارز را با كشتن فرزندان بنى اسرائيل ريشه كن سازد و تنها زنان و دختران را براى كنيزى و خدمتكارى باقى بگذارد ، و اين آئين هر استعمار نو و كهنه اى است ، كه افراد مثبت و فعال را از ميان برمىدارند ، و يا روح مردانگى و شهامت را با وسائل گوناگون در آنها مىكشند و افراد غير فعال را زنده نگه مىدارند .\r\nالبته اين احتمال نيز هست كه فرعون مىخواسته است اين سخن به گوش بنى اسرائيل برسد و از دو جهت روحيه آنها درهم شكسته شود ، يكى از نظر كشته شدن پسران و مردان آينده و ديگرى از نظر اينكه نواميسشان به چنگال دشمن خواهد افتاد .\r\n","description":"","footnote":"","page_name":" 309 ","page_number":309},
  {"content":"\r\nو در هر حال با جمله * ( إِنَّا فَوْقَهُمْ قاهِرُونَ ) * مىخواهد وحشت و اضطراب را از دل پيروان خود بردارد و به آنها اطلاع دهد كه كاملا بر اوضاع مسلط است !\r\n\r\nسؤال\r\n- در اينجا سؤالى پيش مىآيد و آن اينكه چرا فرعون تصميم بر قتل موسى نگرفت و تنها نقشه نابود كردن فرزندان بنى اسرائيل را كشيد ؟ !\r\n\r\nپاسخ\r\n- از آيات سوره مؤمن به خوبى استفاده مىشود كه فرعون در آغاز ، تصميم بر قتل موسى داشت ولى اندرزهاى توأم با تهديد مؤمن آل فرعون و اينكه اقدام به قتل موسى ممكن است ، خطرناك واقع شود و او براستى از طرف خدا باشد و آنچه را از مجازاتهاى الهى مىگويد ، انجام پذيرد ، به قدر كافى در فكر و روح فرعون اثر گذاشت .\r\nبه علاوه بعد از جريان پيروزى موسى بر ساحران ، اين خبر در همه جا منعكس گرديد ، و در مورد طرفدارى و مخالفت با موسى ع در ميان مردم مصر اختلاف افتاد ، شايد فرعون از اين بيم داشت كه اگر بخواهد تصميم حادى بر ضد موسى ع بگيرد با واكنش شديدى كه از طرف مردمى كه تحت تاثير او واقع شده‌اند روبرو گردد ، به اين جهات از تصميم بر قتل موسى ع منصرف گرديد .\r\nآيه بعد در حقيقت ، نقشه و برنامه اى است كه موسى ع به بنى اسرائيل براى مقابله با تهديدهاى فرعون ، پيشنهاد مىكند ، و شرائط پيروزى به دشمن را در آن تشريح مىنمايد ، و به آنها گوشزد مىكند كه اگر سه برنامه را عملى كنند ، قطعا به دشمن پيروز خواهند شد « نخست اينكه تكيه گاهشان تنها خدا باشد و از او يارى بطلبند » ( * ( قالَ مُوسى لِقَوْمِه اسْتَعِينُوا بِاللَّه ) * ) ديگر اينكه به آنها مىگويد : « استقامت و پايدارى پيشه كنيد » و از\r\n","description":"","footnote":"","page_name":" 310 ","page_number":310},
  {"content":"\r\nتهديدها و حملات دشمن نهراسيد و از ميدان بيرون نرويد ( * ( وَاصْبِرُوا ) * ) و براى تاكيد مطلب و ذكر دليل ، به آنها گوشزد مىكند كه « سراسر زمين از آن خدا است و مالك و فرمانرواى مطلق او است ، و به هر كس از بندگانش بخواهد آن را منتقل مىسازد » ( * ( إِنَّ الأَرْضَ لِلَّه يُورِثُها مَنْ يَشاءُ مِنْ عِبادِه ) * ) و آخرين شرط اين است كه تقوا را پيشه كنيد ، زيرا « عاقبت پيروزمندانه از آن پرهيزكاران است » ( * ( وَالْعاقِبَةُ لِلْمُتَّقِينَ ) * ) اين سه شرط كه يكى از آنها در زمينه عقيده ( استعانت جستن از خدا ) و ديگرى در زمينه اخلاق ( صبر و استقامت ) و ديگرى در زمينه عمل ( تقوى و پرهيزكارى ) تنها شرط پيروزى قوم بنى اسرائيل به دشمن نبود ، بلكه هر قوم و ملتى بخواهند بر دشمنانشان پيروز شوند ، بدون داشتن اين برنامه سه ماده اى امكان ندارد ، افراد بىايمان و مردم سست و ترسو ، و ملتهاى آلوده و تبهكار ، اگر هم پيروز گردند ، موقتى و ناپايدار خواهد بود .\r\nقابل توجه اينكه اين سه شرط هر كدام فرع بر ديگرى است ، پرهيزكارى بدون استقامت در برابر شهوات و زرق و برق جهان ماده ممكن نيست همانطور كه صبر و استقامت نيز بدون ايمان به خدا ، بقاء و دوام ندارد ، و در آخرين آيه مورد بحث شكوه و گله‌هاى بنى اسرائيل را از مشكلاتى كه بعد از قيام موسى ع با آن دست به گريبان بودند ، منعكس مىسازد و مىگويد : « آنها به موسى گفتند : پيش از آنكه تو بيايى ما را آزار مىدادند ، اكنون هم كه آمده اى باز آزارها هم چنان ادامه دارد » پس كى گشايشى در كار پيدا مىشود ؟ ( * ( قالُوا أُوذِينا مِنْ قَبْلِ أَنْ تَأْتِيَنا وَمِنْ بَعْدِ ما جِئْتَنا ) * ) گويا بنى اسرائيل مثل بسيارى از ما مردم انتظار داشتند كه با قيام موسى ع يك شبه همه كارها روبراه شود ، فرعون از بين برود ، فرعونيان نابود شوند و كشور پهناور\r\n","description":"","footnote":"","page_name":" 311 ","page_number":311},
  {"content":"\r\nمصر با تمام ذخائرش در اختيار بنى اسرائيل قرار گيرد ، همه اينها از طريق اعجاز ، صورت گيرد و گردى هم به صورت بنى اسرائيل ننشيند .\r\nولى موسى ع به آنها فهماند با اينكه سرانجام پيروز خواهند شد ، اما راه درازى در پيش دارند ، و اين پيروزى طبق سنت الهى در سايه استقامت و كوشش و تلاش بدست خواهد آمد ، همانطور كه آيه مورد بحث مىگويد : « موسى گفت اميد است پروردگار شما دشمنتان را نابود كند و شما را جانشينان آنها در زمين قرار دهد » ( * ( قالَ عَسى رَبُّكُمْ أَنْ يُهْلِكَ عَدُوَّكُمْ وَيَسْتَخْلِفَكُمْ فِي الأَرْضِ ) * ) .\r\nذكر كلمه « عسى » ( شايد و اميد است ) همانند كلمه « لعل » كه در بسيارى از آيات قرآن آمده است ، در حقيقت اشاره به اين است كه اين پيروزى و موفقيت ، شرائطى دارد كه بدون آن شرائط ، به آن نخواهيد رسيد ( شرح بيشتر در اين باره را در ذيل آيه 84 سوره نساء جلد چهارم صفحه 35 مطالعه فرمائيد ) .\r\nو در پايان آيه مىفرمايد : خداوند اين نعمتها را به شما خواهد داد و آزادى از دست رفته را به شما برمىگرداند ، « تا ببيند چگونه عمل خواهيد كرد » ( * ( فَيَنْظُرَ كَيْفَ تَعْمَلُونَ ) * ) .\r\nيعنى پس از پيروزى ، دوران آزمايش شما شروع خواهد شد ، آزمايش ملتى فاقد همه چيز كه در پرتو هدايت الهى همه چيز را پيدا كرده است .\r\nاين تعبير ضمنا اشعارى به اين دارد كه در آينده از بوته اين آزمايش خوب بيرون نخواهيد آمد ، و شما هم به هنگام قدرت يافتن همچون ديگران دست به ظلم و فساد خواهيد زد .\r\nدر روايتى كه در كتاب كافى از امام باقر ع نقل شده چنين مىخوانيم :\r\nقال وجدنا فى كتاب على صلوات اللَّه عليه * ( إِنَّ الأَرْضَ لِلَّه يُورِثُها مَنْ يَشاءُ مِنْ عِبادِه وَالْعاقِبَةُ لِلْمُتَّقِينَ ) * انا و أهل بيتي الذين اورثنا اللَّه الارض و نحن المتقون\r\n( 1 ) .\r\n\r\n","description":"","footnote":"\r\n( 1 ) تفسير نور الثقلين جلد دوم صفحه 56 .\r\n","page_name":" 312 ","page_number":312},
  {"content":"\r\n« در كتاب على ع چنين يافتيم كه پس از تلاوت آيه * ( إِنَّ الأَرْضَ لِلَّه يُورِثُها ) * . . . فرمود : من و اهل بيتم همان كسانى هستيم كه خداوند زمين را به ما منتقل ساخته و مائيم پرهيزگاران » .\r\nاشاره به اينكه حكمى كه در اين آيه ذكر شده است ، يك حكم و يك قانون عمومى است و هم اكنون نيز زمين در واقع از آن پرهيزگاران است .\r\n\r\n[ سوره الأعراف ‹ 7 › : آيات 130 تا 131 
  ]\r\nوَ لَقَدْ أَخَذْنا آلَ فِرْعَوْنَ بِالسِّنِينَ وَنَقْصٍ مِنَ الثَّمَراتِ لَعَلَّهُمْ يَذَّكَّرُونَ ‹ 130 › فَإِذا جاءَتْهُمُ الْحَسَنَةُ قالُوا لَنا هذِه وَإِنْ تُصِبْهُمْ سَيِّئَةٌ يَطَّيَّرُوا بِمُوسى وَمَنْ مَعَه أَلا إِنَّما طائِرُهُمْ عِنْدَ اللَّه وَلكِنَّ أَكْثَرَهُمْ لا يَعْلَمُونَ ‹ 131 ›\r\n\r\nترجمه :\r\n130 - و ما نزديكان فرعون ( و قوم او ) را به خشكسالى و كمبود ميوه‌ها گرفتار كرديم شايد متذكر گردند .\r\n131 - اما ( آنها نه تنها پند نگرفتند بلكه ) هنگامى كه نيكى ( و نعمت ) به آنها مىرسيد مىگفتند به خاطر خود ماست ! ولى موقعى كه بدى ( و بلا ) به آنها مىرسيد مىگفتند از شومى موسى و كسان او است ! بگو سرچشمه همه اين فالهاى بد نزد خدا است ( و شما را به خاطر اعمال بدتان كيفر مىدهد ) اما اكثر آنها نمىدانند .\r\n\r\nتفسير :\r\n\r\nمجازاتهاى بيدار كننده\r\nهمانطور كه در تفسير آيه 94 از همين سوره گذشت ، يك قانون كلى الهى در مورد تمام پيامبران اين بوده است ، كه به هنگامى كه با مخالفتها روبرو مىشدند ،\r\n","description":"","footnote":"","page_name":" 313 ","page_number":313},
  {"content":"\r\nخداوند براى تنبه و بيدارى اقوام سركش ، آنها را گرفتار مشكلات و ناراحتيها مىساخته تا در خود احساس نياز كنند ، و فطرت توحيد كه به هنگام رفاه و آسايش زير پوشش غفلت قرار مىگيرد ، آشكار گردد و به ضعف و ناتوانى خويش پى ببرند و متوجه مبدء قادر و توانايى كه تمام نعمتها از ناحيه او است بشوند .\r\nدر نخستين آيه مورد بحث ، اشاره به همين مطلب در مورد پيروان فرعون مىكند و مىگويد : « ما آل فرعون را به قحطى و خشكسالى و كمبود ميوه‌ها گرفتار ساختيم ، شايد متذكر گردند و بيدار شوند » ( * ( وَلَقَدْ أَخَذْنا آلَ فِرْعَوْنَ بِالسِّنِينَ وَنَقْصٍ مِنَ الثَّمَراتِ لَعَلَّهُمْ يَذَّكَّرُونَ ) * ) .\r\n« سنين » جمع « سنة » به معنى سال است ، ولى معمولا هنگامى كه با كلمه « اخذ » ( گرفتن ) به كار مىرود ، به معنى گرفتار قحطى و خشكسالى شدن مىآيد ، بنا بر اين اخذه السنة ( سال او را گرفت ) يعنى گرفتار خشكسالى شد ، و شايد علت آن اين باشد كه سالهاى قحطى در برابر سالهاى عادى و معمولى كم است ، بنا بر اين اگر منظور از سال ، سالهاى عادى باشد ، چيز تازه اى نيست ، و از آن معلوم مىشود كه منظور سالهاى فوق العاده يعنى قحطى است .\r\nكلمه « آل » در اصل ، « اهل » بوده و سپس به اصطلاح « قلب شده » و به اين صورت درآمده است ، و اهل به معنى نزديكان و خاصان انسان است ، اعم از اينكه بستگان نزديك او باشند و يا همفكران و همگامان و اطرافيان .\r\nبا اينكه خشكسالى و قحطى ، دامان همه فرعونيان را گرفت ولى در آيه فوق ، تنها سخن از نزديكان و خاصان او به ميان آمده است ، اشاره به اينكه آنچه مهم است اين است كه آنها بيدار شوند زيرا نبض ساير مردم به دست آنها است ، آنها هستند كه مىتوانند ديگران را گمراه سازند و يا به راه آورند ، و به همين جهت تنها سخن از آنان به ميان آمده ، اگر چه ديگران هم گرفتار همين عواقب بودند .\r\n","description":"","footnote":"","page_name":" 314 ","page_number":314},
  {"content":"\r\nاين نكته را نيز نبايد از نظر دور داشت كه خشكسالى براى مصر بلاى بزرگى محسوب مىشد ، زيرا مصر يك كشور كاملا كشاورزى بود و خشكسالى همه طبقات آن را تحت فشار شديد قرار مىداد ، ولى مسلما آل فرعون كه صاحبان اصلى زمينها و منافع آن بودند بيش از همه زيان مىديدند .\r\nضمنا از آيه فوق معلوم مىشود كه خشكسالى ، چند سال ادامه يافت زيرا كلمه « سنين » جمع است ، به خصوص اينكه « * ( نَقْصٍ مِنَ الثَّمَراتِ ) * » ( كمبود ميوه‌ها ) نيز به آن اضافه شده ، زيرا خشكساليهاى موقت ممكن است در درختان كمتر اثر بگذارد ، اما هنگامى كه طولانى گردد ، درختان را نيز از بين مىبرد ، اين احتمال نيز وجود دارد كه علاوه بر خشكسالى ، آفتى ميوه‌هاى آنها را فرا گرفته باشد .\r\nجمله لعلهم يذكرون گويا اشاره به اين نكته است كه توجه به حقيقت توحيد در روح آدمى از آغاز وجود دارد ، سپس به خاطر تربيتهاى نادرست و يا مستى نعمت ، آن را فراموش مىكند ، اما به هنگام گرفتارى در چنگال مشكلات مجددا يادآور مىشود و ماده تذكر كه به مفهوم يادآورى است ، مناسب همين معنى مىباشد .\r\nقابل توجه اينكه در ذيل آيه 94 جمله لَعَلَّهُمْ يَضَّرَّعُونَ ( شايد در پيشگاه خدا خضوع كنند و تسليم شوند ) آمده ، كه در واقع يكى مقدمه ديگرى مىباشد ، زيرا نخست ، انسان « متذكر » مىشود و بعد در مقام « خضوع و تسليم » و يا تقاضا از پروردگار برمىآيد .\r\nاما به جاى اينكه « آل فرعون » از اين درسهاى الهى پند بگيرند ، و از خواب خرگوشى بيدار شوند ، از اين موقعيت سوء استفاده كرده و جريان\r\n","description":"","footnote":"","page_name":" 315 ","page_number":315},
  {"content":"\r\nحوادث را به ميل خود تفسير مىكردند ، « هنگامى كه اوضاع بر وفق مراد آنها بود ، و در آرامش و راحتى بودند مىگفتند ، اين وضع به خاطر نيكى و پاكى و لياقت ما است ! » . در حقيقت شايسته چنين موقعيتى بوده‌ايم ( * ( فَإِذا جاءَتْهُمُ الْحَسَنَةُ قالُوا لَنا هذِه ) * ) « اما هنگامى كه گرفتار ناراحتى و مشكلى مىشدند ، فورا به موسى ع و كسانى كه با او بودند ، مىبستند و مىگفتند : اين از شر قدم اينها است » ! ( * ( وَإِنْ تُصِبْهُمْ سَيِّئَةٌ يَطَّيَّرُوا بِمُوسى وَمَنْ مَعَه ) * ) .\r\n« * ( يَطَّيَّرُوا ) * » از ماده تطير به معنى « فال بد زدن » است ، و ريشه اصلى آن كلمه « طير » به معنى « پرنده » مىباشد ، و از آنجا كه عرب ، فال بد را غالبا به - وسيله پرندگان مىزد ، گاهى صدا كردن كلاغ را به فال بد مىگرفت و گاهى پريدن پرنده اى را از دست چپ نشانه تيره روزى مىپنداشت « كلمه » تطير « به معنى فال بد زدن بطور مطلق آمده است .\r\nولى قرآن در پاسخ آنها مىگويد : « بدانيد كه سرچشمه شوميها و ناراحتى هايى كه دامان آنها را مىگرفت ، از ناحيه پروردگار بوده و خدا مىخواسته است كه آنها را گرفتار نتيجه شوم اعمالشان بكند ، ولى اكثر آنها نمىدانند » ( * ( أَلا إِنَّما طائِرُهُمْ عِنْدَ اللَّه وَلكِنَّ أَكْثَرَهُمْ لا يَعْلَمُونَ ) * ) قابل توجه اينكه اين طرز تفكر ، مخصوص به فرعونيان نبود ، هم اكنون در ميان اقوام خودخواه و گمراه نيز اين موضوع به وضوح ديده مىشود كه براى قلب حقائق و گمراه ساختن و جدان خويش يا ديگران ، هر زمان پيروزى نصيبشان شود آن را مرهون لياقت و كاردانى خويش مىدانند ، هر چند لياقت آنها كمترين اثرى در آن پيروزى نداشته باشد ، و به عكس هر بدبختى دامنشان را مىگيرد فورا به بيگانگان و دستهاى مرموز و يا آشكار دشمن نسبت مىدهند هر چند خودشان عامل اصلى بدبختى بوده باشند .\r\n","description":"","footnote":"","page_name":" 316 ","page_number":316},
  {"content":"\r\nقرآن مجيد مىگويد : دشمنان پيامبر اسلام ص نيز در برابر او چنين منطقى داشتند ( سوره نساء آيه 78 ) و در جاى ديگر مىگويد انسانهاى منحرف اين چنين هستند ( سوره فصلت آيه 50 ) و اين در حقيقت يكى از مظاهر بارز روح خودخواهى و لجاجت است ( 1 )\r\n\r\nفال نيك و بد\r\nشايد هميشه در ميان انسانها و اقوام مختلف ، فال نيك و بد رواج داشته است ، امورى را به « فال نيك » مىگرفتند و دليل بر پيروزى و پيشرفت كار مىدانستند ، و امورى را به « فال بد » مىگرفتند و دليل بر شكست و ناكامى و عدم پيروزى مىپنداشتند ، در حالى كه هيچگونه رابطه منطقى در ميان پيروزى و شكست با اين گونه امور وجود نداشت ، و مخصوصا در قسمت فال بد ، غالبا جنبه خرافى و نامعقول داشته و دارد .\r\nاين دو گرچه اثر طبيعى ندارند ، ولى بدون ترديد اثر روانى مىتوانند داشته باشند ، فال نيك غالبا مايه اميدوارى و حركت است ولى فال بد موجب ياس و نوميدى و سستى و ناتوانى است .\r\nشايد به خاطر همين موضوع است كه در روايات اسلامى از فال نيك نهى نشده ، اما فال بد به شدت محكوم گرديده است ، در حديث معروفى از پيامبر ص نقل شده :\r\nتفالوا بالخير تجدوه\r\n: « كارها را به فال نيك بگيريد ( و اميدوار باشيد ) تا به آن برسيد » جنبه اثباتى اين موضوع منعكس است و در حالات خود پيغمبر ص و پيشوايان اسلام ع نيز ديده مىشود كه گاهى مسائلى را به فال نيك مىگرفتند ، مثلا در جريان برخورد مسلمانان با كفار مكه در سرزمين\r\n\r\n","description":"","footnote":"\r\n( 1 ) ضمنا ذكر « حسنة » با الف و لام و « اذا » و ذكر « سيئة » با « ان » و به صورت نكره ، اشاره به اين است كه نعمتها به طور فراوان به سراغ آنها مىآمدند ولى ناراحتيها گهگاه .\r\n","page_name":" 317 ","page_number":317},
  {"content":"\r\n« حديبية » مىخوانيم هنگامى كه « سهيل بن عمرو » به عنوان نماينده كفار مكه به سراغ پيامبر ص آمد و حضرت ص از نام او آگاه گرديد ، فرمود :\r\nقد سهل عليكم و امركم\r\n: « يعنى از نام » سهيل « من تفال مىزنم كه كار بر شما سهل و آسان مىگردد » ( 1 ) .\r\nدانشمند معروف « دميرى » كه از نويسندگان قرن هشتم هجرى است ، در يكى از نوشته‌هاى خود اشاره به همين مطلب كرده و مىگويد اينكه پيامبر ص فال نيك را دوست مىداشت ، به خاطر آن بود كه انسان هر گاه اميدوار به فضل پروردگار باشد در راه خير گام برمىدارد و هنگامى كه اميد خود را از پروردگار قطع كند ، در راه شر خواهد افتاد و فال بد زدن مايه سوء ظن و موجب انتظار بلا و بدبختى كشيدن است ( 2 ) .\r\nاما در مورد فال بد كه عرب آن را « تطير » و « طيره » مىنامد ، در روايات اسلامى - همانطور كه گفتيم - شديدا مذمت شده ، همانطور كه در قرآن مجيد نيز كرارا به آن اشاره گرديده و محكوم شده است ( 3 ) از جمله در حديثى مى - خوانيم كه پيغمبر ص فرمود :\r\nالطيرة شرك\r\n« فال بد زدن ( و آن را مؤثر در سرنوشت آدمى دانستن ) يك نوع شرك به خدا است » ( 4 ) و نيز مىخوانيم : كه اگر فال بد اثرى داشته باشد ، همان اثر روانى است ، امام صادق ع فرمود :\r\nالطيرة على ما تجعلها ان هونتها تهونت و ان شددتها تشددت و ان لم تجعلها شيئا لم تكن شيئا\r\n: « فال بد اثرش به همان اندازه است كه آن را مىپذيرى ، اگر آن را سبك بگيرى كم اثر خواهد بود و اگر\r\n\r\n","description":"","footnote":"\r\n( 1 ) الميزان جلد 19 صفحه 86 .\r\n( 2 ) سفينة البحار جلد دوم صفحه 102 .\r\n( 3 ) مانند سوره يس آيه 19 سوره نمل آيه 47 و آيه مورد بحث .\r\n( 4 ) الميزان ذيل آيه مورد بحث .\r\n","page_name":" 318 ","page_number":318},
  {"content":"\r\nآن را محكم بگيرى پر اثر ، و اگر به آن اعتنا نكنى ، هيچ اثرى نخواهد داشت » ( 1 ) .\r\nدر اخبار اسلامى از پيامبر ص نقل شده است كه راه مبارزه با فال بد بىاعتنايى است ، از پيغمبر اكرم ص نقل شده كه فرمود :\r\nثلاث لا يسلم منها احد الطيرة و الحسد و الظن قيل فما نصنع قال : اذا تطيرت فامض و اذا حسدت فلا تبغ و اذا ظننت فلا تحقق\r\n: « سه چيز است كه هيچكس از آن سالم نمىماند ( و وسوسه‌هاى آن در درون قلب غالب اشخاص پيدا مىشود ) فال بد و حسد و سوء ظن است ، عرض كردند پس چكنيم ؟ فرمود : هنگامى كه فال بد زدى اعتنا مكن و بگذر و هنگامى كه حسد در دلت پيدا شد عملا كارى بر طبق آن انجام مده و هنگامى كه سوء ظن پيدا كردى آن را ناديده بگير » .\r\nعجيب اين است كه موضوع فال نيك و بد حتى در كشورهاى پيشرفته صنعتى و در ميان افراد به اصطلاح روشنفكر و حتى نوابغ معروف وجود داشته و دارد ، از جمله در ميان غربيها رد شدن از زير نردبان و افتادن نمكدان و هديه دادن چاقو به شدت به فال بد گرفته مىشود ؟\r\nالبته وجود فال نيك همانطور كه گفتيم مساله مهمى نيست بلكه غالبا اثر مثبت دارد ، ولى با عوامل فال بد هميشه بايد مبارزه كرد و آنها را از افكار دور ساخت و بهترين راه براى مبارزه با آن تقويت روح توكل و اعتماد بر خدا در دلها است ، همانطور كه در روايات اسلامى نيز به آن اشاره شده است .\r\n\r\n","description":"","footnote":"\r\n( 1 ) الميزان ذيل آيه مورد بحث .\r\n","page_name":" 319 ","page_number":319},
  {"content":"\r\n\r\n[ سوره الأعراف ‹ 7 › : آيات 132 تا 133 
  ]\r\nوَ قالُوا مَهْما تَأْتِنا بِه مِنْ آيَةٍ لِتَسْحَرَنا بِها فَما نَحْنُ لَكَ بِمُؤْمِنِينَ ‹ 132 › فَأَرْسَلْنا عَلَيْهِمُ الطُّوفانَ وَالْجَرادَ وَالْقُمَّلَ وَالضَّفادِعَ وَالدَّمَ آياتٍ مُفَصَّلاتٍ فَاسْتَكْبَرُوا وَكانُوا قَوْماً مُجْرِمِينَ ‹ 133 ›\r\n\r\nترجمه :\r\n132 - و گفتند هر زمان آيتى براى ما بياورى كه سحرمان كنى ما به تو ايمان نمىآوريم ! 133 - سپس ( بلاها را پشت سر هم بر آنها نازل كرديم ) طوفان و ملخ و آفت گياهى و قورباغه‌ها و خون را كه نشانه هايى از هم جدا بودند بر آنها فرستاديم ( ولى باز بيدار نشدند ) و تكبر ورزيدند و جمعيت گنهكارى بودند .\r\n\r\nتفسير : بلاهاى پى در پى و رنگارنگ\r\nدر اين آيات ، اشاره به مرحله ديگرى از درسهاى بيدار كننده اى كه خدا به قوم فرعون داد ، شده است ، هنگامى كه مرحله اول يعنى خشكسالى و زيانهاى مالى در آنها ، اثر بيدار كننده نگذاشت ، نوبت مرحله دوم كه مجازاتهاى سختتر و شديدتر بود فرا رسيد ، و خداوند آنها را به بلاهاى پى در پى و كوبنده كه به طور متناوب نازل مىشد ، گرفتار ساخت ، اما متاسفانه باز هم بيدار نشدند ! در نخستين آيه مورد بحث به عنوان مقدمه اى براى نزول اين بلاها مىگويد :\r\nآنها هم چنان در انكار دعوت موسى ع ، مقاومت به خرج دادند ، و « گفتند هر گاه آيتى براى ما بياورى كه بخواهى ما را با آن سحر كنى ، ما به تو ايمان نخواهيم آورد » ( * ( وَقالُوا مَهْما تَأْتِنا بِه مِنْ آيَةٍ لِتَسْحَرَنا بِها فَما نَحْنُ لَكَ بِمُؤْمِنِينَ ) * ) تعبير به آيه ، شايد به عنوان تمسخر بوده ، زيرا موسى ع ، معجزات خود را به عنوان آيات و نشانه‌هاى خدا معرفى مىنمود ، ولى آنها به عنوان سحر ، آن را تفسير مىكردند .\r\n","description":"","footnote":"","page_name":" 320 ","page_number":320},
  {"content":"\r\nلحن آيات و قرائن چنين نشان مىدهد كه دستگاه تبليغاتى فرعون كه مسلما با تناسب آن زمان ، مجهزترين دستگاه تبليغاتى بود ، و نظام حاكم مصر ، كاملا از آن بهره بردارى مىكرد ، در همه جا بسيج شده بود ، كه تهمت سحر را به عنوان يك شعار عمومى بر ضد موسى ع ، پخش كند ، زيرا هيچ وصله اى مناسبتر از آن براى معجزات موسى ع نيافته بودند ، تا بدينوسيله جلو نفوذ او را در قلوب مردم بگيرند .\r\nولى از آنجا كه خداوند بدون اتمام حجت كافى ، هيچ جمعيتى را كيفر نمىدهد در آيه بعد مىفرمايد كه ما چندين بلا بر آنها نازل كرديم شايد بيدار شوند .\r\nنخست « طوفان را بر آنها فرستاديم » ( * ( فَأَرْسَلْنا عَلَيْهِمُ الطُّوفانَ ) * ) « طوفان » از ماده « طوف » ( بر وزن خوف ) به معنى موجود گردنده و طواف كننده است ، سپس به هر حادثه اى كه انسان را احاطه كند ، طوفان گفته شده ، ولى در لغت عرب ، بيشتر به سيلابها و امواج گردنده و كوبنده اى گفته مىشود كه خانه‌ها را ويران مىكند و درختان را از ريشه برمىكند ( اگر چه در زبان فارسى امروز ، طوفان بيشتر به بادهاى شديد و كوبنده اطلاق مىگردد ) سپس « ملخ را بر زراعتها و درختان آنها ، مسلط ساخت » ( * ( وَالْجَرادَ ) * ) در روايات وارد شده است ، آن چنان ملخ به جان درختان و زراعتها افتاد كه همه را از شاخ و برگ خالى كرد ، حتى بدن آنها را نيز آزار مىداد آن چنان كه داد و فرياد آنها بلند شده بود .\r\nهر بار كه بلائى فرا مىرسيد ، دست به دامن موسى ع مىزدند ، تا از خدا بخواهد رفع بلا كند ، بعد از طوفان و ملخخوارگى نيز همين تقاضا را كردند ، و موسى ع پذيرفت و بلا بر طرف شد ، ولى باز دست از لجاجت خويش برنداشتند .\r\nبار سوم « قمل » را بر آنها مسلط ساخت ( * ( وَالْقُمَّلَ ) * ) .\r\nدر اينكه منظور از « قمل » چيست ؟ ميان مفسران گفتگو است ، ولى ظاهر اين\r\n","description":"","footnote":"","page_name":" 321 ","page_number":321},
  {"content":"\r\nاست كه يك نوع آفت نباتى بوده كه به غلات آنها افتاد ، و همه را فاسد كرد .\r\nهنگامى كه امواج اين بلا فرو نشست و باز ايمان نياوردند ، بار ديگر خداوند ، نسل قورباغه را آن چنان افزايش داد كه به صورت يك بلا زندگى آنها را فرا گرفت ( * ( وَالضَّفادِعَ ) * ) ( 1 ) همه جا قورباغه‌هاى بزرگ و كوچك ، حتى در خانه‌ها و اطاقها و سفره‌ها و ظروف غذا مزاحم آنان بودند ، آن چنان كه دنيا بر آنان تنگ شد ولى باز در برابر حق زانو نزدند و تسليم نشدند .\r\nدر اين هنگام خداوند خون را بر آنها مسلط ساخت ( * ( وَالدَّمَ ) * ) بعضى گفته‌اند بيمارى رعاف ( خون دماغ شدن ) به صورت يك بيمارى عمومى درآمد و همگى گرفتار آن شدند ، ولى بيشتر روات و مفسران گفته‌اند رودخانه عظيم نيل به رنگ خون درآمد ، آن چنان كه براى هيچ مصرفى قابل استفاده نبود ! و در پايان مىفرمايد : « اين آيات و معجزات آشكار و نشانه‌هاى حقانيت موسى را به آنها نشان داديم ، اما آنها در برابر آن تكبر ورزيدند و از قبول حق سرباز زدند و جمعيت مجرم و گنهكارى بودند » ( * ( آياتٍ مُفَصَّلاتٍ فَاسْتَكْبَرُوا وَكانُوا قَوْماً مُجْرِمِينَ ) * ) در بعضى از روايات مىخوانيم كه هر كدام از اين بلاها ، در يك سال واقع مىشد يعنى يك سال طوفان و سيلاب ، سال ديگر ملخخوارگى ، و سال بعد آفات نباتى و همچنين ، ولى در بعضى ديگر از روايات مىخوانيم كه ميان هر يك از اينها با ديگرى يك ماه بيشتر فاصله نبود ، ولى در هر حال شك نيست كه در فواصل مختلف و جدا از\r\n\r\n","description":"","footnote":"\r\n( 1 ) ضفادع جمع « ضفدع » است ضفدع به معنى قورباغه است ، اين كلمه به صورت جمع در آيه فوق آمده ولى عذابهاى ديگر به صورت مفرد ذكر شده است و شايد دليل بر آن باشد كه انواع مختلفى از قورباغه را خداوند بر اينها مسلط ساخت .\r\n","page_name":" 322 ","page_number":322},
  {"content":"\r\nيكديگر ( چنان كه قرآن مىگويد مفصلات ) صورت گرفت ، تا مهلت كافى براى تفكر و تنبه و بيدارى داشته باشند .\r\nقابل توجه اينكه در روايات مىخوانيم كه اين بلاها تنها دامان فرعونيان را مىگرفت و بنى اسرائيل از آن بر كنار بودند ، شك نيست كه اين يك نوع اعجاز بوده ، اما قسمتى از آن را مىتوان با توجه به نكته زير توجيه علمى نمود ، زيرا مىدانيم در كشورى با مشخصات مصر ، بهترين نقطه زيبا و مورد توجه همان دو طرف شط عظيم نيل بوده است كه در اختيار فرعونيان و قبطيها قرار داشت ، قصرهاى زيبا و خانه‌هاى مجلل و باغهاى خرم و مزارع آباد را در همين منطقه مىساختند و طبعا به بنى اسرائيل كه بردگان آنها بودند ، از زمينهاى دور افتاده و بيابانها و نقاط كم آب ، سهمى مىرسيد .\r\nطبيعى است هنگامى كه طوفان و سيلاب برخاست ، از همه نزديكتر به كام خطر دو طرف شط عظيم نيل بوده و همچنين قورباغه‌ها از شط برخاستند و اثر خونابه شدن شط قبل از همه در خانه‌هاى فرعونيان نمايان شد ، و اما ملخ و آفات نباتى نيز در درجه اول متوجه نقاط سرسبزتر و پربركتتر مىشود .\r\nآنچه در آيات فوق گفته شد ، در تورات كنونى ، نيز آمده است ، ولى تفاوتهاى قابل ملاحظه اى با محتويات قرآن دارد ( به سفر خروج فصل هفتم تا دهم تورات مراجعه كنيد ) .\r\n","description":"","footnote":"","page_name":" 323 ","page_number":323},
  {"content":"\r\n\r\n[ سوره الأعراف ‹ 7 › : آيات 134 تا 136 
  ]\r\nوَ لَمَّا وَقَعَ عَلَيْهِمُ الرِّجْزُ قالُوا يا مُوسَى ادْعُ لَنا رَبَّكَ بِما عَهِدَ عِنْدَكَ لَئِنْ كَشَفْتَ عَنَّا الرِّجْزَ لَنُؤْمِنَنَّ لَكَ وَلَنُرْسِلَنَّ مَعَكَ بَنِي إِسْرائِيلَ ‹ 134 › فَلَمَّا كَشَفْنا عَنْهُمُ الرِّجْزَ إِلى أَجَلٍ هُمْ بالِغُوه إِذا هُمْ يَنْكُثُونَ ‹ 135 › فَانْتَقَمْنا مِنْهُمْ فَأَغْرَقْناهُمْ فِي الْيَمِّ بِأَنَّهُمْ كَذَّبُوا بِآياتِنا وَكانُوا عَنْها غافِلِينَ ‹ 136 ›\r\n\r\nترجمه :\r\n134 - هنگامى كه بلا بر آنها مسلط مىشد مىگفتند : اى موسى از خدايت براى ما بخواه به عهدى كه با تو كرده رفتار كند ، اگر اين بلا را از ما مرتفع سازى قطعا به تو ايمان مىآوريم و بنى اسرائيل را با تو خواهيم فرستاد .\r\n135 - اما هنگامى كه بلا را پس از مدت معينى كه به آن مىرسيدند از آنها برمىداشتيم پيمان خويش را مىشكستند ! 136 - سرانجام ما از آنها انتقام گرفتيم و آنها را در دريا غرق كرديم زيرا آيات ما را تكذيب كردند و از آن غافل بودند .\r\n\r\nتفسير : پيمانشكنىهاى مكرر\r\nدر اين آيات واكنشى را كه فرعونيان در برابر بلاهاى آموزنده و بيدار كننده پروردگار نشان دادند ، بيان شده است ، و از مجموع آنها استفاده مىشود كه آنان هنگامى كه در چنگال بلا گرفتار مىشدند - همانند همه تبهكاران - موقتا از خواب\r\n","description":"","footnote":"","page_name":" 324 ","page_number":324},
  {"content":"\r\nغفلت بيدار مىگشتند ، و به دست و پا مىافتادند و از موسى ع مىخواستند كه دست به دعا بردارد و نجات آنها را از خدا بخواهد اما همين كه طوفان بلا و امواج حوادث فرو مىنشست ، همه چيز را فراموش كرده به حال اول باز مىگشتند .\r\nدر آيه نخست مىخوانيم « هنگامى كه بلا بر آنها مسلط مىشد ، مىگفتند اى موسى ، براى ما از خدايت بخواه تا به عهدى كه با تو كرده است وفا كند ، و دعايت را در حق ما مستجاب نمايد » ( * ( وَلَمَّا وَقَعَ عَلَيْهِمُ الرِّجْزُ قالُوا يا مُوسَى ادْعُ لَنا رَبَّكَ بِما عَهِدَ عِنْدَكَ ) * ) .\r\nاگر تو اين بلا را از ما بر طرف سازى ، سوگند ياد مىكنيم كه قطعا هم خودمان به تو ايمان خواهيم آورد و هم بنى اسرائيل را آزاد ساخته و با تو مىفرستيم ( * ( لَئِنْ كَشَفْتَ عَنَّا الرِّجْزَ لَنُؤْمِنَنَّ لَكَ وَلَنُرْسِلَنَّ مَعَكَ بَنِي إِسْرائِيلَ ) * ) .\r\n« رجز » در معانى زيادى به كار رفته است : « بلاهاى سخت ، طاعون ، بت و بتپرستى ، وسوسه شيطان ، و برف يا تگرگ سخت » .\r\nولى همه اينها مصداقهاى مختلفى است از مفهومى كه ريشه اصلى آن را تشكيل مىدهد ، زيرا ريشه اصلى آن به طورى كه « راغب » در كتاب « مفردات » گفته ، همان اضطراب است و به گفته « طبرسى » در « مجمع البيان » مفهوم اصليش انحراف از حق مىباشد ، بنا بر اين اگر به مجازات و كيفر و بلا « رجز » گفته مىشود ، براى اين است كه بر اثر انحراف از حق و ارتكاب گناه ، دامان انسان را مىگيرد ، همچنين بتپرستى يك نوع انحراف از حق و اضطراب در عقيده است ، و نيز به همين جهت عربها به يك نوع بيمارى كه به شتر دست مىدهد و سبب لرزش پاى او مىگردد ، تا آنجا كه مجبور است گامها را كوتاه بردارد ، گاهى راه برود و گاهى توقف كند « رجز » ( بر وزن مرض ) مىگويند ، و اينكه ملاحظه مىكنيم به اشعار جنگى ، « رجز » اطلاق مىشود آن نيز به خاطر آن است كه داراى مقطعهاى كوتاه و نزديك\r\n","description":"","footnote":"","page_name":" 325 ","page_number":325},
  {"content":"\r\nبه هم مىباشد .\r\nبه هر حال منظور از « رجز » در آيات فوق ، ظاهرا همان مجازاتهاى بيدار كننده پنجگانه اى است كه در آيات قبل به آن اشاره شد ، اگر چه بعضى از مفسران احتمال داده‌اند كه اشاره به بلاهاى ديگرى باشد كه خداوند بر آنها نازل كرد ، كه در آيات گذشته به آن اشاره نشده است ، از جمله بلاى طاعون و يا برف و تگرگ شديد و مرگبار كه در تورات نيز به قسمت اخير اشاره شده است .\r\nدر مورد جمله « * ( بِما عَهِدَ عِنْدَكَ ) * » و اينكه منظور از آن عهد الهى كه نزد موسى بوده چيست ؟ مفسران گفتگو كرده‌اند ، آنچه نزديكتر به نظر مىرسد اين است كه منظور از آن ، وعده اى است كه خدا به موسى داده بود كه اگر دعا كند ، دعايش به اجابت مىرسد ، ولى اين احتمال را نيز داده‌اند كه منظور از « عهد » همان عهد « نبوت » است و « با » « باء قسم » مىباشد يعنى « ترا به حق مقام نبوتى كه دارى سوگند مىدهيم » كه براى بر طرف شدن اين حوادث دردناك دعا كن .\r\nدر آيه بعد ، اشاره به پيمانشكنى آنها كرده ، و مىگويد : « هنگامى كه بلا را پس از مدت تعيين شده اى از آنها برمىداشتيم ، پيمان خود را مىشكستند » نه خودشان ايمان مىآوردند و نه بنى اسرائيل را از زنجير اسارت رها مىساختند ( * ( فَلَمَّا كَشَفْنا عَنْهُمُ الرِّجْزَ إِلى أَجَلٍ هُمْ بالِغُوه إِذا هُمْ يَنْكُثُونَ ) * ) ( 1 ) جمله « * ( إِلى أَجَلٍ هُمْ بالِغُوه ) * » اشاره به اين است كه موسى ، براى آنها مدتى تعيين مىكرد ، و مىگفت در فلان وقت ، اين بلا بر طرف خواهد شد ، براى اينكه كاملا روشن شود اين دگرگونى تصادفى نبوده ، بلكه به بركت درخواست او از خدا بوده است .\r\n\r\n","description":"","footnote":"\r\n( 1 ) نكث ( بر وزن مكث ) در اصل به معنى باز كردن ريسمان تابيده است ، و سپس به معنى شكستن پيمان به كار رفته است .\r\n","page_name":" 326 ","page_number":326},
  {"content":"\r\nجمله « * ( إِذا هُمْ يَنْكُثُونَ ) * » با توجه به اينكه « ينكثون » فعل مضارع است و دليل بر استمرار مىباشد نشان مىدهد كه آنها مكرر با موسى ع پيمان مىبستند سپس آن را مىشكستند ، بطورى كه پيمان شكنى جزء برنامه آنها شده بود .\r\nآخرين آيه ، سرانجام اين همه خيره سرى و سركشى و پيمانشكنى را در دو جمله كوتاه بيان مىكند ، نخست به صورت سربسته مىگويد : « ما از آنها انتقام گرفتيم » ( * ( فَانْتَقَمْنا مِنْهُمْ ) * ) سپس اين انتقام را شرح مىدهد و مىگويد « آنها را در دريا غرق كرديم زيرا آنها آيات ما را تكذيب كردند ، و از آن غافل بودند » ( * ( فَأَغْرَقْناهُمْ فِي الْيَمِّ بِأَنَّهُمْ كَذَّبُوا بِآياتِنا وَكانُوا عَنْها غافِلِينَ ) * ) ( 1 ) نه اينكه براستى غافل بودند ، زيرا بارها با وسائل مختلف ، موسى ع به آنها گوشزد كرده بود ، بلكه عملا همچون غافلان بى خبر كمترين توجهى به آيات خدا نداشتند .\r\nشك نيست كه منظور از انتقام الهى اين نيست كه خداوند همانند اشخاص\r\n\r\n","description":"","footnote":"\r\n( 1 ) بطورى كه از متون لغت و كتب احاديث استفاده مىشود « يم » به معنى دريا است و بر رودخانه‌هاى عظيم همانند نيل نيز اطلاق مىشود ، اما در اينكه « يم » يك لغت عربى است يا سريانى يا هيروگليفى ، در ميان دانشمندان گفتگو است ، نويسنده المنار از يكى از دانشمندان معروف مصرى كه وجوه اشتراك لغات هيروگليفى و عربى را جمعآورى كرده و كتاب معجم الكبير را در اين زمينه تاليف نموده ، نقل مىكند كه او پس از تحقيق لغت « يم » را در زبان قديم مصر ، به معنى دريا پيدا كرده است .\r\nبنا بر اين چون اين جريان مربوط به مصر بوده قرآن از لغات آنها در بيان اين حادثه استفاده كرده است .\r\n","page_name":" 327 ","page_number":327},
  {"content":"\r\nكينه توز به مقابله برخيزد و در برابر اعمال ديگران واكنش نشان دهد بلكه منظور از انتقام الهى آن است كه جمعيت فاسد و غير قابل اصلاح را كه در نظام آفرينش حق حيات ندارند ، نابود سازند ، و انتقام در لغت عرب چنان كه سابقا هم گفته‌ايم به معنى مجازات و كيفر دادن است ، نه آن چنان كه در فارسى امروز از آن فهميده مىشود .\r\n\r\n[ سوره الأعراف ‹ 7 › : آيه 137 
  ]\r\nوَ أَوْرَثْنَا الْقَوْمَ الَّذِينَ كانُوا يُسْتَضْعَفُونَ مَشارِقَ الأَرْضِ وَمَغارِبَهَا الَّتِي بارَكْنا فِيها وَتَمَّتْ كَلِمَتُ رَبِّكَ الْحُسْنى عَلى بَنِي إِسْرائِيلَ بِما صَبَرُوا وَدَمَّرْنا ما كانَ يَصْنَعُ فِرْعَوْنُ وَقَوْمُه وَما كانُوا يَعْرِشُونَ ‹ 137 ›\r\n\r\nترجمه :\r\n137 - و مشرقها و مغربهاى پربركت زمين را به آن قوم تضعيف شده ( زير زنجير ظلم و ستم ) واگذار كرديم و وعده نيك پروردگارت بر بنى اسرائيل ، بخاطر صبر و استقامتى كه نشان دادند ، تحقق يافت و آنچه فرعونيان ( از كاخهاى مجلل ) مىساختند ، و آنچه از باغات داربستدار فراهم ساخته بودند درهم كوبيديم !\r\n\r\nتفسير : سرانجام دردناك قوم فرعون\r\nپس از نابودى قوم فرعون و درهم شكستن قدرت آنها ، بنى اسرائيل كه ساليان دراز در زنجير اسارت و بردگى به سر مىبردند ، وارث سرزمينهاى پهناور آنها شدند ، آيه فوق به همين معنى اشاره كرده ، مىگويد : « مشرقها و مغربهاى پر بركت زمين را در اختيار جمعيت مستضعف و استعمار شده قرار داديم » ( * ( وَأَوْرَثْنَا الْقَوْمَ الَّذِينَ كانُوا يُسْتَضْعَفُونَ مَشارِقَ الأَرْضِ وَمَغارِبَهَا الَّتِي\r\n","description":"","footnote":"","page_name":" 328 ","page_number":328},
  {"content":"\r\n* ( بارَكْنا فِيها ) * ) همانطور كه سابقا هم اشاره كرده‌ايم « ارث » در لغت به معنى مالى است كه بدون تجارت و معامله از كسى به كسى مىرسد ، اعم از اينكه از مردگان باشد يا از زندگان .\r\n« * ( يُسْتَضْعَفُونَ ) * » كه از ماده « استضعاف » گرفته شده معادل كلمه « استعمار » است كه در عصر و زمان ما به كار مىرود و مفهوم آن اين است كه قومى ستمپيشه جمعيتى را تضعيف كنند تا بتوانند از آنها در مسير مقاصدشان بهره كشى نمايند ، منتها اين تفاوت را با كلمه استعمار دارد ، كه استعمار ظاهرش به معنى آباد ساختن است و باطنش به معنى ويرانگرى ، ولى استضعاف ظاهر و باطنش هر دو يكى است ! .\r\nو تعبير به * ( كانُوا يُسْتَضْعَفُونَ ) * اشاره به اين است كه فرعونيان به طور مداوم آنها را در ضعف و ناتوانى نگه مىداشتند ، ضعف و ناتوانى فكرى ، و اخلاقى و اقتصادى از هر نظر و در تمام جهات .\r\nو تعبير به * ( مَشارِقَ الأَرْضِ وَمَغارِبَهَا ) * ( مشرقها و مغربهاى زمين ) اشاره به سرزمينهاى وسيع و پهناورى است كه در اختيار فرعونيان بود ، زيرا سرزمينهاى كوچك ، مشرقها و مغربهاى مختلف و به تعبير ديگر افقهاى متعدد ندارد ، اما يك سرزمين پهناور ، حتما اختلاف افق و مشرقها و مغربها ، به خاطر خاصيت كرويت زمين ، خواهد داشت ، به همين دليل است كه ما اين تعبير را كنايه از وسعت سرزمين فراعنه گرفتيم .\r\nو جمله « * ( بارَكْنا فِيها ) * » اشاره به آبادى فوق العاده اين منطقه ، يعنى مصر و شام است ، كه هم در آن زمان و هم در اين زمان از مناطق پر بركت دنيا محسوب مىشود ، و بطورى كه بعضى از مفسران نوشته‌اند در آن روز كشور فراعنه بقدرى وسعت داشت كه سرزمين شامات را هم در بر مىگرفت .\r\nبنا بر اين منظور حكومت بر تمام كره زمين نبوده است ، زيرا اين موضوع\r\n","description":"","footnote":"","page_name":" 329 ","page_number":329},
  {"content":"\r\nمسلما بر خلاف تاريخ است ، بلكه منظور حكومت بنى اسرائيل بر سراسر سرزمين فراعنه مىباشد .\r\nسپس مىگويد : « وعده نيك پروردگار تو در زمينه پيروزى بنى اسرائيل - به خاطر صبر و استقامتى كه نشان دادند - تحقق يافت » ( * ( وَتَمَّتْ كَلِمَتُ رَبِّكَ الْحُسْنى عَلى بَنِي إِسْرائِيلَ بِما صَبَرُوا ) * ) .\r\nو اين همان وعده اى است كه در آيات قبل ( آيه 128 و 129 همين سوره ) به آن اشاره شده است .\r\nگرچه در اين آيه تنها سخن از بنى اسرائيل و سرانجام استقامت آنها در برابر فرعونيان به ميان آمده ولى بطورى كه از آيات ديگر قرآن استفاده مىشود ، اين موضوع اختصاص به قوم و ملتى ندارد ، بلكه هر جمعيت مستضعفى بپاخيزند و براى آزادى خود از چنگال اسارت و استعمار كوشش كنند و در اين راه استقامت و پايمردى نشان دهند سرانجام پيروز خواهند شد ، و سرزمينهايى كه بوسيله ظالمان و ستمگران اشغال شده است آزاد مىگردد .\r\nو در پايان آيه اضافه مىكند كه ما قصرهاى زيباى فرعون و فرعونيان و كاخهاى مجلل و بناهاى پر زرق و برق و جالب آنها و هم چنان باغات پرشكوهشان را نابود ساختيم « ( * ( وَدَمَّرْنا ما كانَ يَصْنَعُ فِرْعَوْنُ وَقَوْمُه وَما كانُوا يَعْرِشُونَ ) * ) .\r\nصنع آن چنان كه « راغب » در كتاب مفردات گفته ( غالبا ) به معنى كارهاى جالب مىآيد ، و در آيه فوق به معنى معمارىهاى زيبا و چشمگير عصر فرعونيان آمده است .\r\nو ما يعرشون در اصل به معنى درختان و باغهايى است كه بوسيله نصب داربستها برپا مىشوند و منظره زيبا و پرشكوهى دارند .\r\nدمرنا از ماده « تدمير » به معنى هلاك كردن و نابود ساختن است .\r\nدر اينجا اين سؤال پيش مىآيد كه نابودى اين كاخها و آن باغها اولا با\r\n","description":"","footnote":"","page_name":" 330 ","page_number":330},
  {"content":"\r\nچه وسيله بوده ؟ و ثانيا چه ضرورتى داشته است ؟\r\nدر پاسخ مىگوئيم : بعيد نيست زلزله‌ها و سيلابهاى جديدى اين وضع را ايجاد كرده باشد و ضرورت آن از اينجا روشن مىشود كه تمام فرعونيان در دريا غرق نشدند بلكه خود فرعون و جمعى از خاصان و لشكريان او كه در تعقيب موسى ع بودند از ميان رفتند ، و مسلما اگر قدرت مالى و اقتصادى باقيماندگان كه تعداد نفوس آنها در سراسر مصر بسيار زياد بود بر جا مىماند باز توانايى اين را داشتند كه بنى اسرائيل را درهم بكوبند و يا لا اقل مزاحمتهاى بزرگى براى آنها فراهم سازند ، اما تهى شدن دست آنها از اين وسائل سبب شد كه براى هميشه به طغيانگرى آنها خاتمه داده شود .\r\n","description":"","footnote":"","page_name":" 331 ","page_number":331},
  {"content":"\r\n\r\n[ سوره الأعراف ‹ 7 › : آيات 138 تا 141 
  ]\r\nوَ جاوَزْنا بِبَنِي إِسْرائِيلَ الْبَحْرَ فَأَتَوْا عَلى قَوْمٍ يَعْكُفُونَ عَلى أَصْنامٍ لَهُمْ قالُوا يا مُوسَى اجْعَلْ لَنا إِلهاً كَما لَهُمْ آلِهَةٌ قالَ إِنَّكُمْ قَوْمٌ تَجْهَلُونَ ‹ 138 › إِنَّ هؤُلاءِ مُتَبَّرٌ ما هُمْ فِيه وَباطِلٌ ما كانُوا يَعْمَلُونَ ‹ 139 › قالَ أَ غَيْرَ اللَّه أَبْغِيكُمْ إِلهاً وَهُوَ فَضَّلَكُمْ عَلَى الْعالَمِينَ ‹ 140 › وَإِذْ أَنْجَيْناكُمْ مِنْ آلِ فِرْعَوْنَ يَسُومُونَكُمْ سُوءَ الْعَذابِ يُقَتِّلُونَ أَبْناءَكُمْ وَيَسْتَحْيُونَ نِساءَكُمْ وَفِي ذلِكُمْ بَلاءٌ مِنْ رَبِّكُمْ عَظِيمٌ ‹ 141 ›\r\n\r\nترجمه :\r\n138 - و بنى اسرائيل را از دريا ( سالم ) عبور داديم در مسير خود به جمعيتى رسيدند كه اطراف بتهايشان با تواضع و خضوع گرد آمده بودند ( در اين هنگام بنى اسرائيل ) به موسى گفتند تو ، هم براى ما معبودى قرار ده همانگونه كه آنها معبودان ( و خدايان ) دارند ! گفت : شما جمعيتى جاهل و نادان هستيد .\r\n139 - اينها ( را كه مىبينيد ) سرانجام كارشان نابودى است و آنچه انجام مىدهند باطل ( و بيهوده ) است .\r\n140 - ( سپس ) گفت آيا غير از خداوند معبودى براى شما بطلبم ، خدايى كه شما را بر جهانيان ( و مردم عصرتان ) برترى داد .\r\n141 - بخاطر بياوريد زمانى را كه از ( چنگال ) كسان فرعون نجاتتان بخشيديم آنها كه مرتبا شما را شكنجه مىدادند ، پسرانتان را مىكشتند و زنانتان را ( براى خدمتكارى ) زنده مىگذاشتند و در اين آزمايش بزرگى از ناحيه خدا براى شما بود .\r\n","description":"","footnote":"","page_name":" 332 ","page_number":332},
  {"content":"\r\n\r\nتفسير : پيشنهاد بتسازى به موسى\r\nدر اين آيات به قسمت حساس ديگرى از سرگذشت بنى اسرائيل كه به دنبال پيروزى آنها بر فرعونيان واقع شد ، اشاره شده است ، و آن مساله توجه آنها به بتپرستى است كه نخستين جوانه آن در اين آيات ، مورد بحث قرار گرفته ، و نتيجه نهايى آن بطور مفصل در سوره طه از آيه 86 تا 97 و بطور مختصر در آيه 148 به بعد از همين سوره آمده است .\r\nدر واقع ، با پايان گرفتن جريان فرعون ، گرفتارى بزرگ داخلى موسى ، يعنى درگيرى او با جهال بنى اسرائيل و افراد سركش و لجوج آغاز گرديد ، و به طورى كه خواهيم گفت اين گرفتارى براى موسى ع به درجات ، سختتر و سنگينتر و طاقتفرساتر از درگيرى با فرعون و فرعونيان بود ! و همين است خاصيت درگيريهاى داخلى .\r\nدر آيه نخست مىگويد : « ما بنى اسرائيل را از دريا ( رود عظيم نيل ) عبور داديم » ( * ( وَجاوَزْنا بِبَنِي إِسْرائِيلَ الْبَحْرَ ) * ) .\r\nاما « در مسير خود به قومى برخورد كردند كه با خضوع و تواضع ، اطراف بتهاى خود را گرفته بودند » ( * ( فَأَتَوْا عَلى قَوْمٍ يَعْكُفُونَ عَلى أَصْنامٍ لَهُمْ ) * ) .\r\n« عاكف » از ماده عكوف به معنى توجه به چيزى و ملازمت آميخته با احترام به آن مىباشد .\r\nافراد جاهل و بى خبر آن چنان تحت تاثير اين صحنه قرار گرفتند كه بلافاصله نزد موسى آمدند و « گفتند براى ما هم معبودى قرار بده همانطور كه آنها معبودان دارند » ! ( * ( قالُوا يا مُوسَى اجْعَلْ لَنا إِلهاً كَما لَهُمْ آلِهَةٌ ) * ) .\r\nموسى ع از اين پيشنهاد جاهلانه و نابخردانه ، بسيار ناراحت شد ، به آنها\r\n","description":"","footnote":"","page_name":" 333 ","page_number":333},
  {"content":"\r\nرو كرد و گفت : « شما جمعيت جاهل و بىخبرى هستيد » ! ( * ( قالَ إِنَّكُمْ قَوْمٌ تَجْهَلُونَ ) * ) .\r\n\r\nدر اينجا به چند نكته بايد توجه كرد :\r\n\r\n[ 1 - جهل سرچشمه بت پرستى 
  ]\r\n1 - از اين آيه به خوبى استفاده مىشود ، كه سرچشمه بتپرستى ، جهل و نادانى بشر است ، از يك طرف جهل او نسبت به خداوند و عدم شناسايى ذات پاك او و اينكه هيچگونه شبيه و نظير و مانند براى او تصور نمىشود .\r\nاز سوى ديگر جهل انسان نسبت به علل اصلى حوادث جهان كه گاهى سبب مىشود حوادث را به يك سلسله علل خيالى و خرافى از جمله بت ، نسبت دهد .\r\nاز سوى سوم جهل انسان به جهان ما وراء طبيعت و كوتاهى فكر او تا آنجا كه جز مسائل حسى را نمىبيند و باور نمىكند ، اين « نادانىها » دست به دست هم داده و در طول تاريخ ، سرچشمه بتپرستى شده‌اند و گر نه چگونه يك انسان آگاه و فهميده ، آگاه به خدا و صفات او ، آگاه از علل حوادث ، آگاه از جهان طبيعت و ما وراء طبيعت ، ممكن است قطعه سنگى را فى المثل از كوه جدا كند ، قسمتى از آن را در ساختمان منزل ، و يا پله‌هاى خانه مصرف كند ، و قسمت ديگرى را معبودى بسازد ، و در برابر آن سجده نمايد و مقدرات خويش را به دست او بسپارد ؟ ! جالب اينكه در گفتار موسى ع در آيه فوق مىخوانيم كه به آنها مىگويد شما جمعيتى هستيد كه در جهالت به طور مستمر غوطه وريد ( چون تجهلون فعل مضارع است و غالبا دلالت بر استمرار مىكند ) به خصوص اينكه متعلق جهل ، در آن بيان نشده و اين خود دليل بر عموميت و توسعه آن مىباشد .\r\nاز همه جالبتر اينكه بنى اسرائيل ، با جمله * ( اجْعَلْ لَنا إِلهاً ) * ( معبودى براى ما قرار بده ) نشان دادند كه ممكن است چيزى كه هرگز منشا اثرى نبوده ، نه\r\n","description":"","footnote":"","page_name":" 334 ","page_number":334},
  {"content":"\r\nزيانى داشته و نه سودى دارد ، با انتخاب و قرارداد و گذاردن نام بت و معبود بر آن ، ناگهان سرچشمه آثارى گردد ، پرستش آن انسان را به خدا نزديك كند ، و بىاحترامى به آن دور ، عبادتش سرچشمه خير و بركت ، و تحقيرش منشا ضرر و زيان گردد ، و اين نهايت جهل و بىخبرى است .\r\nدرست است كه منظور بنى اسرائيل اين نبوده براى ما معبودى بساز كه خالق جهان باشد ، بلكه منظورشان اين بوده معبودى بساز كه با پرستش آن به خدا نزديك شويم و مايه خير و بركت گردد ، ولى آيا با يك نامگذارى و يا مجسمه سازى ، ممكن است يك موجود بىروح و بىخاصيت ، ناگهان سرچشمه اين خواص و آثار گردد ؟ آيا چيزى جز خرافه و جهل و خيالات واهى و پندارهاى بى اساس مىتواند چنين كارى را توجيه كند ؟ ! ( 1 )\r\n\r\n[ 2 - زمينه بت پرستى در روان بنى اسرائيل 
  ]\r\n2 - شك نيست كه بنى اسرائيل قبل از مشاهده اين گروه بتپرستان زمينه فكرى مساعدى بر اثر زندگى مداوم در ميان مصريان بتپرست براى اين موضوع داشتند ، ولى مشاهده اين صحنه تازه گويا جرقه اى شد كه زمينه‌هاى قبلى ، خود را نشان دهند ، اما در هر حال اين جريان نشان مىدهد كه انسان تا چه اندازه ، تحت تاثير محيط قرار دارد ، محيط است كه مىتواند او را به خداپرستى سوق دهد ، و محيط است كه مىتواند او را به بتپرستى بكشاند ، محيط است كه منشا انواع مفاسد و بدبختيها و يا سرچشمه صلاح و پاكى مىگردد ( اگر چه انتخاب خود او نيز عامل نهايى است ) و به همين جهت اصلاح محيط در اسلام فوق العاده مورد توجه قرار دارد .\r\n\r\n","description":"","footnote":"\r\n( 1 ) درباره تاريخچه بتپرستى در جلد دوم تفسير نمونه صفحه 214 بحثهاى ديگرى مطالعه مىفرمائيد .\r\n","page_name":" 335 ","page_number":335},
  {"content":"\r\n\r\n[ 3 - افراد ناسپاس در ميان بنى اسرائيل 
  ]\r\n3 - موضوع ديگرى كه از آيه به خوبى استفاده مىشود اين است كه در ميان بنى اسرائيل به راستى افراد ناسپاس فراوانى بودند ، با آنكه آن همه معجزات موسى را مشاهده كردند و آن همه مواهب الهى شامل حالشان شده بود ، چيزى از نابودى دشمن سرسختشان فرعون در ميان امواج نگذشته بود ، و آنها به لطف پروردگار از دريا گذشتند ، اما ناگهان همه اين مسائل را به دست فراموشى سپرده ، از موسى تقاضاى بتسازى كردند ! .\r\nدر نهج البلاغه مىخوانيم يكى از يهوديان در حضور على ع به مسلمانان ايراد كرد و گفت : « شما هنوز پيامبرتان را به خاك نسپرده بوديد كه اختلاف كرديد » ؟\r\nعلى ع اين پاسخ دندانشكن را در جواب يهودى فرمود\r\nانما اختلفنا عنه لا فيه و لكنكم ما جفت ارجلكم من البحر حتى قلتم لنبيكم * ( اجْعَلْ لَنا إِلهاً كَما لَهُمْ آلِهَةٌ ) * فقال * ( إِنَّكُمْ قَوْمٌ تَجْهَلُونَ ) *\r\n: « ما درباره دستورات و سخنانى كه از پيامبرمان رسيده اختلاف كرده‌ايم ، نه درباره خود پيامبر و نبوتش ( تا چه رسد به الوهيت پروردگار ) ولى شما پايتان از آب دريا خشك نشده بود كه به پيامبرتان پيشنهاد كرديد ، براى ما معبودى قرار بده آن چنان كه اين بتپرستان معبودانى دارند ، و او در جواب به شما گفت : شما جمعيتى هستيد كه در جهل غوطه وريد » ! در آيه بعد مىخوانيم كه موسى ع براى تكميل سخن خود به بنى اسرائيل گفت : « اين جمعيت بتپرست را كه مىبينيد ، كارشان به هلاكت مىانجامد و عملشان باطل و بى اساس است » ( * ( إِنَّ هؤُلاءِ مُتَبَّرٌ ما هُمْ فِيه وَباطِلٌ ما كانُوا يَعْمَلُونَ ) * ) .\r\nيعنى هم عملشان بيهوده و رنجهايشان بىنتيجه است و هم سرانجام يك قوم\r\n","description":"","footnote":"","page_name":" 336 ","page_number":336},
  {"content":"\r\nبتپرست و مشرك ، به هلاكت و نابودى مىكشد ( زيرا « متبر » از ماده « تبار » به معنى هلاكت است ) .\r\nو باز براى تاكيد اضافه كرد « آيا معبودى غير از خدا براى شما انتخاب كنم ؟ همان خدايى كه شما را بر جهانيان ( مردم عصر خود ) برترى داد » ( * ( قالَ أَ غَيْرَ اللَّه أَبْغِيكُمْ إِلهاً وَهُوَ فَضَّلَكُمْ عَلَى الْعالَمِينَ ) * ) .\r\nيعنى اگر انگيزه پرستش خدا ، حس شكرگزارى باشد ، همه نعمتهاى شما از ناحيه خدا است و اگر انگيزه پرستش و عبوديت ، منشا اثر بودن باشد ، باز آن هم مربوط به خدا است ، بنا بر اين به هر حسابى باشد جز خداوند قادر منان شايسته پرستش نيست .\r\nدر آيه بعد خداوند يكى از نعمتهاى بزرگ خود را به بنى اسرائيل ، ياد آور مىشود ، تا با توجه به اين نعمت بزرگ حس شكرگزارى در آنها تحريك گردد ، و بدانند شايسته پرستش و خضوع و عبادت ، تنها ذات پاك او است ، و هيچ دليلى ندارد كه در مقابل بتهايى كه كمترين سود و زيانى ندارند ، سر تعظيم فرود آورند .\r\nنخست مىگويد : « به خاطر بياوريد هنگامى كه شما را از چنگال آل فرعون نجات داديم آنها مرتبا شما را شكنجه مىدادند و مجازات مىكردند » ( * ( وَإِذْ أَنْجَيْناكُمْ مِنْ آلِ فِرْعَوْنَ يَسُومُونَكُمْ سُوءَ الْعَذابِ ) * ) .\r\n« يسومون » از ماده « سوم » و اصل آن چنان كه « راغب » در « مفردات » مىگويد دنبال چيزى رفتن است و به طورى كه از قاموس استفاده مىشود يك نوع معنى استمرار و ادامه نيز در آن افتاده ، بنا بر اين معنى * ( يَسُومُونَكُمْ سُوءَ الْعَذابِ ) *\r\n","description":"","footnote":"","page_name":" 337 ","page_number":337},
  {"content":"\r\nاين است كه آنها به طور مستمر به دنبال مجازاتهاى دردناك و شكنجه دادن شما بودند .\r\nسپس - همانطور كه روش قرآن در بيان تفصيلى مطالب پس از بيان اجمالى آنها است - اين عذاب و شكنجه مستمر را چنين شرح مىدهد كه آنها « پسران شما را به قتل مىرسانيدند ، و زنان و دخترانتان را ( براى خدمتگزارى و بردگى ) زنده نگه مىداشتند » ( * ( يُقَتِّلُونَ أَبْناءَكُمْ وَيَسْتَحْيُونَ نِساءَكُمْ ) * ) .\r\n« و در اين آزمايش بزرگى از ناحيه خداوند براى شما بود » ( * ( وَفِي ذلِكُمْ بَلاءٌ مِنْ رَبِّكُمْ عَظِيمٌ ) * ) .\r\nظاهر آيات قبل و بعد نشان مىدهد كه اين جمله را موسى ع از طرف خداوند براى بنى اسرائيل كه پس از عبور از درياى نيل به هوس بتپرستى افتادند بيان كرده است .\r\nاگر چه بعضى از مفسران احتمال داده‌اند كه مخاطب اين آيه يهوديان عصر پيامبر اسلام ص بوده باشند ، زيرا تفسير اول احتياج به تقدير دارد و اينكه آيه در اصل قال موسى قال ربكم . . . : « موسى گفت پروردگار شما چنين گفته است » . . . بوده است و اين بر خلاف ظاهر است .\r\nولى با توجه به اينكه اگر روى سخن در اين آيه به يهوديان معاصر پيامبر ص باشد ارتباط آيات قبل و بعد به كلى بريده مىشود ، اين آيه به صورت جمله معترضه اى درمىآيد ، تفسير اول صحيحتر به نظر مىرسد .\r\n( ضمنا بايد توجه داشت كه نظير اين آيه با تفاوت بسيار كمى در سوره بقره آيه 49 گذشت ، براى توضيح بيشتر به جلد اول صفحه 165 تا 167 مراجعه فرمائيد ) .\r\n","description":"","footnote":"","page_name":" 338 ","page_number":338},
  {"content":"\r\n\r\n[ سوره الأعراف ‹ 7 › : آيه 142 
  ]\r\nوَ واعَدْنا مُوسى ثَلاثِينَ لَيْلَةً وَأَتْمَمْناها بِعَشْرٍ فَتَمَّ مِيقاتُ رَبِّه أَرْبَعِينَ لَيْلَةً وَقالَ مُوسى لأَخِيه هارُونَ اخْلُفْنِي فِي قَوْمِي وَأَصْلِحْ وَلا تَتَّبِعْ سَبِيلَ الْمُفْسِدِينَ ‹ 142 ›\r\n\r\nترجمه :\r\n142 - و ما به موسى سى شب وعده گذارديم سپس آن را با ده شب ( ديگر ) تكميل نموديم به اين ترتيب ميعاد پروردگارش ( با او ) چهل شب تمام شد و موسى به برادرش هارون گفت جانشين من در ميان قوم من باش و ( آنها را ) اصلاح كن و از روش مفسدان پيروى منما .\r\n\r\nتفسير : وعده گاه بزرگ\r\nدر اين آيه اشاره به يكى ديگر از صحنه‌هاى زندگى بنى اسرائيل و درگيرى موسى با آنها شده است و آن جريان رفتن موسى به ميعادگاه پروردگار و گرفتن احكام تورات از طريق وحى و تكلم با خدا و آوردن جمعى از بزرگان بنى اسرائيل به ميعادگاه براى مشاهده اين جريان و اثبات اينكه هرگز خداوند را با چشم نمىتوان ديد مىباشد ، كه به دنبال آن داستان گوساله پرستى بنى اسرائيل و انحراف از مسير توحيد و آن غوغاى عجيب سامرى ذكر شده است .\r\nنخست مىگويد : « ما به موسى ع سى شب ( يك ماه تمام ) مواعده كرديم ، سپس با ده روز ديگر آن را كامل ساختيم ، و وعده خدا با او در چهل شب پايان يافت » ( * ( وَواعَدْنا مُوسى ثَلاثِينَ لَيْلَةً وَأَتْمَمْناها بِعَشْرٍ فَتَمَّ مِيقاتُ رَبِّه أَرْبَعِينَ لَيْلَةً ) * ) .\r\n« ميقات » از ماده « وقت » به معنى وقتى است كه براى انجام كارى تعيين\r\n","description":"","footnote":"","page_name":" 339 ","page_number":339},
  {"content":"\r\nشده است ، و معمولا بر زمان اطلاق مىشود ، اما گاهى به مكانى كه بايد كارى در آن انجام پذيرد ، گفته مىشود ، مانند « ميقات حج » يعنى مكانى كه هيچكس بدون احرام نمىتواند از آنجا بگذرد .\r\nسپس چنين نقل مىكند كه « موسى به برادرش هارون گفت : در ميان قوم من جانشين من باش و در راه اصلاح آنها بكوش و هيچگاه از طريق مفسدان پيروى مكن » ( * ( وَقالَ مُوسى لأَخِيه هارُونَ اخْلُفْنِي فِي قَوْمِي وَأَصْلِحْ وَلا تَتَّبِعْ سَبِيلَ الْمُفْسِدِينَ ) * ) .\r\n\r\nدر اينجا به چند موضوع بايد توجه داشت\r\n\r\n[ 1 - چرا وعده چهل روز يك جا بيان نشده ؟ 
  ]\r\n1 - نخستين سؤالى كه در مورد آيه فوق پيش مىآيد اين است كه چرا وعده چهل روز يك جا بيان نشده بلكه نخست مىفرمايد سى روز ، سپس ده روز به عنوان متمم بر آن مىافزايد در حالى كه در آيه 151 بقره اين چهل روز به صورت واحد ، ذكر شده است ؟\r\nمفسران درباره اين تفكيك ، تفسيرهاى گوناگونى ذكر كرده‌اند ، ولى آنچه بيشتر به نظر مىرسد و با روايات اهل بيت ع نيز سازگار است اين است كه گرچه در متن واقع ، بنا بر چهل روز بوده اما خداوند براى آزمودن بنى اسرائيل نخست موسى ع را براى يك مواعده سى روزه دعوت نمود ، سپس آن را تمديد كرد ، تا منافقان بنى اسرائيل صفوف خود را مشخص سازند .\r\nاز امام باقر ع چنين نقل شده كه فرمود : هنگامى كه موسى ع به وعده گاه الهى رفت با قوم خويش قرار گذاشته بود غيبت او سى روز بيشتر طول نكشد ، اما هنگامى كه خداوند ده روز بر آن افزود ، بنى اسرائيل گفتند : موسى ع تخلف كرده است ، و به دنبال آن دست به كارهايى كه مىدانيم زدند ( و\r\n","description":"","footnote":"","page_name":" 340 ","page_number":340},
  {"content":"\r\nگوساله پرستى كردند ) ( 1 ) .\r\nدر اينكه اين چهل روز ، موافق چه ايامى از ماه‌هاى اسلامى بوده ، از بعضى روايات استفاده مىشود از آغاز ذيقعده شروع ، و به دهم ذيحجه ( عيد قربان ) ختم گرديده است ، اگر مىبينيم تعبير به چهل شب ( * ( أَرْبَعِينَ لَيْلَةً ) * ) در قرآن شده است نه چهل روز ، ظاهرا به خاطر اين است كه مناجات موسى ع و گفتگويش با پروردگار بيشتر در شب انجام مىشده است .\r\n\r\n[ 2 - مگر هارون پيامبر نبود ؟ 
  ]\r\n2 - سؤال ديگرى كه در اينجا پيش مىآيد اين است كه مگر هارون پيامبر نبود كه موسى ع او را به جانشينى خود و رهبرى و امامت بنى اسرائيل منصوب كرد ؟\r\nپاسخ اين سؤال با توجه به يك نكته روشن مىشود و آن اينكه مقام نبوت چيزى است و مقام امامت چيز ديگر ، هارون پيامبر بود ولى عهده دار مقام رهبرى همه جانبه بنى اسرائيل نبود ، بلكه مقام امامت و رهبرى همه جانبه مخصوص موسى ع بود ، اما به هنگامى كه مىخواست براى مدتى از قوم خود جدا شود ، برادرش را به عنوان امام و پيشوا انتخاب كرد .\r\nو از اينجا روشن مىشود كه مقام امامت مقامى برتر از مقام نبوت است ( شرح بيشتر درباره اين موضوع را در سرگذشت ابراهيم ذيل آيه 124 سوره بقره جلد اول صفحه 311 بيان كرديم ) .\r\n\r\n[ 3 - چرا موسى به برادر گفت از پيروى مفسدان بپرهيزد ؟ 
  ]\r\n3 - باز سؤال ديگرى كه در اينجا مطرح مىشود اين است كه چگونه موسى ع به برادر خود گفت : در اصلاح قوم بكوشد و از پيروى راه مفسدان\r\n\r\n","description":"","footnote":"\r\n( 1 ) تفسير برهان جلد دوم صفحه 33 - نور الثقلين جلد دوم صفحه 61 .\r\n","page_name":" 341 ","page_number":341},
  {"content":"\r\nخوددارى كند با اينكه هارون ، پيامبر بود و معصوم و هرگز پيرو طريق مفسدان نبود .\r\nدر پاسخ مىگوئيم : اين در حقيقت يك نوع تاكيد براى توجه دادن برادر به اهميت موقعيت خود در ميان بنى اسرائيل مىباشد ، و شايد اين موضوع را نيز مىخواست براى بنى اسرائيل روشن سازد ، كه در برابر اندرزها و نصايح و رهبرىهاى خردمندانه هارون ، تسليم باشند ، و امر و نهى و اندرز او را بر خود سنگين نشمرند ، و دليل بر كوچكى خود ندانند ، همانطور كه هارون با آن مقام برجسته اش در برابر نصيحت و اندرز موسى ع كاملا تسليم بود .\r\n\r\nيك ميقات يا چند ميقات\r\n4 - چهارمين سؤالى كه در اينجا پيش مىآيد اين است كه آيا موسى ع تنها يك اربعين به ميقات رفت و در همين اربعين بود كه احكام تورات و شريعت آسمانى خود را از طريق وحى دريافت داشت و نيز در همين اربعين بود كه جمعى از بزرگان بنى اسرائيل را به عنوان نماينده همه قوم با خود برد ، تا شاهد نزول احكام تورات باشند و نيز به آنها بفهماند كه خداوند به هيچوجه با چشم مشاهده نمىشود ؟ و يا اينكه اربعينهاى متعددى بوده ؟ در يكى تنها براى گرفتن احكام و در ديگرى همراه بزرگان بنى اسرائيل و احتمالا اربعين ديگرى براى مقاصدى غير از اينها با خداوند ميعاد داشته است ( چنان كه از سفر خروج تورات كنونى از باب 19 تا 24 نيز چنين استفاده مىشود ) .\r\nباز در اينجا در ميان مفسران گفتگو است ، ولى آنچه با توجه به آيه مورد بحث و آيات قبل و بعد آن ، بيشتر به ذهن مىرسد ، اين است كه همه مربوط به يك واقعه است ، زيرا گذشته از اينكه تعبير آيه بعد و لما * ( جاءَ مُوسى لِمِيقاتِنا ) *\r\n","description":"","footnote":"","page_name":" 342 ","page_number":342},
  {"content":"\r\n( هنگامى كه موسى به ميقات آمد ) كاملا متناسب با وحدت اين دو جريان است ، آيه 145 همين سوره به خوبى نشان مىدهد كه جريان الواح تورات و دريافت احكام اين شريعت نيز در همين سفر بوده است .\r\nتنها چيزى كه ممكن است دليل بر تعدد ميعادهاى موسى ع با بنى اسرائيل گرفته شود ، آيه 155 همين سوره است ( وَاخْتارَ مُوسى قَوْمَه سَبْعِينَ رَجُلًا لِمِيقاتِنا . . . ) كه به خواست خدا به زودى ضمن بيان تفسير آن ، عدم منافاتش را روشن خواهيم ساخت .\r\n\r\n5 - حديث منزله\r\nبسيارى از مفسران اهل تسنن و شيعه در ذيل آيه مورد بحث اشاره به حديث معروف منزله كرده‌اند ، با اين تفاوت كه مفسران شيعه آن را به عنوان يكى از اسناد زنده خلافت بلا فصل على ع گرفته ، ولى بعضى از مفسران اهل تسنن ضمن عدم قبول آن ، تاخت و تاز بيرحمانه و تعصبآميزى به شيعه دارند .\r\nبراى روشن شدن اين بحث ، نخست لازم است اسناد و متن اين حديث را بطور فشرده بياوريم ، و سپس درباره دلالت آن ، و بعد در مورد حملاتى كه آن دسته از مفسران به ما دارند ، بحث و بررسى كنيم :\r\n\r\nاسناد حديث منزله\r\n1 - عده زيادى از صحابه پيامبر ص درباره جريان جنگ تبوك چنين نقل كرده‌اند :\r\nان رسول اللَّه ص خرج الى تبوك و استخلف عليا فقال ا تخلفنى فى الصبيان و النساء قال ا لا ترضى ان تكون منى بمنزلة هارون من موسى\r\n","description":"","footnote":"","page_name":" 343 ","page_number":343},
  {"content":"\r\nالا انه ليس نبى بعدى\r\n: « پيامبر ص به سوى تبوك حركت كرد و على ع را به جاى خود قرار داد ، على ع عرض كرد آيا مرا در ميان كودكان و زنان مىگذارى ( و اجازه نمىدهى با تو به ميدان جهاد بيايم ) پيامبر ص فرمود :\r\nآيا راضى نيستى كه نسبت به من همانند هارون نسبت به موسى ع باشى جز اينكه پيامبرى بعد از من نخواهد بود « عبارت بالا در معتبرترين كتب حديث اهل تسنن يعنى صحيح بخارى نيز از سعد بن ابى وقاص نقل شده است ( 1 ) .\r\nدر صحيح مسلم كه آن هم از كتب درجه اول آنان محسوب مىشود در باب « فضائل الصحابه » همين حديث از سعد نقل شده كه پيامبر ص به على ع فرمود :\r\nانت منى بمنزلة هارون من موسى الا انه لا نبى بعدى\r\n: « تو نسبت به من ، به منزله هارون از موسى هستى جز اينكه بعد از من پيامبرى نيست » ( 2 ) در اين حديث كه صحيح مسلم نقل كرده مطلب به صورت كلى اعلام شده و اشاره به جنگ تبوك ديده نمىشود .\r\nو نيز در همان كتاب كمى پس از ذكر حديث به گونه كلى گفتار پيغمبر ص را در جنگ تبوك ، همانند صحيح بخارى جداگانه آورده است .\r\nدر سنن ابن ماجه نيز عين اين مطلب آمده است ( 3 ) .\r\nدر سنن ترمذى مطلبى بر اين اضافه دارد كه « معاويه » روزى به « سعد » گفت چرا ناسزا به ابو تراب ( يعنى على ع ) نمىگويى ؟ ! گفت : من سه مطلب را به خاطر دارم كه پيامبر ص درباره على ع فرمود ، هنگامى كه به ياد اين سه مطلب مىافتم ، نمىتوانم به او ناسزا بگويم ، سپس يكى از اين سه مطلب را جريان\r\n\r\n","description":"","footnote":"\r\n( 1 ) صحيح بخارى جزء ششم صفحه 3 طبع دار احياء التراث العربى .\r\n( 2 ) صحيح مسلم جلد چهارم صفحه 187 طبع دار احياء التراث العربى چاپ دوم 1972 .\r\n( 3 ) جلد اول صفحه 42 طبع دار احياء الكتب العربيه .\r\n","page_name":" 344 ","page_number":344},
  {"content":"\r\nجنگ تبوك و جمله اى را كه پيامبر ص در حق على ع فرمود ، ذكر مىكند ( 1 ) .\r\nدر كتاب مسند احمد در حدود ده مورد اشاره به اين حديث شده است كه گاهى در آن از جنگ تبوك سخن به ميان آمده و گاهى بدون ذكر جنگ تبوك اين جمله بطور كلى بيان گرديده است ( 2 ) .\r\nدر يكى از اين موارد نقل مىكند كه ابن عباس نشسته بود جمعى نزد او آمدند و به او گفتند يا به همراه ما بيا و يا اين عده اى كه در مجلس نشسته‌اند از مجلس بروند ( ما با تو سخنى داريم ) ابن عباس گفت : من با شما مىآيم ، تا آنجا كه مىگويد : ابن عباس داستان جنگ تبوك و گفتار پيامبر ص را نقل كرد و در آخر آن اضافه نمود : « انه لا ينبغى ان اذهب الا و انت خليفتى » : « شايسته نيست كه من بروم مگر اينكه تو جانشين من باشى » ( 3 ) .\r\nدر كتاب « خصائص نسايى » نيز عين اين حديث آمده است ( 4 ) و همچنين در كتاب مستدرك حاكم ( 5 ) و تاريخ الخلفاء سيوطى ( 6 ) و صواعق المحرقه ابن حجر ( 7 ) و سيره ابن هشام ( 8 ) و سيره حلبى ( 9 ) و كتب بسيار ديگر .\r\nو مىدانيم اين كتب از كتابهاى معروف و درجه اول اهل تسنن است .\r\n\r\n","description":"","footnote":"\r\n( 1 ) جلد پنجم صفحه 638 طبع المكتبة الاسلاميه لصاحبها الحاج رياض الشيخ .\r\n( 2 ) مسند احمد حنبل جلد اول صفحه 173 و 175 و 177 و 179 و 182 و 185 و 231 و جلد ششم صفحه 369 و 438 .\r\n( 3 ) مسند احمد جلد اول صفحه 231 .\r\n( 4 ) خصائص نسايى ص 4 و 14 .\r\n( 5 ) جلد 3 صفحه 108 و 109 .\r\n( 6 ) جلد اول صفحه 65 .\r\n( 7 ) صفحه 177 .\r\n( 8 ) سيره ابن هشام جلد سوم صفحه 163 طبع مصر .\r\n( 9 ) سيره حلبى جلد 3 صفحه 151 طبع مصر .\r\n","page_name":" 345 ","page_number":345},
  {"content":"\r\nقابل توجه اينكه حديث فوق را تنها « سعد بن ابى وقاص » از پيامبر ص نقل نكرده است بلكه عده اى از صحابه كه تعداد آنها بيش از بيست نفر است آن را نقل كرده‌اند : از جمله « جابر بن عبد اللَّه » و « ابو سعيد خدرى » و « اسماء بنت عميس » و « ابن عباس » و « ام سلمه » و « عبد اللَّه بن مسعود » و « انس بن مالك » و « زيد بن ارقم » و « ابو ايوب » و جالبتر اينكه « معاويه » و « عمر بن خطاب » نيز اين حديث را از پيامبر ص نقل كرده‌اند .\r\n« محب الدين طبرى » در « ذخائر العقبى » نقل مىكند كه مردى نزد معاويه آمد و سؤالى از او كرد ، معاويه در پاسخ گفت : اين مساله را از على ع بپرس او بهتر مىداند ، مرد گفت اى امير مؤمنان ! ( منظورش معاويه بود ) جواب تو در اين باره از جواب على ع نزد من خوشتر است ، معاويه گفت : سخن بدى گفتى و سپس گفت پيامبر ص در حق على ع اين جمله را فرمود :\r\nانت منى بمنزلة هارون من موسى الا انه لا نبى بعدى\r\n، سپس افزود هنگامى كه عمر مطلبى برايش مشكل مىشد از على ع مىپرسيد ( 1 ) .\r\nابو بكر بغدادى در « تاريخ بغداد » از « عمر بن خطاب » چنين نقل مىكند :\r\nمردى را ديد كه به على ع ناسزا مىگويد ، عمر گفت : من گمان مىكنم مرد منافقى باشى ! ، براى اينكه از پيامبر ص شنيدم مىفرمود :\r\nانما على منى بمنزلة هارون من موسى الا انه لا نبى بعدى\r\n( 2 ) .\r\n\r\nحديث منزله در هفت مورد\r\nنكته ديگر اينكه بر خلاف آنچه بعضى تصور مىكنند پيامبر ص اين\r\n\r\n","description":"","footnote":"\r\n( 1 ) ذخائر العقبى صفحه 79 طبع مكتبة القدس - صواعق المحرقه ص 177 طبع مكتبه القاهره .\r\n( 2 ) تاريخ بغداد جلد 7 صفحه 452 طبع السعادة .\r\n","page_name":" 346 ","page_number":346},
  {"content":"\r\nسخن را تنها در جنگ تبوك نفرموده ، بلكه در چندين مورد ديگر نيز اين جمله از او شنيده شده است ، از جمله اينكه :\r\n1 - در يوم المؤاخاة اول يعنى در نخستين مرتبه كه پيامبر ص در مكه ميان يارانش پيمان برادرى بست ، على ع را براى اين پيمان براى خودش انتخاب نمود و فرمود :\r\nانت منى بمنزله هارون من موسى الا انه لا نبى بعدى\r\n( 1 ) .\r\n2 - در يوم المؤاخاة ثانيه يعنى روز ديگرى كه در مدينه ميان مهاجر و انصار پيمان برادرى برقرار ساخت باز در اينجا على ع را به عنوان برادرى خود انتخاب نمود و اين جمله را به او فرمود :\r\nو انت منى بمنزلة هارون من موسى غير انه لا نبى بعدى و انت اخى و وارثى\r\n( 2 ) .\r\n3 - « ام سليم » كه از زنان با شخصيت و از دعوت كنندگان به سوى اسلام بود و پدر و برادرش در ميدان جهاد در خدمت پيغمبر ص شربت شهادت نوشيدند ، و به خاطر اينكه شوهرش ، دعوت اسلام را نپذيرفت از او جدا شد ، گهگاه پيامبر ص براى ديدنش به خانه او مىآمد ( و او را تسلى مىداد ) روزى به او فرمود :\r\nاى « ام سليم »\r\nان عليا لحمه من لحمى و دمه من دمى و هى منى بمنزلة هارون من موسى\r\n( 3 ) : « على گوشتش از گوشت من و خونش از خون من و او نسبت به\r\n\r\n","description":"","footnote":"\r\n( 1 ) كنز العمال حديث 918 جلد پنجم صفحه 40 و جلد ششم صفحه 390 .\r\n( 2 ) منتخب كنز العمال ( در حاشيه مسند احمد ) جلد پنجم مسند احمد صفحه 31 .\r\n( 3 ) كنز العمال جلد 6 صفحه 164 .\r\n","page_name":" 347 ","page_number":347},
  {"content":"\r\nمن همانند هارون است نسبت به موسى » .\r\n4 - ابن عباس مىگويد : روزى عمر بن خطاب گفت : نام على را به بدى نبريد زيرا من از پيامبر ص سه جمله درباره او شنيدم كه اگر يكى از آنها را مىداشتم از آنچه آفتاب بر آن مىتابد نزد من محبوبتر بود ، من و ابو بكر و ابو عبيده و جمعى از اصحاب پيامبر ص نزد او بوديم و پيامبر ص تكيه بر على ع كرده بود ، دست بر شانه او زد سپس فرمود :\r\nانت يا على اول المؤمنين ايمانا و اولهم اسلاما ثم قال انت منى بمنزلة هارون من موسى\r\n: « اى على تو نخستين مردى هستى كه به خدا ايمان آوردى و نخستين كسى هستى كه اسلام را پذيرفتى ، تو نسبت به من همانند هارون به موسى هستى » ( 1 ) .\r\n5 - « نسايى » در كتاب « خصائص » نقل مىكند كه على ع و جعفر و زيد درباره سرپرستى فرزند حمزه با هم گفتگو داشتند و هر كدام مىخواست ، اين خدمت به او سپرده شود ، در اين موقع پيامبر ص به على ع فرمود :\r\nانت منى بمنزلة هارون من موسى\r\n( 2 ) .\r\n6 - در آن روز كه پيامبر ص دستور داد درهاى خانه هايى كه به مسجد ( منظور مسجد پيامبر است ) گشوده مىشد ، بسته شود و تنها در خانه على ع را باز گذارد ، جابر بن عبد اللَّه نقل مىكند كه به على ع فرمود :\r\nانه يحل لك من المسجد ما يحل لى و انك منى بمنزلة هارون من موسى الا انه لا نبى\r\n\r\n","description":"","footnote":"\r\n( 1 ) كنز العمال جلد 6 صفحه 395 .\r\n( 2 ) خصائص نسايى صفحه 19 .\r\n","page_name":" 348 ","page_number":348},
  {"content":"\r\nبعدى\r\n( 1 ) : « آنچه از مسجد براى من مجاز است براى تو نيز مجاز است زيرا تو نسبت به من همانند هارون نسبت به موسى هستى » .\r\nموارد ششگانه بالا كه غير از جريان غزوه تبوك است ، همه را از كتب معروف اهل تسنن آورديم و گرنه در رواياتى كه از طرق شيعه وارد شده ، موارد ديگرى نيز از پيامبر ص نقل شده كه اين جمله را فرمود .\r\nاز مجموع اينها به خوبى استفاده مىشود كه حديث منزله ، موضوعى نبوده است كه اختصاص به داستان تبوك داشته باشد بلكه يك فرمان عمومى درباره على ع براى هميشه بوده است .\r\nو از اينجا روشن مىشود اينكه بعضى از دانشمندان اهل سنت مانند « آمدى » تصور كرده‌اند كه اين حديث متضمن حكم خاصى در مورد جانشينى على ع در غزوه تبوك بوده است و ربطى به ساير موارد ندارد ، به كلى بى اساس است ، زيرا پيامبر ص به مناسبتهاى مختلف و در جريانهاى گوناگون اين جمله را تكرار فرموده و اين نشان مىدهد كه يك حكم عمومى است .\r\n\r\nمحتواى حديث منزله\r\nاگر با بىنظرى حديث فوق را بررسى كنيم و از پيشداوريهاى تعصبآميز و بهانه جويىها ، خود را بر كنار داريم ، از اين حديث استفاده مىكنيم كه على ع تمام مناصبى را كه هارون نسبت به موسى ع و در ميان بنى اسرائيل داشت - به جز نبوت - داشته است ، زيرا لفظ حديث عام است و استثناء جمله الا انه لا نبى بعدى نيز اين عموميت را تاكيد مىكند ، و هيچگونه قيد و شرطى در\r\n\r\n","description":"","footnote":"\r\n( 1 ) ينابيع المودة آخر باب 17 صفحه 88 ط دوم دار الكتب العراقيه .\r\n","page_name":" 349 ","page_number":349},
  {"content":"\r\nحديث وجود ندارد ، كه آن را تخصيص بزند ، بنا بر اين امور زير را از حديث مىتوان استفاده كرد :\r\n1 - على ع بالاترين و افضل امت بعد از پيامبر ص بود ، همانگونه كه هارون چنين مقامى را داشت .\r\n2 - على ع وزير پيامبر ص و معاون خاص و پشتيبان او و شريك در برنامه رهبرى او بود ، زيرا قرآن همه اين مناصب را براى هارون ثابت كرده است آنجا كه از زبان موسى مىگويد :\r\nوَ اجْعَلْ لِي وَزِيراً مِنْ أَهْلِي هارُونَ أَخِي ، اشْدُدْ بِه أَزْرِي وَأَشْرِكْه فِي أَمْرِي ( سوره طه آيه 29 تا 32 ) : « وزيرى از خاندانم براى من قرار ده ، هارون برادرم را ، نيروى مرا به او افزايش ده ، و او را در برنامه من شريك ساز » .\r\n3 - على ع علاوه بر برادرى عمومى اسلامى مقام خاص اخوت و برادرى اختصاصى و معنوى پيامبر ص را دارا بود .\r\n4 - على ع جانشين و خليفه پيامبر ص بود و با وجود او هيچكس ديگر چنين شايستگى را نداشت .\r\n\r\nپرسشها پيرامون حديث منزله\r\nجمعى از متعصبان ايرادهايى به حديث فوق دارند كه قسمتى از آن به قدرى سست است كه به راستى شايسته طرح نيست تنها با شنيدن بعضى از اين گونه ايرادات بايد اظهار تاسف كرد كه چرا پيشداوريهاى حساب نشده به عده اى اجازه نمىدهد حقايق روشن را بپذيرند ، ولى قسمتى از آنها كه قابل طرح و گفتگو است ذيلا از نظر مىگذرانيم :\r\n","description":"","footnote":"","page_name":" 350 ","page_number":350},
  {"content":"\r\nايراد اول - اين حديث تنها يك حكم محدود و خصوصى را بيان مىكند ، زيرا در غزوه تبوك وارد شده آن هم به هنگامى كه على ع از ماندن در مدينه در ميان زنان و كودكان ناراحت بود و پيامبر ص براى دلدارى او اين جمله را بيان كرد ، بنا بر اين منظور اين بوده كه تنها تو بر اين گروه زنان و كودكان حكومت و رهبرى دارى ! ! پاسخ اين ايراد از بحثهاى گذشته به خوبى روشن شد كه بر خلاف تصور اين ايراد كنندگان حديث مزبور ، در يك واقعه و تنها در واقعه تبوك صادر نشده بلكه در موارد متعددى ، به عنوان يك قانون كلى ذكر شده است كه ما هفت مورد آن را با ذكر اسنادش از كتب دانشمندان اهل تسنن در بحثهاى گذشته آورديم .\r\nاز اين گذشته ماندن على ع در مدينه يك كار ساده به منظور نگهدارى زنان و كودكان نبود ، بلكه اگر هدف اين بود از بسيارى از افراد ديگر اين كار ساخته بود و پيامبر ص بزرگترين قهرمان شجاع سپاهش را براى هدف كوچكى آن هم در زمانى كه به مبارزه يك امپراطورى بزرگ ( امپراطورى روم شرقى ) مىرفت نمىگذاشت ، پيدا است هدف اين بوده كه در غيبت طولانى او دشمنان فراوانى كه در اطراف مدينه بودند و منافقانى كه در خود مدينه وجود داشتند از فرصت براى درهم كوبيدن مدينه ، كانون اسلام ، استفاده نكنند ، تنها كسى كه مىتوانست اين مركز حساس را حفظ و نگهدارى كند ، على ع بود .\r\nايراد دوم - مىدانيم - و در تواريخ مشهور آمده است - كه هارون در زمان خود موسى ع از دنيا رفت ، بنا بر اين تشبيه به هارون ، اثبات نمىكند كه على ع بعد از پيامبر ص جانشين او باشد .\r\nشايد اين مهمترين ايرادى است كه به اين حديث شده است ، ولى جمله\r\n","description":"","footnote":"","page_name":" 351 ","page_number":351},
  {"content":"\r\nالا انه لا نبى بعدى پاسخ اين ايراد را به خوبى مىدهد ، زيرا اگر گفتار پيامبر ص كه مىگويد تو به منزله هارون نسبت به من هستى ، مخصوص به زمان حيات پيامبر ص بود ، جمله الا انه لا نبى بعدى هيچ لزومى نداشت ، زيرا وقتى سخن مخصوص به زمان حيات پيامبر ص باشد ، درباره بعد از او سخن گفتن كاملا نامناسب است ( و به اصطلاح اين استثناء جنبه منقطع پيدا مىكند كه بر خلاف ظاهر كلام مىباشد ) .\r\nبنا بر اين وجود اين استثناء به خوبى نشان مىدهد كه گفتار پيامبر ص ناظر به زمان بعد از مرگ او نيز بوده است ، منتها براى اينكه اشتباه نشود و كسانى على ع را به نبوت بعد از پيامبر ص بر نگزينند ، مىفرمايد : تو همه اين مقامها را دارى ولى بعد از من پيامبر نخواهى بود ، بنا بر اين مفهوم كلام پيامبر ص اين مىشود كه تو تمام مقامات هارون را دارى ، نه تنها در حيات من ، بعد از وفات من هم اين مقامات ادامه خواهد يافت ( جز مقام نبوت ) .\r\nو به اين ترتيب روشن مىشود كه تشبيه على ع به هارون از نظر مقامات است نه از نظر مدت ادامه اين مقامات ، هارون نيز اگر زنده مىماند مسلما هم مقام جانشينى موسى را داشت و هم مقام نبوت را .\r\nو با توجه به اينكه هارون طبق صريح قرآن هم مقام وزارت و معاونت موسى ع را داشت و هم شريك در رهبرى ( تحت نظر موسى ) بود ، و هم پيامبر بود ، تمام اين مقامات بجز نبوت براى على ع ثابت مىگردد ، حتى بعد از وفات پيامبر ص به گواهى جمله الا انه لا نبى بعدى .\r\nايراد سوم - ايراد ديگرى كه در اين زمينه شده است اين است كه لازمه استدلال به اين حديث آن است كه على ع حتى در زمان پيامبر ص منصب ولايت و رهبرى امت را داشته است ، در حالى كه دو امام و دو رهبر در عصر واحد ممكن نيست ؟\r\n","description":"","footnote":"","page_name":" 352 ","page_number":352},
  {"content":"\r\nولى با توجه به يك نكته پاسخ اين ايراد نيز معلوم مىشود و آن اينكه بدون شك هارون نيز در عصر موسى ع مقام رهبرى بنى اسرائيل را داشت ، ولى نه يك رهبر مستقل بلكه رهبرى كه زير نظر موسى ع انجام وظيفه مىكرد ، على ع نيز در زمان پيامبر ص معاون او در مساله رهبرى امت اسلام بود و بنا بر اين بعد از وفات او رهبر مستقل محسوب خواهد گشت .\r\nدر هر حال حديث منزله كه از نظر اسناد از محكمترين روايات اسلامى است كه در كتب تمام گروه‌هاى مسلمين بدون استثنا آمده است از نظر دلالت نيز براى اهل انصاف در زمينه افضليت على ع نسبت به تمام امت و همچنين جانشينى بلا فصل او نسبت به پيامبر ص روشن است ، ولى عجيب اين است كه بعضى نه تنها دلالت حديث را بر خلافت نپذيرفتند ، بلكه گفته‌اند كمترين فضيلتى را نيز براى على ع ثابت نمىنمايد و اين براستى حيرتآور است ؟ ! !\r\n","description":"","footnote":"","page_name":" 353 ","page_number":353},
  {"content":"\r\n\r\n[ سوره الأعراف ‹ 7 › : آيه 143 
  ]\r\nوَ لَمَّا جاءَ مُوسى لِمِيقاتِنا وَكَلَّمَه رَبُّه قالَ رَبِّ أَرِنِي أَنْظُرْ إِلَيْكَ قالَ لَنْ تَرانِي وَلكِنِ انْظُرْ إِلَى الْجَبَلِ فَإِنِ اسْتَقَرَّ مَكانَه فَسَوْفَ تَرانِي فَلَمَّا تَجَلَّى رَبُّه لِلْجَبَلِ جَعَلَه دَكًّا وَخَرَّ مُوسى صَعِقاً فَلَمَّا أَفاقَ قالَ سُبْحانَكَ تُبْتُ إِلَيْكَ وَأَنَا أَوَّلُ الْمُؤْمِنِينَ ‹ 143 ›\r\n\r\nترجمه :\r\n143 - و هنگامى كه موسى به ميعادگاه ما آمد و پروردگارش با او سخن گفت ، عرض كرد پروردگارا خودت را به من نشان ده تا تو را ببينم ! گفت : هرگز مرا نخواهى ديد ، ولى به كوه بنگر اگر در جاى خود ثابت ماند مرا خواهى ديد ، اما هنگامى كه پروردگارش جلوه بر كوه كرد آن را همسان زمين قرار داد و موسى مدهوش به زمين افتاد ، موقعى كه به هوش آمد عرض كرد : خداوندا منزهى تو ( از اينكه قابل مشاهده باشى ) من به سوى تو بازگشتم و من نخستين مؤمنانم .\r\n\r\nتفسير :\r\n\r\nتقاضاى مشاهده پروردگار\r\nدر اين آيات و آيات بعد صحنه عبرتانگيز ديگرى از صحنه‌هاى زندگى بنى اسرائيل نشان داده شده است ، و آن اينكه جمعى از بنى اسرائيل با اصرار و تاكيد از موسى ع خواستند كه خدا را مشاهده كنند و اگر او را مشاهده نكنند ، هرگز ايمان نخواهند آورد ، موسى ع از ميان آنها هفتاد نفر را انتخاب كرد و همراه خود به ميعادگاه پروردگار برد ، در آنجا تقاضاى آنها را به درگاه الهى\r\n","description":"","footnote":"","page_name":" 354 ","page_number":354},
  {"content":"\r\nعرضه داشت ، پاسخى شنيد كه همه چيز را براى بنى اسرائيل در اين زمينه روشن كرد ، قسمتى از اين ماجرا در سوره بقره آيه 55 و 56 ، و قسمتى از آن در سوره نساء آيه 153 ، و قسمت ديگرى در آيات مورد بحث و قسمتى هم در آيه 155 همين سوره بيان شده است .\r\nدر آيات مورد بحث ، نخست مىگويد : « هنگامى كه موسى ع به ميعادگاه ما آمد و پروردگارش با او سخن گفت ، عرض كرد : پروردگارا خود را به من نشان ده تا به تو بنگرم » ( * ( وَلَمَّا جاءَ مُوسى لِمِيقاتِنا وَكَلَّمَه رَبُّه قالَ رَبِّ أَرِنِي أَنْظُرْ إِلَيْكَ ) * ) .\r\nولى به زودى اين پاسخ را از پيشگاه پروردگار شنيد كه « هرگز مرا نخواهى ديد » ( * ( قالَ لَنْ تَرانِي ) * ) .\r\n« ولى به كوه بنگر ، اگر بجاى خود ايستاد مرا خواهى ديد » ! ( * ( وَلكِنِ انْظُرْ إِلَى الْجَبَلِ فَإِنِ اسْتَقَرَّ مَكانَه فَسَوْفَ تَرانِي ) * ) .\r\n« هنگامى كه خداوند بر كوه جلوه كرد آن را محو و نابود و همسان با زمين نمود » ! ( * ( فَلَمَّا تَجَلَّى رَبُّه لِلْجَبَلِ جَعَلَه دَكًّا ) * ) ( 1 ) .\r\nموسى ع از مشاهده اين صحنه هولانگيز چنان وحشت زده شده كه « مدهوش به روى زمين افتاد » ( * ( وَخَرَّ مُوسى صَعِقاً ) * ) .\r\n« و هنگامى كه به هوش آمد ، عرضه داشت پروردگارا منزهى تو ، من به سوى تو باز مىگردم و توبه مىكنم و من نخستين مؤمنانم » ( * ( فَلَمَّا أَفاقَ قالَ سُبْحانَكَ تُبْتُ إِلَيْكَ وَأَنَا أَوَّلُ الْمُؤْمِنِينَ ) * ) .\r\n\r\n","description":"","footnote":"\r\n( 1 ) « دك » در اصل به معنى زمين صاف و مستوى است ، بنا بر اين منظور از جمله * ( جَعَلَه دَكًّا ) * اين است كه كوه را آن چنان متلاشى و نرم كرد ، كه همانند زمين صاف و مستوى شد ، حتى در پاره اى از روايات وارد شده كه كوه به چندين قسمت تقسيم و هر كدام به گوشه اى پرتاب شد ! و يا به كلى در زمين فرو رفت .\r\n","page_name":" 355 ","page_number":355},
  {"content":"\r\nدر اين آيه چند نكته است كه بايد مورد توجه قرار گيرد :\r\n\r\n1 - چرا موسى تقاضاى رؤيت كرد ؟\r\nنخستين سؤالى كه پيش مىآيد اين است ، موسى ع كه پيامبر بزرگ و اولوا العزم پروردگار بود و به خوبى مىدانست ، خداوند نه جسم است و نه مكان دارد و نه قابل مشاهده و رؤيت است چگونه چنين درخواستى كه حتى در شان افراد عادى نيست از پروردگار كرد ؟\r\nگرچه مفسران پاسخهاى مختلفى گفته‌اند ، ولى روشنترين جواب اين است كه موسى ع اين تقاضا را از زبان قوم كرد ، زيرا جمعى از جاهلان بنى اسرائيل اصرار داشتند كه بايد خدا را ببينند تا ايمان آورند ( آيه 153 نساء گواه بر اين مطلب است ) و او از طرف خدا ماموريت پيدا كرد كه اين تقاضا را مطرح كند تا همگان پاسخ كافى بشنوند ، در حديثى كه در كتاب عيون اخبار الرضا ع از امام على بن موسى الرضا ع نقل شده است نيز به اين موضوع تصريح شده است ( 1 ) .\r\nاز قرائن روشنى كه اين تفسير را تاييد مىكند اين است كه در همين سوره آيه 155 مىخوانيم كه موسى ع پس از اين ماجرا عرض كرد : أَ تُهْلِكُنا بِما فَعَلَ السُّفَهاءُ مِنَّا : « آيا ما را به خاطر عملى كه سفيهان ما انجام دادند ، به هلاكت مىرسانى ؟ » از اين جمله روشن مىشود كه نه تنها موسى ع چنين تقاضايى را نداشت بلكه شايد هفتاد نفرى هم كه با او به ميعادگاه رفته بودند چنين منطقى نداشتند ، آنها تنها افراد دانشمند و نمايندگان بنى اسرائيل بودند ، تا مشاهدات خود را براى توده جاهل و بى خبر كه پيشنهاد مشاهده پروردگار داشتند بيان كنند .\r\n\r\n","description":"","footnote":"\r\n( 1 ) تفسير نور الثقلين جلد دوم صفحه 65 .\r\n","page_name":" 356 ","page_number":356},
  {"content":"\r\n\r\n2 - آيا مشاهده خدا امكانپذير است !\r\nدر آيه فوق مىخوانيم كه خداوند به موسى ع مىگويد « به كوه بنگر اگر در جاى خود باقى ماند مرا خواهى ديد » آيا مفهوم اين سخن اين است كه براستى خداوند قابل مشاهده است ؟\r\nپاسخ اين است كه اين تعبير در حقيقت كنايه از محال بودن چنين موضوعى است ، همانند جمله حَتَّى يَلِجَ الْجَمَلُ فِي سَمِّ الْخِياطِ ( كافران در بهشت نمىروند مگر آنكه شتر از سوراخ سوزن بگذرد ) و از آنجا كه معلوم بوده كوه در برابر جلوه خداوند محال است پايدار بماند ، چنين تعبيرى ذكر شده است .\r\n\r\n3 - منظور از جلوه خدا چيست ؟\r\nمفسران در اينجا گفتگوى بسيار كرده‌اند ، ولى آنچه از مجموع آيات به نظر مىرسد اين است كه خداوند ، پرتوى از يكى از مخلوقات خود را بر كوه ظاهر ساخت ( و آشكار شدن آثار او به منزله آشكار شدن خود او است ) آيا اين مخلوق يكى از آيات عظيم الهى بوده كه براى ما ناشناخته مانده ؟ و يا نمونه اى از نيروى عظيم اتم و يا امواج مرموز و تكاندهنده يا صاعقه اى عظيم و وحشتناك كه كه بر كوه زد و برقى خيره كننده و صدايى مهيب و وحشتناك و نيرويى عظيم از آن برخاست ، آن چنان كه كوه به كلى از هم پاشيد ( 1 ) .\r\n\r\n","description":"","footnote":"\r\n( 1 ) « صاعقه » عبارت از مبادله الكتريسته ميان قطعات ابر و كره زمين است ، ابرهايى كه داراى الكتريسته مثبت هستند هنگامى كه به زمين كه داراى الكتريسته منفى است نزديك مىشوند ، جرقه اى در ميان آنها يعنى مجاور سطح كره زمين آشكار مىگردد كه غالبا خطرناك و كشنده و ويرانگر است . ولى برق و رعد بر اثر مبادله الكتريسته ميان دو قطعه ابر است كه يك قطعه آن الكتريسته مثبت و ديگرى الكتريسته منفى دارند ، و چون هر دو در آسمانند معمولا جز براى هواپيماها خطرى ندارند .\r\n","page_name":" 357 ","page_number":357},
  {"content":"\r\nگويا خداوند با اين كار مىخواست دو چيز را به موسى ع و بنى اسرائيل نشان دهد :\r\nنخست اينكه آنها قادر نيستند ، پديده كوچكى از پديده‌هاى عظيم جهان خلقت را مشاهده كنند ، با اين حال چگونه تقاضاى مشاهده پروردگار و خالق را مىكنند .\r\nديگر اينكه همانطور كه اين آيت عظيم الهى با اينكه مخلوقى بيش نبود خودش قابل مشاهده نبود بلكه آثارش يعنى لرزه عظيم ، و صداى مهيب او شنيده مىشد ، اما اصل آن يعنى آن امواج مرموز يا نيروى عظيم ، نه با چشم ديده مىشد و نه با حواس ديگر قابل درك بود ، با اين حال آيا هيچكس در وجود چنين آيتى مىتوانست ترديد كند و بگويد چون خودش را نمىبينم و تنها آثارش را مىبينم نمىتوانم به آن ايمان بياورم ؟ جايى كه درباره يك مخلوق چنين قضاوت كنيم درباره خداوند بزرگ چگونه مىتوانيم بگوئيم چون قابل مشاهده نيست به او ايمان نمىآوريم با اينكه آثارش همه جا را پر كرده است .\r\nاحتمال ديگرى در زمينه تفسير آيه داده شده است و آن اينكه موسى ع براستى براى خودش تقاضاى مشاهده كرد ولى منظور او مشاهده با چشم نبود كه لازمه آن جسميت بوده باشد و با مقام موسى ع سازگار نباشد ، بلكه منظور يك نوع ادراك و مشاهده باطنى بوده است ، يك شهود كامل روحى و فكرى ، زيرا بسيار مىشود كه كلمه رؤيت در اين معنى به كار مىرود ، مثلا مىگوئيم : « من در خودمان اين قدرت را مىبينم كه اين كار را انجام دهيم » در حالى كه قدرت ، چيز قابل مشاهده اى نيست ، بلكه منظور اين است ما به وضوح اين حالت را در خودمان مىيابيم .\r\n","description":"","footnote":"","page_name":" 358 ","page_number":358},
  {"content":"\r\nموسى ع مىخواست به چنين مقامى از شهود و معرفت برسد ، در حالى كه رسيدن به چنين مقامى در دنيا ممكن نيست ، اگر چه در آخرت كه عالم شهود و عالم بروز است ، امكان دارد .\r\nولى خداوند در پاسخ موسى ع گفت : چنين رؤيتى هرگز براى تو ممكن نيست و براى اثبات مطلب ، جلوه اى بر كوه كرد و كوه از هم متلاشى شد ، و بالآخره موسى ع از اين درخواست توبه نمود ( 1 ) .\r\nولى اين تفسير از جهاتى بر خلاف ظاهر آيه مورد بحث است ، و لازمه آن ارتكاب مجاز از چند جهت مىباشد ( 2 ) به علاوه با بعضى از روايات كه در تفسير آيه نيز وارد شده ، سازگار نيست ، و حق همان تفسير اول است .\r\n\r\n4 - موسى ع از چه چيز توبه كرد ؟\r\nآخرين سؤالى كه در اين باره ، مطرح مىشود اين است كه موسى ع چرا پس از به هوش آمدن عرضه داشت « تبت اليك » در حالى كه كار خلافى انجام نداده بود ؟ چه اينكه اگر اين درخواست را از طرف بنى اسرائيل كرده عملى بر طبق ماموريت بوده است و انجام وظيفه نموده ، و اگر براى خودش به منظور شهود باطنى سؤال كرده ، اين هم كار خلافى محسوب نمىشود ؟\r\nولى از دو جهت مىتوان اين سؤال را پاسخ گفت ، نخست اينكه موسى ع\r\n\r\n","description":"","footnote":"\r\n( 1 ) تلخيص از تفسير الميزان جلد هشتم صفحه 249 تا 254 .\r\n( 2 ) مخالف مفهوم « رؤيت » و همچنين اطلاق جمله « لن ترانى » و جمله « * ( أَ تُهْلِكُنا بِما فَعَلَ السُّفَهاءُ مِنَّا ) * » مىباشد از اين گذشته درخواست شهود باطنى درخواست بدى نبوده كه موسى از آن توبه كند ، ابراهيم هم تقاضاى چنين موضوعى در زمينه « معاد » از خداوند كرد و به درخواست او پاسخ مثبت داده شد و اگر در مورد شهود باطنى پروردگار پاسخ منفى باشد دليل بر مؤاخذه كردن نخواهد بود .\r\n","page_name":" 359 ","page_number":359},
  {"content":"\r\nبه عنوان « نمايندگى » از بنى اسرائيل چنين درخواستى را كرد و باز در همين مقام و به همين صورت نمايندگى ، تقاضاى توبه و اظهار ايمان نمود .\r\nديگر اينكه موسى ع اگر چه ماموريت داشت كه تقاضاى بنى اسرائيل را مطرح كند ، ولى به هنگامى كه جريان تجلى پروردگار پيش آمد و حقيقت امر آشكار شد ، مدت اين ماموريت پايان يافته بود ، در اين موقع بايد به حالت نخست ، يعنى قبل از ماموريت بازگردد ، و ايمان خويش را ابراز دارد تا اشتباهى براى كسى باقى نماند ، و آن را به صورت توبه و با جمله انى * ( تُبْتُ إِلَيْكَ وَأَنَا أَوَّلُ الْمُؤْمِنِينَ ) * بيان فرمود .\r\n\r\n5 - خداوند به هيچوجه قابل رؤيت نيست\r\nاين آيه از آياتى است كه به خوبى گواهى مىدهد كه به هيچ وجه خدا را نمىتوان ديد زيرا كلمه « لن » طبق مشهور در ميان ادباء براى نفى ابد است ، بنا بر اين جمله لن ترانى مفهومش چنين مىشود كه نه در اين جهان و نه در جهان ديگر مرا نخواهى ديد .\r\nو اگر ( فرضا ) كسى در اين موضوع ترديد كند كه « لن » براى نفى ابد است ، باز اطلاق آيه و اينكه نفى رؤيت بدون هيچ قيد و شرطى ذكر شده ، دليل بر اين است كه در هيچ زمان و در هيچ شرائطى خداوند ، قابل رؤيت نيست .\r\nدلائل عقلى نيز ما را به همين حقيقت رهنمون مىگردد ، زيرا رؤيت مخصوص اجسام است ، بنا بر اين اگر در روايات اسلامى يا آيات قرآن تعبير « لقاى پروردگار » آمده است ، منظور همان مشاهده با چشم دل و ديده خرد است زيرا قرينه عقلى و نقلى بهترين شاهد براى اين موضوع مىباشد ( در ذيل آيه 102 سوره انعام نيز در اين زمينه بحثهاى ديگرى داشتيم ) ( 1 ) .\r\n\r\n","description":"","footnote":"\r\n( 1 ) تفسير نمونه جلد 5 صفحه 381 .\r\n","page_name":" 360 ","page_number":360},
  {"content":"\r\n\r\n[ سوره الأعراف ‹ 7 › : آيات 144 تا 145 
  ]\r\nقالَ يا مُوسى إِنِّي اصْطَفَيْتُكَ عَلَى النَّاسِ بِرِسالاتِي وَبِكَلامِي فَخُذْ ما آتَيْتُكَ وَكُنْ مِنَ الشَّاكِرِينَ ‹ 144 › وَكَتَبْنا لَه فِي الأَلْواحِ مِنْ كُلِّ شَيْءٍ مَوْعِظَةً وَتَفْصِيلًا لِكُلِّ شَيْءٍ فَخُذْها بِقُوَّةٍ وَأْمُرْ قَوْمَكَ يَأْخُذُوا بِأَحْسَنِها سَأُرِيكُمْ دارَ الْفاسِقِينَ ‹ 145 ›\r\n\r\nترجمه :\r\n144 - ( خداوند ) گفت : اى موسى من تو را بر مردم با رسالتهاى خويش و با سخن گفتنم ( با تو ) برگزيدم پس آنچه را به تو داده‌ام بگير و از شكرگزاران باش .\r\n145 - و براى او در الواح اندرزى از هر موضوعى نوشتيم و بيانى از هر چيز كرديم پس آن را با جديت بگير و به قوم خود بگو به نيكوترين آنها عمل كنند ( و آنها كه به مخالفت برخيزند كيفرشان دوزخ است ) و به زودى ( اين ) دار فاسقان را به شما نشان خواهيم داد .\r\n\r\nتفسير : الواح تورات\r\nسرانجام در آن ميعادگاه بزرگ ، خداوند ، شرايع و قوانين آئين خود را بر موسى ع نازل كرد .\r\nنخست به او فرمود : « اى موسى ! من ترا بر مردم برگزيدم ، و رسالات خود را به تو دادم ، و ترا به موهبت سخن گفتن با خودم نائل كردم » ( * ( قالَ يا\r\n","description":"","footnote":"","page_name":" 361 ","page_number":361},
  {"content":"\r\n* ( مُوسى إِنِّي اصْطَفَيْتُكَ عَلَى النَّاسِ بِرِسالاتِي وَبِكَلامِي ) * ) .\r\nاكنون كه چنين است « آنچه را به تو دستور داده‌ام بگير و در برابر اين همه موهبت ، از شكرگزاران باش » ( * ( فَخُذْ ما آتَيْتُكَ وَكُنْ مِنَ الشَّاكِرِينَ ) * ) .\r\nآيا از اين آيه استفاده مىشود كه تكلم با خدا از امتيازات مخصوص موسى ع در ميان پيامبران بود ؟ يعنى تو را از ميان پيامبران براى اين كار برگزيدم ؟ .\r\nحق اين است كه آيه فوق در صدد اثبات چنين مطلبى نيست ، بلكه به قرينه ذكر رسالات ، كه همه پيامبران دارا بودند ، هدف آيه بيان دو امتياز بزرگ موسى ع بر توده مردم است ، يكى دريافت رسالات خدا ، و ديگرى گفتگوى با پروردگار كه هر دو مقام رهبرى او را در ميان امت خويش تثبيت مىكرد .\r\nسپس اضافه مىكند كه « در الواحى كه بر موسى ع نازل كرديم ، از هر موضوعى پند و اندرز كافى و شرح و بيان مسائل مورد نياز در امور دين و دنيا و فرد و اجتماع براى او نوشتيم » ( * ( وَكَتَبْنا لَه فِي الأَلْواحِ مِنْ كُلِّ شَيْءٍ مَوْعِظَةً وَتَفْصِيلًا لِكُلِّ شَيْءٍ ) * ) .\r\nسپس به او دستور داديم كه « با نهايت جديت و قوت اراده اين فرمانها را برگير » ( * ( فَخُذْها بِقُوَّةٍ ) * ) .\r\n« و به قوم خود نيز فرمان ده كه بهترين آنها را انتخاب كنند » ( * ( وَأْمُرْ قَوْمَكَ يَأْخُذُوا بِأَحْسَنِها ) * ) .\r\nو نيز به آنها اخطار كن كه مخالفت با اين فرمانها و فرار از زير بار مسئوليتها و وظائف ، نتيجه دردناكى دارد ، و پايانش دوزخ است و « به زودى جايگاه فاسقان را به شما نشان خواهيم داد » ( * ( سَأُرِيكُمْ دارَ الْفاسِقِينَ ) * ) .\r\n","description":"","footnote":"","page_name":" 362 ","page_number":362},
  {"content":"\r\n\r\nدر اينجا به چند نكته بايد توجه كرد :\r\n\r\n[ 1 - در الواح شرايع و قوانين نوشته بوده است 
  ]\r\n1 - ظاهر آيه اين است كه خداوند ، الواحى بر موسى ع نازل كرد كه شرايع و قوانين تورات در آن نوشته شده بود ، نه اينكه الواحى در دست موسى ع بود و فرمان خدا اين دستورات در آن منعكس گرديد ، اما اينكه اين الواح چگونه بوده ؟ و از چه جنس و ماده اى ؟ در قرآن ، بحثى از آن به ميان نيامده ، تنها كلمه « الواح » به طور سربسته آمده است ، و اين كلمه جمع « لوح » است ، كه در اصل از ماده « لاح يلوح » به معنى ظاهر شدن و درخشيدن گرفته شده و چون با نوشتن بر روى يك صفحه ، مطالب آشكار مىگردد و مىدرخشد ، به صفحه اى كه بر آن چيزى مىنويسند ، لوح مىگويند ( 1 ) ولى در روايات و گفتار مفسران احتمالات گوناگونى پيرامون كيفيت و جنس اين لوح آمده است ، كه چون هيچكدام جنبه قطعى نداشت از ذكر آنها خوددارى شد .\r\n\r\n[ 2 - طرز سخن گفتن خداوند با موسى 
  ]\r\n2 - از آيات مختلف قرآن استفاده مىشود كه خداوند با موسى ع سخن گفت ، سخن گفتن خدا با موسى ع از اين طريق بوده است كه امواج صوتى را در فضا يا اجسام مىآفريد ، گاهى اين امواج صوتى از لابلاى « شجره وادى ايمن » ، و گاهى در « كوه طور » به گوش موسى ع مىرسيد ، و اينكه بعضى از افرادى كه جمود بر الفاظ دارند پنداشته‌اند اين گونه آيات دليل بر تجسم خدا است ، بسيار بى اساس است .\r\nالبته شك نيست كه اين كلام چنان بوده است كه موسى ع با شنيدن آن ، شك نداشت كه از طرف خداوند و براى سخن گفتن با او است ، اين علم براى موسى ع يا از طريق وحى و الهام حاصل شده بود و يا از قرائن ديگر .\r\n\r\n","description":"","footnote":"\r\n( 1 ) تفسير تبيان جلد چهارم صفحه 539 .\r\n","page_name":" 363 ","page_number":363},
  {"content":"\r\n\r\n[ 2 - طرز سخن گفتن خداوند با موسى 
  ]\r\n3 - از تعبير « * ( مِنْ كُلِّ شَيْءٍ مَوْعِظَةً ) * » چنين استفاده مىشود كه همه مواعظ و اندرزها و مسائل لازم در الواح موسى ع نبود ، زيرا مىگويد « از هر چيزى ، اندرزى براى او نوشتيم » ، و اين به خاطر آن است كه آئين موسى ع آخرين آئين و شخص موسى ع خاتم انبياء نبود ، و مسلما در آن زمان به مقدار استعداد مردم ، احكام الهى نازل گشت ، ولى هنگامى كه مردم جهان به آخرين مرحله از تعليمات انبياء رسيدند ، آخرين دستور كه شامل همه نيازمنديهاى مادى و معنوى مردم بود نازل گرديد .\r\nو از اينجا روشن مىشود اينكه در بعضى از روايات در زمينه ترجيح مقام على ع بر مقام موسى ع آمده است كه على ع آگاه به همه قرآن بود و در قرآن بيان همه چيز آمده است ( نَزَّلْنا عَلَيْكَ الْكِتابَ تِبْياناً لِكُلِّ شَيْءٍ ) در حالى كه در تورات بخشى از اين مسائل آمده ، طبق همين مطلب است ( 1 ) .\r\n\r\n[ 4 - در ميان دستورات خوب و بد بوده 
  ]\r\n4 - اينكه در آيه بالا مىخوانيم « بهترين اين دستورات را بگيرند » نه به اين معنى است كه در ميان آنها ، « بد » و « خوب » بوده است و آنها وظيفه داشته‌اند خوبها را بگيرند و بدها را رها كنند ، و يا « خوب » و « خوبتر » داشته ، و موظف بوده‌اند تنها « خوبترها » را انتخاب نمايند ، بلكه گاهى كلمه « افعل تفضيل » به معنى « صفت مشبهه » مىآيد و آيه مورد بحث ظاهرا از اين قبيل است ، يعنى « احسن » به معنى « حسن » است ، اشاره به اينكه جميع اين دستورات حسن است و نيك .\r\nاين احتمال نيز در آيه فوق وجود دارد كه احسن به همان معنى بهتر و\r\n\r\n","description":"","footnote":"\r\n( 1 ) براى توجه به اين روايات به تفسير نور الثقلين جلد 2 صفحه 68 مراجعه شود .\r\n","page_name":" 364 ","page_number":364},
  {"content":"\r\nافعل تفضيل بوده باشد ، اشاره به اينكه در ميان اين دستورات ، امورى مجاز شمرده شده است ( همانند قصاص ) و امورى از آن بهتر معرفى شده ( همانند عفو و گذشت ) يعنى به پيروانت بگو كه تا مىتوانند آنچه بهتر است انتخاب كنند ، فى المثل عفو را بر قصاص ( جز در موارد خاص ) ترجيح دهند ( 1 ) .\r\n\r\n[ 5 - منظور از « * ( سَأُرِيكُمْ دارَ الْفاسِقِينَ ) * » 
  ]\r\n5 - در مورد جمله * ( سَأُرِيكُمْ دارَ الْفاسِقِينَ ) * ( به زودى خانه فاسقان را به شما نشان مىدهم ) ظاهر اين است كه منظور از آن ، دوزخ مىباشد ، كه قرارگاه كسانى است كه از اطاعت فرمان خدا و انجام وظائف خويش خارج شده‌اند .\r\nاين احتمال را نيز بعضى از مفسران داده‌اند كه منظور اين است كه اگر با اين دستورات مخالفت كنيد به همان سرنوشتى گرفتار خواهيد شد كه قوم فرعون و فاسقان و گنهكاران ديگر ، به آن گرفتار شده‌اند ، و سرزمين شما تبديل به دار فاسقان خواهد شد ( 2 ) .\r\n\r\n","description":"","footnote":"\r\n( 1 ) اين احتمال نيز وجود دارد كه ضمير « احسنها » به « قوة » يا « اخذ به قوة » بازگردد ، اشاره به اين معنى كه آنها را به بهترين نوع از جديت و قوت و قدرت بگيرند .\r\n( 2 ) تفسير المنار جلد نهم صفحه 193 .\r\n","page_name":" 365 ","page_number":365},
  {"content":"\r\n\r\n[ سوره الأعراف ‹ 7 › : آيات 146 تا 147 
  ]\r\nسَأَصْرِفُ عَنْ آياتِيَ الَّذِينَ يَتَكَبَّرُونَ فِي الأَرْضِ بِغَيْرِ الْحَقِّ وَإِنْ يَرَوْا كُلَّ آيَةٍ لا يُؤْمِنُوا بِها وَإِنْ يَرَوْا سَبِيلَ الرُّشْدِ لا يَتَّخِذُوه سَبِيلًا وَإِنْ يَرَوْا سَبِيلَ الغَيِّ يَتَّخِذُوه سَبِيلًا ذلِكَ بِأَنَّهُمْ كَذَّبُوا بِآياتِنا وَكانُوا عَنْها غافِلِينَ ‹ 146 › وَالَّذِينَ كَذَّبُوا بِآياتِنا وَلِقاءِ الآخِرَةِ حَبِطَتْ أَعْمالُهُمْ هَلْ يُجْزَوْنَ إِلَّا ما كانُوا يَعْمَلُونَ ‹ 147 ›\r\n\r\nترجمه :\r\n146 - به زودى كسانى را كه در روى زمين به ناحق تكبر مىورزند از ايمان به آيات خود منصرف مىسازيم ( بطورى كه ) اگر هر آيه و نشانه اى را ببينند به آن ايمان نمىآورند و اگر راه هدايت را ببينند راه خود انتخاب نمىكنند و اگر طريق گمراهى را ببينند راه خود انتخاب مىكنند ( همه اينها ) به خاطر آن است كه آيات ما را تكذيب كردند و از آن غافل بودند .\r\n147 - و كسانى كه آيات ما و لقاى رستاخيز را تكذيب ( و انكار ) كنند اعمالشان نابود مىگردد آيا جز آنچه را عمل كرده‌اند پاداش داده مىشوند .\r\n\r\nتفسير : سرنوشت متكبران\r\nبحثى كه در اين دو آيه آمده است در حقيقت يك نوع نتيجه گيرى از آيات گذشته در زمينه سرنوشت فرعون و فرعونيان و سركشان بنى اسرائيل است ، خداوند در اين آيات اين حقيقت را بيان مىكند كه اگر فرعونيان و يا سركشان\r\n","description":"","footnote":"","page_name":" 366 ","page_number":366},
  {"content":"\r\nبنى اسرائيل با مشاهده آن همه معجزات و شنيدن آن همه آيات الهى به راه نيامدند به خاطر آن است كه ما افراد متكبر و خودخواه را كه در برابر حق جبهه گيرى مىكنند - به جرم اعمالشان - از قبول حق باز مىداريم و به تعبير ديگر اصرار و ادامه به سركشى و تكذيب آيات الهى آن چنان در فكر و روح انسان اثر مىگذارد كه به صورت موجودى انعطافناپذير و غير قابل نفوذ در برابر حق درمىآيد .\r\nلذا نخست مىفرمايد : « به زودى كسانى را كه در زمين ، به غير حق تكبر ورزيدند از آيات خود ، منصرف مىسازيم » ( * ( سَأَصْرِفُ عَنْ آياتِيَ الَّذِينَ يَتَكَبَّرُونَ فِي الأَرْضِ بِغَيْرِ الْحَقِّ ) * ) .\r\nو از اينجا روشن مىشود كه آيه فوق ، هيچگونه منافاتى با دلائل عقلى ندارد كه براى توجيه آن ، همانند بسيارى از مفسران ، مرتكب خلاف ظاهر شويم ، اين يك سنت الهى است كه نسبت به آنها كه لجاجت و سركشى را به آخرين حد مىرسانند ، توفيق هر گونه هدايت و راهيابى را سلب مىكند ، و به تعبير ديگر : اين خاصيت اعمال زشت خود آنها است كه با توجه به انتساب همه اسباب به خدا كه مسبب الاسباب نهايى است به او نسبت داده شده است .\r\nاين موضوع نه موجب جبر است و نه محذور ديگر ، تا بخواهيم دست به توجيه آيه بزنيم .\r\nضمنا بايد توجه داشت كه ذكر « * ( بِغَيْرِ الْحَقِّ ) * » بعد از « تكبر » به عنوان تاكيد است ، زيرا هميشه تكبر و خود برتربينى و تحقير بندگان خدا ، بدون حق است اين تعبير همانند آيه 61 از سوره بقره مىباشد آنجا كه مىگويد :\r\nوَ يَقْتُلُونَ النَّبِيِّينَ بِغَيْرِ الْحَقِّ ( آنها كه پيامبران را بناحق مىكشند ) .\r\nبخصوص اينكه با كلمه « * ( فِي الأَرْضِ ) * » همراه است ، كه به معنى سركشى و طغيان در روى زمين مىآيد ، و مسلما چنين عملى ، هميشه به غير حق است .\r\nسپس به سه قسمت از صفات اين گونه افراد « متكبر و سركش » و چگونگى\r\n","description":"","footnote":"","page_name":" 367 ","page_number":367},
  {"content":"\r\n« سلب توفيق حقپذيرى » از آنها اشاره كرده مىفرمايد :\r\n« آنها اگر تمام آيات و نشانه‌هاى الهى را ببينند ، ايمان نمىآورند » ! ( * ( وَإِنْ يَرَوْا كُلَّ آيَةٍ لا يُؤْمِنُوا بِها ) * ) .\r\n« و نيز اگر راه راست و طريق درست را مشاهده كنند ، انتخاب نخواهند كرد » ( * ( وَإِنْ يَرَوْا سَبِيلَ الرُّشْدِ لا يَتَّخِذُوه سَبِيلًا ) * ) .\r\nو به عكس « اگر راه منحرف و نادرست را ببينند ، راه خود انتخاب مىكنند » ( * ( وَإِنْ يَرَوْا سَبِيلَ الغَيِّ يَتَّخِذُوه سَبِيلًا ) * ) .\r\nبعد از ذكر اين صفات سه گانه كه همگى حكايت از انعطاف ناپذيريشان در برابر حق مىباشد ، اشاره به دليل آن كرده ، مىگويد : « اينها همه به خاطر آن است كه آيات ما را تكذيب كردند و از آن غافل بودند » ( * ( ذلِكَ بِأَنَّهُمْ كَذَّبُوا بِآياتِنا وَكانُوا عَنْها غافِلِينَ ) * ) .\r\nشك نيست كه تنها با يك يا چند مرتبه ، تكذيب آيات الهى ، انسان استحقاق چنان سلب توفيقى پيدا نخواهد كرد ، و راه توبه و بازگشت ، هنوز به روى او باز است ، ولى بدون شك ادامه و اصرار در اين راه ، او را به جايى مىرساند كه حس تشخيص نيك و بد و راه راست و منحرف ( « رشد » و « غى » ) از او سلب مىگردد .\r\nآيه بعد كيفر چنين اشخاصى را بيان كرده مىگويد : « آنها كه آيات ما را تكذيب كنند و لقاى رستاخيز را منكر شوند اعمالشان به كلى حبط و نابود مىگردد » ( و الذين كذبوا بآياتنا و لقاء الآخرة حبطت اعمالهم . )\r\n« حبط » به معنى باطل و بىخاصيت نمودن عمل است ، يعنى اين گونه افراد حتى اگر كار خيرى انجام دهند ، نتيجه اى براى آنها نخواهد داشت ( توضيح\r\n","description":"","footnote":"","page_name":" 368 ","page_number":368},
  {"content":"\r\nبيشتر درباره اين موضوع را در ذيل آيه 217 سوره بقره بيان كرده‌ايم ) ( 1 ) .\r\nو در پايان آيه چنين اضافه مىكند ، اين سرنوشت براى آنها ، جنبه انتقامى ندارد ، اين نتيجه اعمال خود آنها است ، بلكه عين اعمال آنها است كه در برابرشان مجسم شده ، « آيا آنها جز اعمالى را كه انجام مىدادند ، جزا داده مىشوند » ؟ ( * ( هَلْ يُجْزَوْنَ إِلَّا ما كانُوا يَعْمَلُونَ ) * ) .\r\nاين آيه يكى ديگر از آياتى است كه دليل بر تجسم اعمال ، و حضور خود اعمال نيك و بد در قيامت مىباشد .\r\n\r\n[ سوره الأعراف ‹ 7 › : آيات 148 تا 149 
  ]\r\nوَ اتَّخَذَ قَوْمُ مُوسى مِنْ بَعْدِه مِنْ حُلِيِّهِمْ عِجْلًا جَسَداً لَه خُوارٌ أَ لَمْ يَرَوْا أَنَّه لا يُكَلِّمُهُمْ وَلا يَهْدِيهِمْ سَبِيلًا اتَّخَذُوه وَكانُوا ظالِمِينَ ‹ 148 › وَلَمَّا سُقِطَ فِي أَيْدِيهِمْ وَرَأَوْا أَنَّهُمْ قَدْ ضَلُّوا قالُوا لَئِنْ لَمْ يَرْحَمْنا رَبُّنا وَيَغْفِرْ لَنا لَنَكُونَنَّ مِنَ الْخاسِرِينَ ‹ 149 ›\r\n\r\nترجمه :\r\n148 - قوم موسى بعد از ( رفتن ) او ( به ميعادگاه خداوند ) از زيور آلات خود گوساله اى ساختند ، جسد بيروحى بود كه صداى گاو داشت ! آيا آنها نمىديدند كه با آنان سخن نمىگويد و به راه ( راست ) هدايتشان نمىكند ، آن را ( خداى خود ) انتخاب كردند و ظالم بودند .\r\n149 - و هنگامى كه حقيقت به دستشان افتاد و ديدند گمراه شده‌اند گفتند اگر پروردگار ما ، به ما رحم نكند و ما را نيامرزد به طور قطع از زيانكاران خواهيم بود .\r\n\r\n","description":"","footnote":"\r\n( 1 ) به تفسير نمونه جلد دوم صفحه 69 مراجعه فرمائيد .\r\n","page_name":" 369 ","page_number":369},
  {"content":"\r\n\r\nتفسير :\r\n\r\nآغاز گوساله پرستى يهود\r\nدر اين آيات ، يكى از حوادث اسفناك و در عين حال تعجبآورى كه بعد از رفتن موسى ع به ميقات در ميان بنى اسرائيل رخ داد ، بازگو شده است و آن جريان گوساله پرستى آنها است كه به دست شخصى به نام « سامرى » و با استفاده از زيورآلات بنى اسرائيل ، انجام گرفت .\r\nاهميت اين داستان به اندازه اى است كه قرآن در چهار سوره به آن اشاره كرده است ، در سوره بقره آيه 51 و 54 و 92 و 93 و در نساء آيه 153 و در اعراف آيات مورد بحث ، و در طه آيه 88 به بعد .\r\nالبته اين حادثه ، همانند ساير پديده‌هاى اجتماعى ، بدون زمينه و بدون مقدمه نبوده است ، زيرا از يك سو بنى اسرائيل ساليان دراز در مصر شاهد گاوپرستى يا گوساله پرستى مصريان بودند ، و از سوى ديگر به هنگامى كه از رود نيل عبور كردند ، صحنه بتپرستى ( گاوپرستى ) قومى كه در آن سوى نيل زندگى مىكردند ، توجه آنها را جلب كرد ، و چنان كه در آيات قبل گذشت ، از موسى ع تقاضاى بتى همانند آنها كردند ، كه موسى ع شديدا آنان را ملامت و سرزنش كرد .\r\nتمديد ميقات موسى ع از سى شب به چهل شب ، نيز سبب شد كه شايعه مرگ موسى ع ، آن چنان كه در بعضى از تفاسير آمده بوسيله بعضى از منافقان ، در ميان بنى اسرائيل نشر شود .\r\nجهل و نادانى بسيارى از اين جمعيت و مهارت و زبردستى سامرى در پياده كردن نقشه خود نيز به اين موضوعات كمك كرد و مجموعا سبب شد در مدت\r\n","description":"","footnote":"","page_name":" 370 ","page_number":370},
  {"content":"\r\nكوتاهى اكثريت بنى اسرائيل به بتپرستى روى آورند و غوغايى اطراف گوساله به راه اندازند .\r\nدر آيه فوق ، نخست چنين مىگويد : « قوم موسى ع بعد از رفتن او به ميقات ، از زينتآلات خود گوساله اى كه تنها جسد بيجانى بود با صداى مخصوص گاو براى خود انتخاب كردند » ( * ( وَاتَّخَذَ قَوْمُ مُوسى مِنْ بَعْدِه مِنْ حُلِيِّهِمْ عِجْلًا جَسَداً لَه خُوارٌ ) * ) .\r\nبا اين كه اين كار از سامرى سرزد ( چنان كه آيات سوره طه گواهى مىدهد ) ولى اين عمل به قوم موسى ع نسبت داده شده است ، به خاطر اينكه عده زيادى از آنها سامرى را در اين كار يارى كردند ، و در واقع شريك جرم او بودند ، و عده بيشترى به عمل او راضى شدند .\r\nگرچه ظاهر آيه در به دو نظر اين است كه همه قوم موسى ع در اين كار شركت داشتند ، ولى با توجه به آيه 159 همين سوره كه مىگويد وَمِنْ قَوْمِ مُوسى أُمَّةٌ يَهْدُونَ بِالْحَقِّ وَبِه يَعْدِلُونَ ( از قوم موسى ، جمعيتى بودند كه به سوى حق هدايت مىكردند ، و به آن توجه داشتند ) استفاده مىشود كه منظور از آيه مورد بحث همه آنها نيست ، بلكه اكثريت عظيمى از آنها ، اين راه را تعقيب كردند ، به گواهى آيات آينده كه ناتوانى هارون را از مقابله با آنها منعكس ساخته است .\r\n\r\nچگونه گوساله طلايى صدا كرد ؟\r\nكلمه خوار به معنى صداى مخصوصى است كه از گاو يا گوساله برمىخيزد ، جمعى از مفسران معتقدند كه سامرى با اطلاعاتى كه داشت ، لوله‌هاى مخصوصى در درون سينه گوساله طلايى كار گذاشته بود كه هواى\r\n","description":"","footnote":"","page_name":" 371 ","page_number":371},
  {"content":"\r\nفشرده از آن خارج مىشد و از دهان گوساله ، صدايى شبيه صداى گاو بيرون مىآمد ! بعضى ديگر مىگويند : گوساله را آن چنان در مسير باد گذارده بود كه بر اثر وزش باد به دهان او كه به شكل مخصوصى ساخته شده بود ، صدايى به گوش مىرسيد .\r\nاما اينكه جمعى از مفسران گفته‌اند گوساله سامرى به خاطر مقدارى خاك كه از زير پاى جبرئيل برداشت و در آن ريخته بود ، به صورت گوساله زنده اى درآمد و صداى طبيعى سرداد ، شاهدى در آيات قرآن ندارد ، چنان كه به خواست خدا در تفسير آيات سوره طه خواهد آمد ، و كلمه « جسدا » گواه بر اين است كه حيوان زنده اى نبود ، زيرا در تمام مواردى كه اين كلمه در قرآن به كار رفته است به معنى جسم بىجان آمده است ( 1 ) .\r\nاز همه اينها گذشته ، بعيد به نظر مىرسد كه خداوند چنين قدرتى به مرد منافقى همچون سامرى بدهد كه بتواند كارى همانند معجزه موسى ع انجام دهد و جسم بىجانى را جاندار سازد ، كارى كه براى توده مردم مسلما گمراه كننده است و دلائل بطلان آن در نظرشان روشن نيست ، ولى اگر گوساله به شكل يك مجسمه طلايى بوده باشد دلائل بطلان آن روشن است و تنها مىتواند وسيله اى براى آزمايش افراد بوده باشد ، نه چيز ديگر .\r\nنكته ديگرى كه در اينجا بايد به آن توجه داشت اين است كه سامرى از آنجا كه مىدانست قوم موسى ع سالها در محروميت به سر مىبردند و به علاوه روح ماديگرى چنان كه در بسيارى از نسلهاى امروز آنها نيز مىبينيم بر آنها غلبه داشت و براى زر و زيور احترام خاصى قائل بودند ، لذا او گوساله خود را از طلا ساخت ، تا توجه شيفتگان و بردگان را به سوى آن جلب كند .\r\n\r\n","description":"","footnote":"\r\n( 1 ) به آيات 8 - سوره انبيا و 34 - سوره ص مراجعه شود .\r\n","page_name":" 372 ","page_number":372},
  {"content":"\r\nاما اينكه : اين ملت فقير و محروم در آن روز آن همه زر و زيورها را از كجا آورده بودند ؟ در روايات چنين آمده كه زنان بنى اسرائيل براى بزرگداشت يكى از اعياد خود ، مقدار قابل ملاحظه اى از زيورآلات فرعونيان را به عاريت گرفته بودند و اين جريان مقارن غرق و نابودى آنها واقع شد ، و زيورآلات مزبور در دست بنى اسرائيل باقى ماند ( 1 ) .\r\nسپس قرآن به عنوان سرزنش آنها مىگويد : « آيا اينها نمىديدند كه آن گوساله با آنان سخن نمىگويد و راهنماييشان نمىكند ؟ ! » ( * ( أَ لَمْ يَرَوْا أَنَّه لا يُكَلِّمُهُمْ وَلا يَهْدِيهِمْ سَبِيلًا ) * ) .\r\nيعنى يك معبود واقعى حد اقل بايد نيك و بد را بفهمد و توانايى بر راهنمايى و هدايت پيروان خود داشته باشد ، با عبادتكنندگان خويش ، سخن بگويد و آنها را به راه راست هدايت كند و طريقه عبادت را به آنها بياموزد .\r\nاصولا چگونه عقل انسان اجازه مىدهد كه معبود بيجانى را كه ساخته و پرداخته خود او است ، بپرستد ، حتى اگر فرضا آن زيورآلات تبديل به گوساله واقعى هم شده باشد به هيچوجه شايسته پرستش نيست ، گوساله اى كه هيچ نمىفهمد و در نفهمى ضرب المثل است .\r\nآنها در حقيقت به خودشان ظلم و ستم كردند ، لذا در پايان آيه مىفرمايد :\r\n« گوساله را معبود خود انتخاب كردند و ظالم و ستمگر بودند » ( * ( اتَّخَذُوه وَكانُوا ظالِمِينَ ) * ) .\r\n« ولى با مراجعت موسى ع و روشن شدن مسائل ، بنى اسرائيل به اشتباه خود پىبردند ، از كار خود نادم و پشيمان گشتند و از خدا تقاضاى عفو و بخشش\r\n\r\n","description":"","footnote":"\r\n( 1 ) به مجمع البيان ذيل آيه مراجعه شود .\r\n","page_name":" 373 ","page_number":373},
  {"content":"\r\nكردند و گفتند : اگر پروردگار ما به ما رحم نكند و ما را نبخشد به طور مسلم از زيانكاران خواهيم بود « ( * ( وَلَمَّا سُقِطَ فِي أَيْدِيهِمْ وَرَأَوْا أَنَّهُمْ قَدْ ضَلُّوا قالُوا لَئِنْ لَمْ يَرْحَمْنا رَبُّنا وَيَغْفِرْ لَنا لَنَكُونَنَّ مِنَ الْخاسِرِينَ ) * ) .\r\nجمله « * ( وَلَمَّا سُقِطَ فِي أَيْدِيهِمْ ) * » ( به معنى هنگامى كه حقيقت به دستشان افتاد ، يا هنگامى كه نتيجه شوم اعمالشان به دستشان افتاد ، و يا هنگامى كه چاره از دست آنها ساقط شد ) در ادبيات عرب كنايه از ندامت و پشيمانى است ، زيرا هنگامى كه واقعيات به دست انسان بيفتد و از حقيقت امر آگاه گردد ، و يا به نتائج نامطلوب برسد ، و يا راه چاره بر او بسته شود ، طبعا پشيمان خواهد شد ، بنا بر اين پشيمانى از لوازم مفهوم اين جمله است .\r\nبه هر حال بنى اسرائيل از كرده خويش پشيمان گشتند ولى مطلب به همين جا خاتمه نيافت ، چنان كه در آيات بعد خواهيم خواند .\r\n","description":"","footnote":"","page_name":" 374 ","page_number":374},
  {"content":"\r\n\r\n[ سوره الأعراف ‹ 7 › : آيات 150 تا 151 
  ]\r\nوَ لَمَّا رَجَعَ مُوسى إِلى قَوْمِه غَضْبانَ أَسِفاً قالَ بِئْسَما خَلَفْتُمُونِي مِنْ بَعْدِي أَ عَجِلْتُمْ أَمْرَ رَبِّكُمْ وَأَلْقَى الأَلْواحَ وَأَخَذَ بِرَأْسِ أَخِيه يَجُرُّه إِلَيْه قالَ ابْنَ أُمَّ إِنَّ الْقَوْمَ اسْتَضْعَفُونِي وَكادُوا يَقْتُلُونَنِي فَلا تُشْمِتْ بِيَ الأَعْداءَ وَلا تَجْعَلْنِي مَعَ الْقَوْمِ الظَّالِمِينَ ‹ 150 › قالَ رَبِّ اغْفِرْ لِي وَلأَخِي وَأَدْخِلْنا فِي رَحْمَتِكَ وَأَنْتَ أَرْحَمُ الرَّاحِمِينَ ‹ 151 ›\r\n\r\nترجمه :\r\n150 - و هنگامى كه موسى خشمگين و اندوهناك به سوى قوم خود بازگشت گفت پس از من بد جانشينانى برايم بوديد ( و آئين مرا ضايع كرديد ) آيا در فرمان پروردگارتان ( و تمديد مدت ميعاد او در قضاوت ) عجله نموديد ؟ ! سپس الواح را افكند و سر برادر خود را گرفت ( و با عصبانيت ) به سوى خود كشيد ، او گفت : فرزند مادرم ! اين گروه مرا در فشار گذاردند و نزديك بود مرا به قتل برسانند بنا بر اين كارى نكن كه دشمنان مرا شماتت كنند و مرا با گروه ستمكاران قرار مده .\r\n151 - ( موسى ) گفت پروردگارا ! من و برادرم را بيامرز و ما را در رحمت خود داخل كن و تو مهربانترين مهربانانى .\r\n\r\nتفسير :\r\n\r\nعكس العمل شديد در برابر گوساله پرستان\r\nدر اين دو آيه ماجراى درگيرى موسى ع با گوساله پرستان به هنگام بازگشت از ميعادگاه ، كه در آيه گذشته تنها اشاره اى به آن شده بود تشريح\r\n","description":"","footnote":"","page_name":" 375 ","page_number":375},
  {"content":"\r\nگرديده ، و عكس العمل شديد موسى ع كه براى بيدار ساختن اين جمعيت انجام داد ، منعكس گرديده است .\r\nنخست مىگويد : « هنگامى كه موسى خشمناك و اندوهگين به سوى قوم خود بازگشت و صحنه زننده و نفرتانگيز گوساله پرستى را مشاهده نمود ، به آنها گفت بد جانشينانى براى من بوديد و آئين مرا ضايع كرديد » . ( * ( وَلَمَّا رَجَعَ مُوسى إِلى قَوْمِه غَضْبانَ أَسِفاً قالَ بِئْسَما خَلَفْتُمُونِي مِنْ بَعْدِي ) * ) ( 1 ) .\r\nاين آيه به خوبى نشان مىدهد كه موسى ع به هنگام بازگشت از ميعادگاه پروردگار و قبل از آنكه با بنى اسرائيل روبرو بشود ، خشمناك و اندوهگين بود ، و اين به خاطر آن است كه خداوند در ميعادگاه ، جريان را به موسى ع گفته بود كه من قوم تو را بعد از تو آزمودم ، و سامرى آنها را گمراه ساخت ( قالَ فَإِنَّا قَدْ فَتَنَّا قَوْمَكَ مِنْ بَعْدِكَ وَأَضَلَّهُمُ السَّامِرِيُّ ) ( سوره طه آيه 85 ) .\r\nسپس موسى ع به آنها گفت : « آيا در فرمان پروردگار خود ، عجله نموديد » ( * ( أَ عَجِلْتُمْ أَمْرَ رَبِّكُمْ ) * ) .\r\nگرچه مفسران در تفسير اين جمله ، سخن بسيار گفته‌اند و احتمالات گوناگون داده‌اند ، ولى ظاهر آيات نشان مىدهد كه منظور اين است كه شما در برابر فرمان خدا به نسبت تمديد مدت سى شب به چهل شب ، عجله به خرج\r\n\r\n","description":"","footnote":"\r\n( 1 ) « اسف » آن چنان كه « راغب » در « مفردات » مىگويد به معنى « اندوه » توأم « با خشم » است ، اين كلمه گاهى به هر يك از اين دو به تنهايى نيز اطلاق مىشود و ريشه اصلى آن اين است كه انسان شديدا از چيزى ناراحت شود ، طبيعى است اگر اين ناراحتى نسبت به افراد زيردست باشد به صورت خشم و نشان دادن عكس العمل خشمآلود ظاهر مىشود ، و اگر نسبت به افراد بالادست و كسانى كه تاب مقاومت در برابر آنها نيست بوده باشد به شكل اندوه آشكار مىگردد از ابن عباس نيز نقل شده كه حزن و غضب ( اندوه و خشم ) يك ريشه دارد اگر چه لفظ آنها مختلف است .\r\n","page_name":" 376 ","page_number":376},
  {"content":"\r\nداديد و در قضاوت شتاب نموديد ، نيامدن مرا دليل بر مرگ و يا خلف وعده گرفتيد ، در حالى كه لازم بود حد اقل كمى تامل كنيد تا چند روزى بگذرد و حقيقت امر روشن گردد .\r\nدر اين هنگام كه موسى ع در برابر لحظاتى بحرانى و طوفانى از زندگى بنى اسرائيل قرار گرفته بود ، سر تا پايش از شدت خشم برافروخته و اندوه عميقى بر روح او سنگينى مىكرد ، و شديدا نگران آينده بنى اسرائيل بود ، زيرا تخريب و فساد كار آسانى است ، و گاه از دست يك نفر خرابىهاى بزرگى ساخته است ، ولى اصلاح و ترميم كار مشكلى است .\r\nمخصوصا در ميان يك ملت نادان و لجوج و متعصب ، اگر نغمه مخالفى سر داده شود ، برچيدن آثار شوم آن به اين آسانى ممكن نيست .\r\nموسى ع در اينجا بايد خشم شديد خود را آشكار سازد و دست به بالاترين عكس العملها بزند آن چنان كه افكار تخدير شده بنى اسرائيل را به هم بريزد و انقلابى در آن جامعه منحرف شده از حق ايجاد كند ، در غير اين صورت بازگشت آنها به آسانى ممكن نيست .\r\nقرآن عكس العمل شديد موسى ع را در برابر اين صحنه و در اين لحظات بحرانى و طوفانى چنين بازگو مىكند « موسى بىدرنگ الواح تورات را از دست خود بيفكند و به سراغ برادرش هارون رفت و سر و ريش او را گرفت و به سوى خود كشيد » ! ( * ( وَأَلْقَى الأَلْواحَ وَأَخَذَ بِرَأْسِ أَخِيه يَجُرُّه إِلَيْه ) * ) .\r\nچنان كه از آيات ديگر قرآن مخصوصا سوره طه استفاده مىشود علاوه بر اينها شديدا هارون را مورد سرزنش و ملامت قرار داد و بر او بانگ زد كه آيا در حفظ عقائد جامعه بنى اسرائيل كوتاهى كردى و با فرمان من مخالفت نمودى ؟ ( 1 )\r\n\r\n","description":"","footnote":"\r\n( 1 ) سوره طه آيه 92 - 93 .\r\n","page_name":" 377 ","page_number":377},
  {"content":"\r\nدر حقيقت اين واكنش از يك سو روشنگر حال درونى موسى ع و التهاب و بيقرارى و ناراحتى شديد او در برابر بتپرستى و انحراف آنها بود ، و از سوى ديگر وسيله مؤثرى براى تكان دادن مغزهاى خفته بنى اسرائيل و توجه دادن آنها به زشتى فوق العاده اعمالشان .\r\nبنا بر اين اگر فرضا انداختن الواح تورات در اينجا زنندگى داشته باشد و حمله به سوى برادر كار صحيحى به نظر نرسد . اما با توجه به اين حقيقت كه بدون ابزار اين واكنش شديد ، و عكس العمل پر هيجان ، هيچگاه بنى اسرائيل به اهميت و عمق خطاى خويش پى نمىبردند و ممكن بود آثار بتپرستى در اعماق ذهنشان باقى بماند ، اين كار نه تنها نكوهيده نبود بلكه واجب و لازم محسوب مىگرديد .\r\nو از اينجا روشن مىشود كه ما هيچ نيازى به توجيهاتى كه بعضى از مفسران براى سازش دادن واكنش موسى ع با مقام عصمت انبياء ذكر كرده‌اند نمىبينيم .\r\nزيرا مىتوان گفت در اينجا موسى ع به قدرى ناراحت شد كه در هيچ لحظه از تاريخ بنى اسرائيل چنين ناراحتى و خشم شديدى براى او رخ نداد ، چون خود را در برابر بدترين صحنه‌ها يعنى انحراف از خداپرستى به سوى گوساله پرستى مىديد و تمام آثار را در خطر مشاهده مىكرد .\r\nبنا بر اين انداختن الواح و مؤاخذه شديد برادر در چنين لحظه اى كاملا طبيعى بود .\r\nاين واكنش شديد و اظهار خشم اثر تربيتى فوق العاده اى در بنى اسرائيل گذارد ، و صحنه را به كلى منقلب ساخت ، در حالى كه اگر موسى ع مىخواست با كلمات نرم و ملايم آنها را اندرز دهد شايد كمتر سخنان او را مىپذيرفتند .\r\nسپس قرآن مىگويد : هارون براى برانگيختن عواطف موسى ع و بيان بىگناهى خود گفت : « فرزند مادرم ! اين جمعيت نادان مرا در ضعف و اقليت\r\n","description":"","footnote":"","page_name":" 378 ","page_number":378},
  {"content":"\r\nقرار دادند آن چنان كه نزديك بود مرا به قتل برسانند بنا بر اين من بيگناهم بيگناه ، كارى نكن كه دشمنان به شماتت من برخيزند و مرا در رديف اين جمعيت ظالم و ستمگر قرار مده « ( * ( قالَ ابْنَ أُمَّ إِنَّ الْقَوْمَ اسْتَضْعَفُونِي وَكادُوا يَقْتُلُونَنِي فَلا تُشْمِتْ بِيَ الأَعْداءَ وَلا تَجْعَلْنِي مَعَ الْقَوْمِ الظَّالِمِينَ ) * ) .\r\nتعبير به « ابن ام » در اين آيه و يا « يا ابن ام » در آيه 94 سوره طه ( فرزند مادرم ) با اينكه موسى و هارون از يك پدر و مادر بودند ، به خاطر تحريك عواطف موسى ع در اين حال بوده است ، سرانجام اين جريان اثر خود را گذارد و بنى اسرائيل به زودى متوجه زشتى اعمال خويش شدند و تقاضاى توبه كردند .\r\nآتش خشم موسى كمى فرو نشست و به درگاه پروردگار متوجه شد و عرض كرد « پروردگارا من و برادرم را بيامرز و ما را در رحمت بىپايانت داخل كن ، تو مهربانترين مهربانانى » ( * ( قالَ رَبِّ اغْفِرْ لِي وَلأَخِي وَأَدْخِلْنا فِي رَحْمَتِكَ وَأَنْتَ أَرْحَمُ الرَّاحِمِينَ ) * ) .\r\nتقاضاى بخشش و آمرزش براى خود و برادرش نه به خاطر آن است كه گناهى از آنها سر زده بلكه يك نوع خضوع به درگاه پروردگار و بازگشت به سوى او و ابراز تنفر از اعمال زشت بتپرستان و همچنين سرمشقى است براى همگان تا فكر كنند جايى كه موسى و برادرش كه انحرافى پيدا نكرده بودند چنين تقاضايى از پيشگاه خدا كنند ، ديگران بايد حساب خود را برسند و سرمشق بگيرند و رو به درگاه پروردگار آورده ، از گناهان خود تقاضاى عفو و بخشش كنند ، و چنان كه دو آيه قبل نشان مىدهد ، بنى اسرائيل نيز چنين كردند .\r\n\r\nمقايسه اى ميان تواريخ قرآن و تورات كنونى\r\nهمانطور كه از آيات فوق و آيات سوره طه استفاده مىشود ، گوساله اى را\r\n","description":"","footnote":"","page_name":" 379 ","page_number":379},
  {"content":"\r\nبنى اسرائيل ساخته نه هارون ، و طبق آيات سوره طه ، شخصى از ميان بنى اسرائيل بنام سامرى اقدام به چنين كارى كرد ، اما هارون برادر و معاون و ياور موسى از پاى ننشست و حد اكثر تلاش و كوشش را به كار برد ، آن چنان كه نزديك بود او را به قتل برسانند .\r\nولى عجيب اين است كه تورات كنونى گوساله سازى و دعوت به بتپرستى را به هارون ، برادر و جانشين و وزير موسى ع نسبت مىدهد ! در فصل 32 از سفر خروج تورات چنين مىخوانيم :\r\n« و هنگام ديدن قوم كه موسى از فرود آمدن از كوه درنگ مىنمايد ، آن قوم نزد هارون جمع آمده وى را گفتند كه برخيز و از براى ما خدايانى بساز كه در پيشاپيش ما بروند ، زيرا كه اين موسى مردى كه ما را از ملك مصر بيرون آورد نمىدانيم كه وى را چه واقع شد - و هارون به ايشان گفت : گوشواره‌هاى زرينى كه در گوشهاى زنان و پسران و دختران شمايند ، بيرون كرده نزد من بياوريد - پس تمامى قوم گوشواره‌هاى زرينى كه در گوشهاى ايشان بودند بيرون كرده به هارون آوردند - و آنها را از دست ايشان گرفته ، آن را به آلت حكاكى تصوير نموده ، از آن گوساله اى ريخته شده ساخت و گفتند كه اى اسرائيل اينانند خدايان تو كه تو را از زمين مصر بيرون آوردند . . . » .\r\nو به دنبال آن مراسمى را كه هارون براى قربانى كردن در برابر اين بت تعيين كرده بود بيان مىكند ! و سپس ضمن شرح مفصلى اشاره به بازگشت موسى ع و خشمناك شدن او و انداختن الواح تورات كرده مىگويد :\r\n« و موسى به هارون گفت كه اين قوم به تو چه كردند كه به اين گناه عظيم ايشان را مرتكب گردانيدى ؟ ! - و هارون گفت كه غضب آقايم افروخته نشود كه اين قوم را مىدانى كه\r\n","description":"","footnote":"","page_name":" 380 ","page_number":380},
  {"content":"\r\nمايل به بدى هستند . . . « !\r\nآنچه در بالا گفته شد قسمتى از داستان گوساله پرستى بنى اسرائيل در تورات كنونى با عين عبارت بود ، در حالى كه خود تورات اشاره به مقام برجسته هارون در فصول ديگر كرده از جمله تصريح مىكند بعضى از معجزات موسى ع به دست هارون آشكار گشت ( فصل هشتم از سفر خروج تورات ) .\r\nو هارون را به عنوان پيغمبر از طرف موسى ع معرفى مىكند ( فصل هشتم از سفر خروج ) .\r\nو در هر صورت براى هارون كه رسما جانشين موسى ع بود و عارف به معارف شريعت او ، مقام والايى قائل است ، اما خرافه را ببينيد كه او را بتساز و عامل بت پرستى معرفى نموده و حتى در برابر اعتراض موسى ع به هارون عذر بدتر از گناه از او نقل كرده است كه چون اين قوم مايل به بدى بودند من هم به بدى تشويقشان كردم ! در حالى كه قرآن دامان اين دو رهبر را از هر گونه آلودگى به شرك و بت پرستى پاك مىداند .\r\nتنها در اينجا نيست كه تاريخ قرآن مظهر پاكى انبياء و پيامبران ، و تاريخ تورات كنونى مملو از انواع اهانتها و خرافات نسبت به ساحت قدس آنها است و به عقيده ما يكى از طرق شناسايى اصالت قرآن و تحريف تورات و انجيل كنونى همين بررسى و مقايسه ميان تواريخى است كه در اين كتب پيرامون زندگى انبياء آمده است .\r\n","description":"","footnote":"","page_name":" 381 ","page_number":381},
  {"content":"\r\n\r\n[ سوره الأعراف ‹ 7 › : آيات 152 تا 154 
  ]\r\nإِنَّ الَّذِينَ اتَّخَذُوا الْعِجْلَ سَيَنالُهُمْ غَضَبٌ مِنْ رَبِّهِمْ وَذِلَّةٌ فِي الْحَياةِ الدُّنْيا وَكَذلِكَ نَجْزِي الْمُفْتَرِينَ ‹ 152 › وَالَّذِينَ عَمِلُوا السَّيِّئاتِ ثُمَّ تابُوا مِنْ بَعْدِها وَآمَنُوا إِنَّ رَبَّكَ مِنْ بَعْدِها لَغَفُورٌ رَحِيمٌ ‹ 153 › وَلَمَّا سَكَتَ عَنْ مُوسَى الْغَضَبُ أَخَذَ الأَلْواحَ وَفِي نُسْخَتِها هُدىً وَرَحْمَةٌ لِلَّذِينَ هُمْ لِرَبِّهِمْ يَرْهَبُونَ ‹ 154 ›\r\n\r\nترجمه :\r\n152 - آنها كه گوساله را ( معبود خود ) انتخاب كردند به زودى خشم پروردگار و ذلت در زندگى دنيا به آنها مىرسد ، و اينچنين كسانى را كه ( بر خدا ) افترا مىبندند كيفر مىدهيم .\r\n153 - و آنها كه گناه كنند و بعد از آن توبه نمايند و ايمان آورند ( اميد عفو او را دارند زيرا ) پروردگار تو در پى آن آمرزنده و مهربان است .\r\n154 - و هنگامى كه خشم موسى فرو نشست الواح ( تورات ) را برگرفت و در نوشته‌هاى آن هدايت و رحمت براى آنها كه از پروردگار خويش مىترسند ( و از مخالفت فرمانش بيم دارند ) وجود داشت .\r\n\r\nتفسير :\r\nهمانطور كه گفتيم واكنش شديد موسى ع سرانجام كار خود را كرد ، و گوساله پرستان بنى اسرائيل كه اكثريت قوم را تشكيل مىدادند از كار خود پشيمان شدند ، اين پشيمانى در چند آيه قبل نيز ( آيه 149 ) منعكس است ، ولى\r\n","description":"","footnote":"","page_name":" 382 ","page_number":382},
  {"content":"\r\nبراى اينكه تصور نشود تنها اين ندامت و پشيمانى براى توبه آنها از چنين گناه عظيمى كافى بوده است ، قرآن چنين اضافه مىكند :\r\n« كسانى كه گوساله را معبود خود انتخاب كردند به زودى خشم پروردگار و ذلت در زندگى اين جهان به آنها خواهد رسيد » ( * ( إِنَّ الَّذِينَ اتَّخَذُوا الْعِجْلَ سَيَنالُهُمْ غَضَبٌ مِنْ رَبِّهِمْ وَذِلَّةٌ فِي الْحَياةِ الدُّنْيا ) * ) .\r\nو نيز براى اينكه تصور نشود اين قانون اختصاصى به آنها دارد ، اضافه مىكند « همه كسانى را كه افترا ( بر خدا ) مىبندند اين چنين كيفر مىدهيم » ( * ( وَكَذلِكَ نَجْزِي الْمُفْتَرِينَ ) * ) .\r\nتعبير به « اتخذوا » اشاره به اين است كه « بت » هيچگونه واقعيتى ندارد ، تنها انتخاب و قرارداد مردم بتپرست است كه به آن شخصيت و ارزش موهومى مىدهد و لذا كلمه « عجل » را پشت سر اين جمله مىآورد ، يعنى آن گوساله پس از انتخاب براى پرستش باز همان گوساله بود ! اما در اينكه اين « غضب » و « ذلت » چه بوده است ؟ قرآن در آيه فوق صريحا چيزى ذكر نكرده ، و تنها با اشاره سربسته اى گذشته است ، ولى ممكن است اشاره به بدبختيها و گرفتاريها و مشكلاتى بوده باشد كه بعد از اين ماجرا و قبل از حكومت در بيت المقدس ، دامان اسرائيليان را گرفت .\r\nيا اشاره به ماموريت عجيب كشتار يكديگر باشد كه به عنوان كيفر و مجازات در برابر چنين گناه سنگينى به آنها داده شد كه شرح آن در جلد اول همين تفسير صفحه 172 گذشت .\r\nدر اينجا ممكن است اين سؤال پيش بيايد كه ما شنيده‌ايم با ندامت و پشيمانى حقيقت توبه تحقق مىيابد ، چگونه بنى اسرائيل كه از كار خود پشيمان شدند مشمول عفو خدا واقع نشدند ؟ ! پاسخ اين سؤال اين است كه ما هيچ دليلى نداريم كه پشيمانى به تنهايى در\r\n","description":"","footnote":"","page_name":" 383 ","page_number":383},
  {"content":"\r\nهمه جا كافى بوده باشد ، درست است كه ندامت يكى از اركان توبه است ، ولى يكى از اركان نه همه اركان .\r\nگناه بتپرستى و سجده در برابر گوساله آن هم در آن مقياس وسيع و گسترده ، آن هم در آن مدت كوتاه ، آن هم براى ملتى كه آن همه معجزات ديده بودند گناهى نبود كه به اين آسانى بخشوده شود و مثلا با گفتن يك « استغفر اللَّه » همه چيز پايان يابد .\r\nبلكه بايد اين ملت غضب پروردگار را ببيند و طعم ذلت را در اين زندگى بچشد و شلاق كيفر كسانى را كه به خدا افترا مىبندند به پيكر خود احساس كند تا بار ديگر به اين آسانى و سادگى به فكر چنين گناه عظيمى نيفتد .\r\nدر آيه بعد اين موضوع را تكميل كرده و به صورت يك قانون كلى چنين مىگويد : « اما آنها كه اعمال بدى انجام دهند ، سپس توبه كنند ( و شرائط توبه همگى انجام گيرد ) و ايمان خود را به خدا تجديد نمايند و از هر گونه شرك و نافرمانى بازگردند ، پروردگار تو بعد از آن ، آنها را مىبخشد ، او بخشنده و مهربان است » ( * ( وَالَّذِينَ عَمِلُوا السَّيِّئاتِ ثُمَّ تابُوا مِنْ بَعْدِها وَآمَنُوا إِنَّ رَبَّكَ مِنْ بَعْدِها لَغَفُورٌ رَحِيمٌ ) * ) .\r\n\r\nپاسخ به دو سؤال :\r\n1 - آيا دو آيه فوق ، جمله معترضه است كه در وسط داستان بنى اسرائيل به عنوان تذكرى به پيامبر اسلام و مسلمانان نازل شده است و يا پيام خداوند به موسى ع بعد از ماجراى گوساله پرستى است .\r\nبعضى از مفسران احتمال اول و بعضى احتمال دوم را پذيرفته‌اند ، آنها كه احتمال اول را پذيرفته‌اند ، به جمله * ( إِنَّ رَبَّكَ مِنْ بَعْدِها لَغَفُورٌ رَحِيمٌ ) * : « پروردگار\r\n","description":"","footnote":"","page_name":" 384 ","page_number":384},
  {"content":"\r\nتو بعد از توبه آمرزنده مهربان است « استدلال كرده‌اند زيرا جمله بر صورت خطاب به پيامبر اسلام است ، و آنها كه احتمال دوم را پذيرفته‌اند ، به جمله * ( سَيَنالُهُمْ غَضَبٌ ) * » به زودى خشم خدا دامنشان را خواهد گرفت « كه به صورت فعل مضارع آمده تمسك جسته‌اند .\r\nولى ظاهر آيات نشان مىدهد كه اينها قسمتى از خطاب خداوند به موسى ع به دنبال ماجراى گوساله پرستى است ، و فعل مضارع « سينالهم » گواه خوبى براى اين موضوع است ، در حالى كه هيچ مانعى ندارد « ان ربك » خطاب به موسى ع باشد ( 1 ) .\r\n2 - چرا ايمان در آيه فوق پس از توبه آمده است ، با اينكه تا ايمان نباشد ، توبه تحقق نمىپذيرد ؟ ! پاسخ اين سؤال نيز از اينجا روشن مىشود كه پايه‌هاى ايمان به هنگام گناه ، متزلزل مىگردد و يك نوع سستى پيدا مىكند ، تا آنجا كه در روايات اسلامى مىخوانيم : « شرابخوار به هنگامى كه شراب مىخورد ايمان ندارد ، و زناكار نيز به هنگام زنا ايمان ندارد » ! يعنى ايمان فروغ خود را از دست مىدهد و كم نور و تاريك و كم اثر مىشود .\r\nاما هنگامى كه توبه انجام گرفت بار ديگر فروغ اصلى را پيدا خواهد كرد آن چنان كه گويى ايمان بار ديگر تجديد شده است .\r\nضمنا از اينكه در آيات فوق ، تنها روى ذلت در حيات دنيا تكيه شده ، چنين استفاده مىشود كه پس از ندامت و پشيمانى از جريان بتپرستى و چشيدن مجازاتهاى اين جهان ، توبه بنى اسرائيل از اين گناه پذيرفته شد آن چنان كه كيفر آنها را در آخرت از بين برد ، اگر چه بار گناهان ديگرشان كه از آن توبه نكردند هم چنان بر دوش آنها سنگينى مىكند .\r\n\r\n","description":"","footnote":"\r\n( 1 ) تقدير آيه در حقيقت چنين است « قال اللَّه لموسى ان الذين . . . . » .\r\n","page_name":" 385 ","page_number":385},
  {"content":"\r\nآخرين آيه مورد بحث ، مىگويد : « هنگامى كه آتش خشم موسى فرو نشست ( و آن نتيجه اى را كه انتظار داشت گرفت ) موسى دست كرد و الواح تورات را از زمين برداشت ، الواحى كه نوشته‌هاى آن سراسر هدايت و رحمت بود ، اما هدايت و رحمت براى كسانى كه احساس مسئوليت مىكردند و از خدا مىترسيدند و در برابر فرمانش تسليم بودند » ( * ( وَلَمَّا سَكَتَ عَنْ مُوسَى الْغَضَبُ أَخَذَ الأَلْواحَ وَفِي نُسْخَتِها هُدىً وَرَحْمَةٌ لِلَّذِينَ هُمْ لِرَبِّهِمْ يَرْهَبُونَ ) * ) .\r\n","description":"","footnote":"","page_name":" 386 ","page_number":386},
  {"content":"\r\n\r\n[ سوره الأعراف ‹ 7 › : آيات 155 تا 156 
  ]\r\nوَ اخْتارَ مُوسى قَوْمَه سَبْعِينَ رَجُلًا لِمِيقاتِنا فَلَمَّا أَخَذَتْهُمُ الرَّجْفَةُ قالَ رَبِّ لَوْ شِئْتَ أَهْلَكْتَهُمْ مِنْ قَبْلُ وَإِيَّايَ أَ تُهْلِكُنا بِما فَعَلَ السُّفَهاءُ مِنَّا إِنْ هِيَ إِلَّا فِتْنَتُكَ تُضِلُّ بِها مَنْ تَشاءُ وَتَهْدِي مَنْ تَشاءُ أَنْتَ وَلِيُّنا فَاغْفِرْ لَنا وَارْحَمْنا وَأَنْتَ خَيْرُ الْغافِرِينَ ‹ 155 › وَاكْتُبْ لَنا فِي هذِه الدُّنْيا حَسَنَةً وَفِي الآخِرَةِ إِنَّا هُدْنا إِلَيْكَ قالَ عَذابِي أُصِيبُ بِه مَنْ أَشاءُ وَرَحْمَتِي وَسِعَتْ كُلَّ شَيْءٍ فَسَأَكْتُبُها لِلَّذِينَ يَتَّقُونَ وَيُؤْتُونَ الزَّكاةَ وَالَّذِينَ هُمْ بِآياتِنا يُؤْمِنُونَ ‹ 156 ›\r\n\r\nترجمه :\r\n155 - و موسى از قوم خود هفتاد تن از مردان را براى ميعادگاه ما برگزيد ، و هنگامى كه زمينلرزه آنها را فرا گرفت ( و هلاك شدند ) گفت : پروردگارا ! اگر مىخواستى مىتوانستى آنها و مرا پيش از اين نيز هلاك كنى ، آيا ما را به آنچه سفيهانمان انجام داده‌اند ( مجازات و ) هلاك مىسازى ، اين جز آزمايش تو چيز ديگر نيست كه هر كس را بخواهى ( و مستحق بدانى ) گمراه مىسازى و هر كس را بخواهى ( و شايسته ببينى ) هدايت مىكنى ، تو ولى مايى ، ما را بيامرز و بر ما رحم كن و تو بهترين آمرزندگانى .\r\n156 - و براى ما در اين دنيا و سراى ديگر نيكى مقرر دار ، چه اينكه ما به سوى تو بازگشت كرده‌ايم ، ( خداوند در برابر اين تقاضا به موسى ) گفت : مجازاتم را به هر كس بخواهم مىرسانم و رحمتم همه چيز را فرا گرفته و آن را براى آنها كه پرهيزكارند و زكات را مىپردازند و آنها كه به آيات ما ايمان مىآورند ، مقرر خواهم داشت .\r\n","description":"","footnote":"","page_name":" 387 ","page_number":387},
  {"content":"\r\n\r\nتفسير : نمايندگان بنى اسرائيل در ميعادگاه خدا\r\nدر آيات فوق بار ديگر قرآن به جريان رفتن موسى ع به ميعادگاه ( طور ) با جمعى از بنى اسرائيل بازگشت نموده و قسمت ديگرى از همان حادثه را بازگو مىكند :\r\nدر اينكه موسى ع يك ميقات و ميعاد با پروردگار داشته يا بيشتر در ميان مفسران گفتگو است و هر كدام براى اثبات مقصود خود شواهدى از آيات قرآن ذكر كرده‌اند .\r\nولى همانطور كه ما در ذيل آيه 142 همين سوره يادآور شديم از مجموع قرائن موجود در آيات قرآن ، و روايات ، بيشتر چنين به نظر مىرسد كه موسى ع تنها يك ميقات داشته ، آن هم به اتفاق جمعى از بنى اسرائيل بوده است در همين ميقات بود كه خداوند الواح تورات را نازل كرد و با موسى ع سخن گفت و نيز در همين ميقات بود كه بنى اسرائيل به موسى ع پيشنهاد كردند از خدا بخواهد خود را نشان دهد ، و نيز در همين جا بود كه صاعقه يا زلزله اى در گرفت و موسى ع بيهوش شد و بنى اسرائيل بر زمين افتادند ، و در حديثى كه على بن ابراهيم ع در تفسير خود نقل كرده نيز به اين موضوع تصريح شده است .\r\nگرچه ممكن است طرز قرار گرفتن آيات اين سوره در نظر بعضى توليد اشكال كند كه چگونه خداوند نخست ، اشاره به ميعاد موسى ع كرده ، سپس داستان گوساله پرستى را ذكر مىكند ، بار ديگر به موضوع ميعاد بازمىگردد ،\r\n","description":"","footnote":"","page_name":" 388 ","page_number":388},
  {"content":"\r\nآيا اين طرز سخن با فصاحت و بلاغتى كه در قرآن وجود دارد ، سازگار است ؟ ! .\r\nولى با توجه به اينكه قرآن يك كتاب تاريخى نيست كه تسلسل حوادث را حفظ كند ، بلكه يك كتاب هدايت و انسانسازى و تربيت است و در چنين كتابى گاه اهميت موضوع ايجاب مىكند كه ادامه بحث يك حادثه را موقتا رها كند و به بحث لازم ديگرى بپردازد و باز به ذكر حادثه اول ادامه دهد .\r\nبنا بر اين هيچ لزومى ندارد كه ما آيه مورد بحث را اشاره به دنباله بحث گوساله پرستى بدانيم و بگوئيم موسى ع بار ديگر بنى اسرائيل را بعد از اين ماجرا براى عذرخواهى و توبه به كوه طور برد آن چنان كه بعضى از مفسران گفته‌اند ، زيرا اين احتمال گذشته از جهات ديگر از اين نظر كه به هلاكت اين گروه كه براى عذرخواهى رفته‌اند انجاميده ، بعيد به نظر مىرسد ، آيا ممكن است خداوند عده اى را كه بنمايندگى قوم خود براى عذرخواهى به پيشگاه او رفته‌اند در همانجا هلاك كند ؟ ! به هر حال در آيات فوق نخست مىگويد : « موسى ع هفتاد نفر از قوم خود را براى ميعاد ما انتخاب كرد » ( * ( وَاخْتارَ مُوسى قَوْمَه سَبْعِينَ رَجُلًا لِمِيقاتِنا ) * ) .\r\nولى بنى اسرائيل چون كلام خدا را شنيدند ، از موسى ع تقاضا كردند از او بخواهد خود را نشان دهد « در اين هنگام زلزله عظيمى در گرفت ، و جمعيت هلاك شدند و موسى ع مدهوش بر زمين افتاد ، هنگامى كه به هوش آمد عرض كرد : پروردگارا ! اگر تو مىخواستى مىتوانستى آنها و مرا پيش از اين هلاك كنى » يعنى من چگونه پاسخ قوم را بگويم كه بر نمايندگان آنها چنين گذشته است ( * ( فَلَمَّا أَخَذَتْهُمُ الرَّجْفَةُ قالَ رَبِّ لَوْ شِئْتَ أَهْلَكْتَهُمْ مِنْ قَبْلُ وَإِيَّايَ ) * ) .\r\nسپس گفت : پروردگارا اين درخواست نابجا تنها كار جمعى از سفهاى ما بود\r\n","description":"","footnote":"","page_name":" 389 ","page_number":389},
  {"content":"\r\n« آيا ما را به خاطر كار آنها هلاك مىكنى ؟ » ( * ( أَ تُهْلِكُنا بِما فَعَلَ السُّفَهاءُ مِنَّا ) * ) .\r\nبعضى از مفسران وجود كلمه « رجفه » ( لرزه ) را در اين آيه و وجود كلمه صاعقه در آيه 55 سوره بقره كه مربوط به تقاضاى رويت پروردگار است دليل بر تفاوت اين دو ميقات گرفته‌اند ، ولى چنان كه سابقا هم گفته‌ايم ، صاعقه در بسيارى از اوقات با لرزه شديد همراه است ، زيرا بر اثر برخورد الكتريسته - هاى مثبت و منفى كه اولى در ابر و دومى در زمين است ، جرقه عظيمى به وجود مىآيد كه كوه‌ها و زمينها را به لرزه در مىآورد و گاهى از هم متلاشى مىكند ، در داستان صالح ع نيز در مورد بلائى كه بر اين جمعيت گنهكار نازل شد ، گاهى تعبير به « صاعقه » شده ( سوره فصلت آيه 17 ) و گاهى به « رجفة » ( سوره اعراف آيه 78 ) .\r\nو نيز بعضى از مفسران تعبير * ( بِما فَعَلَ السُّفَهاءُ مِنَّا ) * ( به كارى كه سفهاى ما كرده‌اند ) را دليل بر اين گرفته‌اند كه مجازات در اينجا به خاطر عملى بوده كه از بنى اسرائيل سر زده ( همانند گوساله پرستى ) نه بخاطر سخنى كه در مورد تقاضاى رؤيت خدا داشتند .\r\nپاسخ اين سخن نيز روشن است ، زيرا سخن نيز يكى از افعال انسان است ، و اطلاق « فعل » بر « سخن » ، چيز تازه و غير معمولى نيست ، مثلا هنگامى كه مىگوئيم خداوند در قيامت به همه كارهاى ما پاداش و كيفر مىدهد ، مسلما اين تعبير ، سخنان ما را نيز در بر خواهد گرفت .\r\nسپس موسى ع به دنبال اين تضرع و تقاضا از پيشگاه خدا عرضه مىدارد :\r\n« پروردگارا مىدانيم اين آزمايش تو بود كه هر كه را بخواهى ( و مستحق ببينى ) با آن گمراه مىكنى و هر كس را بخواهى ( و شايسته بدانى ) هدايت مىنمايى » ( * ( إِنْ هِيَ إِلَّا فِتْنَتُكَ ) * ) .\r\nدر اينجا نيز مفسران در زمينه معنى « فتنه » سخن بسيار دارند ، ولى با توجه\r\n","description":"","footnote":"","page_name":" 390 ","page_number":390},
  {"content":"\r\nبه اينكه « فتنه » در قرآن مجيد مكرر به معنى آزمايش و امتحان آمده است ، چنان كه در آيه 28 سوره انفال أَنَّما أَمْوالُكُمْ وَأَوْلادُكُمْ فِتْنَةٌ : « سرمايه‌ها و فرزندان شما وسيله آزمايش شما هستند » ( و همچنين آيه 2 سوره عنكبوت و آيه 126 سوره توبه ) مفهوم آيه مورد بحث چندان پيچيده نيست .\r\nزيرا بدون شك بنى اسرائيل در اين صحنه با آزمايش شديدى روبرو شدند ، و خداوند به آنها نشان داد كه اين تقاضا ( تقاضاى رؤيت او ) يك تقاضاى بىمورد و نابجا و محال است .\r\nو در پايان آيه موسى ع عرض مىكند : « بار الها تنها تو ولى و سرپرست مايى ، ما را ببخش و مشمول رحمت خود قرار ده ، تو بهترين آمرزندگانى » ( * ( أَنْتَ وَلِيُّنا فَاغْفِرْ لَنا وَارْحَمْنا وَأَنْتَ خَيْرُ الْغافِرِينَ ) * ) .\r\nاز مجموع آيات و روايات استفاده مىشود كه سرانجام هلاكشدگان بار ديگر زندگى را از سر گرفتند و به اتفاق موسى ع به سوى بنى اسرائيل باز - گشتند ، و آنچه را ديده بودند براى آنها بازگو نمودند و به تبليغ و ارشاد آن مردم بى خبر پرداختند .\r\nدر آيه بعد دنباله تقاضاى موسى ع از پروردگار و تكميل مساله توبه كه در آيات قبل به آن اشاره شد چنين آمده است ، موسى مىگويد :\r\n« خداوندا در اين جهان و در سراى ديگر نيكى براى ما مقرر بدار » ( * ( وَاكْتُبْ لَنا فِي هذِه الدُّنْيا حَسَنَةً وَفِي الآخِرَةِ ) * ) .\r\n« حسنة » به معنى هر گونه نيكى و زيبايى و خوبى است ، بنا بر اين همه نعمتها و همچنين توفيق عمل صالح و آمرزش و بهشت و هر گونه سعادت را شامل مىشود ، و دليلى ندارد - همانند بعضى از مفسران - آن را مخصوص به يك قسمت از اين مواهب بدانيم .\r\n","description":"","footnote":"","page_name":" 391 ","page_number":391},
  {"content":"\r\nسپس دليل اين تقاضا را چنين بيان مىكند : « ما به سوى تو بازگشت كرده‌ايم و از سخنانى كه سفيهان ما گفته‌اند كه شايسته مقام با عظمت تو نبود ، پوزش طلبيده‌ايم » ( * ( إِنَّا هُدْنا إِلَيْكَ ) * ) .\r\n« هدنا » از ماده هود ( بر وزن صوت ) به معنى بازگشت توأم با نرمى و آرامش است و به طورى كه بعضى از لغويين گفته‌اند ، هم بازگشت از خير به شر را شامل مىشود و هم از شر به خير را ( 1 ) ولى در بسيارى از موارد به معنى توبه و بازگشت به اطاعت فرمان خدا آمده است .\r\nراغب در كتاب مفردات از بعضى نقل مىكند : « كه نامگذارى » قوم يهود « به اين نام ، بخاطر همين سخنى است كه با خدا داشتند و در واقع اين نام يك نوع مدح و ستايش از آنها بوده و زنده كننده خاطره بازگشت آنها به سوى خدا ، سپس معنى اصلى فراموش شده و به عنوان نامى روى اين قوم و ملت باقى مانده است » .\r\nولى با توجه به اينكه بعضى ديگر از لغويين معنى آن را هر گونه بازگشت از شر به خير و يا از خير به شر ذكر كرده‌اند ، مىتوان گفت اين كلمه چندان متضمن مدح نيست بلكه ممكن است حكايت از نوسان روحى و ناپايدارى اخلاقى اين جمعيت كند .\r\nبعضى ديگر از مفسران گفته‌اند علت نامگذارى اين قوم به « يهود » ارتباطى با اين سخن ندارد بلكه در اصل از ماده « يهوذا » كه نام يكى از فرزندان يعقوب است گرفته شده و سپس ذال تبديل به دال گرديده و يهودا شده و منسوب به آن يهودى مىباشد ( 2 ) .\r\nسرانجام خداوند دعاى موسى ع را به اجابت مىرساند و توبه او را\r\n\r\n","description":"","footnote":"\r\n( 1 ) تفسير المنار جلد 9 صفحه 221 - او اين سخن را از ابن الاعرابى نقل مىكند .\r\n( 2 ) تفسير ابو الفتوح جلد 5 صفحه 300 ذيل آيه مورد بحث .\r\n","page_name":" 392 ","page_number":392},
  {"content":"\r\nمىپذيرد ، ولى نه بدون قيد و شرط ، بلكه با شرائطى كه در ذيل آيه آمده است ، مىگويد :\r\n« خداوند فرمود عذاب و كيفرم را به هر كس بخواهم ( و مستحق ببينم ) مىرسانم » ( * ( قالَ عَذابِي أُصِيبُ بِه مَنْ أَشاءُ ) * ) .\r\nبارها گفته‌ايم كه « مشيت » در اين گونه موارد بلكه در همه موارد به معنى خواست مطلق و بدون قيد و شرط نيست ، بلكه خواست توأم با حكمت و شايستگيها و لياقتها است و به اين ترتيب پاسخ هر گونه اشكالى در اين زمينه روشن مىشود .\r\nسپس اضافه مىكند : « اما رحمت من همه چيز را در بر گرفته است » ( * ( وَرَحْمَتِي وَسِعَتْ كُلَّ شَيْءٍ ) * ) .\r\nاين رحمت واسعه پروردگار ممكن است اشاره به نعمتها و بركات دنيوى باشد كه همگان را در برگرفته و بر و فاجر و نيك و بد از آن بهره مىبرند .\r\nو نيز مىتواند اشاره به همه رحمتهاى مادى و معنوى باشد زيرا نعمتهاى معنوى اختصاص به قوم و جمعيتى ندارد ، هر چند شرائطى دارد كه بدون آن ، شامل كسى نمىشود ، و به تعبير ديگر درهاى رحمت الهى به روى همگان گشوده است و اين خود مردمند كه بايد تصميم بگيرند و از اين در وارد شوند و اگر كسانى شرائط ورود در آن را فراهم نسازند دليل بر تقصير خود آنها است ، نه محدود بودن رحمت خدا ( تفسير دوم با مفهوم آيه و جمله اى كه بعد مىآيد سازگارتر و مناسبتر است ) .\r\nولى براى اينكه كسانى خيال نكنند ، پذيرش توبه و يا وسعت رحمت پروردگار و عموميت آن ، بىقيد و شرط و بدون حساب و كتاب است ، در پايان آيه اضافه مىكند « من به زودى رحمتم را براى كسانى كه سه كار را انجام مى - دهند مىنويسم ، آنها كه تقوا پيشه مىكنند ، و آنها كه زكات مىپردازند ، و آنها كه به آيات ما ايمان مىآورند » ( * ( فَسَأَكْتُبُها لِلَّذِينَ يَتَّقُونَ وَيُؤْتُونَ الزَّكاةَ\r\n","description":"","footnote":"","page_name":" 393 ","page_number":393},
  {"content":"\r\n* ( وَالَّذِينَ هُمْ بِآياتِنا يُؤْمِنُونَ ) * ) « تقوا » اشاره به پرهيز از هر گونه گناه و آلودگى است .\r\nو زكات به معنى وسيع كلمه و طبق حديث معروف\r\nلكل شىء زكات\r\n: « براى همه نعمتها و مواهب الهى ، زكاتى هست » تمام اعمال نيك را شامل مىشود .\r\nو جمله و الذين هم بآياتنا يؤمنون ، ايمان به مقدسات را فرا مىگيرد .\r\nو به اين ترتيب آيه مشتمل بر يك برنامه كامل و جامع است .\r\nو اگر زكات را به معنى خصوص زكات مال تفسير كنيم ، ذكر آن از ميان ساير وظائف الهى به خاطر اهميتى است كه در عدالت اجتماعى دارد .\r\nدر حديثى از پيامبر ص چنين نقل شده است كه حضرت مشغول نماز بود ، شنيد مرد عربى مىگويد : اللهم ارحمنى و محمدا و لا ترحم معنا احدا « خداوندا تنها من و محمد ص را مشمول رحمت قرار بده و هيچكس ديگر را در اين رحمت وارد مكن » ! هنگامى كه پيامبر ص سلام نماز را داد رو به او كرده فرمود :\r\nلقد تحجرت واسعا !\r\nيعنى « موضوع نامحدود و وسيعى را محدود ساختى و جنبه اختصاصى به آن دادى » ! اشاره به اينكه رحمت بىپايان خدا به هيچ صورت نمىتواند محدود به من و تو باشد ( 1 ) .\r\n\r\n","description":"","footnote":"\r\n( 1 ) مجمع البيان ذيل آيه مورد بحث .\r\n","page_name":" 394 ","page_number":394},
  {"content":"\r\n\r\n[ سوره الأعراف ‹ 7 › : آيه 157 
  ]\r\nالَّذِينَ يَتَّبِعُونَ الرَّسُولَ النَّبِيَّ الأُمِّيَّ الَّذِي يَجِدُونَه مَكْتُوباً عِنْدَهُمْ فِي التَّوْراةِ وَالإِنْجِيلِ يَأْمُرُهُمْ بِالْمَعْرُوفِ وَيَنْهاهُمْ عَنِ الْمُنْكَرِ وَيُحِلُّ لَهُمُ الطَّيِّباتِ وَيُحَرِّمُ عَلَيْهِمُ الْخَبائِثَ وَيَضَعُ عَنْهُمْ إِصْرَهُمْ وَالأَغْلالَ الَّتِي كانَتْ عَلَيْهِمْ فَالَّذِينَ آمَنُوا بِه وَعَزَّرُوه وَنَصَرُوه وَاتَّبَعُوا النُّورَ الَّذِي أُنْزِلَ مَعَه أُولئِكَ هُمُ الْمُفْلِحُونَ ‹ 157 ›\r\n\r\nترجمه :\r\n157 - آنها كه از فرستاده ( خدا ) پيامبر « امى » پيروى مىكنند كسى كه صفاتش را در تورات و انجيلى كه نزدشان است مىيابند و آنها را به معروف دستور مىدهد و از منكر باز مىدارد ، پاكيزه‌ها را براى آنها حلال مىشمرد ، ناپاكها را تحريم مىكند ، و بارهاى سنگين و زنجيرهايى را كه بر آنها بود ( از دوش و گردنشان ) برمىدارد آنها كه به او ايمان آوردند و حمايتش كردند و ياريش نمودند و از نورى كه با او نازل شده پيروى كردند آنان رستگارانند .\r\n\r\nتفسير : از چنين پيامبرى پيروى كنيد\r\nاين آيه در حقيقت ، مكمل آيه گذشته درباره صفات كسانى است كه مشمول رحمت واسعه پروردگار هستند ، يعنى پس از ذكر صفات سه گانه تقوى و اداء زكات و ايمان به آيات پروردگار ، در اين آيه صفات ديگرى به عنوان توضيح براى آنها ذكر مىكند و آن پيروى از پيامبر اسلام ص است ، زيرا ايمان به خدا از ايمان به پيامبر ص و پيروى از مكتبش جدايىناپذير است ، همچنين\r\n","description":"","footnote":"","page_name":" 395 ","page_number":395},
  {"content":"\r\nتقوا و زكات نيز بدون پيروى از رهبرى او تكميل نمىشود .\r\nلذا مىگويد : « كسانى مشمول اين رحمت مىشوند كه از فرستاده پروردگار پيروى كنند » ( * ( الَّذِينَ يَتَّبِعُونَ الرَّسُولَ ) * ) .\r\nسپس براى اين رسول ، شش صفت علاوه بر مقام رسالت بيان مىكند :\r\n1 - او پيامبر خدا است ( النبى ) .\r\nنبى به كسى گفته مىشود كه پيام خدا را بيان مىكند و به او ، وحى نازل مىشود - هر چند مامور به دعوت و تبليغ نباشد - اما رسول كسى است كه علاوه بر مقام نبوت ، مامور به دعوت و تبليغ به سوى آئين خدا و ايستادگى در اين مسير مىباشد .\r\nدر حقيقت رسالت مقامى است بالاتر از نبوت ، بنا بر اين در معنى رسالت ، نبوت هم افتاده است ، ولى چون آيه در مقام تشريح و توضيح و تفصيل پيامبر ص است ، آن دو را مستقلا ذكر كرده . در واقع آنچه به طور سربسته در مفهوم رسول افتاده ، به صورت مستقل و روشن به عنوان تجزيه و تحليل صفات او ذكر شده است .\r\n2 - پيامبرى كه درس نخوانده و از ميان توده جمعيت برخاسته ، از سرزمين مكه ام القرى ، كانون اصلى توحيد طلوع كرده است ( الامى ) .\r\nدرباره مفهوم « امى » كه از ماده « ام » بمعنى مادر يا « امت » به معنى جمعيت گرفته شده است در ميان مفسران گفتگو است ، جمعى آن را به معنى درس نخوانده مىدانند ، يعنى به همان حالتى كه از مادر متولد شده باقى مانده و مكتب استادى را نديده است ، و بعضى آن را به معنى كسى كه از ميان امت و توده مردم برخاسته ، نه از ميان اشراف ، و مترفين و جباران ، و بعضى به مناسبت اينكه مكه را « ام القرى » مىگويند اين كلمه را مرادف « مكى » دانسته‌اند .\r\nروايات اسلامى كه در منابع مختلف حديث وارد شده نيز بعضى آن را\r\n","description":"","footnote":"","page_name":" 396 ","page_number":396},
  {"content":"\r\nبه معنى درس نخوانده و بعضى آن را به معنى مكى تفسير كرده‌اند ( 1 ) .\r\nولى هيچ مانعى ندارد كه كلمه « امى » اشاره به هر سه مفهوم بوده باشد و بارها گفته‌ايم كه استعمال يك لفظ در چند معنى ، هيچگونه مانعى ندارد ، و در ادبيات عرب شواهد فراوانى براى اين موضوع وجود دارد . ( درباره امى بودن پيامبر ص بعد از تكميل تفسير اين آيه مشروحا بحث خواهيم كرد ) .\r\n3 - « پيامبرى كه صفات و علامات و نشانه‌ها و دلائل حقانيت او را در كتب آسمانى پيشين ( تورات و انجيل ) مشاهده مىكنند » ( * ( الَّذِي يَجِدُونَه مَكْتُوباً عِنْدَهُمْ فِي التَّوْراةِ وَالإِنْجِيلِ ) * ) .\r\nدر زمينه وجود بشارات مختلف در كتب عهدين ( تورات و انجيل ) حتى تورات و انجيل تحريف يافته كنونى نيز پس از تكميل تفسير اين آيه بحث جداگانه خواهيم داشت .\r\n4 - « پيامبرى كه محتواى دعوت او با فرمان عقل كاملا سازگار است ، به نيكيها و آنچه خرد آن را مىشناسد و نزدش معروف است ، دعوت مىكند ، و از بديها و زشتيها و آنچه خرد ناشناس مىشمرد ، نهى مىنمايد » ( * ( يَأْمُرُهُمْ بِالْمَعْرُوفِ وَيَنْهاهُمْ عَنِ الْمُنْكَرِ ) * ) .\r\n5 - محتواى دعوت او با فطرت سليم همآهنگ است ، « طيبات و آنچه را طبع سليم مىپسندد ، براى آنها حلال مىشمرد ، و آنچه خبيث و تنفرآميز مىباشد بر آنها تحريم مىكند » ( * ( وَيُحِلُّ لَهُمُ الطَّيِّباتِ وَيُحَرِّمُ عَلَيْهِمُ الْخَبائِثَ ) * ) .\r\n6 - او بسان مدعيان دروغين نبوت و رسالت كه هدفشان به زنجير كشيدن توده‌هاى مردم و استعمار و استثمار آنها است ، نيست ، نه تنها بندى بر آنها نمىگذارد ، بلكه « بارها را از دوش آنان برمىدارد ، و غل و زنجيرهايى را كه\r\n\r\n","description":"","footnote":"\r\n( 1 ) براى اطلاع از اين روايات به تفسير نور الثقلين جلد 2 صفحه 78 و 79 و تفسير روح المعانى جلد 9 صفحه 70 ذيل آيه مورد بحث مراجعه فرمائيد .\r\n","page_name":" 397 ","page_number":397},
  {"content":"\r\nبر دست و پا و گردنشان سنگينى مىكرد ، مىشكند ( * ( وَيَضَعُ عَنْهُمْ إِصْرَهُمْ وَالأَغْلالَ الَّتِي كانَتْ عَلَيْهِمْ ) * ) ( 1 ) .\r\nو چون اين صفات ششگانه به ضميمه مقام رسالت كه مجموعا هفت صفت مىشود ، رويهمرفته نشانه روشن و دليل آشكارى بر صدق دعوت او است اضافه مىكند : « كسانى كه به او ايمان بياورند و مقامش را بزرگ بشمرند و او را در ابلاغ رسالتش يارى كنند ، و از نور آشكارى كه با او نازل شده يعنى قرآن مجيد پيروى كنند ، بدون شك چنين افرادى رستگارانند » ( * ( فَالَّذِينَ آمَنُوا بِه وَعَزَّرُوه وَنَصَرُوه وَاتَّبَعُوا النُّورَ الَّذِي أُنْزِلَ مَعَه أُولئِكَ هُمُ الْمُفْلِحُونَ ) * ) .\r\n« عزروه » از ماده « تعزير » به معنى حمايت و يارى كردن آميخته با احترام و بزرگداشت است ، و بعضى گفته‌اند كه اصل آن به معنى ، « منع و جلوگيرى » است ، اگر جلوگيرى از دشمن باشد ، مفهوم آن يارى كردن است ، و اگر جلوگيرى از گناه باشد ، مفهوم آن مجازات و تنبيه است ، و لذا به مجازاتهاى خفيف تعزير مىگويند .\r\nقابل توجه اينكه در آيه فوق به جاى « انزل اليه » « * ( أُنْزِلَ مَعَه ) * » ( با او نازل گرديد ) آمده است ، در حالى كه مىدانيم شخص پيامبر ص نزولى از آسمان نداشت ، ولى چون نبوت و رسالت او همراه قرآن از طرف خدا نازل شد ، تعبير به « معه » شده است .\r\n\r\nدر اينجا به چند موضوع مهم بايد توجه داشت :\r\n\r\n","description":"","footnote":"\r\n( 1 ) « اصر » در اصل به معنى نگهدارى و محبوس كردن است ، و به هر كار سنگينى كه انسان را از فعاليت باز مىدارد « اصر » گفته مىشود ، اگر عهد و پيمان و يا مجازات و كيفر را « اصر » مىگويند به خاطر محدوديتهايى است كه براى انسان ايجاد مىكند .\r\n","page_name":" 398 ","page_number":398},
  {"content":"\r\n1 - پنج دليل براى نبوت در يك آيه در هيچيك از آيات قرآن دلائل حقانيت دعوت پيامبر اسلام ص همانند آيه فوق يك جا بيان نشده است ، اگر درست در صفات هفتگانه اى كه خداوند در اين آيه براى پيامبرش ذكر كرده دقت كنيم ، پنج دليل روشن براى اثبات نبوت او خواهيم يافت .\r\nنخست اينكه او « امى » بود و درس نخوانده ، اما با اينحال كتابى آورد كه نه تنها سرنوشت مردم حجاز را دگرگون ساخت ، بلكه نقطه بازگشت مهمى در تاريخ بشريت بود ، حتى آنها كه او را به نبوت نپذيرفته‌اند در عظمت كتاب و تعليماتش ترديد ندارند ، آيا از يك انسان درس نخوانده ، و مكتب نديده ، و پرورش يافته يك محيط جهل و بربريت روى حسابهاى عادى ممكن است چنين كارى انجام پذيرد ؟ .\r\nدوم اينكه دلائل نبوت او با تعبيرات مختلف در كتب آسمانى پيشين وجود دارد آن چنان كه انسان را به حقانيت او مطمئن مىسازد ، بشاراتى در آنها آمده است كه تنها بر او تطبيق مىگردد .\r\nسوم اينكه محتويات دعوت او با عقل و خرد سازگار است ، زيرا دعوت به معروف و نهى از منكرات و زشتيها مىكند ، و اين موضوع با مطالعه تعليماتش به خوبى روشن است .\r\nچهارم محتويات دعوت او با طبع سليم و فطرت هماهنگ است .\r\nپنجم اگر او از طرف خدا نبود ، حتما به خاطر منافع خويش دست به چنين كارى مىزد و در اين صورت نه تنها نبايد غل و زنجيرها را از مردم بگشايد بلكه بايد آنها را هم چنان در جهل و بيخبرى نگهدارد تا بهتر بتواند آنها را استثمار كند ، در حالى كه مىبينيم او زنجيرهاى گران را از دست و پاى بشريت گشود :\r\n","description":"","footnote":"","page_name":" 399 ","page_number":399},
  {"content":"\r\nزنجير جهل و نادانى از طريق دعوت پىگير و مستمر به علم و دانش .\r\nزنجير بتپرستى و خرافات از راه دعوت به توحيد .\r\nزنجير انواع تبعيضات و زندگى طبقاتى از طريق دعوت به اخوت دينى و برادرى اسلامى ، و مساوات در برابر قانون .\r\nو زنجيرهاى ديگر ، هر يك از اينها به تنهايى دليلى است بر حقانيت دعوت او و مجموع آنها دليلى روشنتر .\r\n\r\n2 - چگونه پيامبر امى بود ؟\r\nدرباره مفهوم « امى » همانطور كه در بالا گفته شد ، سه احتمال معروف وجود دارد ، نخست اينكه به معنى درس نخوانده است ، دوم اينكه به معنى كسى است كه در سرزمين مكه تولد يافته و از مكه برخاسته است ، سوم به معنى كسى است كه از ميان امت و توده مردم قيام كرده است ، ولى معروفتر از همه تفسير اول است كه با موارد استعمال اين كلمه نيز سازگارتر مىباشد ، و همانگونه كه گفتيم ممكن است هر سه معنى با هم مراد باشد .\r\nدر اينكه پيامبر اسلام ص به مكتب نرفت و خط ننوشت ، در ميان مورخان بحثى نيست و قرآن نيز صريحا در آيه 48 سوره عنكبوت درباره وضع پيامبر ص قبل از بعثت مىگويد وَما كُنْتَ تَتْلُوا مِنْ قَبْلِه مِنْ كِتابٍ وَلا تَخُطُّه بِيَمِينِكَ إِذاً لَارْتابَ الْمُبْطِلُونَ : « پيش از اين نه كتابى مىخواندى و نه با دست خود چيزى مىنوشتى تا موجب ترديد دشمنانى كه مىخواهند سخنان ترا ابطال كنند گردد » .\r\nاصولا در محيط حجاز به اندازه اى باسواد كم بود كه افراد باسواد كاملا معروف و شناخته شده بودند ، در مكه كه مركز حجاز محسوب مىشد تعداد كسانى كه از مردان مىتوانستند بخوانند و بنويسند از 17 نفر تجاوز نمىكرد\r\n","description":"","footnote":"","page_name":" 400 ","page_number":400},
  {"content":"\r\nو از زنان تنها يك زن بود كه سواد خواندن و نوشتن داشت ( 1 ) .\r\nمسلما در چنين محيطى اگر پيامبر ص نزد معلمى خواندن و نوشتن را آموخته بود كاملا معروف و مشهور مىشد . و به فرض اينكه نبوتش را نپذيريم او چگونه مىتوانست با صراحت در كتاب خويش اين موضوع را نفى كند ؟ آيا مردم به او اعتراض نمىكردند كه درس خواندن تو مسلم است ، اين قرينه روشنى بر امى بودن او است .\r\nو در هر حال وجود اين صفت در پيامبر ص تاكيدى در زمينه نبوت او بود تا هر گونه احتمالى جز ارتباط به خداوند و جهان ما وراء طبيعت در زمينه دعوت او منتفى گردد .\r\nاين در مورد دوران قبل از نبوت و اما پس از بعثت نيز در هيچيك از تواريخ نقل نشده است كه او خواندن و نوشتن را از كسى فرا گرفته باشد ، بنا بر اين به همان حال امى بودن تا پايان عمر باقى ماند .\r\nولى اشتباه بزرگى كه بايد در اينجا از آن اجتناب كرد اين است كه درس نخواندن غير از بىسواد بودن است و كسانى كه كلمه « امى » را به معنى « بىسواد » تفسير مىكنند ، گويا توجه به اين تفاوت ندارند .\r\nهيچ مانعى ندارد كه پيامبر ص به تعليم الهى ، « خواندن » - يا - « خواندن و نوشتن » را بداند ، بى آنكه نزد انسانى فرا گرفته باشد ، زيرا چنين اطلاعى بدون ترديد از كمالات انسانى است و مكمل مقام نبوت است .\r\nشاهد اين سخن آن است كه در رواياتى كه از امامان اهل بيت ع نقل شده مىخوانيم : پيامبر ص مىتوانست بخواند و يا هم توانايى خواندن داشت و هم توانايى نوشتن ( 2 ) .\r\n\r\n","description":"","footnote":"\r\n( 1 ) فتوح البلدان بلاذرى ط مصر صفحه 459 .\r\n( 2 ) تفسير برهان جلد چهارم صفحه 332 ذيل آيات اول سوره جمعه .\r\n","page_name":" 401 ","page_number":401},
  {"content":"\r\nاما براى اينكه جايى براى كوچكترين ترديد براى دعوت او نماند از اين توانايى استفاده نمىكرد .\r\nو اينكه بعضى گفته‌اند توانايى بر خواندن و نوشتن ، كمالى محسوب نمىشود ، بلكه اين دو علم كليدى براى رسيدن به كمالات علمى هستند نه علم واقعى و كمال حقيقى پاسخش در خودش نهفته است ، زيرا آگاهى از وسيله كمالات خود نيز كمالى است روشن .\r\nممكن است گفته شود در دو روايت كه از ائمه اهل بيت ع نقل شده ، صريحا تفسير « امى » به درس نخوانده ، نفى گرديده است ، و تنها به معنى كسى كه به « ام القرى » ( مكه ) منسوب است ، تفسير شده ( 1 ) .\r\nدر پاسخ مىگوئيم يكى از اين دو روايت به اصطلاح « مرفوعه » است و سند آن فاقد ارزش ، و روايت دوم از « جعفر بن محمد صوفى » نقل شده كه از نظر علم رجال شخص مجهولى است .\r\nو اما اينكه بعضى تصور كرده‌اند كه آيه دوم سوره جمعه يَتْلُوا عَلَيْهِمْ آياتِه وَيُزَكِّيهِمْ وَيُعَلِّمُهُمُ الْكِتابَ وَالْحِكْمَةَ و آيات ديگرى كه به اين مضمون است ، دليل بر آن است كه پيامبر ص قرآن را از روى نوشته بر مردم مىخواند كاملا اشتباه است ، زيرا تلاوت هم به خواندن از روى نوشته گفته مىشود و هم به خواندن از حفظ ، كسانى كه قرآن يا اشعار يا ادعيه را از حفظ مىخوانند ، تعبير به تلاوت در مورد آنها بسيار فراوان است .\r\nاز مجموع آنچه گفتيم چنين نتيجه مىگيريم كه :\r\n1 - پيامبر ص به طور قطع ، نزد كسى خواندن و نوشتن را فرا نگرفته بود ، و به اين ترتيب يكى از صفات او اين است كه نزد استادى درس نخوانده است .\r\n\r\n","description":"","footnote":"\r\n( 1 ) تفسير برهان جلد 4 صفحه 332 و تفسير نور الثقلين جلد 2 ص 78 ذيل آيه مورد بحث .\r\n","page_name":" 402 ","page_number":402},
  {"content":"\r\n2 - هيچگونه دليل معتبرى در دست نداريم كه پيامبر ص قبل از نبوت يا بعد از آن « عملا » چيزى را خوانده يا نوشته باشد .\r\n3 - اين موضوع منافاتى با آن ندارد كه پيامبر ص به تعليم پروردگار قادر بر خواندن يا نوشتن بوده باشد .\r\n\r\nبشارت ظهور پيامبر در كتب عهدين\r\nگرچه شواهد قطعى تاريخى و همچنين محتويات كتب مقدسه يهود و نصارى ( تورات و اناجيل ) نشان مىدهد كه اينها كتابهاى آسمانى نازل شده بر موسى و عيسى ع نيستند و دست تحريف به سوى آنها دراز شده است بلكه بعضى از ميان رفته‌اند و آنچه امروز به نام كتب مقدسه در ميان آنها است مخلوطى است از زائيده‌هاى افكار بشرى و قسمتى از تعليماتى كه بر موسى ع و عيسى ع نازل گرديده و در دست شاگردان بوده ( 1 ) .\r\nبنا بر اين اگر جمله هايى كه صراحت كامل درباره بشارت ظهور پيامبر اسلام ص داشته باشد در آنها ديده نشود جاى تعجب نخواهد بود .\r\nولى با اين حال در همين كتب تحريف يافته عباراتى ديده مىشود كه اشاره قابل ملاحظه اى به ظهور اين پيامبر بزرگ دارد كه جمعى از دانشمندان ما آنها را در كتابها يا مقاله هايى كه در اين موضوع نگاشته‌اند جمعآورى نموده ، و چون ذكر آن همه بشارات و بحث و گفتگو پيرامون دلالت آنها به طول مىانجامد ما تنها به چند قسمت به عنوان نمونه اشاره مىكنيم .\r\n1 - در تورات سفر تكوين فصل 17 شماره 17 تا 20 چنين مىخوانيم :\r\n« و ابراهيم به خدا گفت كه اى كاش اسماعيل در حضور تو زندگى نمايد . . . و در\r\n\r\n","description":"","footnote":"\r\n( 1 ) براى آگاهى بيشتر بر مدارك اين سخن به كتاب « رهبر سعادت يا دين محمد » و كتاب « قرآن و آخرين پيامبر » مراجعه فرمائيد .\r\n","page_name":" 403 ","page_number":403},
  {"content":"\r\nحق اسماعيل ( دعاى ) ترا شنيدم اينك به او بركت دادم و او را بارور گردانيده به غايت زياد خواهم نمود و دوازده سرور توليد خواهد نمود و او را امت عظيمى خواهم نمود » .\r\n2 - در سفر پيدايش باب 49 شماره 10 مىخوانيم :\r\n« عصاى سلطنت از يهودا و فرمانفرمايى از پيش پايش ، نهضت خواهد نمود تا وقتى كه « شيلوه » بيايد كه به او امتها جمع خواهد شد » .\r\nقابل توجه اينكه يكى از معانى شيلوه - طبق تصريح مستر هاكس در كتاب قاموس مقدس - فرستادن مىباشد و با كلمه « رسول » يا رسول اللَّه موافق است .\r\n3 - در انجيل يوحنا باب 14 شماره 15 و 16 چنين مىخوانيم : « اگر شما مرا دوست داريد احكام مرا نگاه داريد و من از پدر خواهم خواست و او تسلى دهنده ديگر به شما خواهد داد كه تا به ابد با شما خواهد ماند » .\r\n4 - و در همان انجيل يوحنا باب 15 شماره 26 مىخوانيم : « و چون آن تسلى دهنده بيايد كه من از جانب پدر به شما خواهم فرستاد يعنى روح راستى كه از طرف پدر مىآيد او درباره من شهادت خواهد داد » .\r\n5 - و نيز در همان انجيل يوحنا باب 16 شماره 7 به بعد مىخوانيم : « ليكن به شما راست مىگويم كه شما را مفيد است كه من بروم كه اگر من نروم آن تسلى دهنده به نزد شما نخواهد آمد اما اگر بروم او را به نزد شما خواهم فرستاد . . .\r\nاما چون او يعنى روح راستى بيايد او شما را به تمامى راستى ارشاد خواهد نمود ، زيرا كه او از پيش خود سخن نخواهد گفت بلكه هر آنچه مىشنود خواهد گفت و شما را به آينده خبر خواهد داد » ( 1 ) .\r\n\r\n","description":"","footnote":"\r\n( 1 ) تمام عباراتى كه در بالا از كتب عهد قديم و جديد ذكر شد از ترجمه فارسى است كه در سال 1878 در لندن زير نظر جمعى از مترجمين معروف مسيحى از اصل زبان عبرى به زبان فارسى برگردانده شده است ، نقل كرديم .\r\n","page_name":" 404 ","page_number":404},
  {"content":"\r\nنكته شايان توجه اينكه : در اناجيل فارسى در جمله‌هاى بالا كه از انجيل يوحنا است كلمه « تسلى دهنده » آمده ، ولى در انجيل عربى چاپ لندن ( مطبعه ويليام وطس - سال 1857 › به جاى آن « فارقليطا » ذكر شده است .\r\n\r\n[ سوره الأعراف ‹ 7 › : آيه 158 
  ]\r\nقُلْ يا أَيُّهَا النَّاسُ إِنِّي رَسُولُ اللَّه إِلَيْكُمْ جَمِيعاً الَّذِي لَه مُلْكُ السَّماواتِ وَالأَرْضِ لا إِله إِلَّا هُوَ يُحيِي وَيُمِيتُ فَآمِنُوا بِاللَّه وَرَسُولِه النَّبِيِّ الأُمِّيِّ الَّذِي يُؤْمِنُ بِاللَّه وَكَلِماتِه وَاتَّبِعُوه لَعَلَّكُمْ تَهْتَدُونَ ‹ 158 ›\r\n\r\nترجمه :\r\n158 - بگو : اى مردم ! من فرستاده خدا به سوى همه شما هستم ، همان خدايى كه حكومت آسمانها و زمين از آن او است ، معبودى جز او نيست ، زنده مىكند و مىميراند پس ايمان بياوريد به خدا و فرستاده اش ، آن پيامبر درس نخوانده اى كه ايمان به خدا و كلماتش دارد و از او پيروى كنيد تا هدايت يابيد .\r\n\r\nتفسير : دعوت جهانى پيامبر\r\nدر حديثى از امام مجتبى ع چنين مىخوانيم : عده اى از يهود نزد پيامبر ص آمدند و گفتند : اى محمد تويى كه گمان مىبرى فرستاده خدايى و همانند موسى ع بر تو وحى فرستاده مىشود ؟ ! پيامبر ص كمى سكوت كرد ، سپس فرمود : آرى منم سيد فرزندان آدم و به اين افتخار نمىكنم ، من خاتم پيامبران و پيشواى پرهيزكاران و فرستاده پروردگار جهانيانم .\r\n","description":"","footnote":"","page_name":" 405 ","page_number":405},
  {"content":"\r\nآنها سؤال كردند به سوى چه كسى ؟ به سوى عرب يا عجم يا ما ؟\r\nخداوند آيه فوق را نازل كرد ، و رسالت پيامبر ص را به تمام جهانيان با صراحت در ضمن آن شرح داد » ( 1 ) .\r\nولى با اين حال پيوند و ارتباط آيه با آيه قبل در زمينه صفات پيامبر ص و دعوت به پيروى از آئين او جاى انكار نيست .\r\nنخست به پيامبر ص دستور مىدهد : « بگو اى مردم من فرستاده خدا به سوى همه شما هستم » ( * ( قُلْ يا أَيُّهَا النَّاسُ إِنِّي رَسُولُ اللَّه إِلَيْكُمْ جَمِيعاً ) * ) .\r\nاين آيه همانند آيات بسيارى ديگر از قرآن مجيد ، دليل روشنى بر جهانى بودن دعوت پيامبر اسلام ص است .\r\nدر آيه 28 سوره سبا نيز مىخوانيم وَما أَرْسَلْناكَ إِلَّا كَافَّةً لِلنَّاسِ : « ترا جز به سوى همه مردم نفرستاديم » .\r\nو در آيه 19 سوره انعام مىخوانيم : وَأُوحِيَ إِلَيَّ هذَا الْقُرْآنُ لأُنْذِرَكُمْ بِه وَمَنْ بَلَغَ : « اين قرآن به من وحى شده تا شما و تمام كسانى را كه قرآن به آنها مىرسد انذار كنم » .\r\nو در آغاز سوره فرقان مىخوانيم : تَبارَكَ الَّذِي نَزَّلَ الْفُرْقانَ عَلى عَبْدِه لِيَكُونَ لِلْعالَمِينَ نَذِيراً : « پاينده و برقرار است خداوندى كه قرآن را بر بنده اش فرستاد كه جهانيان را از مسئوليتهايشان بيم دهد » .\r\nاينها نمونه آياتى است كه گواه جهانى بودن دعوت پيامبر اسلام ص است و در اين باره باز هم به خواست پروردگار ذيل آيه 7 سوره شورى بحث خواهيم كرد ، و در ذيل آيه 92 سوره انعام نيز بحث نسبتا مشروحى در اين زمينه داشتيم ( 2 ) سپس خدايى را كه پيامبر ص به سوى او دعوت مىكند با سه صفت معرفى مىكند :\r\n\r\n","description":"","footnote":"\r\n( 1 ) نقل از كتاب مجالس ( طبق نقل تفسير صافى ذيل آيه فوق ) .\r\n( 2 ) تفسير نمونه جلد پنجم صفحه 344 .\r\n","page_name":" 406 ","page_number":406},
  {"content":"\r\n« خداوندى كه حكومت آسمانها و زمينها از آن او است » ( * ( الَّذِي لَه مُلْكُ السَّماواتِ وَالأَرْضِ ) * ) .\r\n« خداوندى كه معبودى شايسته پرستش جز او وجود ندارد » ( * ( لا إِله إِلَّا هُوَ ) * ) .\r\n« خداوندى كه زنده مىكند و مىميراند و نظام حيات و مرگ به فرمان او است » ( * ( يُحيِي وَيُمِيتُ ) * ) .\r\nو به اين ترتيب ، الوهيت غير خالق آسمان و زمين ، و هر گونه بت ، و همچنين تثليث مسيحيت را نفى مىكند ، و نيز قدرت پروردگار را بر رسالت جهانى پيامبر ص و توانايى او را بر امر معاد تاكيد مىكند .\r\nو در پايان از همه مردم جهان دعوت مىكند كه « به خدا و فرستاده او پيامبر درس نخوانده و قيام كننده از ميان توده‌هاى جمعيت ، ايمان بياورند » ( * ( فَآمِنُوا بِاللَّه وَرَسُولِه النَّبِيِّ الأُمِّيِّ ) * ) .\r\n« پيامبرى كه تنها ديگران را دعوت به اين حقايق نمىكند ، بلكه در درجه اول خودش به آنچه مىگويد ، يعنى به خدا و سخنان او ايمان دارد » ( * ( الَّذِي يُؤْمِنُ بِاللَّه وَكَلِماتِه ) * ) .\r\nنه تنها آياتى را كه بر خودش نازل شده مىپذيرد ، بلكه تمام كتب راستين انبياء پيشين را نيز مىپذيرد .\r\nايمان او به آئينش كه از خلال اعمال و رفتارش آشكار است ، خود دليل روشنى بر حقانيت او است ، زيرا عمل يك گوينده ، نشان مىدهد كه تا چه اندازه به گفته خود مؤمن است ، و ايمان او به گفتارش يكى از نشانه‌هاى صدق و راستگويى او است ، تمام تاريخ پيامبر ص به اين حقيقت گواهى مىدهد ، كه او بيش از همه به تعليمات خويش و آيات قرآن پاىبند بود و ايمان داشت .\r\nآرى « از چنين پيامبرى بايد پيروى كنيد ، تا نور هدايت در قلب شما بتابد و در مسير سعادت قرار گيريد » ( * ( وَاتَّبِعُوه لَعَلَّكُمْ تَهْتَدُونَ ) * ) .\r\n","description":"","footnote":"","page_name":" 407 ","page_number":407},
  {"content":"\r\nاشاره به اينكه ايمان به تنهايى كافى نيست ، بلكه در صورتى مفيد خواهد بود كه با پيروى عملى تكميل گردد .\r\nجالب توجه اينكه آيه فوق در مكه نازل شده است كه در آن روز پيروان اسلام ، در اقليت شديدى قرار داشتند ، آن چنان كه شايد كمتر كسى احتمال مىداد پيامبر ص حتى بر مكه مسلط شود ، تا چه رسد به جزيره عرب و يا قسمت مهم دنيا .\r\nبنا بر اين كسانى كه فكر مىكنند پيامبر اسلام ص نخست مدعى رسالت بر مكه بود و هنگامى كه آئينش بالا گرفت به فكر تسلط بر حجاز افتاد و سپس در فكر كشورهاى ديگر فرو رفت و نامه به سلاطين دنيا نوشت و اعلام جهانى بودن آئينش را كرد پاسخ همه آنها را آيه فوق كه در مكه نازل شده است مىدهد ، و مىگويد : او از آغاز كار دعوت جهانى خود را آشكار ساخت .\r\n","description":"","footnote":"","page_name":" 408 ","page_number":408},
  {"content":"\r\n\r\n[ سوره الأعراف ‹ 7 › : آيات 159 تا 160 
  ]\r\nوَ مِنْ قَوْمِ مُوسى أُمَّةٌ يَهْدُونَ بِالْحَقِّ وَبِه يَعْدِلُونَ ‹ 159 › وَقَطَّعْناهُمُ اثْنَتَيْ عَشْرَةَ أَسْباطاً أُمَماً وَأَوْحَيْنا إِلى مُوسى إِذِ اسْتَسْقاه قَوْمُه أَنِ اضْرِبْ بِعَصاكَ الْحَجَرَ فَانْبَجَسَتْ مِنْه اثْنَتا عَشْرَةَ عَيْناً قَدْ عَلِمَ كُلُّ أُناسٍ مَشْرَبَهُمْ وَظَلَّلْنا عَلَيْهِمُ الْغَمامَ وَأَنْزَلْنا عَلَيْهِمُ الْمَنَّ وَالسَّلْوى كُلُوا مِنْ طَيِّباتِ ما رَزَقْناكُمْ وَما ظَلَمُونا وَلكِنْ كانُوا أَنْفُسَهُمْ يَظْلِمُونَ ‹ 160 ›\r\n\r\nترجمه :\r\n159 - و از قوم موسى گروهى به سوى حق هدايت مىكنند و حاكم به حق و عدالتند .\r\n160 - و آنها را به دوازده گروه كه هر يك شاخه اى ( از دودمان اسرائيل ) بودند تقسيم كرديم و هنگامى كه موسى تقاضاى آب ( براى قوم تشنه كامش در بيابان ) كرد به او وحى فرستاديم كه عصاى خود را بر سنگ بزن ناگهان دوازده چشمه از آن بيرون ريخت آن چنان كه هر گروه چشمه خود را مىشناختند و ابر را بر سر آنها سايبان ساختيم و بر آنها « من » و « سلوى » فرستاديم ( و به از آنان گفتيم ) از روزيهاى پاكيزه كه به شما داده‌ايم بخوريد ( و سپاس خدا را بجا آوريد ولى آنها نافرمانى و ستم كردند ) اما به ما ستم نكردند لكن به خودشان ستم نمودند .\r\n\r\nتفسير گوشه اى از نعمتهاى خدا به بنى اسرائيل\r\nدر آيات فوق باز سخن پيرامون بنى اسرائيل و سرنوشت و رويدادهاى تاريخ آنها است .\r\nدر آيه نخست اشاره به واقعيتى مىكند كه شبيه آن را در قرآن ديده ايم\r\n","description":"","footnote":"","page_name":" 409 ","page_number":409},
  {"content":"\r\nواقعيتى كه حكايت از روح حقطلبى قرآن دارد ، و آن احترام به موقعيت اقليتهاى صالح است يعنى : چنان نبود كه بنى اسرائيل يكپارچه فاسد و مفسد باشند و اين نژاد عموما مردمى گمراه و سركش معرفى شوند ، بلكه در برابر اكثريت مفسده جو ، اقليتى وجود داشتند صالح و ناهماهنگ با كارهاى اكثريت ، قرآن براى اين اقليت صالح اهميت خاصى قائل شده است و مىگويد : « از قوم موسى ع گروهى هستند كه دعوت به سوى حق مىكنند و حاكم به حق و عدالتند » ( * ( وَمِنْ قَوْمِ مُوسى أُمَّةٌ يَهْدُونَ بِالْحَقِّ وَبِه يَعْدِلُونَ ) * ) .\r\nاين آيه ممكن است اشاره به گروه كوچكى باشد كه تسليم در برابر سامرى و دعوت او نشدند و همه جا حامى و طرفدار مكتب موسى ع بودند و يا گروه‌هاى صالح ديگرى كه بعد از موسى ع به روى كار آمدند .\r\nولى اين معنى با ظاهر آيه چندان سازگار نيست ، زيرا « * ( يَهْدُونَ ) * » و « * ( يَعْدِلُونَ ) * » فعل مضارع است و حد اقل حكايت از زمان حال يعنى عصر نزول قرآن مىكند و وجود چنين گروهى را در آن زمان اثبات مىنمايد ، مگر اينكه كلمه « كان » در تقدير بگيريم ، تا آيه اشاره به زمان گذشته بوده باشد و مىدانيم تقدير گرفتن بدون وجود قرينه خلاف ظاهر است .\r\nو نيز مىتواند ناظر به اقليتى از يهود كه در عصر پيامبر ص مىزيستند بوده باشد همانها كه تدريجا و پس از مطالعه كافى روى دعوت پيامبر ص سرانجام اسلام را پذيرفتند و در جمع مسلمانان راستين و حاميان مخلص درآمدند ، اين تفسير با ظاهر آيه و فعل مضارع كه در آن به كار رفته است هماهنگتر است .\r\nو اينكه در پاره اى از روايات شيعه و اهل سنت وارد شده كه اين آيه اشاره به گروه كوچكى است از بنى اسرائيل كه در ما وارء چين زندگى دارند ، زندگى عادلانه و توأم با تقوا و خداشناسى و خداپرستى ، علاوه بر اينكه با آنچه از وضع جهان آگاهيم سازگار نيست و تواريخ موجود اين موضوع را تاييد نمىكند ،\r\n","description":"","footnote":"","page_name":" 410 ","page_number":410},
  {"content":"\r\nاحاديث مزبور از حيث سند معتبر نمىباشد ، و نمىتوان به عنوان يك حديث صحيح طبق قواعد علم رجال روى آنها تكيه كرد .\r\nدر آيه بعد اشاره به چند قسمت از نعمتهاى خدا بر بنى اسرائيل مىكند .\r\nنخست مىگويد : « ما آنها را به دوازده گروه تقسيم كرديم » ( تا نظمى عادلانه و دور از برخوردهاى خشونتآميز در ميانشان حكومت كند ) ( * ( وَقَطَّعْناهُمُ اثْنَتَيْ عَشْرَةَ أَسْباطاً أُمَماً ) * ) .\r\nروشن است هنگامى كه يك ملت داراى تقسيمبنديهاى صحيح و منظم بوده باشد ، و هر بخش و يا هر گروه تحت رهبرى رهبر لايقى قرار گيرد ، اداره آنها آسانتر و رعايت عدالت در ميانشان سهلتر خواهد بود ، و به همين دليل تمام كشورهاى جهان مىكوشند از اين اصل پيروى كنند .\r\nكلمه « اسباط » جمع « سبط » ( بر وزن ثبت و همچنين بر وزن سفت ) در اصل به معنى توسعه و گسترش چيزى به آسانى و راحتى است ، سپس به فرزندان - مخصوصا نوه‌ها - و شاخه‌هاى يك فاميل ، سبط و اسباط گفته شده است .\r\nدر اينجا منظور از اسباط همان تيره‌هاى بنى اسرائيل است كه هر كدام از يكى از فرزندان يعقوب ع منشعب شده بودند .\r\nنعمت ديگر اينكه هنگامى كه بنى اسرائيل در بيابان سوزان ، به سوى بيت المقدس در حركت بودند و گرفتار عطش سوزان و تشنگى خطرناكى شدند ، و از موسى ع تقاضاى آب كردند ، « به او وحى فرستاديم كه عصايت را بر سنگ بزن و او چنين كرد ، ناگهان دوازده چشمه از سنگ جوشيد » ( * ( وَأَوْحَيْنا إِلى مُوسى إِذِ اسْتَسْقاه قَوْمُه أَنِ اضْرِبْ بِعَصاكَ الْحَجَرَ فَانْبَجَسَتْ مِنْه اثْنَتا عَشْرَةَ عَيْناً ) * ) .\r\nو آن چنان اين چشمه‌ها در ميان آنها تقسيم شد « كه هر كدام به خوبى چشمه خود را مىشناختند » ( * ( قَدْ عَلِمَ كُلُّ أُناسٍ مَشْرَبَهُمْ ) * ) .\r\n","description":"","footnote":"","page_name":" 411 ","page_number":411},
  {"content":"\r\nاز اين جمله استفاده مىشود كه اين دوازده چشمه كه از آن صخره عظيم جوشيد نشانه‌ها و تفاوتهايى داشته است ، آن چنان كه هر كدام از اسباط بنى اسرائيل چشمه خود را مىشناختند و اين خود سبب مىشد كه اختلافى در ميان آنها بروز نكند و نظم و انضباط حكمفرما گردد و آسانتر سيراب شوند .\r\nنعمت ديگر اينكه در آن بيابان سوزان كه پناهگاهى وجود نداشت ، « ابر را بر سر آنها سايه افكن ساختيم » ( * ( وَظَلَّلْنا عَلَيْهِمُ الْغَمامَ ) * ) .\r\nبالآخره چهارمين نعمت اين بود كه « من و سلوى را به عنوان دو غذاى لذيذ و نيروبخش بر آنها فرستاديم » ( * ( وَأَنْزَلْنا عَلَيْهِمُ الْمَنَّ وَالسَّلْوى ) * ) .\r\nدرباره « من » و « سلوى » اين دو غذاى مطبوع و مفيد كه خداوند به بنى اسرائيل در آن بيابان ارزانى داشت ، مفسران تفسيرهاى گوناگونى دارند كه ما در جلد اول همين تفسير ذيل آيه 57 سوره بقره بيان كرديم و گفتيم بعيد نيست كه « من » يك نوع عسل طبيعى بوده كه در دل كوه‌هاى مجاور وجود داشته و يا شيره‌هاى مخصوص نباتى بوده كه در درختانى كه در گوشه و كنار آن بيابان مىروئيده ظاهر مىشده است ، و « سلوى » يك نوع پرنده حلال گوشت شبيه به - كبوتر بوده است ( 1 ) .\r\nو به آنها گفتيم « از غذاهاى پاكيزه اى كه در اختيار شما گذارده‌ايم بخوريد » ( و فرمان خدا را به كار بنديد ) ( * ( كُلُوا مِنْ طَيِّباتِ ما رَزَقْناكُمْ ) * ) .\r\nاما آنها خوردند و كفران و ناسپاسى كردند ، آنها « به ما ستم نكردند بلكه به خودشان ستم روا داشتند » ( * ( وَما ظَلَمُونا وَلكِنْ كانُوا أَنْفُسَهُمْ يَظْلِمُونَ ) * ) بايد توجه داشت كه مضمون اين آيه با تفاوت مختصرى ، در سوره بقره آيات 57 و 60 آمده است ، منتهى در آنجا به جاى « انبجست » ، « انفجرت » .\r\nآمده است ، و به عقيده جمعى از مفسران تفاوت اين دو عبارت در اين است كه\r\n\r\n","description":"","footnote":"\r\n( 1 ) توضيح بيشتر درباره « من و سلوى » را در جلد اول تفسير نمونه از صفحه 178 تا 180 مطالعه فرمائيد .\r\n","page_name":" 412 ","page_number":412},
  {"content":"\r\nكه « انفجرت » به معنى « بيرون ريختن آب با فشار و كثرت » است ، ولى « انبجست » به معنى « بيرون ريختن آب بطور مختصر و كم » است ، و اين تفاوت شايد اشاره به آن است كه چشمه‌هاى آب ناگهانى از آن صخره عظيم بيرون نريخت تا مايه وحشت گردد ، و توانايى كنترل آن را نداشته باشند بلكه نخست به آرامى بيرون ريخت و سپس گسترش پيدا كرد و به حد وفور رسيد .\r\nبعضى ديگر از مفسران معتقدند كه اين دو كلمه هر دو به يك مفهوم است .\r\n\r\n[ سوره الأعراف ‹ 7 › : آيات 161 تا 162 
  ]\r\nوَ إِذْ قِيلَ لَهُمُ اسْكُنُوا هذِه الْقَرْيَةَ وَكُلُوا مِنْها حَيْثُ شِئْتُمْ وَقُولُوا حِطَّةٌ وَادْخُلُوا الْبابَ سُجَّداً نَغْفِرْ لَكُمْ خَطِيئاتِكُمْ سَنَزِيدُ الْمُحْسِنِينَ ‹ 161 › فَبَدَّلَ الَّذِينَ ظَلَمُوا مِنْهُمْ قَوْلًا غَيْرَ الَّذِي قِيلَ لَهُمْ فَأَرْسَلْنا عَلَيْهِمْ رِجْزاً مِنَ السَّماءِ بِما كانُوا يَظْلِمُونَ ‹ 162 ›\r\n\r\nترجمه :\r\n161 - و ( به خاطر بياوريد ) هنگامى را كه به آنها گفته شد در اين قريه ( بيت المقدس ) ساكن شويد و از هر جا ( و بهر كيفيت ) بخواهيد از آن بخوريد ( و بهره گيريد ) و بگوئيد خداوندا ! گناهان ما را بريز ، و از در ( بيت المقدس ) با تواضع وارد شويد ، اگر چنين كنيد گناهان شما را مىبخشيم و نيكوكاران را پاداش بيشتر خواهيم داد .\r\n162 - اما كسانى كه از آنها ظلم و ستم ( بر خويشتن ) كردند اين سخن ( و آن برنامه‌ها ) را دگرگون ساختند و غير از آنچه به آنها گفته شده بود انجام دادند لذا بخاطر ستمى كه روا داشتند بلائى از آسمان بر آنها فرستاديم .\r\n","description":"","footnote":"","page_name":" 413 ","page_number":413},
  {"content":"\r\n\r\nتفسير :\r\nدر تعقيب آيات گذشته در اين دو آيه اشاره به قسمت ديگرى از مواهب پروردگار به بنى اسرائيل و طغيانگرى آنان در برابر اين مواهب شده است .\r\nنخست مىگويد : « به خاطر بياوريد هنگامى را كه به آنها گفته شد در اين سرزمين ( بيت المقدس ) ساكن گرديد و از نعمتهاى فراوان آن ، در هر نقطه و هر گونه كه مىخواهيد استفاده كنيد » ( * ( وَإِذْ قِيلَ لَهُمُ اسْكُنُوا هذِه الْقَرْيَةَ وَكُلُوا مِنْها حَيْثُ شِئْتُمْ ) * ) .\r\nو به آنها گفتيم « از خداوند تقاضاى ريزش گناه و بخشش خطاهايتان كنيد ، و از در بيت المقدس با خضوع و تعظيم وارد شويد » ( * ( وَقُولُوا حِطَّةٌ وَادْخُلُوا الْبابَ سُجَّداً ) * ) .\r\n« كه اگر اين برنامه‌ها را انجام دهيد ، خطاهايى را كه مرتكب شده‌ايد مىبخشيم ، و به نيكوكاران پاداش بيشتر و بهتر خواهيم داد » ( * ( نَغْفِرْ لَكُمْ خَطِيئاتِكُمْ سَنَزِيدُ الْمُحْسِنِينَ ) * ) .\r\nولى با اينكه درهاى رحمت به روى آنها گشوده بود ، و اگر از فرصت استفاده مىكردند مىتوانستند ، گذشته و آينده خود را اصلاح كنند ، اما ستمكاران بنى اسرائيل نه تنها استفاده نكردند بلكه « فرمان پروردگار را بر خلاف آنچه به آنها گفته شده بود عمل كردند » ( * ( فَبَدَّلَ الَّذِينَ ظَلَمُوا مِنْهُمْ قَوْلًا غَيْرَ الَّذِي قِيلَ لَهُمْ ) * ) .\r\n« سرانجام به خاطر اين نافرمانى و طغيان و ظلم و ستم بر خويشتن و بر - ديگران عذابى از آسمان بر آنها نازل كرديم » ( * ( فَأَرْسَلْنا عَلَيْهِمْ رِجْزاً مِنَ السَّماءِ بِما كانُوا يَظْلِمُونَ ) * ) .\r\n","description":"","footnote":"","page_name":" 414 ","page_number":414},
  {"content":"\r\nبايد توجه داشت كه مضمون اين دو آيه نيز با تفاوت مختصرى در سوره بقره آيه 58 و 59 آمده است و ما تفسير آن را بطور مشروحتر در جلد اول صفحه 182 و 183 آورديم .\r\nتنها تفاوت مهمى كه ميان آيات مورد بحث و آيات سوره بقره است اين است كه در اينجا در پايان مىگويد * ( بِما كانُوا يَظْلِمُونَ ) * و در آنجا بِما كانُوا يَفْسُقُونَ و شايد تفاوت اين دو به خاطر آن باشد كه گناهان داراى دو جنبه است ، يكى جنبه مربوط به پروردگار و ديگرى جنبه مربوط به خود انسان ، قرآن در آيه سوره بقره با تعبير به « فسق » كه مفهومش خروج از اطاعت و فرمان خدا است ، اشاره به جنبه اول كرده و در آيه مورد بحث با تعبير به « ظلم » اشاره به جنبه دوم نموده است .\r\n\r\n« حطه » چيست و چه معنى دارد ؟\r\nقابل توجه اينكه بنى اسرائيل ، مامور بودند كه به هنگام ورود به بيت - المقدس دل و جان و روح خود را با يك توبه خالصانه و واقعى كه در كلمه « حطه » خلاصه مىشد ، از آلودگى به گناهان گذشته بشويند ، و از آن همه جرائمى كه قبل از ورود به بيت المقدس مخصوصا آزارهايى كه به پيامبر بزرگشان موسى بن عمران نمودند از خدا تقاضاى بخشش كنند .\r\nكلمه « حطه » كه در واقع شعار آنها به هنگام ورود به بيت المقدس بود ، صورت اختصارى از جمله « مسئلتنا حطه » يعنى « تقاضاى ما ريزش گناهان ما و يا ريزش باران عفو و رحمتت بر ما است » زيرا « حطه » در اصل به معنى نزول چيزى از طرف بالا است .\r\nاما اين شعار مانند همه شعارها به اين مفهوم نبود كه تنها الفاظى را بر -\r\n","description":"","footnote":"","page_name":" 415 ","page_number":415},
  {"content":"\r\nزبان جارى كنند بلكه مىبايست زبانشان ترجمان روح و تمام ذرات وجودشان باشد اما همانطور كه در آيه بعد آمده است بسيارى از آنها حتى اين شعار تربيتى را مسخ كردند ، و به شكل زننده اى در آوردند و آن را يك وسيله مسخره و تفريح ساختند .\r\n","description":"","footnote":"","page_name":" 416 ","page_number":416},
  {"content":"\r\n\r\n[ سوره الأعراف ‹ 7 › : آيات 163 تا 166 
  ]\r\nوَ سْئَلْهُمْ عَنِ الْقَرْيَةِ الَّتِي كانَتْ حاضِرَةَ الْبَحْرِ إِذْ يَعْدُونَ فِي السَّبْتِ إِذْ تَأْتِيهِمْ حِيتانُهُمْ يَوْمَ سَبْتِهِمْ شُرَّعاً وَيَوْمَ لا يَسْبِتُونَ لا تَأْتِيهِمْ كَذلِكَ نَبْلُوهُمْ بِما كانُوا يَفْسُقُونَ ‹ 163 › وَإِذْ قالَتْ أُمَّةٌ مِنْهُمْ لِمَ تَعِظُونَ قَوْماً اللَّه مُهْلِكُهُمْ أَوْ مُعَذِّبُهُمْ عَذاباً شَدِيداً قالُوا مَعْذِرَةً إِلى رَبِّكُمْ وَلَعَلَّهُمْ يَتَّقُونَ ‹ 164 › فَلَمَّا نَسُوا ما ذُكِّرُوا بِه أَنْجَيْنَا الَّذِينَ يَنْهَوْنَ عَنِ السُّوءِ وَأَخَذْنَا الَّذِينَ ظَلَمُوا بِعَذابٍ بَئِيسٍ بِما كانُوا يَفْسُقُونَ ‹ 165 › فَلَمَّا عَتَوْا عَنْ ما نُهُوا عَنْه قُلْنا لَهُمْ كُونُوا قِرَدَةً خاسِئِينَ ‹ 166 ›\r\n\r\nترجمه :\r\n163 - و از آنها درباره ( سرگذشت ) شهرى كه در ساحل دريا بود سؤال كن ، و ( بخاطر بياور ) هنگامى را كه آنها در روز شنبه تجاوز ( و طغيان در برابر قانون خدا ) مىكردند ، همان هنگام كه ماهيانشان روز شنبه ( كه روز تعطيل و استراحت - شان بود ) آشكار مىشدند اما در غير روز شنبه به سراغ آنها نمىآمدند ، اين گونه آنها را به چيزى آزمايش كرديم كه در برابر آن نافرمانى مىنمودند .\r\n164 - و هنگامى را كه گروهى از آنها ( به گروه ديگر ) گفتند چرا جمعى ( گنهكار ) را اندرز مىدهيد كه سرانجام خداوند آنها را هلاك خواهد كرد و يا به عذاب شديدى گرفتار خواهد ساخت ( آنها را به حال خود واگذاريد تا نابود شوند ) گفتند :\r\n( اين اندرزها ) براى اعتذار ( و رفع مسئوليت ) در پيشگاه پروردگار شماست ، به علاوه شايد آنها ( بپذيرند و از گناه بازايستند و ) تقوى پيشه كنند .\r\n165 - اما هنگامى كه تذكراتى را كه به آنها داده شده بود فراموش كردند ، نهى كنندگان از بدى را رهايى بخشيديم و آنها را كه ستم كردند به عذاب شديدى بخاطر نافرمانىشان\r\n","description":"","footnote":"","page_name":" 417 ","page_number":417},
  {"content":"\r\nگرفتار ساختيم .\r\n166 - هنگامى كه در برابر فرمانى كه به آنها داده شده بود سركشى نمودند به آنها گفتيم به شكل ميمونها در آئيد و طرد شويد .\r\n\r\nتفسير : يك سرگذشت عبرتانگيز\r\nدر اين آيات صحنه ديگرى از تاريخ پرماجراى بنى اسرائيل ، كه مربوط به جمعى از آنها است كه در ساحل دريايى زندگى مىكردند ، آمده است ، منتها روى سخن در آن به پيامبر اسلام ص است ، و به او مىگويد كه از يهود معاصر خويش درباره اين جمعيت سؤال كند يعنى اين خاطره را به وسيله سؤال در ذهن آنان مجسم ساز ، تا از آن پند گيرند ، و از سركشى و كيفرى كه در انتظار سركشان است بپرهيزند .\r\nاين سرگذشت ، چنان كه در روايات اسلامى به آن اشاره شده مربوط به جمعى از بنى اسرائيل است كه در ساحل يكى از درياها ( ظاهرا درياى احمر بوده كه در كنار سرزمين فلسطين قرار دارد ) در بندرى بنام « ايله » ( كه امروز بنام بندر ايلات معروف مىباشد ) زندگى مىكردند و از طرف خداوند به عنوان آزمايش و امتحان دستورى به آنها داده شد و آن اينكه صيد ماهى را در آن روز تعطيل كنند اما آنها با آن دستور مخالفت كردند و گرفتار مجازات دردناكى شدند كه شرح آن را در اين آيات مىخوانيم .\r\nدر نخستين آيه مىفرمايد : « از قوم يهود معاصر خويش ماجراى شهرى را كه در كنار دريا قرار داشت سؤال كن » ( و اسئلهم * ( عَنِ الْقَرْيَةِ الَّتِي كانَتْ حاضِرَةَ الْبَحْرِ ) * ) .\r\n( و به ياد آنها بياور زمانى را كه در روز شنبه از قانون پروردگار تجاوز\r\n","description":"","footnote":"","page_name":" 418 ","page_number":418},
  {"content":"\r\nمىكردند « ( * ( إِذْ يَعْدُونَ فِي السَّبْتِ ) * ) .\r\nزيرا روز شنبه تعطيل آنها بود و وظيفه داشتند ، دست از كار و كسب و صيد ماهى بكشند و به مراسم عبادت آن روز بپردازند ، اما آنها اين دستور را زير پا گذاردند .\r\nسپس قرآن آنچه را در جمله قبل سربسته بيان كرده بود چنين شرح مىدهد به خاطر بياور « آن هنگام را كه ماهيان در روز شنبه در روى آب آشكار مىشدند و در غير روز شنبه ماهى كمتر به سراغ آنها مىآمد » ( * ( إِذْ تَأْتِيهِمْ حِيتانُهُمْ يَوْمَ سَبْتِهِمْ شُرَّعاً ) * ) .\r\n« سبت » در لغت به معنى تعطيل عمل براى استراحت است و اينكه در قرآن در سوره « نبا » مىخوانيم وَجَعَلْنا نَوْمَكُمْ سُباتاً « خواب شما را مايه راحت شما قرار داديم » نيز اشاره به همين موضوع است ، و روز شنبه را از اين جهت « يوم السبت » ناميده‌اند كه برنامه‌هاى كسب و كار معمولى در آن تعطيل مىشد ، سپس اين نام بر اين روز باقى ماند .\r\nبديهى است جمعيتى كه در كنار دريا زندگى مىكنند ، قسمت مهمى از تغذيه و درآمدشان از طريق صيد ماهى است ، و گويا به خاطر تعطيل مستمرى كه قبلا در روز شنبه در ميان آنها معمول بود ، ماهيان در آن روز احساس امنيت از نظر صيادان مىكردند و دسته دسته به روى آب ظاهر مىشدند ، اما در روزهاى ديگر كه صيادان در تعقيب آنها بودند در اعماق آب فرو مىرفتند ! اين موضوع خواه جنبه طبيعى داشته ، و يا يك جنبه فوق العاده و الهى ، وسيله اى بود براى امتحان و آزمايش اين جمعيت ، لذا قرآن مىگويد : « ما اين چنين آنها را به چيزى كه در برابر آن مخالفت مىكردند آزمايش مىكرديم » ( * ( كَذلِكَ نَبْلُوهُمْ بِما كانُوا يَفْسُقُونَ ) * ) .\r\nدر حقيقت جمله « * ( بِما كانُوا يَفْسُقُونَ ) * » اشاره به آن است كه آزمايش آنها\r\n","description":"","footnote":"","page_name":" 419 ","page_number":419},
  {"content":"\r\nبه چيزى بود كه آنها را به سوى خود جلب و به نافرمانى دعوت مىكرد و همه آزمايشها همين گونه است ، زيرا آزمايش بايد ميزان مقاومت افراد را در برابر كشش گناهان مشخص كند و اگر گناه كششى به سوى خود نداشت ، آزمايش مفهومى نمىداشت .\r\nهنگامى كه اين جمعيت از بنى اسرائيل در برابر اين آزمايش بزرگ كه با زندگى آنان كاملا آميخته بود قرار گرفتند ، به سه گروه تقسيم شدند :\r\n« گروه اول » كه اكثريت را تشكيل مىدادند ، به مخالفت با اين فرمان الهى برخاستند .\r\n« گروه دوم » كه قاعدتا اقليت كوچكى بودند ، در برابر گروه اول به وظيفه امر به معروف و نهى از منكر قيام كردند .\r\n« گروه سوم » ، ساكتان و بىطرفان بودند ، كه نه همگامى با گناهكاران داشتند و نه وظيفه نهى از منكر را انجام مىدادند .\r\nدر آيه دوم مورد بحث ، گفتگوى اين گروه را با نهى كنندگان شرح مىدهد و مىگويد : « بخاطر بياور هنگامى كه جمعى از آنها به جمع ديگرى گفتند : چرا قومى را اندرز مىدهيد كه خداوند سرانجام آنها را هلاك مىكند و يا به عذاب دردناكى كيفر خواهد داد » ( * ( وَإِذْ قالَتْ أُمَّةٌ مِنْهُمْ لِمَ تَعِظُونَ قَوْماً اللَّه مُهْلِكُهُمْ أَوْ مُعَذِّبُهُمْ عَذاباً شَدِيداً ) * ) ( 1 ) .\r\n\r\n","description":"","footnote":"\r\n( 1 ) تعبير به « امة منهم » نشان مىدهد كه گروه دوم از گروه گنهكاران كمتر بودند زيرا از آنها تعبير به « قوما » شده است ( بدون كلمه « منهم » ) در بعضى از روايات چنين مىخوانيم كه جمعيت شهر هشتاد و چند هزار نفر بود و از آنها 70 هزار نفر دست به گناه آلودند ! ( تفسير برهان جلد دوم صفحه 42 ) .\r\n","page_name":" 420 ","page_number":420},
  {"content":"\r\n« آنها در پاسخ گفتند : ما به خاطر اين نهى از منكر مىكنيم كه وظيفه خود را در پيشگاه پروردگارتان انجام داده و در برابر او مسئوليتى نداشته باشيم ، بعلاوه شايد سخنان ما در دل آنها مؤثر افتد و دست از طغيان و سركشى بردارند » ( * ( قالُوا مَعْذِرَةً إِلى رَبِّكُمْ وَلَعَلَّهُمْ يَتَّقُونَ ) * ) .\r\nاز جمله بالا چنين استفاده مىشود كه اندرز دهندگان براى دو هدف اين كار را انجام مىدادند يكى به خاطر اين كه در پيشگاه خدا معذور باشند و ديگر اينكه شايد در دل گنهكاران مؤثر افتد ، و مفهوم اين سخن چنين است كه حتى اگر احتمال تاثير هم ندهند بايد از پند و اندرز خوددارى ننمايند ، در حالى كه معروف اين است كه شرط وجوب امر به معروف و نهى از منكر احتمال تاثير است .\r\nولى بايد توجه داشت كه گاهى بيان حقايق و وظائف الهى بدون احتمال تاثير نيز واجب مىشود و آن در موردى است كه اگر حكم خدا گفته نشود و از گناه انتقاد نگردد كم كم بدست فراموشى سپرده مىشود و بدعتها جان مىگيرند و سكوت دليل بر رضايت و موافقت محسوب مىشود ، در اين گونه موارد لازم است حكم پروردگار آشكارا همه جا گفته شود هر چند اثرى در گنهكاران نگذارد .\r\nاين نكته نيز شايان توجه است كه نهى كنندگان مىگفتند : مىخواهيم در پيشگاه « پروردگارتان » معذور باشيم ، گويا اشاره به اين است كه شما هم در پيشگاه خدا مسئوليت داريد و اين وظيفه تنها وظيفه ما نيست ، وظيفه شما نيز مىباشد .\r\nآيه بعد مىگويد : سرانجام ، دنياپرستى بر آنان غلبه كرد « و فرمان خدا را به دست فراموشى سپردند ، در اين هنگام آنها را كه از گناه نهى مىكردند رهايى بخشيديم ، ولى ستمكاران را به كيفر سختى به خاطر فسق و گناهشان مبتلا ساختيم »\r\n","description":"","footnote":"","page_name":" 421 ","page_number":421},
  {"content":"\r\n( * ( فَلَمَّا نَسُوا ما ذُكِّرُوا بِه أَنْجَيْنَا الَّذِينَ يَنْهَوْنَ عَنِ السُّوءِ وَأَخَذْنَا الَّذِينَ ظَلَمُوا بِعَذابٍ بَئِيسٍ بِما كانُوا يَفْسُقُونَ ) * ) ( 1 ) .\r\nشك نيست كه اين فراموشى ، فراموشى حقيقى كه موجب عذر است نبود ، بلكه آن چنان بىاعتنايى به فرمان خدا كردند كه گويى به كلى آن را فراموش نموده‌اند .\r\nسپس مجازات آنها را چنين شرح مىدهد : هنگامى كه « در برابر آنچه از آن نهى شده بودند ، سركشى كردند به آنها گفتيم به شكل ميمونهاى طرد شده در آئيد » ( * ( فَلَمَّا عَتَوْا عَنْ ما نُهُوا عَنْه قُلْنا لَهُمْ كُونُوا قِرَدَةً خاسِئِينَ ) * ) ( 2 ) روشن است كه امر « كونوا » ( بوده باشيد ) در اينجا يك فرمان تكوينى است ، همانند إِنَّما أَمْرُه إِذا أَرادَ شَيْئاً أَنْ يَقُولَ لَه كُنْ فَيَكُونُ ( سوره يس آيه 28 )\r\n\r\nدر اينجا به چند موضوع بايد توجه كرد :\r\n\r\n1 - چگونه دست به گناه زدند ؟\r\nدر اينكه اين جمعيت ، قانونشكنى را از كجا شروع كردند ، در ميان مفسران گفتگو است ، از بعضى از روايات چنين استفاده مىشود كه نخست دست به حيله به اصطلاح شرعى زدند ، در كنار دريا حوضچه هايى ترتيب دادند و راه آن را به دريا گشودند ، روزهاى شنبه راه حوضچه‌ها را باز مىكردند ، و ماهيان\r\n\r\n","description":"","footnote":"\r\n( 1 ) « بئيس » از ماده « باس » ( بر وزن ياس ) به معنى شديد است .\r\n( 2 ) « عتوا » از ماده « عتو » ( بر وزن غلو ) به معنى خوددارى از اطاعت فرمان است و اينكه بعضى از مفسران آن را تنها به معنى خوددارى تفسير كرده‌اند بر خلاف چيزى است كه ارباب لغت گفته‌اند .\r\n","page_name":" 422 ","page_number":422},
  {"content":"\r\nفراوان همراه آب وارد آنها مىشدند ، اما به هنگام غروب كه مىخواستند به دريا بازگردند راهشان را محكم مىبستند ، سپس روز يكشنبه شروع به صيد آنها مىكردند و مىگفتند خداوند به ما دستور داده است صيد ماهى نكنيد ، ما هم صيد نكرده‌ايم بلكه تنها آنها را در حوضچه‌ها محاصره نموده‌ايم ! ( 1 ) بعضى از مفسران گفته‌اند آنها روز شنبه قلابها را به دريا مىافكندند ، سپس روز بعد آن را از دريا بيرون مىكشيدند و به اين وسيله صيد ماهى مىنمودند .\r\nو از بعضى از روايات ديگر برمىآيد كه آنها بدون هيچ حيله اى با بىاعتنايى كامل روزهاى شنبه مشغول صيد ماهى شدند .\r\nولى ممكن است همه اين روايات صحيح باشد به اين ترتيب كه در آغاز از طريق حيله به اصطلاح شرعى - به وسيله كندن حوضچه‌ها و يا انداختن قلابها - كار خود را شروع كردند ، اين كار ، گناه را در نظر آنها كوچك و آنان را در برابر شكستن احترام روز شنبه جسور ساخت ، كم كم روزهاى شنبه علنا و بىپروا به صيد ماهى مشغول شدند و از اين راه مال و ثروت فراوانى فراهم ساختند .\r\n\r\n2 - چه كسانى رهايى يافتند ؟\r\nظاهر آيات فوق اين است كه از آن سه گروه ( گنهكاران ، ساكتان و اندرز دهندگان ) تنها گروه سوم از مجازات الهى مصون ماندند و به طورى كه در روايات آمده است آنها هنگامى كه ديدند اندرزهايشان مؤثر واقع نمىشود ناراحت شدند و گفتند ما از شهر بيرون مىرويم ، شب هنگام به بيابان رفتند و اتفاقا در همان شب كيفر الهى دامان دو گروه ديگر را گرفت .\r\nو اما اينكه بعضى از مفسران احتمال داده‌اند كه تنها گروه گنهكار گرفتار\r\n\r\n","description":"","footnote":"\r\n( 1 ) تفسير برهان جلد 2 صفحه 42 - اين سخن از ابن عباس نيز در تفسير مجمع البيان ذيل آيه مورد بحث نقل شده است .\r\n","page_name":" 423 ","page_number":423},
  {"content":"\r\nعذاب شدند و ساكتان نيز رهايى يافتند با ظاهر آيات فوق به هيچوجه سازگار نيست .\r\n\r\n3 - آيا هر دو گروه يك نوع كيفر داشتند ؟\r\nاز آيات فوق چنين برمىآيد كه كيفر مسخ شدن ، منحصر به گنهكاران بود زيرا مىگويد * ( فَلَمَّا عَتَوْا عَنْ ما نُهُوا عَنْه ) * . . . ( هنگامى كه در برابر آنچه نهى شده بودند سركشى كردند . . . ) ولى از طرفى از آيات فوق نيز استفاده مىشود كه تنها اندرز دهندگان از مجازات رهايى يافتند ، زيرا مىگويد * ( أَنْجَيْنَا الَّذِينَ يَنْهَوْنَ عَنِ السُّوءِ ) * ( آنها را كه نهى از منكر مىكردند رهايى بخشيديم ) .\r\nاز مجموع اين دو چنين استفاده مىشود كه هر دو گروه مجازات شدند ، ولى مجازات مسخ ، تنها مربوط به گنهكاران بود ، و مجازات ديگران احتمالا هلاكت و نابودى بوده است ، هر چند گنهكاران نيز چند روزى پس از مسخ شدن - طبق روايات - هلاك شدند . ( 1 )\r\n\r\n4 - آيا مسخ ، جسمانى بوده يا روحانى ؟\r\n« مسخ » يا به تعبير ديگر « تغيير شكل انسانى به صورت حيوان » مسلما موضوعى بر خلاف جريان عادى طبيعت است ، البته « موتاسيون » و جهش و تغيير شكل حيوانات به صورت ديگر در موارد جزئى ديده شده است ، و پايه‌هاى فرضيه تكامل در علوم طبيعى امروز بر همان بنا نهاده شده ، ولى مواردى كه در آن موتاسيون و جهش ديده شده صفات جزئى حيوانات است ، نه صفات كلى ، يعنى هرگز ديده نشده است كه نوع حيوانى بر اثر « موتاسيون » تبديل به نوع ديگر شود ، بلكه\r\n\r\n","description":"","footnote":"\r\n( 1 ) و اگر از پاره اى از روايات چيزى بر خلاف اين موضوع استفاده مىشود ، علاوه بر اينكه در مقابل ظاهر آيات نمىتوان به آن اعتماد كرد ، از نظر سند نيز آنها را تضعيف كرده‌اند و احتمال دارد كه راوى در نقل روايت گرفتار اشتباهى شده باشد .\r\n","page_name":" 424 ","page_number":424},
  {"content":"\r\nخصوصياتى از حيوان ممكن است دگرگون گردد ، و تازه جهش در نسلهايى كه به وجود مىآيند ديده مىشود ، نه اينكه حيوانى كه متولد شده است با جهش تغيير شكل دهد ، بنا بر اين دگرگون شدن صورت انسان يا حيوانى به صورت نوع ديگر امرى است خارق العاده .\r\nاما بارها گفته‌ايم مسائلى بر خلاف جريان عادى طبيعى وجود دارد ، گاهى به صورت معجزات پيامبران و زمانى به صورت اعمال خارقالعاده اى كه از پاره اى از انسانها سر مىزند ، هر چند پيامبر نباشند ( كه البته با معجزات متفاوت است ) بنا بر اين پس از قبول امكان وقوع معجزات و خارق عادات ، مسخ و دگرگون شدن صورت انسانى به انسان ديگر مانعى ندارد .\r\nو همانطور كه در بحث اعجاز انبياء گفته‌ايم ، وجود چنين خارق عاداتى نه استثناء در قانون عليت است نه بر خلاف عقل و خرد ، بلكه تنها يك جريان « عادى » طبيعى در اين گونه موارد شكسته مىشود كه نظيرش را در انسانهاى استثنايى كرارا ديده‌ايم ( 1 ) .\r\nبنا بر اين هيچ مانعى ندارد كه مفهوم ظاهر كلمه « مسخ » را كه در آيه فوق و بعضى ديگر از آيات قرآن آمده است بپذيريم و بيشتر مفسران هم همين تفسير را پذيرفته‌اند .\r\nولى بعضى از مفسران كه در اقليت هستند معتقدند كه مسخ به معنى « مسخ روحانى » و دگرگونى صفات اخلاقى است ، به اين معنى كه صفاتى همانند ميمون\r\n\r\n","description":"","footnote":"\r\n( 1 ) بعضى از نويسندگان معاصر ، با ذكر مدارك زنده اى نمونه‌هاى فراوانى از انسانها يا حيوانهاى استثنايى را جمعآورى كرده‌اند كه كاملا جالب است از جمله كسانى كه با انگشتان خود مىتوانستند خطوط را بخوانند ! يا بانويى كه به فاصله دو ماه وضع حمل مجدد كرد و در هر نوبت دو فرزند به دنيا آورد ! و يا كودكى كه قلبش در بيرون قفسه سينه قرار داشت و بانويى كه تا لحظه وضع حمل از باردار بودن خود هيچگونه اطلاعى نداشت ! و مانند اينها ، براى اطلاع از مدارك آنچه در بالا گفته شد به كتاب « آيا صبح نزديك نيست » صفحه 84 تا 86 مراجعه نمائيد .\r\n","page_name":" 425 ","page_number":425},
  {"content":"\r\nيا خوك در انسانهاى سركش و طغيانگر پيدا شد ، رو آوردن به تقليد كوركورانه و توجه شديد به شكمپرستى و شهوترانى كه از صفات بارز اين دو حيوان بود در آنها آشكار گشت .\r\nاين احتمال از يكى از قدماى مفسرين به نام « مجاهد » نقل شده است .\r\nو اينكه بعضى ايراد كرده‌اند كه مسخ بر خلاف قانون تكامل و موجب بازگشت و عقبگرد در خلقت است ، درست نيست ، زيرا قانون تكامل مربوط به كسانى است كه در مسير تكاملند ، نه آنها كه از مسير انحراف يافته و از محيط شرائط اين قانون به كنار رفته‌اند ، فى المثل يك انسان سالم در سنين طفوليت مرتبا رشد و نمو مىكند اما اگر نقائصى در وجود او پيدا شود ، ممكن است نه تنها رشد و نموش متوقف گردد بلكه رو به عقب برگردد ، و نمو فكرى و جسمانى خود را تدريجا از دست بدهد .\r\nولى در هر حال بايد توجه داشت كه مسخ و دگرگونى جسمانى متناسب با اعمالى است كه انجام داده‌اند ، يعنى چون عده اى از جمعيتهاى گنهكار بر اثر انگيزه هواپرستى و شهوترانى دست به طغيان و نافرمانى خدا مىزدند و جمعى با تقليد كوركورانه كردن از آنها ، آلوده به گناه شدند ، لذا به هنگام مسخ ، هر گروه به شكلى كه متناسب با كيفيت اعمال او بوده ظاهر مىشده است .\r\nالبته در آيات مورد بحث تنها سخن از « قرده » ( ميمونها ) به ميان آمده است و از خنازير ( خوكها ) سخنى نيست ، ولى در آيه 60 سوره مائده گفتگو از جمعيتى به ميان آمده است كه به هنگام مسخ به هر دو صورت فوق ( بعضى قرده و بعضى خنازير ) تغيير چهره دادند ، كه به گفته بعضى از مفسران مانند ابن عباس ، آن آيه نيز در باره همين اصحاب سبت است كه پير مردان سرجنبانان شكمپرست و شهوتپرستشان به خوك و جوانان مقلد چشم و گوش بسته كه اكثريت را تشكيل مىدادند به ميمون تغيير چهره دادند .\r\n","description":"","footnote":"","page_name":" 426 ","page_number":426},
  {"content":"\r\nولى در هر حال ، بايد توجه داشت كه طبق روايات ، مسخشدگان تنها چند روزى زنده مىماندند و سپس از دنيا مىرفتند ، و نسلى از آنها به وجود نمىآمد .\r\n\r\n5 - خلافكارى زير پوشش كلاه شرعى\r\nگرچه در آيات فوق اشاره اى به حيله گرى اصحاب سبت در زمينه گناه نشده است ، ولى همانطور كه اشاره كرديم ، بسيارى از مفسران در شرح اين آيات اشاره به داستان كندن « حوضچه‌ها » و يا نصب « قلابها » در دريا در روز شنبه كرده‌اند ، و در روايات اسلامى نيز اين موضوع ديده مىشود ، بنا بر اين مجازات و كيفر الهى كه با شدت درباره اين گروه جارى شد ، نشان مىدهد كه چهره واقعى گناه هرگز با دگرگون ساختن ظاهر آن و به اصطلاح كلاه شرعى درست كردن ، دگرگون نمىگردد ، حرام ، حرام است ، خواه صريحا انجام گيرد ، يا زير لفافه‌هاى دروغين و عذرهاى واهى .\r\nآنها كه تصور مىكنند ، گناه را مىتوان با تغيير چهره صورى تبديل به يك عمل مجاز كرد در حقيقت خود را فريب مىدهند ، و بدبختانه اين كار در ميان بعضى از بيخبرانى كه خود را به دين منتسب مىكنند ، فراوان ديده مىشود ، و همانست كه چهره مذهب را در نظر افراد دور افتاده سخت بدنما كرده است .\r\nعيب بزرگى كه اين عمل دارد - علاوه بر زشت نشان دادن چهره مذهب - اين است كه گناه را در نظرها كوچك مىكند و از اهميت آن مىكاهد و افراد را چنان جسور در برابر گناه مىسازد كه پس از انجام اين گونه كارها كم كم آماده براى انجام گناهان بطور صريح و آشكار مىشوند .\r\nدر نهج البلاغه مىخوانيم كه على ع از پيامبر ص چنين نقل مىكند :\r\n« روزى فرا مىرسد كه مردم به وسيله اموالشان آزمايش مىشوند ، بر خدا منت\r\n","description":"","footnote":"","page_name":" 427 ","page_number":427},
  {"content":"\r\nمىگذارند كه ديندارند ، و در عين حال در انتظار رحمت اويند و از مجازات او خود را در امان مىبينند\r\nيستحلون حرامه بالشبهات الكاذبة و الاهواء الساهية فيستحلون الخمر بالنبيذ و السحت بالهدية و الربا بالبيع\r\n: « حرام خدا را با شبهات دروغين و خيالات واهى حلال مىشمرند ، شراب را تحت عنوان نبيذ ( 1 ) و رشوه را به عنوان هديه ( و حق و حساب ) و ربا را به نام بيع ، براى خود حلال مىپندارند » ( نهج البلاغه آخر خطبه 156 ) .\r\nبايد توجه داشت كه انگيزه اين گونه حيله‌ها يا پوشيدن چهره زشت باطنى خود در افكار عمومى است ، و يا فريب دادن و جدان و كسب آرامش كاذب درونى .\r\n\r\n6 - اشكال مختلف آزمونهاى الهى\r\nدرست است كه ماهى گرفتن از دريا براى ساحلنشينان كار خلافى نيست گاهى ممكن است خداوند براى امتحان و آزمايش ، جمعيتى را موقتا از اين موضوع نهى كند ، تا مقدار فداكارى آنها روشن شود ، و اين يكى از اشكال امتحان خداوند است به علاوه روز شنبه در آئين يهود ، روز مقدسى بود و دستور داشتند براى احترام آن روز و رسيدن به عبادت و برنامه‌هاى مذهبى دست از كسب و كار بكشند ، ولى ساحلنشينان « ايله » همه اين مسائل را ناديده گرفتند و آن چنان مجازات شدند كه زندگينامه آنها درس عبرتى براى آيندگان شد .\r\n\r\n","description":"","footnote":"\r\n( 1 ) « نبيذ » عبارت از اين بوده كه مقدارى خرما يا كشمش را در ظرفى كه مقدارى آب در آن بود مىريختند و چند روزى مىگذاشتند ، و سپس مىنوشيدند گرچه رسما شراب نبود ، ولى بر اثر گرمى هوا مواد قندى آن تبديل به الكل خفيفى مىشد .\r\n","page_name":" 428 ","page_number":428},
  {"content":"\r\n\r\n[ سوره الأعراف ‹ 7 › : آيات 167 تا 168 
  ]\r\nوَ إِذْ تَأَذَّنَ رَبُّكَ لَيَبْعَثَنَّ عَلَيْهِمْ إِلى يَوْمِ الْقِيامَةِ مَنْ يَسُومُهُمْ سُوءَ الْعَذابِ إِنَّ رَبَّكَ لَسَرِيعُ الْعِقابِ وَإِنَّه لَغَفُورٌ رَحِيمٌ ‹ 167 › وَقَطَّعْناهُمْ فِي الأَرْضِ أُمَماً مِنْهُمُ الصَّالِحُونَ وَمِنْهُمْ دُونَ ذلِكَ وَبَلَوْناهُمْ بِالْحَسَناتِ وَالسَّيِّئاتِ لَعَلَّهُمْ يَرْجِعُونَ ‹ 168 ›\r\n\r\nترجمه :\r\n167 - و ( نيز بخاطر بياور ) هنگامى را كه پروردگارت اعلام كرد تا دامنه قيامت كسى را بر آنها مسلط خواهد ساخت كه آنها را به طور مداوم در عذاب سختى قرار دهد ، زيرا پروردگارت مجازاتش سريع ( در عين حال در مقابل توبه كاران ) آمرزنده و مهربان است .\r\n168 - و آنها را در زمين به صورت گروه هايى پراكنده ساختيم ، گروهى از آنها صالح و گروهى غير آن هستند و آنها را به « نيكيها » و « بديها » آزموديم شايد بازگردند .\r\n\r\nتفسير : پراكندگى يهود\r\nاين آيات در حقيقت اشاره به قسمتى از كيفرهاى دنيوى آن جمع از يهود است كه در برابر فرمانهاى الهى قد علم كردند و حق و عدالت و درستى را به زير پا گذاردند .\r\nنخست مىگويد : « به خاطر بياور زمانى كه پروردگار تو اعلام داشت كه بر اين جمعيت گنهكار ، عده اى را مسلط مىكند ، كه به طور مداوم تا دامنه قيامت\r\n","description":"","footnote":"","page_name":" 429 ","page_number":429},
  {"content":"\r\nآنها را در ناراحتى و عذاب قرار دهند « ( * ( وَإِذْ تَأَذَّنَ رَبُّكَ لَيَبْعَثَنَّ عَلَيْهِمْ إِلى يَوْمِ الْقِيامَةِ مَنْ يَسُومُهُمْ سُوءَ الْعَذابِ ) * ) » تاذن « و » اذن « هر دو به معنى اعلام كردن است ، و نيز به معنى سوگند ياد كردن آمده است ، در اين صورت معنى آيه چنين مىشود كه خداوند سوگند ياد كرده است كه تا دامنه قيامت چنين اشخاصى در ناراحتى و عذاب باشند .\r\nاز اين آيه استفاده مىشود كه اين گروه سركش ، هرگز روى آرامش كامل نخواهند ديد ، هر چند براى خود حكومت و دولتى تاسيس كنند ، باز تحت فشار و ناراحتى مداوم خواهند بود ، مگر اينكه براستى ، روش خود را تغيير دهند ، و دست از ظلم و فساد بكشند .\r\nو در پايان آيه اضافه مىكند كه « پروردگار تو هم مجازاتش براى مستحقان ، سريع است ، و هم نسبت به خطاكاران توبه كار آمرزنده و مهربان » . ( * ( إِنَّ رَبَّكَ لَسَرِيعُ الْعِقابِ وَإِنَّه لَغَفُورٌ رَحِيمٌ ) * ) و اين جمله نشان مىدهد كه خداوند راه بازگشت را به روى آنان باز گذارده ، تا كسى گمان نبرد كه سرنوشت اجبارى توأم با بدبختى و كيفر و مجازات براى آنها تعيين شده است .\r\nدر آيه بعد به پراكندگى يهود در جهان اشاره كرده مىگويد : « ما آنها را در زمين متفرق ساختيم و به گروه‌هاى مختلفى تقسيم شدند ، بعضى از آنها صالح بودند به همين دليل هنگامى كه فرمان حق و دعوت پيامبر اسلام ص را شنيدند ، ايمان آوردند ، و جمعى ديگر چنين نبودند » و حق را پشت سر انداختند و براى تامين زندگى مادى خود از هيچ كارى فروگذار نكردند ( * ( وَقَطَّعْناهُمْ فِي الأَرْضِ أُمَماً مِنْهُمُ الصَّالِحُونَ وَمِنْهُمْ دُونَ ذلِكَ ) * ) .\r\n","description":"","footnote":"","page_name":" 430 ","page_number":430},
  {"content":"\r\nباز در اين آيه ، اين حقيقت تجلى مىكند كه اسلام هيچگونه خصومتى با نژاد يهود ندارد و به عنوان پيروان يك مكتب و يا وابستگان به يك نژاد ، آنها را محكوم نمىنمايد بلكه مقياس و معيار سنجش را اعمال آنها قرار مىدهد .\r\nسپس اضافه مىكند « ما آنها را با وسائل گوناگون ، نيكيها و بديها آزموديم شايد بازگردند » ( * ( وَبَلَوْناهُمْ بِالْحَسَناتِ وَالسَّيِّئاتِ لَعَلَّهُمْ يَرْجِعُونَ ) * ) گاهى آنها را تشويق كرديم و در رفاه و نعمت قرار داديم ، تا حس شكر گزارى در آنها برانگيخته شود و به سوى حق باز آيند ، و گاهى به عكس آنها را در شدائد و سختيها و مصائب فرو برديم ، تا از مركب غرور و خود پرستى و تكبر فرود آيند و به ناتوانى خويش پى برند ، شايد بيدار شوند و به سوى خدا بازگردند ، و هدف در هر دو حال مساله تربيت و هدايت و بازگشت به سوى حق بوده است .\r\nبنا بر اين « حسنات » هر گونه نعمت و رفاه و آسايشى را شامل مىشود همانطور كه « سيئات » هر گونه ناراحتى و شدت را فرا مىگيرد ، و محدود ساختن مفهوم اين دو در دايره معينى هيچگونه دليل ندارد .\r\n","description":"","footnote":"","page_name":" 431 ","page_number":431},
  {"content":"\r\n\r\n[ سوره الأعراف ‹ 7 › : آيات 169 تا 170 
  ]\r\nفَخَلَفَ مِنْ بَعْدِهِمْ خَلْفٌ وَرِثُوا الْكِتابَ يَأْخُذُونَ عَرَضَ هذَا الأَدْنى وَيَقُولُونَ سَيُغْفَرُ لَنا وَإِنْ يَأْتِهِمْ عَرَضٌ مِثْلُه يَأْخُذُوه أَ لَمْ يُؤْخَذْ عَلَيْهِمْ مِيثاقُ الْكِتابِ أَنْ لا يَقُولُوا عَلَى اللَّه إِلَّا الْحَقَّ وَدَرَسُوا ما فِيه وَالدَّارُ الآخِرَةُ خَيْرٌ لِلَّذِينَ يَتَّقُونَ أَ فَلا تَعْقِلُونَ ‹ 169 › وَالَّذِينَ يُمَسِّكُونَ بِالْكِتابِ وَأَقامُوا الصَّلاةَ إِنَّا لا نُضِيعُ أَجْرَ الْمُصْلِحِينَ ‹ 170 ›\r\n\r\nترجمه :\r\n169 - بعد از آن فرزندانى جانشين آنها شدند كه وارث كتاب ( آسمانى ، تورات ) گشتند ( اما با اين حال ) متاع اين دنياى پست را گرفته ( بر حكم و فرمان خدا ترجيح دادند ) و مىگفتند ( اگر ما گنهكاريم ) خداوند به زودى ما را مىبخشد ( ما از كرده خود پشيمانيم ) اما اگر متاع ديگرى همانند آن به دستشان بيفتد آن را مىگيرند ( و باز حكم خدا را پشت سر مىافكنند ) آيا پيمان كتاب ( خدا ) از آنها گرفته نشده كه بر خدا ( دروغ نبندند و ) جز حق نگويند و آنان بارها آن را خوانده‌اند ، و سراى آخرت براى آنها كه پرهيزگارى پيشه كنند بهتر است آيا نمىفهميد ؟ ! 170 - و آنها كه به كتاب ( خدا ) تمسك جويند و نماز را برپا دارند ( پاداش بزرگى خواهند داشت زيرا ) ما پاداش مصلحان را ضايع نخواهيم كرد .\r\n\r\nتفسير :\r\nدر آيات گذشته سخن از نياكان آنها بود ، ولى در آيه فوق ، بحث از فرزندان و اخلاف آنها به ميان آمده است .\r\nنخست يادآور مىشود كه « فرزندانى جانشينشان شدند كه كتاب آسمانى\r\n","description":"","footnote":"","page_name":" 432 ","page_number":432},
  {"content":"\r\nيعنى تورات را از پيشينيان خود به ارث بردند ، اما با اين حال فريفته متاع بى ارزش اين جهان ماده شدند ، حق و هدايت را با منافع مادى خويش معاوضه مىكردند « ( * ( فَخَلَفَ مِنْ بَعْدِهِمْ خَلْفٌ وَرِثُوا الْكِتابَ يَأْخُذُونَ عَرَضَ هذَا الأَدْنى ) * ) .\r\n« خلف » ( بر وزن حرف ) چنان كه بعضى از مفسران گفته‌اند غالبا به معنى فرزندان ناصالح است در حالى كه خلف ( بر وزن شرف ) به معنى فرزند صالح مىآيد ( 1 ) .\r\nسپس اضافه مىكند : هنگامى كه آنها در كشمكش و جدان از يك سو ، و منافع مادى از سوى ديگر قرار مىگيرند ، دست به دامن اميدهاى كاذب زده ، « مىگويند ما اين منفعت نقد را مشروع يا نامشروع به چنگ مىآوريم ، خداوند رحيم و مهربان است و به زودى ما را خواهد بخشيد » ( * ( وَيَقُولُونَ سَيُغْفَرُ لَنا ) * ) .\r\nاين جمله نشان مىدهد كه آنها بعد از انجام چنين كارى يك نوع پشيمانى زودگذر و حالت توبه ظاهرى به خود مىگرفتند ، ولى بطورى كه قرآن مىگويد :\r\nاين ندامت و پشيمانى آنها به هيچوجه ريشه نداشت به همين دليل « اگر سود مادى ديگرى همانند آن به دستشان مىآمد ، آن را مىگرفتند » ( * ( وَإِنْ يَأْتِهِمْ عَرَضٌ مِثْلُه يَأْخُذُوه ) * ) .\r\n« عرض » ( بر وزن غرض ) به معنى موجود عارضى و كم دوام و ناپايدار است ، و به متاع جهان ماده از اينرو عرض گفته‌اند كه معمولا ناپايدار است ، روزى به سراغ انسان مىآيد ، آن چنان كه حسابش از دست مىرود ، و روزى آن چنان از دسترس انسان دور مىشود كه در انتظار ذره‌اى از آن ، آه مىكشد ، بعلاوه اصولا همه نعمتهاى اين جهان ناپايدار و فناپذير است ( 2 ) .\r\n\r\n","description":"","footnote":"\r\n( 1 ) مجمع البيان و تفسير ابو الفتوح رازى ذيل آيه مورد بحث .\r\n( 2 ) بايد توجه داشت كه عرض ( بر وزن غرض ) با عرض ( بر وزن فرض ) تفاوت دارد ، زيرا آن به معنى هر گونه سرمايه جهان ماده است و اين به معنى خصوص پول نقد مىباشد .\r\n","page_name":" 433 ","page_number":433},
  {"content":"\r\nدر هر حال اين جمله اشاره به رشوه خواريهاى جمعى از يهود ، و تحريف آيات آسمانى به خاطر آن ، و فراموش كردن احكام پروردگار به خاطر تضاد با منافع آنها مىكند .\r\nلذا به دنبال آن مىفرمايد : « آيا اينها به وسيله كتاب آسمانيشان تورات پيمان نبسته بودند كه بر خدا دروغ نبندند و احكام او را تحريف نكنند و جز حق چيزى نگويند ؟ ! » ( * ( أَ لَمْ يُؤْخَذْ عَلَيْهِمْ مِيثاقُ الْكِتابِ أَنْ لا يَقُولُوا عَلَى اللَّه إِلَّا الْحَقَّ ) * ) .\r\nسپس مىگويد : اگر آنها از آيات الهى آگاهى نداشتند و دست به اين اعمال خلاف مىزدند ممكن بود براى خودشان عذرى بسازند ، ولى اشكال كار اين است كه « آنها كرارا محتويات تورات را ديده و فهميده بودند » در عين حال آن را ضايع ساختند و فرمانش را پشت سر انداختند ( * ( وَدَرَسُوا ما فِيه ) * ) .\r\n« درس » در لغت به معنى تكرار چيزى است و از آنجا كه به هنگام مطالعه و فرا گرفتن چيزى از استاد و معلم ، مطالب تكرار مىگردد به آن ، درس گفته شده است ، و نيز اگر مىبينيم « كهنگى و فرسودگى » را « درس و اندراس » مىگويند به خاطر آن است كه باد و باران و حوادث ديگر پى در پى بر بناهاى كهنه گذشته و آنها را فرسوده ساخته است .\r\nسرانجام مىفرمايد : اينها اشتباه مىكنند ، و اين اعمال و متاعها سودى براى آنها نخواهد داشت ، بلكه « سراى ديگر براى پرهيزكاران بهتر است » ( * ( وَالدَّارُ الآخِرَةُ خَيْرٌ لِلَّذِينَ يَتَّقُونَ ) * ) .\r\n« آيا شما حقايقى را به اين روشنى درك نمىكنيد » ( * ( أَ فَلا تَعْقِلُونَ ) * ) .\r\nدر برابر گروه فوق اشاره به گروه ديگر مىكند كه آنها نه تنها از هر\r\n","description":"","footnote":"","page_name":" 434 ","page_number":434},
  {"content":"\r\nگونه تحريف و كتمان آيات الهى بر كنار بودند ، بلكه به آن تمسك جسته و مو به مو آنها را اجرا كردند ، قرآن اين جمعيت را « مصلحان جهان » نام نهاده و اجر و پاداش مهمى براى آنها قائل شده و در باره آنها چنين مىگويد : « كسانى كه تمسك به كتاب پروردگار جويند و نماز را برپا دارند پاداش بزرگى خواهند داشت زيرا ما پاداش مصلحان را ضايع نخواهيم ساخت » ( * ( وَالَّذِينَ يُمَسِّكُونَ بِالْكِتابِ وَأَقامُوا الصَّلاةَ إِنَّا لا نُضِيعُ أَجْرَ الْمُصْلِحِينَ ) * ) .\r\nدر اينكه منظور از اين كتاب تورات است يا قرآن مجيد ، مفسران دو گونه تفسير دارند ولى با توجه به آيات گذشته ، ظاهر اين است كه اشاره به گروهى از بنى اسرائيل باشد كه حساب خودشان را از افراد گمراه جدا ساختند .\r\nالبته شك نيست كه تمسك جستن به تورات يا انجيل - با توجه به بشاراتى كه در آنها راجع به پيامبر اسلام ص آمده است - از ايمان به اين پيامبر جدا نخواهد بود .\r\nتعبير به « * ( يُمَسِّكُونَ ) * » كه به معنى تمسك جستن است ، نكته جالبى را در بر دارد ، زيرا تمسك به معنى گرفتن و چسبيدن به چيزى براى حفظ و نگهدارى آن مىباشد ، و اين صورت حسى آن است ، و صورت معنوى آن اين است كه انسان با كمال جديت پايبند به عقيده و برنامه اى باشد و در حفظ و حراست آن بكوشد ، تمسك به كتاب الهى اين نيست كه انسان صفحات قرآن و تورات و يا كتاب ديگرى را محكم در دست بگيرد و در حفظ و حراست جلد و كاغذ آن بكوشد ، بلكه تمسك واقعى آن است كه اجازه ندهد كمترين مخالفتى با آن از هيچ سو انجام شود و در تحقق يافتن مفاهيم آن از جان و دل بكوشد .\r\nآيات فوق به خوبى نشان مىدهد كه اصلاح واقعى در روى زمين بدون\r\n","description":"","footnote":"","page_name":" 435 ","page_number":435},
  {"content":"\r\nتمسك به كتب آسمانى و فرمانهاى الهى امكانپذير نمىباشد ، و اين تعبير بار ديگر اين حقيقت را تاكيد مىكند كه دين و مذهب تنها يك برنامه مربوط به جهان ما وراء طبيعت و يا سراى آخرت نيست ، بلكه آئينى است در متن زندگى انسانها ، و در طريق حفظ منافع تمام افراد بشر و اجراى اصول عدالت و صلح و رفاه و آسايش و بالآخره هر مفهومى كه در معنى وسيع اصلاح جمع است .\r\nو اينكه مىبينيم از ميان فرمانهاى خدا مخصوصا روى « نماز » تكيه شده است به خاطر آن است كه نماز واقعى پيوند انسان را با خدا چنان محكم مىكند كه در برابر هر كار و هر برنامه او را حاضر و ناظر مىبيند و مراقب اعمال خويش و اين همان است كه در آيات ديگر از آن تعبير به تاثير نماز در دعوت به امر به معروف و نهى از منكر شده است ، و ارتباط اين موضوع با اصلاح جامعه انسانى روشنتر از آن است كه نياز به بيان داشته باشد .\r\nاز آنچه گفته شد روشن مىشود كه اين يك برنامه ويژه قوم يهود نبوده است بلكه اصلى است در زندگى امتها و ملتها ، بنا بر اين آنان كه با كتمان كردن حقايق و تحريف آنها متاعى ناپايدار و منافعى زودگذر براى خود فراهم مىسازند و به هنگامى كه نتائج شوم كار خود را مىبينند ، حالت يك توبه دروغين به خود مىگيرند توبه اى كه در برابر لبخند يك منفعت مادى ديگر همچون برف در آفتاب تابستان آب مىشود ، در حقيقت مخالفان اصلاح در جوامع انسانى هستند و منافع جمع را فداى منافع شخص خود مىكنند ، خواه اين كار از يك يهودى سر بزند يا يك مسيحى و يا يك مسلمان !\r\n","description":"","footnote":"","page_name":" 436 ","page_number":436},
  {"content":"\r\n\r\n[ سوره الأعراف ‹ 7 › : آيه 171 
  ]\r\nوَ إِذْ نَتَقْنَا الْجَبَلَ فَوْقَهُمْ كَأَنَّه ظُلَّةٌ وَظَنُّوا أَنَّه واقِعٌ بِهِمْ خُذُوا ما آتَيْناكُمْ بِقُوَّةٍ وَاذْكُرُوا ما فِيه لَعَلَّكُمْ تَتَّقُونَ ‹ 171 ›\r\n\r\nترجمه :\r\n171 - و ( نيز بخاطر بياور ) هنگامى را كه كوه را بر فراز آنها همچون سايبانى بلند كرديم ، آن چنان كه گمان كردند بر آنها فرود خواهد آمد ( و در اين حال از آنها پيمان گرفتيم و گفتيم ) آنچه را به شما ( از احكام و دستورات ) داده‌ايم با قدرت ( و جديت ) بگيريد و آنچه را در آن است به ياد داشته باشيد ( و عمل كنيد ) تا پرهيزگار شويد .\r\n\r\nتفسير :\r\n\r\nآخرين سخن درباره قوم يهود\r\n« نتقنا » از ماده « نتق » ( بر وزن قلع ) در اصل به معنى كندن چيزى از جايش و به سوى ديگرى پرتاب كردن است ، به زنانى كه زياد فرزند مىآورند نيز « ناتق » مىگويند ، زيرا به آسانى فرزند را از محيط رحم جدا كرده و به خارج مىگذارند .\r\nاين آيه آخرين آيه اى است كه در اين سوره پيرامون زندگى بنى اسرائيل سخن مىگويد و در آن سرگذشت ديگرى را به جمعيت يهود يادآورى مىكند ، سرگذشتى كه هم درس عبرت است و هم دليل بر سپردن يك پيمان ، مىگويد :\r\n« به خاطر بياوريد هنگامى كه كوه را بالاى سر آنها قرار داديم ، آن چنان كه گويى سايبانى بر سر آنها بود » ( * ( وَإِذْ نَتَقْنَا الْجَبَلَ فَوْقَهُمْ كَأَنَّه ظُلَّةٌ ) * ) .\r\n","description":"","footnote":"","page_name":" 437 ","page_number":437},
  {"content":"\r\n« و آن چنان كه آنها گمان مىبردند بر سرشان سقوط خواهد كرد » وحشت و اضطراب سراسر وجودشان را گرفت ، و به تضرع افتادند ( * ( وَظَنُّوا أَنَّه واقِعٌ بِهِمْ ) * ) .\r\nدر همان حال به آنها گفتيم « آنچه را از احكام به شما داده‌ايم با جديت و قوت بگيريد » ( * ( خُذُوا ما آتَيْناكُمْ بِقُوَّةٍ ) * ) .\r\n« و آنچه در آن آمده است به خاطر داشته باشيد تا پرهيزگار شويد » از كيفر خدا بترسيد و به پيمانهايى كه در آن از شما گرفته‌ايم عمل كنيد ( * ( وَاذْكُرُوا ما فِيه لَعَلَّكُمْ تَتَّقُونَ ) * ) .\r\nاين آيه با تفاوت مختصرى در سوره بقره آيه 63 گذشت ، و همانطور كه در آنجا گفتيم طبق گفته مفسر معروف طبرسى در مجمع البيان از قول ابن زيد ، اين جريان هنگامى بود كه موسى ع از كوه طور باز مىگشت و احكام تورات را با خود مىآورد ، موقعى كه وظايف واجب و دستورات حلال و حرام را به قوم خود اطلاع داد ، آنها تصور كردند عمل به اينهمه وظائف كار مشكلى است و به همين جهت بناى مخالفت و نافرمانى گذاردند ، در اين هنگام قطعه عظيمى از كوه بالاى سر آنها قرار گرفت آنها چنان در وحشت فرو رفتند كه دست به دامن موسى ع زدند ، موسى ع در همان حال گفت : اگر پيمان وفادارى به اين احكام ببنديد اين خطر بر طرف خواهد شد ، آنها تسليم شدند و در پيشگاه خدا سجده كردند و بلا از سر آنها گذشت .\r\nدر اينجا دو سؤال پيش مىآيد كه در سوره بقره به آنها و پاسخ آنها اشاره كرده‌ايم و فشرده آن را در اينجا مىآوريم .\r\nسؤال اول - آيا پيمان گرفتن در اين حال جنبه اجبارى ندارد ؟\r\n","description":"","footnote":"","page_name":" 438 ","page_number":438},
  {"content":"\r\nپاسخ - شك نيست كه در آن حال يك نوع اضطرار بر آنها حكومت مىكرده ، ولى مسلما بعدا كه خطر بر طرف شد ادامه راه را با اختيار خود مىتوانستند انتخاب كنند .\r\nبه علاوه اجبار و اكراه در عقيده معنى ندارد ، ولى در برنامه‌هاى عملى كه ضامن خير و سعادت انسان است چه مانعى دارد كه با اجبار مردم را به آن وادار كنند ، آيا اگر كسى را به اجبار وادار به ترك اعتياد و يا رفتن از راه امن و امان و خوددارى از راه خطرناك كنند عيب دارد ؟\r\nسؤال دوم - چگونه كوه بالاى سر آنها قرار گرفت ؟\r\nپاسخ - بعضى از مفسران معتقدند كه به فرمان خدا كوه طور از جا كنده شد و همچون سايبانى بر سر آنها قرار گرفت .\r\nبعضى ديگر مىگويند بر اثر يك زلزله شديد چنان كوه تكان خورد كه افرادى كه پاى كوه بودند ، سايه قسمت بالاى آن را بر سر خود مشاهده كردند .\r\nاين احتمال نيز وجود دارد كه قطعه عظيمى از كوه كنده شد و در يك لحظه زودگذر بر فراز سر آنها قرار گرفت ، سپس از آنجا گذشت و به كنارى افتاد .\r\nو در هر حال شك نيست كه اين يك موضوع خارق العاده بوده است نه يك جريان طبيعى .\r\nموضوع ديگرى كه بايد در آيه مورد توجه قرار گيرد اين است كه نمىگويد كوه بر سر آنها سايبان شد ، بلكه مىگويد همانند سايبانى گرديد ( كانه ظلة ) .\r\nاين تعبير يا به خاطر آن است كه سايبان را معمولا براى اظهار محبت بالاى سر افراد قرار مىدهند ، در حالى كه در آيه مورد بحث اين كار به عنوان يك بلا و تهديد بود و يا به خاطر اين است كه سايبان امرى است پايدار در حالى كه قرار گرفتن كوه بالاى سر آنها جنبه موقتى و ناپايدار داشت .\r\n","description":"","footnote":"","page_name":" 439 ","page_number":439},
  {"content":"\r\nگفتيم با اين آيه آيات مربوط به سرگذشت بنى اسرائيل و حوادث گوناگون و خاطرات شيرين و تلخ در مورد آنها ( در اين سوره ) پايان مىپذيرد ، و اين سرگذشت آخرين سرگذشت انبياء است كه در اين سوره آمده است .\r\nذكر اين آيه در پايان سرگذشت آنها در اين سوره - با اينكه آخرين جريان مربوط به اين جمعيت نيست - ممكن است به خاطر اين باشد كه هدف نهايى از تمام اين ماجراها همان تمسك به آيات پروردگار و عمل به پيمانهاى او و براى رسيدن به تقوا و پرهيزكارى است كه در اين آيه و آيه پيش از آن بيان شده است .\r\nيعنى تمام رسالت موسى ع و ساير انبياء و مبارزات و درگيريهاى مستمر و سخت آنان ، و ناراحتيها و شدائد طاقتفرسايى كه تن به آن دادند ، همه براى آن بوده است كه فرمان خدا و اصول حق و عدالت و پاكى و تقوا در ميان همه به طور كامل اجرا گردد .\r\n« پايان جلد ششم » « تفسير نمونه »\r\n\r\n","description":"","footnote":"","page_name":" 440 ","page_number":440}
  ]