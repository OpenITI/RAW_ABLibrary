[
  {"content":"\r\nتبصرة المتعلمين في أحكام الدين\r\nتأليف :\r\nآية الله على الإطلاق يوسف بن على بن مطهر الحلّي المعروف\r\nبالعلامة الحلي\r\nبانضمام فقه فارسى\r\nبقلم آية الله آقاى حاج شيخ ابوالحسن شعرانى\r\nحق چاپ محفوظ\r\nانتشارات اسلاميه\r\nخيابان پانزده خرداد تلفن 55635448\r\nدورنگار 55621966\r\n","description":"","footnote":"","page_name":" 1 ","page_number":1},
  {"content":"\r\n\r\nبسم الله الرحمن الرحيم\r\nخداوندى را سپاس كه ما را به راه حق هدايت فرمود و ابواب سعادت بر روى ما بگشود پيروى خاندان رسول صلى الله عليه و آله را شعار ما كرد و طينت ما را به ولايت آنان بپرورد . درود نامعدود از رب ودود بر او و خاندان پاكش باد كه اشرف خلق عالمند و فخر دودمان آدم ، اما بعد چنين گويد ابو الحسن بن محمد المدعو بالشعرانى عفى عنه كه مدتى از عمر خويش كه در فنون علوم دينى از معقول و منقول مصروف مىگرديد و هنگام مطالعه كتب از تفاسير و احاديث و اصول و فروع نكاتى لطيف بخاطر مىرسيد و در وقت ثبت مىشد تا آن كه به توفيق خدا بسيارى از آنها برسم تعليق در حواشى بعضى كتب ضبط گرديد مانند مجمع البيان و ارشاد القلوب و صحيفه سجاديه و تفسير شيخ ابو الفتوح رازى و منهج الصادقين و\r\n","description":"","footnote":"","page_name":" 2 ","page_number":2},
  {"content":"\r\nكتاب كافى و وافى و بعض مجلدات وسائل و لغات القرآن و غير آن و مناسب ديديم بعض نكات فقهى نيز جائى فراهم گردد و تأليف مستقل را براى گنجانيدن آن مناسب نيافتم چون در تاليف بايد به استنساخ مطالب موجود و تكرار مكرر پرداخت . كتب موجود را نيز ديدم غالبا فروع بسيار دارد با مطالب . غير محتاج اليه و جزئيات و تفاصيل ملالت آور كه به كار خواص اهل فن مىآيد نه عامه مردم ، آن كه حاجت خود را از آن كتب مىجويد مانند كسى است كه خواهد قطعه الماسى از هزار قطعه بلور جدا كند اما ناچار حاشيه بايد بر متنى معلق شود ضمنا كتاب تبصره علامه قدس سره را ديدم جامع همه أبواب فقه است و عمده أحكام بىزوايد و فروعى كه به كار نمىآيد ، مناسب دانستم كه آن را به عبارت فصيح فارسى با حفظ اصطلاح فقها ترجمه كنم و هر چه مجمل باشد تفصيل دهم و مبهم را شرح كنم و اگر قيدى لازم بود بر آن افزايم و نكات منظور در آن آميزم اميد است عامه مسلمانان و هر كس را كه مايل به دانستن فقه شيعه است سودمند باشد اما خويشتن را مقيد نساختم كه از مطالب كتاب آن چه خود نمىپسندم و معتقد نيستم رد كنم و الله الموفق و هو المعين ضمنا از جناب آقاى حاج سيد اسماعيل كتابچى مدير كتابخانه اسلاميه و اخوان گرامى او أيدهم الله سپاس گزاريم كه در نشر اين گونه كتب مفيده از بذل مال و وقت دريغ نمىفرمايند و بىملاحظه نفع معتدٌّ به طلبا لمرضاة الله و ترويجا لشريعة رسول الله صلى الله عليه و آله آثار بزرگان دين را زنده مىكنند درهم و عليه أجرهم .\r\n","description":"","footnote":"","page_name":" 3 ","page_number":3},
  {"content":"\r\n( ترجمه مؤلف )\r\nمؤلف كتاب تبصره جمال الدين حسن بن يوسف بن على بن مطهر حلى ره مشهورتر از آن است كه به وصف او حاجت باشد چنان كه سيد مصطفى تفرشى در رجال خود گويد به خاطرم مىرسد كه صفت او نگويم چون كتاب من گنجايش ذكر علوم و تصانيف و فضائل و محامد او ندارد و هر كمال نيكو و فضيلتى كه مردم كسى را بدان بستايند علامه فوق همه است انتهى و به راستى بايد گفت پس از أئمه معصومين عليهم السلام در شيعه عالمى به بزرگى او نيامد بلكه در ميان أهل سنت نيز مانند او نمىشناسيم امام فخر رازى در احاطه معلوم ضرب المثل است چنان كه گفتند :\r\nگر كسى از علم با تمكين بدى * فخر رازى راز دار دين بدى\r\nاما چون علامه حلى را با او قياس كنيم وسعت علم او بسيار از فخر رازى بيشتر است با اين مزيت كه علامه به دقت حقائق هر علم را يافته و اما فخر رازى ألفاظ و اصطلاحات از حفظ كرده است و در معنى مردد مانده است و تشكيك كرده ، علامه را در فقه بايد با سيد مرتضى و شيخ طوسى قياس كرد و در حكمت با خواجه نصير الدين طوسى و در رياضى همسر أبو ريحان بيرونى شمرد و در تحقيق عقلى و تنبه قرين ارسطو و در هر فن قرين بزرگترين مرد آن فن پس بىشبهه بزرگترين علماى اسلام است از سنى و شيعه گر چه به فقه تبرز داشت اما أهل دقت دانند كه استادى او در هيچ فن كمتر از فقه نبود و يكى از افتخارات عرب و شرف امت اسلام است تولد او در 19 رمضان سال 648 و رحلتش 11 محرم 726 هجرى است .\r\n","description":"","footnote":"","page_name":" 4 ","page_number":4},
  {"content":"\r\n","description":"","footnote":"","page_name":" 5 ","page_number":5},
  {"content":"\r\n\r\nكتاب طهارت در آن چند باب است\r\nباب اول در آبها\r\nآب بر دو قسم است آب مطلق و آب مضاف و آب در حقيقت همان آب مطلق است و آب مضاف را آب نمىگويند مانند آب ميوه و شربت قند . آب معدن و آب گوگردى و آب شور و آب گرم و امثال اينها را آب مىگويند و از قبيل آب مطلق است .\r\n\r\nآب مطلق چند قسم است :\r\n1 - آب جارى . يعنى آب روان كه سرچشمه داشته باشد به نجاستى كه در آن بيفتد نجس نمىشود مگر بوى و رنگ و مزهء آن به نجاست تغيير كند و در صورتى كه تغيير كند همان اندازهء كه تغيير كرد نجس مىشود نه پيش و نه پس از آن يعنى نه آن كه نزديكتر به سرچشمه است و نه آن كه دور است . به شرط آن كه جاى دور تر كر باشد يا آن جهتى به منبع آن متصل باشد .\r\n","description":"","footnote":"","page_name":" 6 ","page_number":6},
  {"content":"\r\nآب باران و آب حمام در حكم آب جارى هستند به شرط آن كه آب حمام به منبع متصل و آب باران در حال باريدن باشد .\r\n\r\n2 - آب ايستاده . مانند آب حوض و ظروف . اگر كر باشد در برخورد به نجاست نجس نمىشود و كر يك هزار و دويست رطل عراقى است يا سه وجب و نيم در سه وجب و نيم در سه وجب و نيم مساحت مگر آن كه رنگ و بوى و طعم آن تغيير كند و بايد يك كر آب يك باره بر آن افكند تا پاك شود نه بتدريج چون اگر بتدريج ريزند هر مقدار بريزند بتدريج نجس مىشود . آب كمتر از كر به ملاقات نجاست نجس مىشود هر چند تغيير نكند و پاك شدن آن با فكندن يك كر است بر آن يك دفعه چنان كه در كر گفته شد يا ريختن\r\n","description":"","footnote":"","page_name":" 7 ","page_number":7},
  {"content":"\r\nآن در كر بالجملة پاك شدن آب به فانى شدن آن است در كر و جارى\r\n\r\n3 - آب چاه اگر چيز نجس در آن بيفتد و اوصاف آن را تغيير دهد نجس مىشود و پاك شدن آن به كشيدن آب است آن قدر كه تغييرش بر طرف شود و گروهى از علما گفتند آب چاه نيز مانند آب قليل به ملاقات نجاست نجس مىگردد اگر چه تغيير نكند و براى پاك كردن آن مقدار معين بايد كشيد تا پاك شود .\r\nو واجب دانستند اگر شراب مست كننده در آن بريزد همه آب را بكشند . همچنين اگر منى يا خون حيض و استحاضه و نفاس در آن بريزد يا شترى در آن افتد و بميرد ، و اگر نتوان همه را كشيد يك روز چهار مرد به نوبت آب بكشند دو به دو چنان كه هيچ زمانى از روز نگذرد مگر دو نفر بر سر چاه به آب كشيدن مشغول باشند . و گفتند يك كر براى مردن خر و گاو و امثال آن بكشند و هفتاد دلو\r\n","description":"","footnote":"","page_name":" 8 ","page_number":8},
  {"content":"\r\nبراى مردن انسان و پنجاه دلو براى مدفوع آدمى كه در آب آميخته شود و هم براى خون بسيار مانند سر بريدن گوسفند و چهل دلو براى مردن سگ و گربه و خوك و روباه و خرگوش و بول مرد و ده دلو براى مدفوع كه متفرق نشده باشد و براى خون كم و هفت دلو براى مردن مرغ و موش اگر بتركد يا ورم كند و بول كودك و غسل كردن جنب و بيرون آمدن سگ زنده از چاه و پنج دلو براى فضله مرغ خانگى و سه دلو براى موش و مار و يك دلو براى گنجشك و مانند آن و براى بول بچه شير خوار و علامه رحمه الله فرمود نزد من همه اينها مستحب است .\r\n\r\n4 - آبى كه حيوان از آن بخورد يا دهن بزند پاك است مگر دهن زده سگ و خوك و كافر .\r\n","description":"","footnote":"","page_name":" 9 ","page_number":9},
  {"content":"\r\n\r\nآب مضاف آن است كه\r\n\r\nاز اجسام فشرده باشد\r\n\r\nيا به اجسامى آميخته گردد چنان كه آن را آب نگويند\r\nمانند گلاب و آبگوشت و آن بهر نجاست كه بدان برخورد نجس مىشود اندك باشد يا بسيار و تطهير نجاسات به آب مضاف صحيح نيست هر چند پاك باشد و و بدان وضو و غسل نمىتوان كرد .\r\n\r\nچند مسأله در بارهء آبها :\r\n1 - آبى كه بدان وضو گيرند يا غسل كنند پاك است و پاك كننده .\r\n2 - آبى كه بدان نجاست را بشويند نجس است خواه اوصاف آن تغيير كند يا نكند .\r\n3 - غساله حمام نجس است مگر آن كه طهارت آن را بدانى\r\n","description":"","footnote":"","page_name":" 10 ","page_number":10},
  {"content":"\r\n4 - آب نجس را نمىتوان در وضو و غسل و شستن نجاست به كار برد و آشاميدن آن جائز نيست مگر در حال ضرورت .\r\n\r\nباب دويم در وضو و در آن چند فصل است فصل اول در موجبات وضوء .\r\nبول و غايط و باد و خواب كه غالب شود بر چشم و گوش و هر چه هوش را زائل كند و استحاضه قليله موجبات وضو هستند\r\n\r\nفصل دوم در آداب خلوت در هنگام حدث پوشيدن عورت واجب است و حرام است روى به قبله و پشت به قبله نشستن خواه در بيابان و خواه در ساختمان\r\n","description":"","footnote":"","page_name":" 11 ","page_number":11},
  {"content":"\r\nها و مستحب است هنگام داخل شدن پاى چپ را پيش گذارد و هنگام بيرون آمدن پاى راست و اين كه سر را به پوشد و بسم الله بگويد و استبرا كند و هنگام دخول و خروج و تطهير و فارغ شدن دعاهاى وارد را بخواند و ميان آب و سنگ جمع كند و مكروه است در راه بنشيند يا جائى كه محل آب برداشتن است و هر جاى كه نشيننده را لعن و نفرين كنند و در زير درختان ميوه دار و در جاى سايهء كه مسافر يا غير آن بدان جا فرود مىآيند و استراحت مىكنند و روى به خورشيد و ماه نشستن و در زمين سخت بول كردن و در سوراخ حيوانات و در آب و مقابل باد و خوردن و آشاميدن در آن حال و مسواك كردن و سخن گفتن مگر ذكر خدا يا براى ضرورت و بدست\r\n","description":"","footnote":"","page_name":" 12 ","page_number":12},
  {"content":"\r\nراست استنجا كردن و همچنين بدست چپ اگر در آن انگشترى باشد و در آن نام خدا و پيغمبر و ائمه عليهم السلام نقش شده . استنجا يعنى شستن يا ازاله نجاست واجب است ، بول را بهر حال بايد شست و غائط را اگر تعدى كرده باشد هم بايد شست اما اگر تعدى نكرده مىتوان به سه سنگ پاك يا سه جسم ديگر پاك كرد .\r\n\r\nفصل سيم در كيفيت وضوء هفت چيز در وضو واجب است 1 - نيت همان هنگام كه به شستن روى شروع مىكند و اگر دستها را از مچ پيش از شستن روى بشويد نيت هنگام شستن دست باشد و اين شستن دست مستحب است .\r\nو بايد بر اين نيت پيوسته بماند و نيت خلاف نكند تا وقتى كه از وضو فارغ شود .\r\n2 - شستن روى از رستنگاه موى سر تا محاذى زنخ و از پهنا به اندازه كه انگشت بزرگ و ميانه از روى فرا گيرد .\r\n","description":"","footnote":"","page_name":" 13 ","page_number":13},
  {"content":"\r\n3 - شستن دستها از آرنج تا سر انگشتان و اگر به عكس بشويد از سر انگشتان تا آرنجها كافى نيست .\r\n4 - مسح پيش سر ، پوست يا موى آن هر كدام باشد ، به ترى دست بىآن كه آب تازه بر دارد به اقل مقدارى كه مسح بر آن صادق آيد و اندازه معين ندارد كه از آن كمتر نباشد .\r\n5 - مسح پشت پا از سر انگشتان تا كعب يعنى بند و مفصل پشت پا و مسح وارونه نيز جائز است از كعب تا سر انگشتان .\r\n6 - ترتيب چنان كه گفته شد روى را پيش از دست بشويد و مسح سر را پيش از مسح پا بكشد .\r\n\r\n7 - پى در پى بودن افعال بىفاصله مستحب است دست را پيش از آن كه در ظرف آب وارد كنند\r\n","description":"","footnote":"","page_name":" 14 ","page_number":14},
  {"content":"\r\nبشويند ، اگر موجب وضو خواب يا بول باشد يك بار و اگر غائط باشد دو بار و از جنابت سه بار و ظرف آب را در جانب راست گذارد و بدست راست آب بردارد و نام خدا گويد و دهان و بينى هر يك را سه بار بشويد و روى و دستها هر يك را دو بار ، و مرد چون آغاز شستن دستها كند آب را بر پشت آرنج بريزد وزن بر پيش آن در شستن اول و به عكس در شستن دويم و در هر يك از افعال وضوء دعاء وارد را بخواند و كراهت دارد آب وضو را به دستمال خشك كند و در وضو از ديگرى كمك خواهد و اگر كسى روى و دست او را بشويد و مسح كند صحيح نيست .\r\n\r\nمسائل جائز نيست كسى كه وضو ندارد دست به خط قرآن بزند يا هر جاى بدن خود را .\r\n","description":"","footnote":"","page_name":" 15 ","page_number":15},
  {"content":"\r\n2 - اگر يقين دارد كه وضو نداشت و شك دارد وضو گرفته است بايد وضو بگيرد و اگر يقين دارد كه وضو داشت و شك دارد وضوى او شكسته است وضو گرفتن لازم نيست .\r\n3 - اگر مشغول وضو گرفتن است در جزئى از اعضاى وضو شك كند بايد آن را با هر چه بعد از آن است بياورد و اگر از وضو فارغ شده در يكى از افعال شك كند وضويش صحيح است و اعتنا نكند .\r\n\r\nباب سيم در غسل غسل واجب مىشود به جنابت و حيض و استحاضه و نفاس و مس ميت پيش از غسل دادن آنها و پس از سرد شدن بدنشان و در اين باب چند فصل است .\r\n\r\nفصل اول در جنابت جنابت به دو چيز حاصل مىشود يكى به خروج آب جهنده\r\n","description":"","footnote":"","page_name":" 16 ","page_number":16},
  {"content":"\r\nديگر به مقاربت كردن از هر طرف باشد با زن يا مرد اگر چه آب بيرون نيايد و به سبب جنابت غسل واجب مىشود . و در غسل واجب است نيت كردن ، و وقت نيت هنگام شستن دست است يا هنگام شستن سر اگر دست را پيش از غسل نشويد و بايد حكم نيت را ثابت نگاهدارد تا آخر عمل . و واجب است همه تن را بشويد و بدست يا هر وسيله آب را به همه جا برساند و آغاز شستن از سر كند آنگاه جانب راست آنگاه جانب چپ و اين ترتيب ساقط است اگر غسل ارتماسى كند .\r\nمستحب است پيش از غسل استبراء كردن به اين كه بول كند تا چيزى در مجرى نماند آنگاه درون دهان و بينى را به آب بشويد و غسل به كمتر از يك صاع آب نباشد ( صاع نزديك يك من تبريز يا سه كيلو است ) و هم مستحب است كه هر جا كه آب به آن مىرسد هم دست بكشد تا آب به بن موى درست برسد .\r\n","description":"","footnote":"","page_name":" 17 ","page_number":17},
  {"content":"\r\nحرام است بر جنب قرائت چهار سوره عزيمه كه سجده واجب دارد و دست به خط قرآن بزند يا جائى از بدن خود را ، و هم مس نام خدا و پيغمبران يا يكى از امامان عليهم السلام كه بر جائى نوشته يا نقش شده باشد و هم حرام است داخل شدن در مساجد مگر عبور كند غير مسجد الحرام و مسجد رسول الله صلى الله عليه و آله كه عبور كردن هم جائز نيست . و حرام است چيزى در مسجد بگذارد . مكروه است تلاوت قرآن بيش از هفت آيه و دست به مصحف زدن يعنى جاى نانوشته قرآن مانند جلد و كاغذ ، هم مكروه است بر جنب چيزى خوردن و آشاميدن مگر آن كه درون دهان و بينى را بشويد و مكروه است خواب مگر بعد از وضو و مكروه است حنا بستن و اگر در بين غسل كردن موجبات وضو پيدا شود علامه فرمود غسل را اعاده كند . و بعضى گويند آن غسل را تمام كند و پس از آن وضو بگيرد .\r\n","description":"","footnote":"","page_name":" 18 ","page_number":18},
  {"content":"\r\n\r\nفصل دوم در حيض خون قاعده زنان بيشتر سياه و غليظ است با سوزش و گرمى بيرون مىآيد . ( و طرف چپ معتبر نيست ) هر خونى كه زن پس از پنجاه سال بيند حيض نيست مگر از طايفه قريش يا نبط باشد ( يا هر قومى كه به تجربه ثابت شود ) كه تا شصت سالگى به قاعده زنان خون مىبينند و همچنين هر خون كه پيش از نه سال باشد حيض نيست . كمتر مدت قاعده سه روز پى در پى است و بيشتر آن ده روز و عادت بين سه و ده هر چه باشد معتبر است ، اگر خون از ده روز بگذرد زنى كه عادت مقرر دارد رجوع به عادت كند و هر چند روز كه هميشه مىديد آن را حيض قرار دهد و زائد بر آن را استحاضه و اگر عادت ندارد مثل آن كه آغاز حيض او است يا عادت او بر مقدار معين قرار نگرفته ، به صفات خون بنگرد\r\n","description":"","footnote":"","page_name":" 19 ","page_number":19},
  {"content":"\r\nهر چه پر رنگ و شديد باشد حيض قرار دهد و آن كه ضعيف و كمرنگ است استحاضه و اگر دو حالت ممتاز در خون او نيست به طورى كه نتوان قوىتر را حيض قرار داد اگر بار اول قاعده گى او است به عادت خويشان رجوع كند و اگر خويش ندارد همسالان و اگر ندارد يا مختلفند در هر ماه هفت روز را به اختيار خود حيض قرار دهد يا سه روز از يك ماه و ده روز از ماه ديگر .\r\nاگر اول قاعده گى او نيست و چند بار خون ديده اما به عادت مستمر نبوده بايد هر ماه هفت روز حيض قرار دهد يا ماهى سه روز و ماه ديگر هفت روز .\r\nو اگر زن پنبه داخل كند و بيرون آورد و خون را مانند طوق دائره بر گرد پنبه بيند يا بر يك طرف پنبه راست يا چپ يا بالا يا پائين ، از رحم نيست بلكه از زخمى در اطراف مجرى است .\r\nزن در روزهاى قاعدگى خود حرام است در مساجد رود مگر عبور كند و در مسجد مكه و مدينه عبور كردن هم جائز نيست\r\n","description":"","footnote":"","page_name":" 20 ","page_number":20},
  {"content":"\r\nو حرام است خواندن چهار سور قرآن كه سجده واجب دارد الم تنزيل ، حم فصلت ، و النجم ، اقرء . و نيز حرام است بر وى دست زدن به خط قرآن و بر شوهر او حرام است نزديكى در آن حال و اگر عمدا اين عمل كرد او را تعزير كنند يعنى چند تازيانه براى تأديب بزنند و مستحب است كفاره دهد در اوائل حيض يك دينار ( يك مثقال طلا ) و در اواسط آن نيم دينار و در اواخر ايام ربع دينار .\r\nاز چنين زن نماز و روزه صحيح نيست و وضو و غسل رفع ناپاكى او نمىكند و طواف خانه خدا و اعتكاف بر او حرام و باطل است و طلاق زن در آن حال صحيح نيست . قضاى نماز پس از پاكى بر او واجب نيست اما قضاى روزه واجب است .\r\nمكروه است بر او قرآن خواندن غير چهار سوره گذشته و دست زدن به قرآن غير نوشته هاى آن و برداشتن قرآن و هم مكروه است حنا بستن و پس از پاك شدن پيش از غسل نزديكى با او كراهت دارد و هم مكروهست از بدن زن حائض ميان ناف تا زانو تمتع گرفتن مستحب است زن در اين حال هنگام نماز واجب وضو بسازد\r\n","description":"","footnote":"","page_name":" 21 ","page_number":21},
  {"content":"\r\nو در جاى نماز خود بنشيند و به اندازه نماز ذكر بگويد و دعا بخواند .\r\n\r\nفصل سيم - استحاضه خون استحاضه غالبا سرد و زرد و رقيق است و هر خون كه از رحم آيد و از زخم و جراحت نباشد و حيض و نفاس كه قاعده عادى زنان سالم است نباشد استحاضه است و عامه زنان گويند به علت افتاده است يا خون ريزى دارد . چنين زن سه حالت دارد يكى آن كه خون بسيار كم باشد كه به پنبه فرو نرود براى نماز واجب است وضو بسازد و پنبه را عوض كند دوم آن كه به پنبه فرو رود و از جانب ديگر بيرون نيايد واجب است براى نماز صبح غسل كند و او را تا صبح فردا كافى است و براى هر نماز پنبه و خرقه روى آن را عوض كند و وضو بسازد .\r\nسيم آن كه خون از جانب ديگر پنبه بيرون آيد بر او واجب است سه غسل يكى براى نماز صبح ديگر براى نماز ظهر و\r\n","description":"","footnote":"","page_name":" 22 ","page_number":22},
  {"content":"\r\nعصر و اين دو نماز را با هم بىفاصله بخواند و سيم براى نماز مغرب و عشا با هم و بىفاصله بخواند . و بهتر آن است كه بگوئيم در هر حال براى هر نماز پنبه را عوض كند و وضو بگيرد و تا وقتى كه خون از پنبه بيرون نيامده غسل واجب نيست و چون بيرون آيد غسل واجب است و نماز فورا و اگر به اندازه خواندن نماز ظهر و عصر يا مغرب و عشا فرصت نيست و خون از پنبه بيرون مىآيد معفو است و مىتواند به همان خون دو نماز خواند .\r\nچون زن اين اعمال به جاى آورد در حكم زن پاك است\r\n\r\nفصل چهارم - نفاس خونى است كه زن پس از ولادت يا هنگام ولادت بيند اقل آن حدى ندارد و بيشتر آن ده روز است و حكم آن حكم حائض است هر چه بر حائض حرام است بر او هم حرام است و هر چه واجب است بر او هم واجب است و بسيارى اوقات خون پس از ولادت از ده روز تجاوز مىكند بايد زن به شماره عادت حيض نفاس قرار دهد و ما بقى را استحاضه چنان كه اگر تا پانزده روز خون بيند و عادت حيض شش روز باشد همان شش روز اول ولادت را نفاس شمارد و نماز را ترك كند و نه روز ما بقى را استحاضه شمارد .\r\n","description":"","footnote":"","page_name":" 23 ","page_number":23},
  {"content":"\r\n\r\nفصل پنجم - غسل ميت در آن پنج فصل است . اول در احتضار . واجب است در آن حال ميت را بر پشت بخوابانند به طورى كه كف پايش سوى قبله باشد و مستحب است به او تلقين شهادتين كنند يعنى بر زبانش گذارند اشهد ان لا إله الا الله و اشهد ان محمدا رسول الله گويد و اقرار به پيغمبر صلى الله عليه و آله و دوازده امام عليه السلام نمايد و كلمات فرج بگويد لا إله الا الله الحليم الكريم لا إله الا الله العلى العظيم سبحان الله رب السماوات السبع و رب الارضين السبع و ما فيهن و ما بينهن و رب العرش العظيم ، و خواندن قرآن بر بالين او و هم تلقين خواندن خود او مستحب است آنگاه چشم او را و دهانش را ببندند و دست او را بكشند تا چشم و دهان باز و دست خم شده خشك نشود و مؤمنان را براى تجهيز او خبر كنند و در كار او شتاب\r\n","description":"","footnote":"","page_name":" 24 ","page_number":24},
  {"content":"\r\nكنند مگر مردن او مشكوك باشد و مكروه است جنب يا حايض نزد او حاضر باشند و هم مكروه است چيزى از آهن روى شكم او بگذارند\r\n\r\nفصل دوم غسل . واجب است غسل دادن ميت سه مرتبه اول به آب سدر دويم به آب كافور سيم به آب خالص و غسل او مانند غسل جنابت است سر و گردن را مىشويند پس از آن جانب راست و پس از آن جانب چپ و اگر بيم آن باشد كه گوشت يا پوست او از هم به پاشد بايد به جاى غسل او را تيمم دهند و مستحب است غسل دهنده در جانب راست او بايستد و در غسل اول و دويم شكم او را فشار دهد و ذكر و استغفار كند و غساله را در گودالى بريزند و زير سقف يا خيمه غسلش دهند و روى به قبله باشد و سر و تن او را به كف سدر بشويند و عورت او را به اشنان و او را پيش از غسل وضو بدهند و مكروهست بنشانند و ناخن بگيرند و سرش را شانه كنند .\r\n","description":"","footnote":"","page_name":" 25 ","page_number":25},
  {"content":"\r\n\r\nفصل سوم كفن كردن . واجب است در سه جامه لنگ و پيراهن و سر تا سرى و واجب است هفت جاى سجده را ( پيشانى و دو كف دست و دو زانو و دو شست پا را ) به كافور مسح كردن و مستحب است براى مرد علاوه بر سه قطعه برد يمانى روى همه به پوشند كه طراز طلا و نقره نداشته باشد و قطعه جامه براى بستن رانها و عمامه با تخت الحنك بيفزايند و براى زن لفافه كه پستانها را به بندند و نمطى روى همه به پوشند و به جاى عمامه مقنعه مزيد كنند و كفن براى زن يا مرد از پنبه باشد و با ذريره خوشبوى كنند ( ذريره گياهى است ) و دو شاخه از درخت خرما كه جريده گويند با ميت بگذارند و بر لفافه و پيراهن و ازار و بر جريده ها نام او بنويسند و اين كه به خدا و پيغمبر مقرّ بوده است و نام ائمه عليهم السلام را هم بنويسند و كافور كه به كار ميت مىبرند سيزده درهم و ثلث درهم وزن\r\n","description":"","footnote":"","page_name":" 26 ","page_number":26},
  {"content":"\r\nداشته باشد تقريبا هفت مثقال بيست و چهار نخودى . كراهت دارد كفن كردن در جامه سياه و كافور در گوش و چشم او ريختن و كفن را بخور دادن هم مكروه است .\r\n\r\nنماز ميت - واجب است نماز خواندن بر هر مسلمان و فرزند مسلمان كه شش سال بر وى گذشته باشد پسر يا دختر و آزاد يا بنده و بر كودك كمتر از شش سال مستحب است . هر كس به ارث ميت اولى است بر ديگران مقدم است در نماز و شوهر در نماز خواندن بر زوجه خود بر ديگران مقدم است و سزاوار است ولى ميت هاشمى را مقدم دارد و امام از ديگران اولى است .\r\nنماز خواندن بر ميت مانند ساير اعمال او واجب كفائى است كيفيت نماز ميت اين است كه نيت كند و پنج تكبير گويد و چهار عاميان آن تكبيرات بخواند . بهتر آن است كه پس از\r\n","description":"","footnote":"","page_name":" 27 ","page_number":27},
  {"content":"\r\nتكبير اول شهادتين گويد و پس از تكبير دوم صلوات بر پيغمبر و خاندان او فرستد و پس از تكبير سيم براى عامه مؤمنان دعا كند و پس از تكبير چهارم دعا براى ميت كند اگر ميت از شيعه باشد و نفرين كند بر وى اگر منافق يا ناصبى باشد و دعاى مستضعفين بخواند اگر مستضعف باشد و اگر نمىشناسد از خدا بخواهد او را با هر كس دوست دارد محشور كند و اگر ميت كودك نابالغ باشد پس از تكبير چهارم دعا كند كه خداوند كه او را براى پدر و مادر او موجب اجر و ثواب قرار دهد و جاى آنها را در بهشت آماده كند آنگاه تكبير پنجم بگويد و نماز را تمام كند و جائز است اگر منافق يا ناصبى باشد به چهار تكبير اكتفا كند .\r\nدر نماز ميت قرائت و سلام نيست و طهارت واجب نيست و اگر با وضو يا غسل باشد بهتر است .\r\n","description":"","footnote":"","page_name":" 28 ","page_number":28},
  {"content":"\r\n\r\nچند مسأله در نماز ميت :\r\n1 - نماز بايد پس از غسل و كفن خوانده شود .\r\n2 - نماز خواندن بر جنازه يك بار واجب است و دو بار خواندن مكروه است .\r\n3 - اگر نماز ميت نخوانند تا يك شبانه روز پس از دفن او بر قبر او نماز گذارند .\r\n4 - مستحب است امام جماعت نزد كمرگاه ميت بايستد اگر ميت مرد باشد و نزديك سينه او اگر زن باشد و نيز مستحب است اگر بر دو ميت با هم نماز مىگذارد مرد را نزديكتر به نماز گذار بنهند و زن را نزديكتر به قبله .\r\n5 - واجب است سر ميت طرف راست نماز گذار باشد\r\n","description":"","footnote":"","page_name":" 29 ","page_number":29},
  {"content":"\r\n\r\nپنجم از واجبات ميت دفن است . واجب است او را چنان به پوشند كه از درندگان ايمن باشد و بوى او به مردم نرسد و بدست راست روى به قبله بخوابانند . مستحب است در تشييع جنازه در دنبال يا در دو طرف آن بروند و مستحب است از چهار گوشه به نوبت بر دوش گيرند و جنازه را اگر مرد است در جانب پائين قبر نهند پيش از دفن و اگر زن است در قبله قبر گذارند و مرد را از طرف سرش بردارند و از همان جانب سر به قبر فرو برند و زن را به عرض در قبر فرو نهند كه سر تا پاى او با هم در قبر رود . و مستحب است قبر را به اندازه يك قامت انسانى بكنند يا تا ترقوه و استخوان اطراف گردن و اگر لحد بسازند بهتر است از آن كه كف قبر را بشكافند . و لحد آن است كه ديوار قبر را از طرف قبله مانند نقبى بكنند و سقف نقب را\r\n","description":"","footnote":"","page_name":" 30 ","page_number":30},
  {"content":"\r\nبه اندازه آن كه انسانى بنشيند بلند قرار دهند و ميت را در آنجا نهند و شق آن است كه كف قبر را باريكتر از بالاى آن بشكافند و ميت را در آن شكاف بنهند و روى ميت آجر و مانند آن بچينند .\r\nو مستحب است ذكر و دعا آن هنگام كه ميت را بر مىدارند و در قبر مىگذارند و آن كه متصدى دفن پاى برهنه باشد و شهادتين و اقرار بائمه به او تلقين كنند آنگاه خشت بچيند و از جانب پاى او بيرون آيد ، آنها كه هنگام دفن ميت حاضرند به پشت دست خاك ريزند و قبر را هموار كنند و چهار گوشه ، و آب بر آن ريزند و بگردانند و دست بر خاك نهند و از خداى طلب رحمت كنند بر وى و پس از آن كه همه باز گشتند ولى ميت بماند و تلقين كند و خويشاوندان مرد در قبر نروند و خاك نريزند و مكروه است قبر را بدون حاجت به چوب ساج فرش كنند يا گچ بمالند و نو كنند و دو ميت در يك قبر بنهند و هم نقل ميت مكروه است مگر به مشاهد . و آن كه در كشتى بميرد\r\n","description":"","footnote":"","page_name":" 31 ","page_number":31},
  {"content":"\r\nچيز سنگين بر او به بندند و در دريا افكنند .\r\nجائز نيست غير مسلمان را در مقبره مسلمانان دفن كردن مگر زن كافر كه فرزند او در شكمش از پدر مسلمان باشد بايد او را در قبرستان مسلمانان پشت به قبله دفن كرد تا جنين روى به قبله باشد .\r\n\r\nچند مسأله در احكام ميت 1 - شهيد را غسل دادن و كفن كردن واجب نيست بلكه بر او نماز مىگذارند و با جامه كه در تن دارد دفن مىكنند .\r\n2 - سينه ميت در حكم ميت است اما غير سينه او مانند دست و پاى و سر اگر استخوان دارد غسل و كفن و دفن آن واجب است و نماز واجب نيست و اگر استخوان ندارد در جامه به پيچند و دفن كنند . جنين كه سقط شود پيش از چهار ماه مانند عضو بىاستخوان است و پس از چهار ماه مانند عضو با استخوان غسل و كفن كنند .\r\n","description":"","footnote":"","page_name":" 32 ","page_number":32},
  {"content":"\r\n3 - كفن ميت از مال او برداشته مىشود و بر دين و وصيت مقدم است و كفن زن بر شوهر است اگر چه زن ثروتمند باشد 4 - اگر محرم در حج يا عمره در گذرد كافور براى او به كار نبرند .\r\n5 - كسى كه مس انسان مرده كند پس از آن كه بدنش سرد شده و غسل نداده باشند واجب است غسل مس ميت كند همچنين مس هر عضو استخواندار كه از زنده يا ميت جدا شده باشد . اما مس ميت غير انسان يا عضوى كه استخوان ندارد غسل هم ندارد .\r\n\r\nفصل ششم غسلهاى مستحب غسل روز جمعه مستحب است از طلوع فجر تا ظهر و شب اول ماه رمضان و شب نيمه آن و شب هفدهم و نوزدهم و بيست و يكم\r\n","description":"","footnote":"","page_name":" 33 ","page_number":33},
  {"content":"\r\nو بيست و سيم و شب عيد فطر و روز عيد فطر و قربان و شب نيمه رجب و نيمه شعبان و روز مبعث و غدير و مباهله و غسل احرام و زيارت پيغمبر صلى الله عليه و آله و ائمه عليهم السلام و براى قضاى نماز كسوف اگر همه ماه يا خورشيد گرفته و عمدا نماز را ترك كرده باشد . و غسل توبه و براى نماز حاجت و استخاره و داخل شدن در حرم مكه و مسجد الحرام و كعبه و مدينه و مسجد پيغمبر صلى الله عليه و آله و غسل كودك نوزاد .\r\n\r\nباب چهارم - در تيمم تيمم واجب است هنگامى كه آب نباشد يا استعمال آب ممكن نباشد براى بيمارى يا سرمايى كه سبب بيمارى شود يا از تشنگى\r\n","description":"","footnote":"","page_name":" 34 ","page_number":34},
  {"content":"\r\nبترسد يا آب باشد اما آلتى كه بتوان بدان رسيد در دست نباشد يا به قيمتى بفروشند كه خريدن به آن قيمت براى او مقدور نباشد اما اگر مقدور باشد واجب است خريدن بهر بهائى كه فروشنده راضى شود اگر چه بسيار گران باشد .\r\nواجب است طلب آب در بيابان تا دو تير پرتاب در زمين هموار و تا يك تير پرتاب در زمين ناهموار و تير پرتاب در اصطلاح آن عهد دويست ذراع بود نزديك يك صد ذرع پس تا دويست يا صد ذرع دنبال آب رفتن واجب است از هر طرف كه احتمال وجود آب داده شود و اگر به دوربين يا تحقيق از اهل آنجا معلوم شود در طرفى آب نيست نبايد رفت و اگر معلوم شود آب هست تا هر اندازه مسافت بايد بطلب آن رفت هر چند بسيار\r\n","description":"","footnote":"","page_name":" 35 ","page_number":35},
  {"content":"\r\nدور باشد و تمكن رفتن داشته باشد و اگر آب دارد و جامه و تن او نجس است بايد اول جامه و تن را بشويد اگر چيزى از آب به جا ماند و حاجت نداشت طهارت كند به وضو و غسل و الا تيمم كند .\r\nتيمم جائز نيست مگر به خاك خالص نياميخته به چيز ديگر يا زمين و سنگ آهك و گچ چون صعيد يعنى روى زمين خالى از سنگ نيست خصوصا در حجاز و آهك و گچ به پختن از زمين بودن خارج نمىشوند .\r\nكيفيت تيمم اين است كه نيت كند و دو دست بر زمين زند پس خاك را از دست بيفشاند و به روى خود دست بكشد از رستنگاه موى سر تا بالاى بينى آنگاه پشت دست راست را به كف دست چپ و پشت دست چپ را به كف دست راست و بهتر آن است كه در تيمم بدل از غسل يك بار دست بر زمين زند براى كشيدن به پيشانى و يك بار براى پشت دستها و به همان زدن اول براى هر دو اكتفا نكند اما واجب نيست و اين ترتيب كه گفتيم واجب است .\r\n","description":"","footnote":"","page_name":" 36 ","page_number":36},
  {"content":"\r\nهر چه طهارت را بشكند تيمم را مىشكند چنان نيست كه تيمم بدل از غسل در حكم غسل باشد و تيمم بدل از وضو در حكم وضو بلكه تيمم يك عمل است و يك حكم دارد خواه بدل از وضو باشد و خواه بدل از غسل . تيمم بدل از غسل هم به شكستن وضو باطل مىشود . و همچنين يافتن آب هر تيممى را باطل مىكند . اگر تيمم كرد و پيش از شروع به نماز آب يافت طهارت كند و اگر در بين نماز آب پيدا شد همان نماز صحيح است و تمام كند . كسى كه نماز به تيمم گذارد عملش صحيح است و پس از يافتن آب اعاده لازم نيست تيمم پيش از وقت جائز نيست و در حال وسعت وقت اگر اميد يافتن آب دارد نيز درست نيست و در تنگى وقت جائز است و خلاف است در حال وسعت و دور نيست كه بگوئيم اما اگر مأيوس باشد درست است .\r\n\r\nباب پنجم - در نجاسات\r\n","description":"","footnote":"","page_name":" 37 ","page_number":37},
  {"content":"\r\nنجاسات ده است : 1 و 2 بول و غائط از هر حيوان حرام گوشت كه خون جهنده داشته باشد . 3 - منى از هر حيوان كه خون جهنده دارد اگر چه حلال گوشت باشد 4 و 5 - مردار و خون از هر حيوان كه خون جهنده دارد 6 - سگ 7 - خوك 8 - كافر .\r\n9 - مسكر . 10 - آب جو . چون الكل دارد اما به سبب كمى الكل مستى آن غير محسوس است همچنين عصير يعنى آب انگور و كشمش جوش آمده داخل مسكرات است براى پيدايش الكل در آن از اين جهت در بعض كتب نام عصير بخصوص نبرده‌اند .\r\nواجب است نجاست را از بدن و جامه شستن هنگام نماز مگر خونى كه كمتر از يك درهم بغلى باشد و خون سگ و خوك و خون زنان ( حيض و استحاضه و نفاس ) هر چند كم باشد نماز در آن جائز نيست و خون زخم و جراحت هر چند بسيار باشد نماز\r\n","description":"","footnote":"","page_name":" 38 ","page_number":38},
  {"content":"\r\nبا آن صحيح است چون شستن آن ممكن نيست و هر جامه كه مردان در آن جامه تنها نماز نمىتوانند خواند يعنى عورت را نمىتوان به آن پوشانيد اگر نجس باشد هم نماز با آن صحيح است . و در عمامه خلاف است . و زنى كه بچه را نگهدارى مىكند مادر يا غير او اگر غير يك جامه نداشته باشد در هر شبانه رور يك بار بشويد و با آن جامه نماز بخواند صحيح است .\r\nاگر جاى نجاست را در جامه نداند همه آن را بشويد و اگر يك جامه ميان چند جامه نجس مشتبه شود و نمىداند كدام است همه آنها را بشويد يا در هر يك نماز على حده بخواند و آن كه جامه پاك ندارد و از سرما زيان نمىبيند در خلوت برهنه نماز كند و اگر از سرما مىترسد با همان جامه نماز كند و اگر خلوتى ميسر نشود هم با جامه نجس نماز صحيح است .\r\n","description":"","footnote":"","page_name":" 39 ","page_number":39},
  {"content":"\r\nاگر فراموش كرد جامه يا تن را بشويد و با نجاست نماز خواند و هنوز نماز قضا نشده به يادش آمد نماز از سر بخواند و اگر وقت گذشته است علامه رحمه الله گويد قضا واجب نيست و گويد اگر از اول نمىدانست جامه يا تن نجس است و نماز خواند نماز صحيح است نه در وقت اعاده واجب است و نه در خارج وقت قضا آفتاب پاك مىكند هر چه را بر آن بتابد و خشك كند زمين و بنا باشد يا حصير و بوريا بلكه هر چه عادت به شستن آن نيست و حمل و نقل آن دشوار است چون در روايت وارد است آفتاب همه چيز را پاك مىكند اما ظروف و لباس و بدن را عادتا به آب مىشويند و بايد شست چون از اول اسلام تا كنون كسى آنها را به گذاشتن در آفتاب تطهير نكرد با آن كه آفتاب در عربستان فراوانتر از آب است زمين پاك مىكند كف كفش و پاى را .\r\n","description":"","footnote":"","page_name":" 40 ","page_number":40},
  {"content":"\r\nاگر ظرف نجس شود بايد آن را شست و اگر به دهان سگ نجس شود يك بار با خاك بشويند چنان كه با اشنان و چوبه مىشويند و دو بار به آب خالص و اگر به دهان خوك نجس شود هفت بار و از شراب مسكر و موش مرده سه بار و هفت بار بهتر است و از ديگر نجاسات يك بار كافى است .\r\nاستعمال ظروف طلا و نقره در خوردن و غير آن حرام است و ظروفى كه مقدارى از آن طلا و نقره خالص و مقدارى از آن غير طلا و نقره باشد مكروه است .\r\nظروف مشركين تا يقين به نجاست آن نداشته باشند پاك است\r\n","description":"","footnote":"","page_name":" 41 ","page_number":41},
  {"content":"\r\n\r\nكتاب الصلاة در آن چند باب است\r\n\r\nباب اول در مقدمات و در آن چند فصل است .\r\n\r\nفصل اول اعداد نماز نمازهاى واجب در هر روز و شب پنج است : ظهر چهار ركعت و در سفر دو ركعت . عصر همچنين . مغرب سه ركعت در حضر و سفر .\r\nعشا مانند ظهر در سفر دو ركعت و در حضر چهار ركعت . صبح دو ركعت در حضر و سفر . نمازهاى نافله مرتب سى و چهار ركعت است در حضر : پيش از نماز ظهر هشت ركعت و بعد از نماز ظهر هشت ركعت نافله عصر . چهار ركعت پس از مغرب . دو ركعت نشسته بعد از\r\n","description":"","footnote":"","page_name":" 42 ","page_number":42},
  {"content":"\r\nعشا كه يك ركعت محسوب است . هشت ركعت نماز شب و دو ركعت به نام نماز شفع و يك ركعت به نام وتر و دو ركعت نافله صبح .\r\nدر سفر شانزده ركعت ظهر و عصر و دو ركعت نشسته بعد از عشا ساقط است . ديگر از نمازهاى واجب نماز جمعه است و عيد فطر و عيد قربان و نماز كسوف و آيات و نماز طواف و نماز نذر و عهد . و هر نماز ديگر غير اينها مستحب است .\r\n\r\nفصل دوم - اوقات نماز چون ظهر شود يعنى آفتاب به نصف النهار رسد وقت نماز ظهر داخل مىشود و به قدر آن كه چهار ركعت نماز بگذارند خاص ظهر است آنگاه وقت ميان ظهر و عصر مشترك است تا آن كه چهار ركعت به غروب مانده باشد خاص نماز عصر است و هر گاه آفتاب غروب كند وقت نماز مغرب داخل مىشود و تا مقدار خواندن سه ركعت خاص نماز مغرب است و حد غروب آفتاب آن است كه سرخى\r\n","description":"","footnote":"","page_name":" 43 ","page_number":43},
  {"content":"\r\nدر جانب مشرق آسمان نه بينى . پس از آن كه مقدار سه ركعت از غروب بگذرد وقت ميان مغرب و عشا مشترك است تا چهار ركعت به نصف شب مانده آنگاه چهار ركعت تا نيمه شب مختص نماز عشا است و هر گاه فجر طلوع كند وقت نماز صبح است تا بر آمدن آفتاب .\r\nاما نمازهاى نافله : وقت نافله ظهر از آنگاه است كه خورشيد به نصف النهار رسد تا وقتى سايه هر چيز به اندازه خود او شود و چون سايه به اين حد رسيد و نافله نخوانده بود شروع به نماز واجب كند مگر يك ركعت از نافله خوانده باشد . وقت نافله عصر پس از نماز ظهر است تا سايه دو برابر شاخص شود و اگر سايه به اين\r\n","description":"","footnote":"","page_name":" 44 ","page_number":44},
  {"content":"\r\nاندازه رسيد و نافله را شروع نكرده بود به نماز عصر پردازد و وقت نماز مغرب از غروب آفتاب است تا آن كه سرخى از جانب مغرب آسمان بر طرف شود و اگر سرخى بر طرف شد و نافله مغرب را شروع نكرده بود به عشا پردازد وقت نافله عشا كه و تيره گويند بعد از عشا است تا آخر وقت . وقت نماز شب پس از نيمه شب است و هر چه به فجر نزديكتر باشد بهتر باشد و اگر فجر طالع شد و چهار ركعت از نماز شب خوانده بود آن را تمام كند و الا به نماز صبح واجب پردازد و نافله شب را قضا كند و وقت نافله صبح پس از نماز شب است و اگر صبر كند تا فجر طالع شود بهتر است تا وقتى كه سرخى پيش از طلوع آفتاب در جانب مشرق پديد نيامده و چون سرخى پديد آيد اول نماز واجب را بخواند و پس از آن نافله را قضا كند و همچنين\r\n","description":"","footnote":"","page_name":" 45 ","page_number":45},
  {"content":"\r\nهر يك از نوافل را كه در وقت خود نخواند مىتواند پس از نماز واجب قضا كند مثلا ظهر يا عصر را پس از وقت نافله خوانده و نافله را ترك كرده بود پس از ظهر و عصر نافله بخواند .\r\n\r\nچند مسأله در اوقات نماز .\r\n1 - هر گاه وقت نمازى تنگ باشد بايد به آن پرداخت و نماز ديگر واجب يا مستحب جايز نيست و نمازهاى نافله مرتب را چنان كه گفتيم در وقت نماز واجب نبايد به جاى آورد مگر پس از آن قضا كند .\r\n2 - نماز مستحب وقت برآمدن آفتاب و غروب آن و هنگام زوال در غير روز جمعه مكروه است همچنين پس از نماز عصر تا غروب مگر آن كه سبب نماز در اين اوقات موجود شود مانند آن كه پس از نماز عصر يا هنگام زوال بخواهد احرام بندد از ميقات و بعضى گويند مطلقا هر نماز مستحب كه سببى دارد اگر چه سببش در اين اوقات نباشد مكروه نيست مثل نماز اول ماه و نماز قضاى نوافل\r\n","description":"","footnote":"","page_name":" 46 ","page_number":46},
  {"content":"\r\nظهر و عصر .\r\n3 - پيش انداختن نماز در اول وقت بهتر است مگر به علتى راجح و تاخير نماز از وقت يعنى قضا كردن آن وهم پيش از وقت خواندن جائز نيست .\r\n\r\nفصل سيم - قبله قبله خانه كعبه است هر كس بتواند روى بدان كند واجب است و هر كه دور باشد و نتواند روى بسوى عين كعبه كند روى به طرفى نماز گذارد كه آن را به جهت گويند . و جهت مقدارى مسافت است پيش روى نماز گذار كه اگر كسى از آن منحرف شود يقين كند روى به كعبه نيست و اگر روى بهر نقطه از آن حد بايستد احتمال دهد روى به كعبه است چنان كه اگر جهت نيم ذرع باشد روى بهر نقطه از آن بايستد احتمال كعبه دهد و اگر از نيم ذرع بيرون افتد يقين دارد از كعبه منحرف است وقتى گويند جهت قبله يك وجب است معنى آن است كه هر نقطه از اين يك وجب احتمال دارد قبله باشد اما خارج از آن حد يقينا\r\n","description":"","footnote":"","page_name":" 47 ","page_number":47},
  {"content":"\r\nقبله نيست . اين مقدم است بر آن كه جهت يك ذراع باشد و هر چه جهت تنگتر باشد اولى است . اگر كسى بتواند جهتى به اندازه يك وجب تحصيل كند نبايد به جهتى كه نيم ذرع است اكتفا كند و در مسجد مدينه كه محراب پيغمبر صلى الله عليه و آله به تواتر معلوم است منحرف ايستادن جائز نيست هر چند به قدر چهار انگشت و كمتر باشد . كسى كه در خانه كعبه نماز گذارد روى بهر يك از ديوارها بايستد صحيح است و اگر بر پشت بام آن نماز كند بايد اندازه از خانه پيش روى او باشد چنان كه اگر بر لب بام بايستد و روى به بيرون كند استقبال به عمل نيامده است . مردم روى زمين هر يك به جانبى از كعبه روى مىكنند و غير آن نمىتوانند : اهل عراق روى به آن ركن مىايستند كه در شمال شرقى كعبه است و آن را ركن عراقى گويند و همچنين ركن شامى و يمنى و مغربى .\r\n","description":"","footnote":"","page_name":" 48 ","page_number":48},
  {"content":"\r\nعلامت قبله در عراق وقت نماز صبح آنست كه سفيده فجر را بر دوش چپ قرار دهند و اگر نماز مغرب مىخوانند شفق را بر دوش راست و براى نماز ظهر خورشيد را هنگام زوال بر ابروى چپ قرار دهد از طرف بينى كه از جنوب به طرف راست منحرف شود .\r\n\r\nو اين سه علامت براى سه نماز كافى است . اما جهت قبله كه از اين علامات تحصيل مىشود بالنسبة وسعت دارد و اگر نماز هنگام تاريكى شب باشد و جدى پديدار بود آن را بر پشت شانه راست قرار دهد جهت تنگتر و به واقع نزديكتر خواهد بود و هر چه بتوان بايد جهت تنگتر را بدست آورد و به قبله واقعى نزديكتر شد و در ساير شهرها غير عراق بايد بطرق و وسائل ممكن بكوشد تا كعبه را تعيين كند و علما جهات غالب بلاد را از علائم نجومى استخراج كرده‌اند و اگر علامتى براى قبله نيابد بهر چهار طرف نماز گذارد و اگر ممكن نشود به يك طرف و يا هر چه ممكن باشد .\r\nاگر كسى عمدا استقبال نكند نمازش باطل است و اگر به سهو باشد و پس از نماز معلوم شود از قبله بين دست راست و چپ منحرف شده است نمازش صحيح است و اگر درست روى به راست و چپ ايستاده بود\r\n","description":"","footnote":"","page_name":" 49 ","page_number":49},
  {"content":"\r\nو در وقت متنبه شد اعاده كند و در خارج وقت قضا ندارد همچنين اگر پشت به قبله بوده است و بعضى گويند در اين صورت بعد از وقت هم قضا كند . در حال اختيار نماز واجب را سواره نمىتوان به جا آورد اما نماز مستحب جائز است .\r\n\r\nفصل چهارم . در لباس پوشيدن عورت بر مردان واجب است در نماز و بر زنان همه بدن . و اگر نامحرم حاضر نباشد جائز است زن روى و دو دست تا مچ و دو پاى تا قوزك باز گذارد و فرق ميان كف پا و پشت پا نيست و شرط است جامه از پنبه يا كتان يا از گياهان زمين يا پشم و موى و كرك و پوست حيوان حلال گوشت باشد و پوست بايد تذكيه شده\r\n","description":"","footnote":"","page_name":" 50 ","page_number":50},
  {"content":"\r\nباشد و خز خالص در حكم حلال گوشت است و نماز در پوست ميته جائز نيست و همچنين با اجزاى حيوان حرام گوشت . حرير كه جامه از ابريشم خالص باشد براى مردان جائز نيست در حال اختيار و براى زنان يا مردان در حال جنگ جائز است و از جامه حرير فرش يا زين مركوب مىتوان ساخت . و در جامه غصبى نماز صحيح نيست و هر چه پشت پاى را به پوشد اما ساق پا را نپوشد مانند جوراب بىساقه اختلاف است علامه در اين كتاب و بعضى حرام مىدانند و بعضى مكروه و در پوست سنجاب نيز خلاف است .\r\nنماز در جامه سياه مكروه است مگر عمامه و پاپوش و مكروه است لنگ روى پيراهن ببندد و آهن كه همراه دارد پديدار باشد و هم مكروه است چيزى بر دهان بستن و پوشيدن قباى كمر بسته و جامه بر خود پيچيدن بدين طريق كه يك سر آن را از زير يك بغل بيرون آورد و بر دوش ديگر اندازد ، و جامه بايد پاك\r\n","description":"","footnote":"","page_name":" 51 ","page_number":51},
  {"content":"\r\nباشد چنان كه در احكام نجاسات گذشت و غصبى نباشد . كنيز و دختر نابالغ اگر نامحرم حاضر نباشد مىتوانند با سر باز نماز گذارند و مستحب است مرد همه تن را به پوشد و رداء افضل است و زن در سه جامه پيراهن و روى پوش و مقنعه نماز گذارد .\r\nكسى كه جامه ندارد اگر كسى حاضر نباشد كه او را بيند ايستاده و برهنه نماز گذارد به ايماء و اگر كسى باشد نشسته بخواند به ايماء\r\n\r\nفصل پنجم . در مكان هر جا كه ملك خود انسان باشد يا مالك اذن دهد نماز در آن جائز است و در مكان غصبى با علم به غصبى بودن نماز باطل است و جاى پيشانى بايد پاك باشد و نماز واجب را مستحب است در مسجد و نافله را در خانه و مكروه است نماز در حمام و ميان قبور و زمين\r\n","description":"","footnote":"","page_name":" 52 ","page_number":52},
  {"content":"\r\nشنزار و شوره زار و خوابگاه شتر و جائى كه لانه مورچه بسيار است و كف دره و ميان جاده و نماز واجب را در جوف كعبه خواندن نيز مكروه است .\r\nاز چند وادى در عربستان نهى شده است به نام ضجنان و شقره و بيدا و ذات الصلاصل . مكروه است نماز در خانه مجوس و در آتشكده آنان و روى بدر گشاده يا روى به انسانى كه مقابل نماز گذار باشد يا رو به آتش افروخته و به ديوارى نمناك كه از چاه فاضلاب رطوبت بدان سرايت كرده يا در جائى كه زنى در برابر يا پيشتر از او به نماز ايستاده باشد و بعضى آن را باطل مىدانند .\r\nسجده جائز نيست مگر بر زمين يا چيزى كه از زمين روييده و پاك باشد و شرط است از خوراك و پوشاك انسانى و مغصوب و نجس نباشد و پاك بودن محل ديگر اعضاى سجده غير پيشانى لازم نيست .\r\n","description":"","footnote":"","page_name":" 53 ","page_number":53},
  {"content":"\r\nاگر زمين يا روىيدنى آن نباشد سجده بر برف و قير و چيزهاى ديگر جائز است و اگر زمين بسيار گرم باشد مىتوان بر جامه سجده كرد و اگر از اينها هيچ نباشد سجده بر دست هم مىتوان كرد .\r\n\r\nفصل ششم - اذان و اقامه اذان و اقامه مستحب است در نمازهاى پنجگانه يوميه ادا يا قضا فرادى نماز كند يا به جماعت مرد يا زن اما زن آواز بلند نكند و در نماز مغرب و عشا و صبح تاكيد بيشتر است خصوصا در مغرب و صبح . و صورت اذان چنين است\r\n","description":"","footnote":"","page_name":" 54 ","page_number":54},
  {"content":"\r\nالله اكبر چهار بار اشهد ان لا إله الا الله دو بار و همچنين اشهد ان محمدا رسول الله . حى على الصلاة . حى على الفلاح حى على خير العمل . الله اكبر . لا إله الا الله هر يك دو بار .\r\nو اقامه همچنين است الا آن كه الله اكبر در اول دو بار لا إله الا الله در آخر يك بار بگويد و پس از حى على خير العمل دو بار بگويد قد قامت الصلاة پس همه جمل آن سى و پنج است .\r\nپيش از وقت نماز اذان گفتن جائز نيست مگر در نماز صبح و پس\r\n","description":"","footnote":"","page_name":" 55 ","page_number":55},
  {"content":"\r\nاز آن كه وقت داخل شد اعاده بايد كرد به استحباب و در اذان و اقامه و از كار آن ترتيب شرط است اول اذان است پس از آن اقامه و اذكار آن را هم به همان ترتيب كه گفتيم بايد گفت . مستحب است مؤذن عادل باشد و بلند آواز و وقت شناس و با طهارت اذان بگويد و بر جاى بلند روى به قبله بايستد و آواز بلند كند و اذان را با تانى و فاصله بگويد ، و اقامه را پشت سر هم و ميان اذان و اقامه اندكى فاصله كند بنشيند يا سجده كند يا گامى بر دارد و مكروه است در حال راه رفتن يا سواره اذان گويد مگر آن كه نتواند و نيز مكروه است حرف آخر جمله را حركت دهد و به جمله بعد از آن متصل كند و در ميان آنها سخن بگويد و مكروه است مكرر كردن شهادتين يا حى على الصلاة بيش از دو بار و همچنين ساير فصول اذان مگر براى اعلام و تنبيه . و جائز نيست گفتن الصلاة خير من النوم . اما ذكر و دعا و قرآن و صلوات در هر حال خوب است حتى در ميان فصول اذان بلكه در نماز هم اما نه به نيت آن كه\r\n","description":"","footnote":"","page_name":" 56 ","page_number":56},
  {"content":"\r\nجزء نماز يا اذان قرار دهد .\r\n\r\nباب دويم - در افعال نماز افعال نماز بر دو گونه است واجب و مستحب و در آن چند فصل است\r\n\r\nفصل اول در واجبات واجبات نماز كه مقارنات گويند هشت است :\r\n\r\nاول نيت مقارن تكبيرة الاحرام ، واجب است نماز گذار قصد قربت داشته باشد و عمل را تعيين كند كه چه نمازى است و واجب است يا مستحب ؟ و اداست يا قضا و بعضى گويند اگر نمازى بخواند و نداند واجب است يا مستحب يا بر خلاف پندارد يا نداند ادا است يا قضا و نادانسته تا آخر نماز بر اين قصد باقى باشد يا نيت خلاف كند باز نماز صحيح است چون عمل را معين كرده است و أدا يا قضا صفت يك عمل است و آن كه علامه فرموده صفت دو عمل است چنان كه قضاى\r\n","description":"","footnote":"","page_name":" 57 ","page_number":57},
  {"content":"\r\nعصر روز گذشته است يا اداى عصر امروز يا دو ركعت نافله صبح است مستحب يا دور ركعت نماز صبح است واجب .\r\n\r\nدوم از واجبات نماز تكبيرة الاحرام است و آن ركن نماز است مانند نيت و صورت آن الله اكبر است و ترجمه آن در حال قدرت كافى نيست و كسى كه ياد نگرفته است بايد بياموزد و كسى كه زبانش گنگ است اشاره كند و آن را كه تصور كرده است مردم به زبان مىآورند در قلب بگذارند و شرط است با قدرت ايستاده باشد و مستحب است مقارن آن دستها را تا محاذى نرمه گوش بالا برد .\r\n\r\nسيم از واجبات قيام يعنى ايستاده بودن است با قدرت و آن ركن است و اگر عاجز باشد بنشيند و اگر نشستن نتواند به پهلو بخوابد و اگر از آن هم عاجز باشد به پشت بخوابد و در\r\n","description":"","footnote":"","page_name":" 58 ","page_number":58},
  {"content":"\r\nحال خوابيدن ركوع و سجود به ايما كند يعنى به اشاره سر و چشم ، گويند قيام در دو حال ركن است يكى در حال تكبيرة الاحرام و يكى پيش از ركوع يعنى ركوع از حال قيام باشد .\r\n\r\nچهارم از واجبات نماز قرائت قرآن است در دو ركعت اول و بايد سوره حمد را با يك سوره ديگر بخواند و بعضى به حمد تنها اكتفا كرده سوره را واجب نمىدانند و ترجمه قرآن كافى نيست و واجب است كسى كه نمىداند بياموزد و ياد گيرد با قدرت و اگر نتواند هر چه مىتواند و اگر هيچ نمىتواند الله اكبر و لا الله الا الله و ذكر خداى كند و آن كه زبانش گنگ است زبان حركت دهد و در دل نيت قرائت كند . در ركعت سيم و چهارم مختار است حمد بخواند يا چهار تسبيح گويد بدين صورت سبحان الله و الحمد للَّه و لا إله الا الله و الله اكبر و بعضى گويند اين چهار تسبيح را سه بار تكرار كند تا دوازده تسبيح شود و بعضى علما گويند سه تسبيح اول را تكرار كند كه نه بار شود و الله\r\n","description":"","footnote":"","page_name":" 59 ","page_number":59},
  {"content":"\r\nاكبر گويد براى ركوع .\r\nواجب است قرائت دو ركعت اول را در نماز مغرب و عشا و صبح بلند بخواند و در ظهر و عصر آهسته و در ركعات سيم و چهارم نيز آهسته بخواند . در نماز واجب قرائت چهار سوره كه سجده واجب دارد ( الم سجده ، حم فصلت ، و النجم و اقرء ) جائز نيست و اگر قصدش از اول آن باشد كه آيه سجده را قرائت نكند و به سوره ناقص هم اكتفا نكند جائز است و در نماز مستحب با سجده هم جائز است و چون به آن جا رسد سجده كند و دنباله نماز را بگيرد .\r\nجائز نيست سوره بزرگى اختيار كند كه وقت نماز بگذرد و دو سوره بعد از حمد در نماز واجب جائز نيست و بعض علما گويند مكروه است .\r\nمستحب است بسم الله را در همه ركعتها در هر نماز بلند\r\n","description":"","footnote":"","page_name":" 60 ","page_number":60},
  {"content":"\r\nبگويد و در روز جمعه در نماز جمعه و ظهر و عصر سوره جمعه و منافقين بخواند و گفتن آمين بعد از حمد جائز نيست و نماز را باطل مىكند بلكه در هيچ جاى نماز جائز نيست چون از كلام آدميان است مانند سقيا و رعيا و حقّا و صدقا اما اللهم استجب جائز است چون دعا است .\r\n\r\nپنجم از واجبات نماز ركوع است در هر ركعت يك بار واجب است مگر در نماز آيات كه پنج بار واجب است و آن ركن نماز است و واجب است آن اندازه خم شود كه دستش به زانو برسد و اگر عاجز باشد هر قدر بتواند خم شود يا به اشاره سر و چشم ركوع كند .\r\nو در ركوع به اندازه گفتن يك تسبيح درنگ كند و آرام گيرد و بدين صورت سبحان ربي العظيم و بحمده تسبيح بگويد آنگاه راست بايستد و اگر به جاى اين ذكر سه بار سبحان الله بگويد نيز كافى است و چون مسلمانان هميشه در عمل مقيد به تسبيح بودند و در ذكر ديگر شك است بايد به غير تسبيح اكتفا نكرد .\r\n","description":"","footnote":"","page_name":" 61 ","page_number":61},
  {"content":"\r\nو مستحب است براى رفتن به ركوع الله اكبر بگويد و دست بالا بر دو هنگام ركوع دستها بر زانو گذارد با انگشتان باز كرده و زانو ها را تا حدى كه ممكن است به طرف پشت ببرد و هيچ خم نگاه ندارد و پشت را راست نگاه دارد و گردن كشد و دعا بخواند و تسبيح را بيشتر از اندازه واجب بگويد و چون سر از ركوع بر دارد سمع الله لمن حمده و الحمد للَّه رب العالمين بگويد و مكروه است هنگام ركوع دستهايش زير جامه ها باشد .\r\nو بعضى گويند هر ذكرى غير تسبيح در ركوع مىتوان گفت و روايتى در اين معنى واردست و همين روايت دلالت دارد بر آن كه مردم تسبيح مىگفتند و بدان ملتزم بودند .\r\n\r\nششم از واجبات نماز سجده است در هر نماز دو سجده و اين دو با هم ركن نماز است و در هر سجده بايد هفت اندام بر زمين قرار\r\n","description":"","footnote":"","page_name":" 62 ","page_number":62},
  {"content":"\r\nگيرد پيشانى نبايد از جاى پا و زانو بلندتر باشد مگر به اندازه يك خشت يعنى چهار انگشت بسته چون در بناهاى باقى مانده از آن عهد آجر به اين قطر است و اگر از سجده عاجز باشد به ايما و اشاره سجده كند يا اگر بتواند چيزى بلند در پيش خود گذارد و بر آن پيشانى نهد و بايد به اندازه يك بار تسبيح درنگ كند و آرام گيرد و تسبيح سجده سبحان ربي الاعلى و بحمده يا سه بار سبحان الله است و ذكر غير تسبيح از نماز گزاران معهود نبود و بزرگان اصحاب ائمه از غير تسبيح خبر نداشتند . پس از آن سر از سجده بر دارد و بنشيند و آرام گيرد آنگاه به سجده دويم رود و واجب است در سجده پيشانى را بر خاك و سنگ نهد يا چيزى كه از خاك روييده است چنان كه در مكان نماز گفتيم .\r\nمستحب است براى رفتن بهر سجده تكبير گويد و هم براى\r\n","description":"","footnote":"","page_name":" 63 ","page_number":63},
  {"content":"\r\nبرخاستن از آن و مستحب است ابتداء دست بر زمين گذارد و بينى بر خاك نهد و دعاى سجده بخواند و تسبيح بيش از قدر واجب بگويد و پس از سجده دوم بنشيند و آرام گيرد پس از آن برخيزد و ميان دو سجده دعا كند و چون بر مىخيزد به قيام اول زانو را از زمين بردارد پس از آن دست را و مكروه است نشستن به اقعاء بدين طريق كه سينه پا را كه نزديك انگشتان است بر زمين گذارد و بر آن تكيه كند و سنگينى بدن بر آن باشد يا پاشنه پا را بلند نگه دارد و بر پاشنه بنشيند و دو دست را بر زمين گذارد كه از پيش رو نيفتد به هيئتى كه سگ مىنشيند چون به اين طريق آرام نيست و تشهد و دعا را با حضور قلب نمىخواند .\r\n\r\nهفتم از واجبات تشهد است . در نماز دو ركعتى يك بار واجب است در ركعت دويم اما در سه ركعتى و چهار ركعتى دو بار ، يك بار در ركعت دوم و يك بار ركعت آخر بهر حال در حال\r\n","description":"","footnote":"","page_name":" 64 ","page_number":64},
  {"content":"\r\nنشستن پس از سجده دويم بايد به جا آورد و واجب است كه شهادتين بگويد و صلوات بر محمد و آل او فرستد و احتياط آن است كه به اين عبارت باشد اشهد ان لا الله الا الله وحده لا شريك له و اشهد ان محمدا عبده و رسوله اللهم صل على محمد و آل محمد و مستحب است بر ورك بنشيند نه بر پاشنه پا و پس از ذكر واجب دعاهايى كه وارد است بخواند .\r\n\r\nهشتم از واجبات نماز سلام است و در واجب بودن آن خلاف است علامه رحمه الله در غالب كتب خود آن را واجب نشمرده است پس اگر بعد از تشهد برخيزد و نماز را پايان دهد و هيچ سلام ندهد نمازش صحيح است و مشهور نماز را به ترك سلام باطل مىدانند . صورت سلام اين است السلام علينا و على عباد الله الصالحين و السلام عليكم و رحمة الله و بركاته و اكتفا به اولى نكند اما اكتفا به دوم مىتوان كرد و مستحب است در نماز\r\n","description":"","footnote":"","page_name":" 65 ","page_number":65},
  {"content":"\r\nفرادى اشاره به قبله كنند و اندكى چشم را به جانب راست بگردانند و امام جماعت روى به جانب راست بگرداند و ماموم بهر دو جانب و اگر در جانب چپ كسى نباشد فقط روى به جانب راست بگرداند كافى است و عوام مردم به هنگام گفتن الله اكبر بعد از سلام اگر چه فرادى باشند روى به دو جانب مىگردانند . آن چه از شرع رسيده همان است كه گفتيم .\r\n\r\nفصل دويم - مستحبات نماز مستحبات نماز پنج است\r\n\r\nاول در آغاز شروع به نماز هفت تكبير بگويد و يكى را تكبيره الاحرام قرار دهد و اگر هيچ معين نكند كدام يك تكبير واجب باشد نيز كافى است و ميان تكبيرات سه دعا وارد است .\r\n\r\nدويم قنوت يعنى دعاى پيش از ركوع و بعد از قرائت در\r\n","description":"","footnote":"","page_name":" 66 ","page_number":66},
  {"content":"\r\nركعت دويم هر نماز و اگر فراموش كند پس از ركوع به جا آورد .\r\n\r\nسيم در حال ايستاده چشم به سجده گاه اندازد و در قنوت كف دست را بيند و در ركوع به ميان دو پا نگرد و در سجده بسر بينى نظر اندازد و در حال نشسته به دامن جامه و به اين سوى و آن سوى نگاه نكند كه حواس پريشان نشود .\r\n\r\nچهارم در حال ايستاده دستها را بر رانها گذارد محاذى زانو و در قنوت پيش روى نگاهدارد و در ركوع بر زانو نهد و در سجده محاذى گوش و در حال نشسته روى ران .\r\n\r\nپنجم تعقيب و اقل آن تسبيح حضرت زهرا سلام الله عليها و اكثر آن حدى ندارد و مستحب است از دعاهاى وارد شده از ائمه معصومين ( ع ) بخواند و اگر خود دعايى از خود بسازد يا دعاى\r\n","description":"","footnote":"","page_name":" 67 ","page_number":67},
  {"content":"\r\nمنقول از غير امام معصوم را بخواند حرام نيست\r\n\r\nفصل سيم - در مبطلات نماز 1 - باطل مىكند نماز را هر چه نقض طهارت كند يعنى وضو يا غسل را بشكند اگر چه به سهو باشد .\r\n2 - روى گرداندن به جانب پشت سر عمدا به حدى كه اشياء پشت خود را به بيند اما برگشتن از قبله به تمام بدن در احكام قبله گذشت .\r\n3 - سخن گفتن به غير ذكر و دعا و قرآن خواه گفتار با معنى باشد يا بىمعنى . كلامى كه نماز را باطل مىكند آن است كه غير انسان نمىتواند از حروف تركيب كند و طفل چون به آن حد رسد بگويند به زبان آمد يعنى دو حرف غير مصوت را با هم بتواند تركيب كند يا يك حرف با معنى را به قصد تفهيم آن معنى بتواند بگويد اما يك حرف بى معنى كلام نيست چون حيوان هم مىتواند .\r\n4 - خنده با صدا كه قهقهه گويند .\r\n","description":"","footnote":"","page_name":" 68 ","page_number":68},
  {"content":"\r\n5 - كارى كه انسان را از صورت نماز گذار خارج كند مانند جستن يا كارى بسيار و پى در پى كه يك بار آن نماز را باطل نمىكند مانند آن كه سر را بسيار بجنباند .\r\n6 - گريه كردن براى دنيا 7 - دست روى دست گذاشتن به نيت تواضع براى خدا و مكروه است در نماز روى به جانب راست و چپ كردن و دهن دره و خميازه و انگشت شكستن و با دست و ريش بازى كردن و بر سر پا نشستن و آب بينى و دهان گرفتن و بر جاى سجده دميدن و آه كشيدن و در حالت محصورى به بول و غير آن نماز خواندن شكستن نماز به غير ضرورت حرام است و در موى سر تافتن و كاكل بستن مردان خلاف است اما جائز است چون كسى عطسه كند به او يرحمك الله بگويند به نيت دعا و رد سلام نيز جائز است بلكه واجب است و دعاى مباح در همه جاى نماز مىتوان كرد اما\r\n","description":"","footnote":"","page_name":" 69 ","page_number":69},
  {"content":"\r\nخواستن حاجت حرام از خدا جائز نيست .\r\n\r\nباب سيم - در نمازهاى واجب غير نماز يوميه در آن چند فصل است\r\n\r\nفصل اول نماز جمعه نماز جمعه دو ركعت است به جاى ظهر خوانده مىشود از اول زوال تا هنگامى كه سايه هر چيز به اندازه خود او شود و تقريبا به اندازه نيمه فاصله ميان ظهر و غروب است اگر از ظهر تا غروب پنج ساعت باشد نزديك دو ساعت و نيم بعد از ظهر سايه شاخص به اندازه شاخص مىشود و اگر شش ساعت باشد نزديك سه ساعت .\r\nشرط نماز جمعه در مذهب شيعه وجود سلطان عادل است يعنى امام معصوم و در اهل سنت خلاف است بعضى وجود امام را شرط مىدانند و بعضى شرط نمىدانند و اگر امام خود كسى را براى نماز جمعه نصب كند يا براى چند منصب كه يكى نماز جمعه باشد باز شرط نماز حاصل شده است .\r\n","description":"","footnote":"","page_name":" 70 ","page_number":70},
  {"content":"\r\nو اگر اين شرط حاصل نباشد مردم مختارند نماز جمعه گذارند يا ظهر و بعضى علما مبالغه كرده نماز جمعه را حرام دانند و بعضى شرط كردند امام جمعه مجتهد باشد يا بامر او و صحيح همان است كه ما گفتيم . شرط ديگر نماز جمعه آن است كه غير از امام اقلا چهار نفر ماموم حاضر باشند در ابتداء نماز و شرط سيم دو خطبه است پيش از نماز مشتمل بر حمد خداى تعالى و صلوات بر پيغمبر و آل او صلوات الله عليهم و وعظ گفتن و يك سوره كوچك از قرآن . شرط چهارم جماعت است و نماز جمعه فرادى صحيح نيست . شرط پنجم آن كه فاصله ميان يك جماعت و جماعت ديگر كم از سه ميل نباشد يعنى يك فرسخ و چون جماعت در عصر امام بر پا شود واجب است بر هر مرد مسلمان كه بيمار و كور و لنگ و پير فرتوت سال خورده و مسافر نباشد به نماز حاضر شود مگر مسافت ميان او و جماعت بيش از دو فرسخ باشد . اگر نماز جمعه\r\n","description":"","footnote":"","page_name":" 71 ","page_number":71},
  {"content":"\r\nاز كسى فوت شود نماز ظهر قضا كند و واجب است دو خطبه را پس از وقت ظهر و پيش از نماز بخوانند و خطيب اگر بتواند واجب است ايستاده باشد و مستحب است با طهارت باشد و بليغ و مواظب اوقات نماز و هنگام خطبه ردا بر دوش اندازد و به چيزى مانند عصا تكيه زند و حاضران به سخن او گوش فرا دارند .\r\n\r\nچند مسأله در احكام روز جمعه 1 - اذان دويم در روز جمعه بدعت است يعنى براى نماز جمعه دو بار اذان گفتن .\r\n2 - پس از اذان نماز جمعه خريد و فروش حرام است اما صحيح است به احرام بودن .\r\n3 - در زمان غيبت امام عليه السلام مستحب است نماز جمعه خواندن گر چه بعضى حرام و بعضى واجب معين مىدانند .\r\n4 - مستحب است روز جمعه بيست ركعت نماز نافله خواند\r\n","description":"","footnote":"","page_name":" 72 ","page_number":72},
  {"content":"\r\nپيش از ظهر و مستحب است سر تراشيدن و ناخن گرفتن و شارب چيدن و با آرام و وقار سوى جماعت رفتن و تن را پاك كردن و غسل جمعه و بوى خوش زدن و دعاهاى وارد در روز جمعه و مستحب است قرائت نماز جمعه را بلند بخواند .\r\n\r\nفصل دوم نماز عيدين نماز عيد فطر و عيد قربان با شروط نماز جمعه واجب است و با نبودن شرط مستحب است و اهل سنت آن را سنت مىدانند مطلقا و شرط آن جماعت است و در غيبت امام عليه السلام فرادى نيز جائز است . وقت نماز عيد از طلوع آفتاب است تا زوال و اگر فوت شود قضا ندارد و آن دو ركعت است در ركعت اول حمد و سوره اعلى بخواند يا هر سوره ديگر كه خواهد آنگاه پنج تكبير\r\n","description":"","footnote":"","page_name":" 73 ","page_number":73},
  {"content":"\r\nبگويد و پس از هر تكبير قنوتى بخواند و تكبير ششم بگويد و به ركوع رود و دو سجده كند آنگاه به ركعت دويم برخيزد و حمد با سوره و الشمس بخواند يا هر سوره كه خواهد و چهار تكبير گويد پس از هر تكبير قنوتى و تكبير پنجم و به ركوع رود و دو سجده كند و مستحب است براى نماز عيد به صحرا رفتن و پاى برهنه بودن با آرام و وقار و پيش از بيرون رفتن در عيد فطر چيزى بخورد و در عيد قربان ناشتا بيرون رود تا چون باز گردد از قربانى ناشتايى بشكند . مستحب است تكبير گفتن به عبارت منقول پس از چهار نماز در عيد فطر : مغرب ، عشا ، صبح و نماز عيد و پس از ده نماز در عيد قربان : ظهر روز عيد ، عصر ، مغرب ، عشا تا صبح روز يازدهم و اگر در منى باشد پس از پانزده نماز از ظهر روز عيد تا صبح دوازدهم .\r\n","description":"","footnote":"","page_name":" 74 ","page_number":74},
  {"content":"\r\n\r\nچند مسأله در احكام عيدين 1 - مكروه است نافله خواندن پيش از نماز عيد و پس از آن مگر وقتى كه نماز عيد در بيرون شهر مدينه باشد مستحب است پيش از بيرون رفتن در مسجد پيغمبر صلى الله عليه و آله نماز گذارد آنگاه بيرون رود .\r\n2 - بعضى از علماء پنج تكبير را در ركعت اول و چهار تكبير در ركعت دويم را با قنوتها كه در ميان تكبيرات خوانده مىشود واجب شمرده‌اند .\r\n3 - دو خطبه نماز عيد بعد از نماز است بر خلاف نماز جمعه 4 - سفر كردن بعد از طلوع خورشيد پيش از نماز در روز عيد حرام است و پيش از طلوع مكروه .\r\n\r\nفصل سيم نماز آيات نماز آيات واجب است هنگام گرفتن ماه و آفتاب و زلزله\r\n","description":"","footnote":"","page_name":" 75 ","page_number":75},
  {"content":"\r\nو هر اتفاق هولناك آسمانى يا زمينى مانند شكافتن زمين و ريختن كوه و افتادن سنگ و صاعقه و بادهاى سهمگين و طوفانهاى مخوف و آتشفشان كه عامه را آسيب رساند و سبب ترس آنان گردد و بيم هلاك گروه بسيار باشد و آيت بمعنى نشانه است و مقصود اينجا نشانه قيامت و بر هم خوردن اوضاع جهان است و گرفتن ماه و آفتاب گر چه ترس نياورد اما علامت تغيير و تبديل اوضاع و نمونه ايست از پايان يافتن نيروى خورشيد و ماه و بايد انسان را به ياد قيامت اندازد . طوفان دريا براى مسافران كشتى و سيل رود خانه براى ساكنان دهى كه در مسير آن است و افتادن حريق در جائى خصوصا كه فرار از آن ممكن باشد و امثال آن كه انسان را به ياد خرابى اوضاع جهان نياورد و آيت قيامت نباشد و امر عادى تلقى كند موجب نماز آيات نمىشود .\r\nنماز آيات دو ركعت است هر ركعت پنج ركوع دارد و دو سجده بدين كيفيت كه نيت كند و تكبير گويد و حمد بخواند\r\n","description":"","footnote":"","page_name":" 76 ","page_number":76},
  {"content":"\r\nبا يك سوره تمام يا مقدارى از سوره آنگاه به ركوع رود و بر خيزد و باقى آن سوره كه ناتمام گذارده بود بخواند و اگر سوره تمام خوانده بود حمد از سر گيرد با سوره يا بعض سوره و به ركوع رود و برخيزد و در اين قيام سيم هم اگر بقيهء از سوره قيام پيشين مانده باشد بخواند و اگر نمانده باشد حمد از سر گيرد با سوره يا بعض سوره و همچنين تا پنج بار قيام و قرائت و ركوع و چون ركوع پنجم را به جاى آورد تكبير گويد و دو سجده گذارد و بايستد و ركعت دويم را مانند اول با پنج ركوع به جا آورد آنگاه دو سجده و تشهد و سلام گويد .\r\nو مستحب است در نماز آيات سوره هاى بزرگ بخواند و ركوع را به قدر قيام طول بدهد و نماز به جماعت گذارد و اگر نماز يك بار خواند و باز آيت مخوف باقى بود بار ديگر نماز كند و پس از برخاستن از هر ركوع تكبيرى گويد مگر بعد از ركوع پنجم و دهم كه سمع الله لمن حمده و الحمد للَّه رب العالمين بايد گفت و قنوت پنج بار پيش از هر ركوع كه در مرتبه جفت باشد مستحب است .\r\n","description":"","footnote":"","page_name":" 77 ","page_number":77},
  {"content":"\r\nوقت نماز در ماه و آفتاب گرفتن از آن وقت است كه گرفتگى پديدار گردد و ديده شود تا وقتى كه بگشايد و گرفتگى در آن پيدا نباشد و بعضى گويند كه شروع كند در انجلا و اين قول صحيح نيست و در غير كسوف و خسوف هر گاه فرصت نماز نباشد مانند زلزله واجب است فورا پس از آن به جا آورد و اگر به جا نياورد تا آخر عمر اداست و اگر فرصت نماز باشد مانند باد زرد و سرخ در همان هنگام كه آيه مخوف اتفاق افتد نماز كند .\r\nنماز آيات كه عمدا يا سهوا در وقت خود خوانده نشود قضاى آن واجب است و اگر از گرفتن ماه و آفتاب آگاه نگردد تا وقت آن بگذرد قضا واجب نيست مگر كسوف يا خسوف كلى باشد .\r\nهر گاه هنگام آيات يكى از نمازهاى يوميه هم واجب باشد و وقت گنجايش هر دو دارد بايد هر دو را بخواند و مخير است هر كدام را بخواهد پيشتر اندازد و اگر وقت يكى تنك باشد و از آن ديگرى واسع آن كه وقتش تنك است مقدم دارد و اگر وقت هر\r\n","description":"","footnote":"","page_name":" 78 ","page_number":78},
  {"content":"\r\nدو تنگ باشد نماز هر روزه را بخواند و آن ديگرى قضا ندارد چون خداوند عالم و عادل در وقت تنگ امر به دو نماز نمىفرمايد كه مىداند ممكن نيست در چنان وقت تنك دو نماز كردن و بعضى گويند نماز آيات را پس از آن قضا كند چون قضا بامر جديد است و تكليف تازه متوقف بر آن نيست كه ادا واجب باشد يا نباشد .\r\n\r\nباب چهارم - نمازهاى مستحب نماز مستحب بسيار است و ذكر همه آنها ممكن نيست بايد به كتب دعا رجوع كرد و چند نماز مستحب اينجا ذكر مىشود إن شاء الله .\r\nنماز استسقا آنگاه كه آب اندك شود و باران نبارد مستحب\r\n","description":"","footnote":"","page_name":" 79 ","page_number":79},
  {"content":"\r\nاست و كيفيت آن مانند نماز عيد است مگر آن كه در قنوت براى فراوانى آب و طلب رحمت دعا بايد كرد و مستحب است دعاى وارد بخوانند و مردم سه روز روزه دارند و روز جمعه يا دو شنبه به صحرا بيرون روند و ميان مادران و فرزندان جدا كند و ردا وارونه افكنند و امام روى به قبله صد بار تكبير گويد و صد بار سبحان الله گويد روى به جانب راست و صد بار لا إله الا الله روى به چپ و صد بار الحمد للَّه روى به مردم يعنى پشت به قبله و مردم متابعت او كنند در اذكار . و اگر اجابت تاخير افتاد و باران نيامد نماز اعاده كنند .\r\nديگر نوافل ماه رمضان هزار ركعت است در شبها و به جماعت جايز نيست و آن را تراويح گويند .\r\nو ظاهرا مخير است هزار ركعت را در شبهاى ماه مبارك بهر طور بتواند تقسيم كند .\r\nو افضل است كه متابعت روايات كند . علامه فرمايد در هر\r\n","description":"","footnote":"","page_name":" 80 ","page_number":80},
  {"content":"\r\nشب بيست ركعت بخواند كه تا آخر ماه ششصد ركعت شود آنگاه در هر يك از شبهاى طاق معروف يعنى نوزدهم و بيست و يكم و بيست و سيم صد ركعت بخواند تا همه نهصد ركعت شود و در هر يك از شبهاى دهه آخر ده ركعت بر آن چه مىخواند بيفزايد تا هزار ركعت بدين طريق تمام گردد و در كتاب قواعد گويد در سه شب قدر مجموعا صد ركعت بخواند و در هر جمعه ده ركعت نماز به طريقه نماز امير المؤمنين عليه السلام و فاطمة سلام الله عليها و جعفر بخواند و در جمع آخر ماه بيست ركعت نماز أمير المؤمنين ( ع ) و در شب بعد از آن جمعه بيست ركعت نماز حضرت فاطمه سلام الله عليها و با اين حساب صد و سى ركعت از هزار كم مىآيد و به نحوى كامل كند .\r\nديگر از نمازهاى مستحب نماز شب عيد فطر و روز غدير و شب نيمه شعبان و شب مبعث و روز مبعث و نماز أمير المؤمنين على عليه السلام و فاطمه سلام الله عليها و نماز جعفر طيار است .\r\n\r\nباب پنجم - سهو و شك\r\n","description":"","footnote":"","page_name":" 81 ","page_number":81},
  {"content":"\r\nكسى كه يكى از واجبات نماز را عمدا ترك كند نمازش باطل است اگر چه واجب بودن آن را نداند مگر در جهر و اخفات كه جاهل معذور است . همچنين هر گاه يكى از مبطلات نماز را عمدا به جا آورد نمازش صحيح نيست گر چه نداند .\r\nاما آن كه فراموش كند و ركنى را ترك كند تا محل باقى است آن ركن را بياورد و اگر محل گذشته نماز از سر گيرد و اگر ركوع زياده كند عمدا يا سهوا نماز باطل است . اگر يك ركعت يا دو ركعت از نماز كم كند و سهوا در جائى كه نبايد سلام دهد سلام دهد و به يادش نيايد تا سخن بسيار گويد و پشت به قبله كند نماز از سر گيرد و اگر بعد از سلام كلام اندك گويد و از صورت نماز گذار بيرون نرود يا اندكى از قبله منحرف شود ركعت ناقص را بخواند و پس از خواندن ركعت ناقص سجده سهو به جا آورد .\r\n","description":"","footnote":"","page_name":" 82 ","page_number":82},
  {"content":"\r\nاگر در مكان غصبى يا جامه غصبى يا نجس نماز بخواند يا سجده بر نجس كند دانسته نماز از سر گيرد و ندانسته نماز صحيح است و اگر بىطهارت نماز كند آن را مطلقا از سر گيرد .\r\nاگر غير ركن را ترك كند سهوا سه صورت دارد\r\nاول آن كه نماز صحيح است و تدارك ندارد\r\nچنان كه قرائت را فراموش كند تا ركوع رود يا تسبيح ركوع و سجود و طمأنينه را تا بر خيزد يا فراموش كند از ركوع برخيزد يا در قيام بعد از ركوع طمأنينه به جا آورد يا تسبيح سجده و طمأنينه آن را فراموش كند يا يكى از اعضاى هفت گانه را بر زمين نگذارد يا ميان دو سجده آرام ننشيند يا طمأنينه هنگام تشهد را به جا نياورد به هيچ يك اعتنا نكند و نمازش صحيح است .\r\n\r\nدوم آن كه تدارك و تلافى دارد : كسى كه حمد را فراموش\r\n","description":"","footnote":"","page_name":" 83 ","page_number":83},
  {"content":"\r\nكند و در سوره به خاطرش آيد تدارك بايد كرد يعنى حمد و سوره را پس از آن اعاده كند و اين حكم در هر ركنى كه فراموش شود و هنوز داخل ركن ديگر نشده به يادش آيد جارى است كسى كه در حال ايستادن به ياد آورد سجده را ترك كرده است بنشيند و سجده كند و باز به قيام بر خيزد و دو سجده سهو به جا آورد و همچنين اگر بعد از سلام بخاطر آورد تشهد يا صلوات را ترك كرده است آن را تدارك كند و سجده سهو به جا آورد .\r\n\r\nسومّ - شك . اگر در شماره ركعات نماز دو ركعتى و سه ركعتى شك كند باطل است و در دو ركعت اول نماز جهار ركعتى نيز .\r\nو اگر نداند چند ركعت خوانده نيز باطل است و اگر شك كند در عملى كه از آن نگذشته به جا آورد و اگر گذشته اعتنا نكند و آن را انجام داده انگارد مثلا نشسته است و آماده سجود ، شك كند ركوع را به جا آورده يا نياورده اعتنا نكند و به سجده\r\n","description":"","footnote":"","page_name":" 84 ","page_number":84},
  {"content":"\r\nپردازد و اگر پس از آن معلوم شد كه ركوع نكرده بود نمازش را از سر گيرد و همچنين هر جا بداند ركنى را ترك كرده است .\r\nاگر شك كند در نماز چهار ركعتى در دو ركعت اخير آن و گمان وى به هيچ طرف بيشتر نباشد بنا را بر بيشتر گذارد و ناقص را به نماز احتياط جبران كند مثلا كسى كه ميان دو و سه شك كند بنا بر سه گذارد و كسى كه ميان سه و چهار شك كند چنان انگارد كه چهار ركعت خوانده و پس از سلام يك ركعت احتياط ايستاده يا دو ركعت نشسته به جا آورد و اگر شك كند كه ركعت دوم او است و بايد پس از تشهد برخيزد يا ركعت چهارم است و همان جا كه نشسته سلام دهد بنا بر آن گذارد كه چهار ركعت خوانده است و سلام دهد آنگاه برخيزد و دو ركعت نماز ايستاده كند و اگر شك كند ركعت دوم است يا سيم يا چهارم بنا بر چهار گذارد و پس از سلام دو ركعت ايستاده بخواند و دو ركعت نشسته .\r\n","description":"","footnote":"","page_name":" 85 ","page_number":85},
  {"content":"\r\n\r\nمسائلى چند در سهو و شك اول - كسى كه شك بسيار كند اعتنا به شك او نيست و در نماز جماعت اگر امام يا ماموم شك كند و ديگرى بخاطر داشته باشد رجوع به آن كنند كه بخاطر دارد . و اگر در نماز احتياط شك كنند اعتنا به آن نيست يعنى بنا بر صحت گزارد يا بر اكثر .\r\nدوم - كسى كه در نماز نافله شك كند مختار است بنا بر كمتر گذارد يا بيشتر و افضل آن است كه بنا بر اقل گذارد ، سيم - كسى كه سهوا در نماز سخن گويد غير قرآن و دعا يا بىجا بايستد يا بنشيند يا پيش از تمام شدن نماز بى جا سلام دهد بايد دو سجده سهو به جا آورد همچنين كسى كه در حال تشهد آخر شك كند چهار ركعت خوانده يا پنج ركعت بايد بنا بر چهار گذارد و سجده سهو كند .\r\n","description":"","footnote":"","page_name":" 86 ","page_number":86},
  {"content":"\r\nچهارم - سجده سهو در مذهب اهل البيت عليهم السلام پس از سلام نماز است و در ذكر آن بايد گفت بسم و با لله اللهم صل على محمد و آل محمد يا السلام عليك أيها النبي و رحمة الله و بركاته آنگاه تشهدى گويد مختصر بىمستحبات و سلام دهد .\r\nپنجم - هر مكلف كه نماز به جا آورد در وقت ، و پس از آن بداند نمازش باطل بوده است يا نماز به فراموشى از او فوت شد قضاى نماز بر او واجب است و اگر نعوذ با لله العظيم من غضبه عمدا نمازى را ترك كند اگر چه گناهش بسيار سنگين است و به آسانى قابل رحمت نيست باز مايوس نشود و توبه كند و قضا به جا آورد و از اولياى خدا بخواهد براى او طلب مغفرت كنند شايد خداوند از تقصير او بگذرد .\r\nو اگر در همه وقت بىهوش بود غير عمد چون به هوش آمد وقت نماز گذشته قضاى نماز بر او واجب نيست و همچنين كافرى\r\n","description":"","footnote":"","page_name":" 87 ","page_number":87},
  {"content":"\r\nكه مسلمان شود نماز فوت شده از وى قضا ندارد مگر مرتد كه نماز خويش را قضا كند ، و اگر كسى وسيله طهارت ندارد نه وضو و نه تيمم ، قضا از او ساقط است .\r\nششم - كسى كه نماز قضا بر عهده دارد و وقت نماز ادا تنگ نيست مخير است بهر يك خواهد شروع كند و اگر وقت حاضر تنگ است يعنى وقت نماز ادا . بايد اول نماز ادا را بخواند و قضا را پس از آن .\r\nهفتم - نماز قضا را بايد به همان ترتيب كه قضا شده به جا آورد آن كه پيشتر قضا شده است پيش از آن كه ديرتر قضا شده .\r\nهشتم - اگر كسى يك نماز نخوانده و نمىداند چه نماز است . يك نماز سه ركعتى و يك دو ركعتى و يك چهار ركعتى بخواند\r\n","description":"","footnote":"","page_name":" 88 ","page_number":88},
  {"content":"\r\nنهم - نمازى كه در سفر قضا شده در حضر شكسته بخواند و نمازى كه در حضر قضا شده در سفر تمام بخواند .\r\nدهم - نافله يوميه را چون ترك كند مستحب است قضا كردن و اگر به مرض فوت شود از هر دو ركعت يك مد طعام صدقه بدهد يا از هر روز .\r\n\r\nباب ششم - نماز جماعت واجب است نماز جمعه و عيد فطر و قربان را به جماعت گذارند هر گاه شرائط آن فراهم باشد و در نمازهاى واجب ديگر مستحب است و همچنين در نماز عيد چون شرائط وجوب جمع نباشد در نمازهاى مستحب جماعت مشروع نيست مگر در نماز استسقاء .\r\n","description":"","footnote":"","page_name":" 89 ","page_number":89},
  {"content":"\r\nنماز جماعت به دو نفر يا بيشتر منعقد مىشود . اگر حائلى ميان امام و ماموم باشد كه مانع مشاهده گردد جماعت صحيح نيست مگر زنان كه جائز است پشت پرده جماعت گذارند و ميان امام و ماموم شيشه يا پنجره باشد كه ديده شود يا كوتاه باشد كه در حال ايستادن به بينند و نشسته نه بينند باكى نيست و بهتر اجتناب است . بايد جاى امام بلندتر از مامون نباشد و اگر جاى ماموم بلندتر باشد باك نيست . اندازه بلندى را معين نكرده‌اند و بعضى گويند اگر جاى امام چندان بلند باشد كه به يك گام توان بر آن برآمد باكى نيست و بيش از آن جائز نيست .\r\nدورى مفرط ماموم از امام جائز نيست مگر با فاصله مامومين و غالبا حد دورى را نيز معين نكردند و بعض علماى ما تا سيصد ذراع جائز شمردند و احتياط است كه از اندازه كه بتواند اسبى بخوابد بيشتر نباشد و مستحب است از يك گام بيشتر دور نشوند و بعضى آن را واجب دانستند .\r\nاگر ماموم امام را در حال ركوع يافت و تكبير گفت و به ركوع\r\n","description":"","footnote":"","page_name":" 90 ","page_number":90},
  {"content":"\r\nاو رسيد جماعت صحيح است و اگر نرسيد آن ركعت از او فوت شده است .\r\nماموم چون اقتدا به امام عادل كند قرائت نخواند و اگر به تقيه به غير عادل اقتدا كند حمد و سوره آهسته بخواند . و در افعال از امام پيش نيفتد .\r\nدر نماز جماعت نيت اقتداء بايد كرد و جائز است هر نماز واجب را به نماز ديگر اقتدا كردن اگر صورت آنها مانند هم باشد پس اقتداى نماز يوميه به نماز آيات جائز نيست و بالعكس اما نماز صبح به نماز طواف جائز است . اگر ماموم يك نفر باشد مستحب است در جانب راست امام بايستد و اگر بيشتر باشند پشت او و اگر گروهى برهنه بيكى مانند خود اقتدا كنند يا همه جماعت زن باشند امام آنها مستحب است ميان صف باشد و اگر ماموم زن و مرد هر دو باشد زنان عقب مردان باشند .\r\nامام بايد مكلف و عادل و حلال زاده باشد . امام نشسته براى مامومى كه ايستاده نماز بگذارد جائز نيست و آن كه قرائتش صحيح نيست هم\r\n","description":"","footnote":"","page_name":" 91 ","page_number":91},
  {"content":"\r\nنبايد امام كسى باشد كه قرائتش صحيح است هر چند زبان او از اداى بعضى حروف عاجز باشد براى آفتى و نماز خود او صحيح باشد باز امامت از جائز نيست . امامت زن براى مردان نيز صحيح نيست سيد هاشمى و صاحب مسجد به امامت اولى هستند از غير امام راتب و غير هاشمى آن كه قرآن بيشتر داند بر ديگران مقدم است و پس از وى كسى كه مسائل فقه بيشتر بداند و از آن گذشته كسى كه زودتر هجرت كرده و در صدد آموختن علم دين و احكام شرع بوده است و بعد از او آن كه سنش در اسلام بيشتر است و پس از همه آن كه جمال صورت بهتر دارد . مكروه است مقيم اقتدا به مسافر كند و آن كه وضو و غسل كرده به متيمم و انسان سالم به بيمار جذامى و پيش و همچنين مكروه است امامت كسى كه او را حد زده‌اند و آن كه ختنه نشده باشد و امامى كه مامومين وى را ناخوش دارند و امامت بيابان نشين براى شهرى .\r\n","description":"","footnote":"","page_name":" 92 ","page_number":92},
  {"content":"\r\n\r\nمسائلى چند در جماعت : 1 - اگر براى امام جماعت اتفاقى افتد كه نتواند نماز را تمام كند كسى را به جاى خويش گمارد و خود برود و اگر او نتواند و معين نكند ديگر مامومان كسى را از صف اول به امامت اختيار كنند .\r\n2 - اگر كسى داخل جماعت شود و بترسد تا خويش را به صف برساند امام از ركوع برخيزد و فاصله او بيش از اندازه نباشد هر جا هست اقتدا كند و به ركوع رود و پس از آن به صف ملحق شود .\r\n3 - اگر امام داخل مسجد شود و كسى نافله مىخواند مىتواند آن را بشكند و به جماعت برسد و اگر نماز واجب مىخواند آن را به نافله عدول كند و در دو ركعت سلام دهد و نماز به جماعت كند .\r\n4 - اگر يك يا چند ركعت از اول نماز را در نيابد هر جا رسيد اقتداء كند و چون امام سلام دهد خود برخيزد و ركعتهاى\r\n","description":"","footnote":"","page_name":" 93 ","page_number":93},
  {"content":"\r\nديگر را به جا آورد .\r\n5 - در احكام مساجد . مسجد ساختن مستحب است در جائى كه به حد كفايت مسجد موجود باشد و گر نه واجب كفائى است و مستحب است بىسقف باشد مگر در وقت حاجت و مسجد پيغمبر صلى الله عليه و آله را از صدر اسلام مسقف ساختند و در عصر خود آن حضرت سايبان داشت و مستحب است جاى وضو و طهارت بر در مسجد باشد و داخل آن اگر موجب نجاست باشد جائز نيست و مناره را با ديوار سازند نه در وسط مسجد و چراغ روشن كردن در مسجد مستحب است و آن چه روى به ويرانى دارد هم مستحب است از نو بسازند و آلات مسجد را در مسجد ديگر توان به كار برد و حرام است مسجد را به طلا زينت كردن چنان كه قديم ايوان خانه ها را زرين مىساختند و همچنين صورت حيوانات يا انسان حتى انبيا و اوليا در مسجد كشيدن و نقشهاى ديگر اگر سبب تشويش خاطر نماز گزاران باشد مكروه است .\r\n","description":"","footnote":"","page_name":" 94 ","page_number":94},
  {"content":"\r\nجائز نيست چيزى از مسجد را در خانه يا در شارع و كوچه اندازند حتى مساجد عراق و ساير زمينهاى مفتوح عنوة زيرا كه حق متصرف و مالك اعيانى را نمىتواند به قهر از او باز گرفت خصوصا اگر وقف كرده باشد و حرام است نجاست را داخل مسجد بردن و سنگ ريزه از آن بيرون آوردن و اگر بيرون برند بايد زود برگردانند . مكروه است ديوار مسجد را بسيار بلند كردن و بر ديوار آن كنگره ساختن و در قبله آن مقصورهء بنا كردن كه امام در آن جاى مىگيرد و مامومين او را نمىبينند . و در عصر خلفا براى حفظ از دشمن مىساختند .\r\nو نيز مكروه است مسجد را راه آمد و شد كنند و خريد و فروش و تعريف گم شده و حد جارى ساختن و شعر خواندن و پيشه ورى و خواب و آب دهان انداختن مكروه است همچنين ديوانگان را در مسجد راه دادن و حكم كردن در مرافعات مردم كراهت دارد .\r\nمستحب است چون به مسجد در آيند پاى راست را مقدم دارند\r\n","description":"","footnote":"","page_name":" 95 ","page_number":95},
  {"content":"\r\nو چون بيرون آيند پاى چپ را و در هر دو حال دعا بخوانند . جاروب كردن مسجد و پاكيزه نگاهداشتن كه موجب رغبت مردم به عبادت شود مستحب است .\r\n\r\nباب هفتم - در نماز خوف هنگام ترس از دشمن نماز شكسته بايد خواند در سفر يا حضر جماعت يا فرادى به سه شرط : يكى آن كه شماره لشكر اسلام بسيار باشد به اندازه كه بتوانند دو قسمت شوند و هر قسمت براى دفع دشمن كافى باشند . اما اگر به همهء افراد لشكر نياز باشد در برابر دشمن اين حكم نيست . شرط دويم آن كه لشكر دشمن قوى باشند و بسيار به حدى كه به اندازه وقت نماز نتوان جبهه آنها را بىمدافع گذاشت سيم آن كه دشمن از جانب قبله نباشد چون در اين صورت مىتوان در حال نماز آماده دفاع بود .\r\nكيفيت نماز خوف اين است كه لشكر دو دسته شوند . امام\r\n","description":"","footnote":"","page_name":" 96 ","page_number":96},
  {"content":"\r\nبا يك دسته آنها نماز شروع كند و يك ركعت بخواند آنگاه مامومان خود يك ركعت بخوانند و سلام دهند و به جبهه روند و دسته دوم به نماز آيند امام جماعت هم چنان نشسته باشد تا دسته دويم بيايند و امام ركعت دوم خود را با ركعت اول اين دسته بخواند و در تشهد بنشيند تا آنها ركعت ديگر را به جا آورند و تشهد و سلام با يكديگر دهند و اگر نماز مغرب باشد امام دو ركعت را با يك دسته بخواند و يك ركعت با دسته ديگر و در تقديم و تاخير مختار است . و بهر حال بايد در حال نماز با سلاح باشند و اين نماز ذات الرقاع است .\r\nاگر ترس از دشمن بدان حد نيست و مىتوان به اندازه وقت نماز جبهه را بىمدافع گذاشت جائز است همه با هم نماز گذارند و اگر بيم از دشمن بيش از آن است و بايد همه افراد بكوشند در برابر دشمن و بتوان دو قسمت شوند بايد هرطور مىتوانند نماز بخوانند هر چند روى به قبله نباشند مگر وقت تكبير : و ركوع و سجود به ايما و\r\n","description":"","footnote":"","page_name":" 97 ","page_number":97},
  {"content":"\r\nاشاره كنند و اگر به هيچ وجه ميسر نباشد به جاى هر ركعت يك بار تسبيحات اربع بگويند سبحان الله و الحمد للَّه و لا إله الا الله و الله اكبر .\r\nو اگر در آب غرق مىشود يا در گل فرو رفته همچنين به ايما نماز گذارد تا خداوند او را نجات دهد إن شاء الله و نماز براى آنها شكسته نيست مگر در سفر باشند چون مراد از نماز خوف كه شكسته مىشود خوف از دشمن است .\r\n\r\nباب هشتم - نماز مسافر چنان كه در باب اول گفتيم در سفر از هر نماز چهار ركعتى دو ركعت ساقط مىشود و در آن پنج شرط است :\r\n\r\nاول - آن كه قصد هشت فرسخ كند يا چهار فرسخ رفتن و چهار فرسخ برگشتن در يك روز يا در شب همان روز و بعضى گويند تا ده روز هر وقت برگردد باز نماز شكسته است چون اهل مكه اگر روز عرفه به عرفات روند به مقتضاى روايت بايد شكسته بخوانند .\r\n","description":"","footnote":"","page_name":" 98 ","page_number":98},
  {"content":"\r\n\r\nشرط دوم - آن كه در راه بملك خود كه شش ماه در آن مانده باشد عبور نكند و اگر كسى از منزلش تا آن ملك هشت فرسخ باشد در راه شكسته و در آن ملك تمام بخواند و اگر كمتر است در هر دو تمام كند و اين گونه ملك را بعضى وطن شرعى پندارند بعض اهل حديث گويند در ملك خود نماز تمام كند اگر چه شش ماه نمانده باشد و بعضى گويند شش ماه ماندن بايد به نيت اقامت دائم باشد و بعد از آن هم بنا بر ماندن در آن ملك داشته باشد و قول اول مشهورتر است كه علامه اختيار كرده .\r\n\r\nشرط سيم - آن كه سفرش حرام و براى كار حرام نباشد مانند شكار لهو چنان كه عادت جباران است چون تفريح به كشتن حيوان بىازار بدون غرض كسب موجب قساوت قلب و حرام است اما سفر تفريحى براى غير شكار حرام نيست .\r\n\r\nشرط چهارم - آن كه سفرش بيش از اقامت نباشد مانند كشتيبان\r\n","description":"","footnote":"","page_name":" 99 ","page_number":99},
  {"content":"\r\nو چاروادار و چوپان و صحرا نشين و تاجر دوره گرد و قاعده كلى آن كه در شهر خود ده روز نماند و اگر يكى از اينان در شهر خود يا شهر بيگانه ده روز بماند چون سفر كند بايد نماز شكسته بخواند و اين ضابطه در روايات آمده است پس دهقانى كه تابستان ميوه به شهر مىآورد دفعه اول نمازش شكسته است و چون به ده برگشت و ده روز نمانده دفعه دوم به شهر آيد نمازش تمام است و بهتر آن است كه احتياط كند و در سفر سيم تمام بخواند كه كثرت به سه محقق شود و كسى كه ميان منزل و محل كسب و كارش هشت فرسخ است يا براى تفريح و غير آن پيوسته مىرود و مىآيد در سفر اول نماز شكسته بخواند و در دفعه هاى بعد از آن تمام و بالجمله كسى بايد در سفر شكسته كند كه سفر براى او حالت عرضى باشد بر خلاف عادت هميشگى او و آن كه سه بار و بيشتر در پى هم سفر مىكند در حقيقت از منزل بيرون نرفته است و واقعه تازه در زندگيش رخ نداده بلكه منزل او همراه اوست و امام عليه السلام فرمود بيته معه خانه او با اوست .\r\nبعضى گويند كسى كه مكرر سفر كند و لو هر روز اما نام مكارى\r\n","description":"","footnote":"","page_name":" 100 ","page_number":100},
  {"content":"\r\nو كشتيبان و امثال آن بر وى گفته نشود مانند بزاز و خباز و نجار و زرگر كه دكانش در هشت فرسخى خانه است اگر چه در همه ايام سال مسافر باشد نمازش شكسته است و اين قول البته باطل است چنان كه در جامع المقاصد فرموده مناط نزد فقها كثير السفر است نه عنوان و نام خاص و ما گوييم عنوانهاى تازه بسيار است مانند خلبان و فضانورد و مهماندار و مكانيك و نجار و آشپز و قهوه چى كشتى و هوا پيما كه در روايات نيست و نبايد هميشه نماز شكسته بخوانند و نيز دليل قطعى آن كه مناط بسيار بودن سفر است نه عنوان خاص يا شغل و حرفه مسافرت ، آن كه اگر مكارى ده روز يك جا بماند در سفر بعد از آن شكسته مىخواند با آن كه نام مكارى از او سلب نشده است .\r\n\r\nشرط پنجم - آن كه از حد ترخص خارج شود يعنى به جايى رسد كه بانك اذان شهر را نشنود و ديوارهاى شهر از ديده او پنهان شود و اگر شهر بزرگ است اذان محل خود را نشنود و مقصود از محل آنجاست كه غالب اهالى آمد و شد بدان جا دارند و غالبا يكديگر را مىشناسند و اگر از آن خارج شوند براى حوائج اتفاقى و نادر است .\r\n","description":"","footnote":"","page_name":" 101 ","page_number":101},
  {"content":"\r\nهر گاه شرائط شكستن نماز جمع شود تقصير واجب است مگر در مكه و مدينه و كوفه و حائر حسينى عليه السلام كه مخيرند و در غير اين چهار موضع اگر عمدا تمام بخواند اعاده كند و اگر حكم را نداند اعاده واجب نيست و اگر فراموش كرده در وقت نيز اعاده كند و اگر وقت گذشته قضا ندارد و بعضى گويند در وقت نيز اعاده واجب نيست . و اگر وقت نماز داخل شده سفر كند نماز شكسته كند و اگر از سفر به منزل باز گردد و هنوز وقت نماز باقى است و در سفر نخوانده در حضر تمام بخواند و اگر مسافر نيت ماندن ده روز كند تمام بخواند و اگر نيت اقامه نكند و تا سى روز در ترديد بماند نماز درسى روز شكسته و پس از آن تمام است .\r\n\r\nكتاب زكات\r\n","description":"","footnote":"","page_name":" 102 ","page_number":102},
  {"content":"\r\nزكات دو قسم است : زكات مال و زكات فطره و در آن چند باب است .\r\n\r\nباب اول - شرائط وجوب زكات واجب است زكات مال بر هر كس بالغ و عاقل و آزاد و مالك نصاب باشد و بتواند در مال خويش تصرف كند . اما طفل نابالغ زكات در مال او واجب نيست و ولى او كه پدر يا جد پدرى است اگر بمال طفل تجارت كند مستحب است زكات تجارت و نيز مستحب است از غلات او زكات بدهد چون غلات از عين سرمايه نيست بر خلاف چهار پايان طفل كه عين سرمايه است و از آن نبايد چيزى كاسته شود و از طلا و نقره نيز نبايد زكات داد چون از اصل سرمايه مىكاهد مگر آن را به تجارت گذارند به تفصيلى كه خواهيم گفت إن شاء الله تعالى .\r\nزكات از مال مجنون در حكم مال طفل است\r\n","description":"","footnote":"","page_name":" 103 ","page_number":103},
  {"content":"\r\nمالى كه در تصرف صاحب آن نيست چنان كه غصب كرده‌اند يا به گرو گذاشته يا دور است و دست رسى ندارد زكات در آن واجب نيست گر چه سالها بگذرد و چون باز بدست آيد زكات يك سال مستحب است . كسى كه مالش را قرض داده است تا از مقروض پس نگرفته زكات بر قرض دهنده نيست اما قرض گيرنده با شرائط زكات بدهد در غير غلات شرط است كه مال يك سال در تصرف صاحب آن باشد و در ماه دوازدهم زكات واجب مىشود اگر شرط آن تا آخر ماه دوازدهم باقى بماند . تا خير انداختن زكات از ماه دوازدهم جائز نيست مگر به عذرى و آن كه بىعذر تاخير اندازد ضامن است و اگر در بين ماه دوازدهم اصل مال تلف شود يا از نصاب كم شود مىتواند زكات را برگرداند .\r\nزكات دادن پيش از وقت وجوب صحيح نيست و اگر داد دين است بر عهده گيرنده چون دهنده قصد مجانى نكرده است و مىتواند آن را پس بگيرد يا منتظر بماند تا هنگام وجوب اگر گيرنده\r\n","description":"","footnote":"","page_name":" 104 ","page_number":104},
  {"content":"\r\nتا آن وقت به استحقاق مانده باشد و شرط وجوب در مال زكوى مىتواند با او حساب كند .\r\nعلامه فرموده است زكات را از همان جا كه هست به شهر ديگر نقل نمىتوان كرد مگر مستحق يافت نشود و اگر نقل كرد ضامن است و اگر مستحق نبود و نقل كرد ضامن نيست . به نظر مىرسد كه نقل زكات اگر موجب تاخير بسيار نباشد جائز است خصوصا اگر حاجت شهر ديگر شديدتر باشد و مهمى در آنجا ايجاب نقل زكات كند اما بهر حال ناقل ضامن است مگر آن كه مصرف آن در شهر زكات ممكن نباشد چنان كه در مختلف فرموده است زكات عبادت است و شرط آن قصد قربت و اگر به قصد قربت ندهد اعاده بايد كرد ، مسلمانى كه اداى زكات نكند ضامن است اما كافر كه اداى زكات نمىكند چون مسلمان شود از او ساقط مىگردد و اگر مسلمان نشود از او صحيح نيست .\r\n","description":"","footnote":"","page_name":" 105 ","page_number":105},
  {"content":"\r\n\r\nباب دوم - مالى كه زكات آن واجب است زكات در همه اموال واجب نيست بلكه در حيوانات از شتر و گاو و گوسفند و در نباتات از گندم و جو و خرما و كشمش و در جمادات از عين طلا و نقر واجب است و در آن سه فصل است .\r\n\r\nفصل اول حيوان - زكات در حيوان واجب است به چند شرط اول نصاب دوم چرنده بودن سيم گذشتن يك سال . چهارم آن كه حيوان كارى نباشد مانند آب كشيدن و شخم زدن .\r\nنصاب حدى است كه چون مال بدان حد نرسد زكات نبايد داد و نصاب شتر دوازده است :\r\nاول پنج در آن يك گوسفند بايد داد . دوم ده شتر دو گوسفند سيم پانزده سه گوسفند . چهارم بيست شتر چهار گوسفند پنجم بيست و پنج شتر و در آن پنج گوسفند . اين پنج نصاب پنج پنج افزوده مىشود .\r\n","description":"","footnote":"","page_name":" 106 ","page_number":106},
  {"content":"\r\nسه نصاب ديگر ده ده بالا مىرود :\r\nششم بيست و شش شتر در آن يك شتر كره يك ساله است كه به سال دويم در آمده باشد .\r\nهفتم سى و شش شتر و در آن شتر جوانى بايد داد كه به سال سيم در آمده باشد .\r\nهشتم چهل و شش شتر و در آن شترى بايد داد كه به سال چهارم در آمده باشد ( سه نصاب ديگر پانزده پانزده افزوده مىشود ) .\r\nنهم شصت و يك شتر و در آن شترى بايد داد به سال پنجم در آمده .\r\nدهم هفتاد و شش در آن دو كره شتر بايد به سال سيم در آمده يازدهم نود و يك و در آن دو شترى بايد داد به سال چهارم در آمده دوازدهم صد و بيست و يك مختار است سه شتر دهد به سال سيم در آمده براى هر چهل شتر يكى يا دو شتر به سال چهارم در آمده براى هر پنجاه يكى و هر چه شماره شتران بيش از اين شود در هر\r\n","description":"","footnote":"","page_name":" 107 ","page_number":107},
  {"content":"\r\nچهل يا پنجاه همين واجب است . گاو را دو نصاب است سى و چهل . هر كه سى گاو دارد يك گوساله يك سال تمام كرده بايد بدهد و آن كه چهل گاو دارد گاو جوانى كه دو سال تمام كرده باشد . كمتر از سى گاو زكات ندارد و بيش از چهل هر چه باشد بايد سى سى يا چهل چهل تقسيم شود .\r\nاز پنجاه تا شصت در حكم چهل است و آن بيست گاو زايد بر چهل عفو است و شصت گاو دو بار سى بشمار مىآيد و هفتاد گاو يك سى و يك چهل ، هشتاد گاو دو چهل محسوب است و نود گاو سه سى ، و صد گاو دو سى و يك چهل و همچنين ده ده افزوده مىشود حساب همين است و صد و بيست گاو را مختار است سه چهل حساب كند يا چهار سى . و كمتر از ده كه بين اين اعداد واقع مىشود عفو است گوسفند را پنج نصاب است :\r\nاول چهل گوسفند در آن يك گوسفند بايد داد برهء ميشى كه هفت ماه تمام كرده باشد ( شيشك ) يا به زى يك سال تمام كرده كه در اصطلاح اوگج گويند .\r\n","description":"","footnote":"","page_name":" 108 ","page_number":108},
  {"content":"\r\nدوم صد و بيست و يك در آن دو گوسفند بايد داد .\r\nسيم دويست و يك در آن سه گوسفند است .\r\nچهارم سيصد و يك و در آن چهار گوسفند است .\r\nپنجم چهار صد و يك در آن هم چهار است و هر چه پيشتر باشد در هر صد گوسفند يكى واجب است .\r\nبين دو نصاب در همه اين حيوانات عفو است و به حساب آنها زكات نبايد گرفت .\r\nحيوانى كه در همه سال يا بعضى آن علف دستى يا مملوك مىخورد زكات ندارد بلكه زكات در حيوانى است كه در زمين مباح از گياه بيابان كه مالك معين ندارد و بهاى آن را مطالبه نمىكند بچرد . اگر در اثناى سال علف دستى يا مملوك بخورد آغاز سال از آنگاه حساب مىشود كه حيوان شروع به چريدن كرد بنا بر اين در حيوانات بلاد سرد سير كه چريدن در همه سال ممكن نيست زكات واجب نيست .\r\n","description":"","footnote":"","page_name":" 109 ","page_number":109},
  {"content":"\r\nشرط است يك سال بر مالكيت حيوان بگذرد . اگر در بين سال چند حيوان بفروشد كه از نصاب كمتر شود زكات نيست هر چند به جاى آن باز بخرد حتى اگر در ماه دوازدهم بفروشد و بعضى گفتند اگر در اين ماه بفروشد ساقط نمىشود و اين قول غلط است چون ماه دوازدهم خارج از يك سال نيست بلكه اداى زكات در اين ماه ترخيص اداى پيش از وقت است و سال نو پس از گذشتن ماه دوازدهم شروع مىشود بىشبهه و خلاف ، و از اول اسلام موعدى كه براى گرفتن زكات و اموال ديگر معين مىكردند در يك ماه ثابت مىماند ساليان دراز بر آن بود و اگر سال نو از اول ماه دوازدهم سال اول محسوب شود اول سال يك ماه پيش مىافتد خداوند كه فرمود ان عده الشهور عند الله اثنا عشر در همه جا است\r\n\r\nچند مسأله در زكات حيوان اول - گوسفند كه بعنوان زكات مىدهند بايد اقلا ميش هفت\r\n","description":"","footnote":"","page_name":" 110 ","page_number":110},
  {"content":"\r\nماه تمام كرده يا بز يك سال تمام كرده باشد و نر و ماده هر دو صحيح است و بعضى علما گويند ميش بايد جذع باشد يعنى يك سال تمام كرده و بز ثنى باشد يعنى دو سال تمام كرده دليلى بر آن نيست گاو در زكات نيز نر باشد يا ماده كافى است . اما در شتر همه جا ماده بايد داد .\r\nدوم حيوان مريض و پير و بچه دار و عيبناك در نصاب حساب مىشود اما در زكات صحيح نيست . گوسفند پروارى براى خوردن مالك و نر براى جفتگيرى در نصاب محسوب نيست مانند حيوان باركش و كار و اگر همه چهار پايان مالك مريض باشند مىتوان از همان زكات گرفت .\r\nسيم - بسيارى از فقها گويند در زكات شتر هر گاه مالك آن سن معين شده را در ميان شتران خود نداشته باشد مىتواند از سن\r\n","description":"","footnote":"","page_name":" 111 ","page_number":111},
  {"content":"\r\nبالاتر بدهد و دو گوسفند يا بيست درهم از عامل زكات بگيرد يا از سن پائينتر بدهد به اضافه دو گوسفند يا بيست درهم براى هر يك سال و اين قيمت را از امير المؤمنين عليه السلام در آن عهد نقل كرده‌اند و در نصاب ششم شتر مىتوان به جاى كره شتر يك ساله ماده شتر دو ساله نر داد و اين حكم نيز از آن حضرت منقول است و شايد در زمان ما نيز بتوان بدان عمل كرد .\r\nچهارم - واجب نيست در زكات از عين مال دادن بلكه از قيمت نيز مىتوان داد و اختيار با مالك است و اگر همه مال زكوى را فروخت معامله او صحيح است چون تبديل به قيمت به اختيار او است .\r\n\r\nفصل دوم - در زكات طلا و نقره در آن چند شرط است : اول آن كه يك سال بر آن بگذرد\r\n","description":"","footnote":"","page_name":" 112 ","page_number":112},
  {"content":"\r\nچنان كه در چهار پايان گذشت . دويم آن كه به سكه معامله باشد سيم نصاب ، و آن در طلا بيست دينار است يعنى بيست مثقال شرعى هيجده نخود و هر چه از بيست مثقال بيشتر باشد از هر چهار دينار بايد زكات داد و در كمتر از چهار زكات نيست و نصاب نقره دويست درهم است و هر چه از دويست بيشتر باشد در هر چهل درهم زكات است و در كمتر از آن زكات نيست اما مقدار درهم 6 ر 12 دوازده نخود و شش عشر نخود است و به حساب متداول زمان ما نزديك دو گرم و نيم نقره خالص است . و دينار 5 ر 3 گرم طلاى خالص .\r\nو از هر يك از طلا و نقره چهل يك بايد داد . در شمش و آلات ديگر غير مسكوك زكات نيست . و اگر به قصد فرار از زكات در ميان سال پول را تبديل كند نيز زكات از او ساقط مىشود .\r\n","description":"","footnote":"","page_name":" 113 ","page_number":113},
  {"content":"\r\n\r\nفصل سيم - زكات غلات در چهار جنس غله زكات است : گندم . جو . خرما . كشمش و در نباتات ديگر زكات نيست شرط زكات در غلات دو چيز است يكى نصاب است و دوم آن كه در ملك زكات دهنده موجود شده باشد نه آن كه به معامله بوى منتقل شده .\r\nنصاب در غلات سيصد صاع است و بحسب من تبريزى كه در بيشتر بلاد ما معروف است دويست و هشتاد و هشت من است منهاى 45 مثقال صيرفى و هر من ششصد و چهل مثقال است ( سه كيلو ) . مقدار زكات در غلات ده يك است و اگر به وسائل و اسباب آب را به زراعت رسانند مانند چرخ و دلو و تلمبه و ماشين بايد بيست يك بدهد .\r\n","description":"","footnote":"","page_name":" 114 ","page_number":114},
  {"content":"\r\nنصاب غلات يكى است و هر چه از نصاب اول بيشتر باشد به حساب آن زكات بايد داد اگر چه بسيار كم باشد .\r\nزكات بعد از مخارج است هر چه براى تحصيل غله مصرف كرده از آغاز كشت تا درويدن و پاك كردن پيش از تعلق زكات باشد يا پس از آن همه را از محصول مستثنى كرده اگر باقى به حد نصاب رسد زكات بدهد و فرقى ميان مخارج پيش از دانه بستن و بعد از آن نيست چون همه مخارج كشت است .\r\nاگر كشت را گاه به آب جارى آبيارى كرده و گاه به آب دستى اغلب را اعتبار كنند و با تساوى از پانزده يك كسى كه ميوه يا كشت و زرع را سر پا بخرد يا مالك شود هنوز ندرويده و نچيده اما دانه بسته زكات بر او نيست بلكه بر عهده فروشنده يا مالك اول است اما اگر پيش از دانه بستن بخرد بر فرض صحيح بودن معامله زكات بر خريدار است ، گندم و جو را اعادة پيش از خشك شدن مصرف نمىكنند و اگر تصور شود وقتى دانه تر آن را مصرف كنند زكات دارد اما وقت سنجيدن نصاب و بيرون كردن زكات هنگامى است كه گندم و جو را از كاه\r\n","description":"","footnote":"","page_name":" 115 ","page_number":115},
  {"content":"\r\nپاك كنند . و اگر انگور را تازه مىچينند نه براى خشك كردن بلكه براى تازه خوردن يا مصرف غوره آن ، اگر كشمش آن بالفرض به حد نصاب مىرسد زكات بر آن واجب است مثلا اگر ده خروار انگور كمتر از دو خروار و هشتاد من كشمش مىدهد زكات بر آن نيست و خرما اگر غوره و تازه چيده شود زكات دارد اما اعتبار نصاب و وقت دادن زكات به تمر است يعنى خرماى خشك اگر چند جنس غله دارد بايد هر يك به نصاب برسد و هيچ يك به ديگرى ضميمه نمىشود .\r\n\r\nفصل چهارم - زكات مستحب در سه چيز زكات مستحب است . اول . در مال التجارة به چند شرط يكى آن كه قيمت آن كمتر از نصاب طلا و نقره نباشد . دوم آن\r\n","description":"","footnote":"","page_name":" 116 ","page_number":116},
  {"content":"\r\nكه كالاى تجارتى را يك سال نگهدارد دو نفروشد . سيم آن كه در ميان سال مشترى به اندازه قيمت خريد يا بيشتر داشته باشد . اين زكات در حقيقت جرم نگاهداشتن مالى است كه مردم به آن نياز دارند و مالك اين بهره را از مردم دريغ داشته .\r\nكسى كه مال را مىخرد و مىفروشد و لو چند برابر كسى كه آن را نگاهداشته سود بر زكات بر او نيست چون فائده به مردم رسانيده است . و آن كه براى ارزان شدن نفروخته و نگاهداشته است نيز زكات ندارد . زكات بر رأس المال است كه نفروخته نه بر منافع تجارت كه از فروختن بدست مىآيد .\r\nدوم از زكاتهاى مستحب زكات ماديان است از ماديان نجيب سوارى سالى دو دينار و از باركش و يابو يك دينار در هر سال و شرط آن گذشتن سال است و اين كه در تمام سال بچرد از گياه مباح مجانى و در آن نصاب نيست و زكات در ماده است نه در نر .\r\nسيم زكات حبوب مانند برنج و عدس به شرائط غلات .\r\n","description":"","footnote":"","page_name":" 117 ","page_number":117},
  {"content":"\r\nبعضى منافع ضياع و عقار را نيز گفته‌اند اگر در سال به نصاب طلا و نقره برسد و مقدار زكات چهل يك است .\r\n\r\nباب سيم - در مصرف زكات مصرف زكات هشت است :\r\nاول و دوم فقر او مساكين كسانى كه نه قوت يك ساله دارند و نه پيشه كه كفايت ايشان كند .\r\nكسى كه از خود خانه دارد يا بنده و مركوب نيز مىتواند زكات بگيرد اگر از گذران خود عاجز باشد .\r\nسيم - عاملان كه زكات را به دستور امام و نائب او مىگيرند و به او مىرسانند هر چند غنى باشند .\r\nچهارم - براى دل بدست آوردن كفار يا نو مسلمانان تا\r\n","description":"","footnote":"","page_name":" 118 ","page_number":118},
  {"content":"\r\nدر يارى اسلام بكوشند و بدين تازه خود دل خوش كنند .\r\nپنجم - براى آزاد كردن بندگان خصوص آنها كه در سختى باشند .\r\nششم - بدهكاران كه براى معصيت وام نگرفته باشند .\r\nهفتم - هر كار خير شرعى و قربتى كه مطلوب خدا است مانند پل و مسجد ساختن و در راه حج و جهاد و زيارت قبور ائمه معصومين عليهم السلام .\r\nهشتم - در راه ماندگان كه در غربت تهى دست مانده باشد و لو در وطن خود مالدار باشند و مهمان كردن مسافران غنى نيز از زكات جائز است در سفر مباح .\r\nكسى كه سفرش معصيت است مانند مامور ظالم نه از سهم اين السبيل مىتوان به او داد و نه جائز است او را مهمان كردن و از زكات\r\n","description":"","footnote":"","page_name":" 119 ","page_number":119},
  {"content":"\r\nمحسوب داشتن . و پس از توبه شايد جائز باشد .\r\nشرط گيرنده زكات است كه مؤمن اثنى عشرى باشد و غير آنان را از سهم فى سبيل الله و مؤلفه مىتوان داد با شرائط . بعضى گويند بايد گيرنده عادل باشد و بعضى اين شرط نكردند و به نظر ما اگر بداند مال زكات را به مصرف حرام مىرساند نبايد داد و اگر نمىداند چه مصرف خواهد كرد مىتوان داد و بهتر آن است كه خود نظارت مصرف آن كند . به اطفال مؤمنان نيز زكات دادن جائز است . اگر اهل سنت زكات به مثل خود دهد چون بمذهب اهل بيت عليهم السلام آيد اعاده كند . همچنين هر گاه ظالمى مالى بعنوان زكات به زور بستاند كافى نيست و بايد دهنده اعاده كند اما ثواب مضاعف مىبرد و اگر اين حكم نباشد دهندگان در مقابل ظالم مقاومت نمىكنند و به مجرد طلب تسليم مىشوند .\r\nشرط دوم آن است كه نفقه آنها بر دهنده زكات واجب نباشد پس نمىتوان مصارفى كه براى زن و فرزند و پدر و مادر مىكنند از زكات محسوب داشت .\r\n","description":"","footnote":"","page_name":" 120 ","page_number":120},
  {"content":"\r\nشرط سيم آن كه گيرنده از بنى هاشم نباشد مگر آن كه دهنده نيز هاشمى باشد و اگر اضطرار مقتضى شود هاشميان را نيز به قدر ضرورت از زكات مىتوان داد چون نفس محترمه را بهر وجه حفظ بايد كرد . صدقات مستحبه براى آنان جائز است . به موالى بنى هاشم زكات مىتوان داد يعنى كسانى كه بنده بنى هاشم بوده و آزاد كرده آنهايند . واجب نيست زكات را بهشت صنف تقسيم كردن بلكه جائز است همه را در يك مصرف به كار بردن . اما چون اصل مشروعيت زكات و حكمت آن چنان كه در بسيارى روايات آمده است براى فقرا است با وجود شكم هاى گرسنه خرج فى سبيل الله مانند پل و بيمارستان نكنند و هر چه تجمل و زوايد آن هزاران برابر بيش از قدر احتياج است البته از خيرات در راه خدا نيست .\r\nو علامه فرمود بهر فقيرى كمتر از حد نصاب اول نمىتوان داد مثلا از گندم و خرما كمتر از بيست و نه من تبريز و در طلا و نقره كمتر از نيم دينار و پنج درهم نبايد داد و در زائد آن حدى نيست .\r\n","description":"","footnote":"","page_name":" 121 ","page_number":121},
  {"content":"\r\n\r\nباب چهارم - زكات فطرة هنگام ديدن هلال ماه شوال واجب مىشود بر هر مكلف آزاد كه قوت سالانه خويش را داشته باشد يا پيشه ورى كه بتواند مخارج خود را تا آخر سال بدست آورد زكات فطره دهد .\r\nوقت زكات فطره از هلال شوال است تا نماز عيد و پيش از هلال شوال در ماه رمضان مىتوان پيش انداخت و بسيارى گويند پيش از هلال به قرض محسوب است تا اگر گيرنده و دهنده به شرائط وجوب ماندند قرض را به زكات فطره ادا كند . جائز نيست زكات را از نماز تاخير انداختن و اگر تاخير انداخت قضا بايد كرد و بعضى گويند قضا ندارد .\r\nدر زمان غيبت كه نماز عيد واجب از طرف امام اقامه نمىشود و مردم خود نماز عيد مىخوانند به استحباب همه روز عيد تا غروب تكليف فطره اداست و احتياطا از زوال عيد تاخير نيندازند و بسيارى واجب مىدانند .\r\nجائز است فطره را از مال خود جدا كند تا به مستحقى كه\r\n","description":"","footnote":"","page_name":" 122 ","page_number":122},
  {"content":"\r\nدر نظر دارد برساند و در اين حال تأخير ادا حرام نيست و اگر بىتفريط و بىتقصير تلف شود نيز ضامن نيست .\r\nفطره را جائز نيست از شهر خود به جاى ديگر برند و به فقراى جاى ديگر دهند و بعضى جائز مىدانند .\r\nمقدار زكات از هر انسانى نه رطل عراقى است كه يك صاع مىشود و هر صاع ششصد و چهارده مثقال و نيم است و يك من تبريز متداول عهد ما ششصد و چهل مثقال پس يكمن تبريز از يك صاع بيشتر است . فطره را از هر خوراكى مىتوان داد گندم و جو و خرما و كشمش و برنج و كشك و شير و حبوب مانند عدس و ماش و هر چه قوت آدمى شود و شكم سير كند نه مانند سبزى و پياز و ميوه و علامه فرمود در شير چهار رطل مدنى كافى است اما بهتر خرما است پس از آن كشمش و از آن گذشته هر چه غالب قوت ساليانه مردم باشد و جائز است قيمت آن را از طلا و نقره يا از هر جنس ميسر شود بدهند چنان كه در زكات مال گفتيم .\r\nهر كس واجب است زكات دهد از خود و از هر كس نفقه\r\n","description":"","footnote":"","page_name":" 123 ","page_number":123},
  {"content":"\r\nخوار او است اگر چه كافر باشد آزاد يا بنده كوچك يا بزرگ نفقه بر او واجب باشد يا در انفاق تبرع كند هر چند مهمان او باشد به شرط آن كه پيش از غروب آفتاب آخر ماه رمضان بر وى فرود آيد و طفلى كه پيش از غروب بزايد و زنى كه پيش از غروب به خانه آورد و نظائر آن .\r\nدر زكات فطره نيت واجب است و مصرف آن فقرا و مساكين هستند بشرائطى كه در زكات مال گذشت و بهتر آن است كه به امام رسانند و در غيبت به فقيه امين . بهر فقير كمتر از يك صاع ندهند و بيشتر هر چه بخواهند و مستحب است خويشان و همسايگان را مقدم دارند چون فقر آنها بهتر از بيگانگان معلوم شود . بر فقير فطره واجب نيست و اگر بتواند مستحب است .\r\n\r\nباب پنجم - خمس خمس در هفت چيز واجب است ( 1 ) غنيمت جنگ ( 2 )\r\n","description":"","footnote":"","page_name":" 124 ","page_number":124},
  {"content":"\r\nمعدن ( 3 ) غواصى ( 4 ) گنج ( 5 ) سود تجارات و صناعات و هر گونه كسب . ( 6 ) مال حرام آميخته با حلال كه مقدار هر يك و صاحب آن معلوم نباشد ( 7 ) زمينى كه ذمى از مسلمان بخرد بقول بسيارى از علما و بعضى گويند در اصل اين گونه زمين خمس نيست بلكه در محصول آن دو برابر زكات است چون زمينهايى بود كه خراج نمىدادند و تنها زكات از آن گرفته مىشد و زكات از مسلمان گرفته مىشود نه از كافر پس اگر مالك مسلمان زمينش را به كافر مىفروخت بايد كافر هيچ ندهد نه زكات و نه خراج و كار بر مسلمان سختتر بود از كافر يكى از خلفا چنان ديد كه بر كافر سختتر كند گفت چون ذمى از مسلمان زمين بخرد بايد از او خمس گرفت و روايتى موافق با آنها آمده است يعنى از محصول آن دو برابر زكات بگيرند و شرح آن را در حاشيه وافى نوشته‌ايم .\r\nنصاب خمس در معدن و گنج بيست دينار شرعى است و هر دينار هيجده نخود طلا و در غواصى يك دينار و در چهار قسم ديگر نصاب نيست .\r\n","description":"","footnote":"","page_name":" 125 ","page_number":125},
  {"content":"\r\nدر سود كسب از هر چه بيش از مؤنه ساليانه باشد خمس بايد داد و در غوص و معدن خرج بيرون آوردن را مستثنى بايد كرد نه نفقه صاحب مال را . و وقت وجوب خمس آنگاه است كه اين منافع بدست آيد اما منافع كسب و تجارت را از وقت پيدا شدن اولين منفعت تا يك سال مىتوان تاخير انداخت تا معلوم شود خرج سال چه اندازه بوده است .\r\nخمس را بايد شش قسمت كرد سه قسمت آن سهم خدا و رسول صلى الله عليه و آله و ذوى القربى آن حضرت است و هر سه مال امام است و سه قسمت ديگر از آن فقرا و يتيمان و در راه ماندگان از بنى هاشم است . واجب نيست بهر سه نصيبى داد بلكه اگر هر سه سهم كه نصف خمس است تنها به يتيم يا ابن سبيل دهند كافى است .\r\nنبايد خمس را با وجود مستحق از شهر خود به شهرى ديگر نقل كنند و شرط است گيرنده خمس شيعى اثنا عشرى باشد مگر\r\n","description":"","footnote":"","page_name":" 126 ","page_number":126},
  {"content":"\r\nيتيم كه اين شرط در او نيست و بايد فقير باشد .\r\nانفال حق خاص امام را گويند از غير خمس ، و آن هر زمينى است كه مردم آن هلاك شده باشند و هر زمينى كه به جنگ گشوده نشده اهل آن بىجنگ تسليم كشتند و بالاى كوهها و ميان دره ها كه صاحب خاص نداشته باشد و زمين موات و نيزارها و هر مال گرانبها و بىنظير غصب نكرده كه پادشاهان خاص خويش گردانيده‌اند مانند گوهرهاى ناياب و اسلحه مرصع و فرشهاى نيكو و عمارت و زمينهاى خاصه و اين گونه امور كه نه مىتوان ميان لشكريان قسمت كرد و نه بعضى را تخصيص داد و نيز از انفال است اموال كفار حربى كه بىاذن امام بعنوان غنيمت گيرند و ميراث كسى كه وارث ندارد . اينها كه شمرديم مال امام است از جهت امامت او نه از جهت شخص او چون انفال مانند ديگر اموال امام ميان وارثان او تقسيم نمىشود و خاص امامى است كه جانشين او باشد . ملك انواع متعدد دارد و هر نوع را از آثار و احكام شرعى آن بايد شناخت چنان كه شارع عام ملك همه مردم است و زمين مفتوح العنوه ملك مسلمانان و شارع خاص ملك مشترك كسانى كه در آن جا در خانه و دكانشان باز مىشود و اين نوع ملك مشترك\r\n","description":"","footnote":"","page_name":" 127 ","page_number":127},
  {"content":"\r\nنه مانند خانه مشترك است كه يكى بتواند ديگران را از تصرف منع كند . و وقف خاص ملك موقوف عليهم است نه آن كه بتوانند به تراضى بفروشند و انفال ملك امام است و از او به امام پس از وى منتقل مىشود نه به همه وارثان و بيت المال نيز نوعى ملك است مسلمانان را و خود نمىتوانند كسى را براى تصرف در آن انتخاب كنيد و هر مالى كه بعنوان امامت و شئون و وظائف وى مربوط باشد ملك ديگرى نخواهد بود و غير امام را مالك آن نتوان شمرد و الله العالم و بعضى احكام مناسب در جهاد ذكر مىشود إن شاء الله چنان كه مىدانيم اكثر مسلمانان خمس را به اهل خمس نمىرسانند و انفال را نيز خلفا تصرف مىكردند و بسيار اتفاق مىافتد از غنائم جنگ يا معادن مال بسيار از آنها بما منتقل شود كه خمس نداده‌اند ائمه عليهم السلام براى ما مباح ساختند مسكن و تجارت و نكاح و هر گونه تصرف را در مالى كه خمس بدان تعلق گرفته و صاحبان آن خمس نداده‌اند يا انفال كه بىاذن امام تصرف كرده‌اند با آن كه ائمه عليهم السلام پيوسته وكيل داشتند و خمس از شيعيان مىگرفتند از اين گونه اموال انتقالى خمس نخواستند .\r\n","description":"","footnote":"","page_name":" 128 ","page_number":128},
  {"content":"\r\n\r\nكتاب الصوم در آن چند باب است\r\n\r\nباب اول - روزه خوددارى از خوردن و امورى چند است به نيت قربت و اينها را مفطر گويند . هر گاه روزه در وقت معين واجب باشد مانند ماه مبارك رمضان قصد قربت كافى است در نيت و اگر زمان قابل چند نوع روزه باشد بايد در نيت معين كرد . وقت نيت شب است و اگر كسى شب نيت روزه نداشت و تا ظهر چيزى نخورده بود مىتواند نيت روزه كند اما بعد از ظهر جائز نيست و در ماه رمضان بايد از مفطرات امساك كند پس از آن قضا گيرد و علامه فرمود امساك بعد از ظهر در روزه واجب معين غير رمضان هم واجب است . در اول ماه رمضان\r\n","description":"","footnote":"","page_name":" 129 ","page_number":129},
  {"content":"\r\nنيت روزه تا آخر ماه كافى است چنان كه اگر در بعض شبهاى ديگر ياد روزه نباشد تا بعد از ظهر هم به ياد آن نيايد آنگاه نزديك غروب به خاطرش آيد كه ماه رمضان است كافى است چون از اول ماه قصد روزهء همه ماه كرده بود بلكه مطلقا نيت روزه پيش از وقت كافى است .\r\nروزى كه ندانند آخر شعبان است يا اول رمضان بايد به نيت آخر شعبان روزه گرفت و اگر معلوم شود رمضان بوده همان روزه كافى است و اگر به نيت رمضان روزه گيرد اگر چه معلوم شود رمضان بوده باز صحيح نيست اما اگر نيت روزه نداشته و تا پيش از ظهر چيزى نخورده آنگاه معلوم شود رمضان است نيت روزه كند صحيح است و اگر بعد از ظهر معلوم شود آن روز امساك كند و پس از آن قضا گيرد . وقت روزه از طلوع فجر صادق است تا غروب شرعى\r\n","description":"","footnote":"","page_name":" 130 ","page_number":130},
  {"content":"\r\n\r\nباب دوم - در مفطرات آن چه روزه را باطل مىكند و كفاره دارد خوردن و آشاميدن است و مقاربت و استمنا و غبار به حلق رسانيدن و بر جنايت ماندن تا طلوع فجر و آن كه پس از جنابت دو بار بيدار شود و بار سيم بخوابد تا صبح و هر كس اين اعمال را مرتكب شود بايد قضا كند و كفاره بدهد اگر به گمان آن كه صبح نشده چيزى بخورد يا كسى او را خبر داد كه هنوز شب است و خورد بايد قضا گيرد اما كفاره ندارد و هر گاه نزديك غروب هوا تاريك شود به گمان آن كه مغرب است روزه را افطار كند نيز قضا گيرد بىكفاره مگر به ظن غالب وى شب بود كه قضا ندارد .\r\n","description":"","footnote":"","page_name":" 131 ","page_number":131},
  {"content":"\r\nكسى كه با جنابت بخوابد و بيدار شود باز بخوابد تا صبح بيدار نشود نيز بايد قضاى روزه بگيرد بىكفاره همچنين كسى كه عمدا قى كند يا دهان را به آب بشويد براى خنك شدن و به گلوى او بجهد يا حقنه كند به مايعات ، روزه را قضا كند بىكفاره و دروغ بر خدا و رسول و ائمه ( ع ) در روزه حرام است اما قضا و كفاره ندارد بعضى گويند روزه را باطل مىكند .\r\nدر سر زير آب كردن خلاف است .\r\nكار حرام روزه را باطل نمىكند اما گناه هر حرامى در حال روزه شديدتر است . مستحب است روزه دار از انفيه كشيدن و سرمه كه در آن مشك يا صبر باشد و تلخى آن در حلق\r\n","description":"","footnote":"","page_name":" 132 ","page_number":132},
  {"content":"\r\nاحساس شود اجتناب كند و هم از خون گرفتن و در حمام ماندن به حدى كه ضعف آورد و بوييدن نرگس و ديگر گياهان خوشبوى و شياف و جامه تر بر بدن پوشيدن و بوسيدن و ملاعبه با زنان به شهوت و نشستن زن در آب همه مكروه است .\r\nبه مكيدن انگشترى و جويدن سقز و امثال آن كه طعم آن از گلو فرو نرود روزه باطل نمىشود همچنين چشيدن غذا و چيزى جويدن و به دهان مرغ گذاشتن روزه را باطل نمىكند و نشستن مرد در آب مكروه نيست .\r\n\r\nچند مسأله در روزه 1 - در شكستن چند روزه كفاره بايد داد : اول روزه ماه رمضان و نذر معين ، كفاره آن بنده آزاد كردن و دو ماه پى در پى روزه گرفتن و شصت فقير را طعام دادن ميان اين سه مخير است . دوم\r\n","description":"","footnote":"","page_name":" 133 ","page_number":133},
  {"content":"\r\nروزه قضاى ماه رمضان اگر بعد از ظهر بخورد ده فقير طعام دادن و اگر نتواند سه روز گرفتن : سيم روزه اعتكاف در اعتكاف ذكر مىشود . افطار روزه غير اين سه كفاره ندارد مانند نذر مطلق و قضاى ماه رمضان پيش از ظهر و روزه مستحب .\r\n2 - اگر افطار مكرر كند در دو روز بايد كفاره مكرر دهد اما اگر يك روز چند بار روزه را باطل كند كفاره مكرر نمىشود و بعضى فقها گويند مكرر مىشود . كسى كه علنا روزه بخورد نعوذ با لله من غضبه اگر چه گناهش بيش از آن است كه به عذاب دنيا پاك شود و بايد به توبه و استغاثه به درگاه خدا و گريه و زارى و توسل به اوليا از خدا آمرزش بخواهد ، اما بايد به تازيانه تاديبش كنند و اگر آن را حلال شمارد بشكند كه مرتد فطرى است .\r\n3 - كسى كه زن خود را مجبور كند به مباشرت و زن روزه دار باشد بايد كفاره زن را متحمل شود اگر چه خود روزه نباشد\r\n","description":"","footnote":"","page_name":" 134 ","page_number":134},
  {"content":"\r\nو اگر زن خود اول تسليم شود كفاره بر خود او است .\r\n\r\nباب سيم - در اقسام روزه روزه چهار قسم است : واجب . مستحب مكروه حرام .\r\n\r\nروزه واجب ماه رمضان است و كفارات و بدل قربانى در حج تمتع و روزه نذر يا عهد و قسم و اعتكاف روز سيم و قضاى روزه هاى واجب و هر يك در محل خود ذكر مىشود إن شاء الله .\r\nروزه ماه رمضان واجب مىشود به ديدن ماه نو يا گذشتن سى روز از غره شعبان و ديدن ماه نو به آن كه مكلف خود ببيند يابد و شاهد ثابت شود و بر كسى واجب مىشود كه بالغ باشد و عاقل وزن كه خالى از حيض و نفاس باشد و بر مسافر روزه نيست و نه بيمارى كه روزه براى او ضرر داشته باشد .\r\n","description":"","footnote":"","page_name":" 135 ","page_number":135},
  {"content":"\r\nقضاى ماه رمضان واجب است بر كسى كه بالغ و عاقل و مسلمان بوده و روزه از او فوت شود و مرتد بايد هر روزه كه در حال ارتداد از او فوت شده است قضا كند . كسى كه روزه قضا نيت كرد تا ظهر مختار است بشكند و بعد از ظهر واجب است تمام كند .\r\n\r\nروزهء مستحب در همه روزهاى سال روزه مستحب است مگر آن چه حرام كرده‌اند و تاكيد در شانزده روز بيشتر است 1 - اولين پنجشنبه هر ماهى 2 - و آخرين پنجشنبه 3 - و چهار شنبه دهه وسط هر ماه و اگر دو چهار شنبه داشته باشد چهار شنبه اول .\r\n4 - روز عيد غدير . 5 - مباهله 6 - روز مبعث 7 - روز ولادت خاتم انبيا صلى الله عليه و آله 8 - روز دحو الارض . 9 - روز عاشورا به نيت حزن 100 - روز عرفة براى كسى كه ضعيف نشود و در دعاست\r\n","description":"","footnote":"","page_name":" 136 ","page_number":136},
  {"content":"\r\nنگردد 11 - اول ذى الحجة 12 - همه ماه رجب 13 - ماه شعبان 14 - ايام البيض يعنى روز سيزده و چهارده و پانزدهم اين دو ماه 15 - هر روز پنجشنبه . 16 - هر روز جمعه .\r\nمستحب است كه مسافر چون بعد از ظهر به منزل خود باز گردد گر چه روزه نيست اما امساك كند همچنين هر گاه پيش از ظهر به منزل برسد و در راه افطار كرده باشد . و مريض چون شفا يابد و زن ناپاك كه پاك شود و كافر كه اسلام آورد و طفل كه بالغ شود و مجنون كه به عقل آيد و بيهوش كه به هوش آيد همه امساك كنند گر چه روزه نباشند اما ثواب مىبرند .\r\nروزه مستحب از ميهمان بىاذن صاحب خانه صحيح نيست همچنين زن بىاذن شوهر و فرزند بىاذن پدر و بنده بىاذن مولى\r\n","description":"","footnote":"","page_name":" 137 ","page_number":137},
  {"content":"\r\nو بعضى مكروه دانسته‌اند روزه فرزند را بىاذن پدر و روزه ميهمان را بىاذن صاحب خانه و اين قول اولى است مگر آن كه از روزه گرفتن فرزند پدر رنج ببيند و از روزهء ميهمان بر صاحب خانه تكلفى آيد و مجبور شود روش خود را در تهيه و ترتيب غذا تغيير دهد در اين صورت حرمت روزه ميهمان اولى است و شايد اصل روزه صحيح باشد و آزارى كه مقارن آن است حرام .\r\n\r\nروزه مكروه روزه نافله است در سفر بقول مشهور و بعضى علما خصوصا در عصر ما حرام مىدانند . و قول اول صحيح است . ديگر روزه عرفه مكروه است براى كسى كه ضعف آورد و در دعا خواندن سست شود اين حكم دليل آن است كه روزه مستحب در سفر حرام نيست زيرا كه غالبا مردم در عرفات مسافرند . روزه كسى كه براى طعام دعوت شده نيز مكروه است . هر گاه در ديدن هلال ذى الحجة اختلاف باشد و روز عرفه بعيد مشتبه شود روزه آن هم مكروه است .\r\n\r\nروزه هاى حرام روزه عيد فطر و عيد قربان است و روزه ايام تشريق يازدهم و دوازدهم و سيزدهم ذى الحجه براى\r\n","description":"","footnote":"","page_name":" 138 ","page_number":138},
  {"content":"\r\nكسى كه در منى باشد ، و نوع مردم در منى مسافرند و حرمت آن براى سفر نيست و روز آخر ماه شعبان كه شك در ديدن هلال باشد به نيت رمضان روزه گرفتن حرام است . روزه صمت يعنى از سخن گفتن پرهيز كند و روزه وصال يعنى نيت امساك بيش از يك روز از صبح تا مغرب و روزه نذر براى معصيت نيز حرام است مثل آن كه نذر كند اگر از جانب ظالم منصبى به او دهند روزه گيرد يا عبادت ديگر به جاى آورد آن نذر صحيح نيست و آن عبادت باطل است .\r\nدر سفر روزه واجب حرام است مگر چند جا استثنا شده است اول روزه نذر دوم روزه براى كسى كه حج تمتع به جاى آورده و قربانى را نمىتواند بايد سه روز در سفر روزه بدارد و هفت روز چون به منزل خود باز گردد . سيم هر كس پيش از غروب از عرفات بيرون آيد عمدا نيز بايد شترى قربانى كند و اگر نتواند هيجده روز روزه بدارد اين روزه ها در سفر جائز است .\r\nو مسافرى كه سفرش بيشتر از اقامت است يعنى ده روز در يك جا مقام ندارد روزه او در سفر صحيح است .\r\n","description":"","footnote":"","page_name":" 139 ","page_number":139},
  {"content":"\r\nبيشتر علماى عصر ما روزه مستحب را در سفر نيز صحيح نمىدانند اما مشهور صحيح است .\r\n\r\nچند مسأله در روزه واجب 1 - گاهى روزه واجب مضيق است يعنى عقب انداختن آن حرام است مانند قضاى ماه مبارك رمضان كه تا رمضان آينده بايد به جا آورد و نذرى كه وقت آن را معين كرده باشند و روز سيم اعتكاف كه پس از دو روز مستحب روز سيم را واجب است روزه گرفتن و غير اينها وقت معين ندارد .\r\nگاهى روزه واجب مخير است يعنى مكلف اختيار دارد روزه به جا آورد يا به جاى آن عبادت ديگر كند . يكى در حج است كه چون محرم ناچار شود سر تراشد سه روز روزه بدارد يا گوسفندى فديه دهد يا ده مسكين سير كند . ديگر كفاره رمضان هم مخير است چنان كه خواهد آمد إن شاء الله . سيم كفاره شكار كردن محرم در حج .\r\nگاهى روزه واجب مرتب است مانند كفاره شكستن قسم كفاره قتل خطا . كفاره ظهار . كفاره قضاى ماه رمضان كه بعد از ظهر افطار كند . و در متن تبصره فرمود روزه خون هدى و مقصود\r\n","description":"","footnote":"","page_name":" 140 ","page_number":140},
  {"content":"\r\nاز آن هيجده روز است براى كسى كه از عرفات بيرون رود پيش از غروب كه بايد شترى بكشد و اگر نتواند هيجده روز روزه بگيرد هر چند لفظ بر آن دلالت ندارد سهو القلم شده است .\r\n2 - هر گاه چند روز تكليف روزه كنند و نام عدد برند در كفارات و غير آن بايد پشت هم و بىفاصله به جا آورند چون عدد منصرف به آن مىشود مگر هفت روز كه در حج تمتع به جاى قربانى روزه مىگيرند پس از بازگشتن به وطن و جزاى صيد به تفصيلى كه در كتاب حج خواهيم گفت إن شاء الله . قضاى ماه رمضان و نذر مطلق را مىتوان به تفريق ادا كرد .\r\n3 - در بين روزه هايى كه بايد متوالى به جا آورد اگر يك روز به عذرى افطار كرد مىتوان بر همان گذشته بنا كند و بقيه را تكميل نمايد اما اگر بىعذر عمدا افطار كند بايد از سر گيرد .\r\n","description":"","footnote":"","page_name":" 141 ","page_number":141},
  {"content":"\r\nروزه هاى دو ماهه متوالى را هر گاه يك ماه و يك روز متوالى بگيرد در تفريق بقيه مختار است هر چند دو ماه نذر باشد . روزه نذر يك ماهه را چون تا پانزده روزه بگيرد مىتواند باقى را متفرق كند و سه روز بدل قربانى حج تمتع را چون روز ترويه و عرفه روزه دارد مىتواند روز سيم را پس از ايام تشريق روزه بگيرد و به همان اكتفا كند .\r\nبايد دانست كه ثواب آخرت نزد متكلمان بر هر رنج و مشقتى است كه انسان در راه اطاعت امر خداى تعالى متحمل شود خواه به مقتضاى حكم فقها قضا داشته باشد يا نداشته باشد يعنى باطل باشد در فقه يا صحيح ، و متكلمان همان كه ثواب دارد صحيح مىنامند پس نماز و روزه و بسيارى از عبادات كه مكلف به مشقت به جا آورده و در فقه باطل است و امساك تعبدى در بعض روزه هاى باطل و مقدمات عبادات كه انسان آماده كرده و به آن عبادت موفق نشده همه ثواب دارد اگر چه فقها آن عمل را باطل دانند . صحيح نزد متكلمين غير صحيح نزد فقهاست\r\n\r\nباب چهارم - كسانى كه از روزه معذورند زن هر وقت روز حائض شود يا بچه آورد و نفاس بيند\r\n","description":"","footnote":"","page_name":" 142 ","page_number":142},
  {"content":"\r\nروزه‌اش باطل مىشود و بايد قضا گيرد هر چند نزديك غروب حيض ديده اما ثواب آن روزه باطل شده را مىبرد و چون پس از طلوع فجر پاك شود مستحب است آن روز امساك كند و قضا بر او واجب است اما امساك او ثواب دارد و صحيح است باصطلاح متكلمان طفل و مجنون اگر پيش از اذان صبح بالغ يا عاقل شوند واجب است آن روز را روزه دارند و اگر بعد از صبح باشد واجب نيست . بيمار چون پيش از ظهر حالش نيكو شود و بتواند روزه بگيرد و پيش از آن چيزى نخورده واجب است نيت روزه كند و قضا ندارد و اگر پيش از آن خورده است قضا كند . مسافر كه پيش از ظهر به منزل آيد همين حكم دارد .\r\nبيمارى كه از ماه رمضان تا رمضان ديگر بيماريش طول بكشد و نتواند قضا كند اصلا روزه قضا از او ساقط مىشود و از هر روز كه خورده است يك مد طعام كفاره دهد و مد صد و پنجاه و سه مثقال و نيم است ( 6 ر 719 گرم ) .\r\n","description":"","footnote":"","page_name":" 143 ","page_number":143},
  {"content":"\r\nو اگر بين دو ماه رمضان حالش بهتر شود قضا كند و كفاره نيز بدهد براى هر روز يك مد . حكم بيش از دو رمضان حكم دو رمضان است يعنى بيش از يك كفاره ندارد .\r\nروزه از مريض و مسافر صحيح نيست و بايد افطار كنند مگر روزه مستحب از مسافر چنان كه گذشت . شرط سقوط روزه از مسافر همان شرائط شكستن نماز است پير مرد و پير زن كه از روزه گرفتن عاجز باشند به جاى هر روز يك مد طعام كفاره دهند و همچنين كسى كه مرض تشنگى دارد و اگر بيمارى خوب شد قضا كند زن آبستن كه روزه براى او زيان دارد و شيرده كه نتواند با حفظ سلامتى خود طفل را شير دهد روزى يك مد كفاره دهند و قضا گيرند هر گاه مريض در همان مرض كه روزه را افطار كرده است بميرد مستحب است ولى او ( بزرگترين پسرش ) روزه او را قضا كند\r\n","description":"","footnote":"","page_name":" 144 ","page_number":144},
  {"content":"\r\nو اگر از بيمارى برخيزد و بتواند خود قضا كند اما نكند و از دنيا برود قضا بر ولى واجب است . و اگر ميت دو پسر هم سن دارد هر يك نيمى از روزه هاى او را قضا كنند . در قضا فرق نيست ميان آن كه ميت مرد باشد يا زن .\r\nو علامه فرموده است اگر فرزند بزرگتر دختر باشد واجب نيست قضا نه بر پسر بزرگتر و نه بر دختر بلكه ساقط است و به جاى قضاى روزه از تركه روزى يك مد كفاره دهند و اگر ميت دو ماه روزه بر عهده دارد يك ماه را ولى قضا كند و يك ماه صدقه دهد . و به نظر ما در اين باب تفصيلى است و در حاشيه وافى نوشته‌ايم .\r\n\r\nباب پنجم - اعتكاف اعتكاف ماندن در مسجد است به قصد عبادت و مخصوص است به آن مسجد كه وقتى نماز جمعه با حضور امام در آن خوانده شده\r\n","description":"","footnote":"","page_name":" 145 ","page_number":145},
  {"content":"\r\nباشد و آن مسجد مكه است و مسجد مدينه و جامع كوفه و مسجد بصره و بعضى مسجد مدائن را نيز افزوده‌اند كه امام حسن ( ع ) در آنجا نماز جمعه گذاشت اما فعلا محل آن معلوم نيست و بعضى به احتمال گويند شايد مجاور قبر سلمان باشد .\r\nشرط اعتكاف نيت است و روزه سه روز يا بيشتر و اعتكاف ذاتا واجب نيست مگر به نذر و قسم واجب شود اما اگر دو روز روزه گرفت بقول بعضى روز سيم نيز واجب مىشود و بايد از مسجد بيرون نرود مگر براى ضرورت يا براى كار خير و ثواب مانند عيادت مريض و تشييع جنازه يا شهادت دادن و امثال آن و چون بيرون رود زير سايه راه نرود و ننشيند و نماز در غير همان مسجد كه اعتكاف كرده نخواند . مستحب است در آغاز اعتكاف در نيت بگذراند كه\r\n","description":"","footnote":"","page_name":" 146 ","page_number":146},
  {"content":"\r\nاگر عذرى پديد آمد آن را بشكند . حرام است بر معتكف آن كه از زن تمتع گيرد و خريد و فروش و بوى خوش و جدال كردن و هر چه روزه را باطل كند اعتكاف را باطل مىكند چون شرط اعتكاف روزه است .\r\nاگر روزه اعتكاف را باطل كند در روز سيم بايد كفاره بدهد مانند كفاره رمضان و اگر در روز اول و دويم باطل كند و نذر معين كرده باشد اعتكاف را ، نيز كفاره بدهد و اگر نذر نكرده باشد چون روز اول و دويم واجب نيست كفاره ندارد .\r\nاگر معتكف به سبب حيض يا بيمارى نتواند در مسجد بماند بايد بيرون رود و اگر اعتكاف واجب بوده است بعد از اين قضا كند .\r\n","description":"","footnote":"","page_name":" 147 ","page_number":147},
  {"content":"\r\n\r\nكتاب الحج در آن چند باب است\r\n\r\nباب اول - در اقسام حج حج واجب چهار قسم است 1 - حجة الاسلام يعنى بر هر مسلمان واجب است در عمر خود يك بار حج به جا آورد .\r\n2 - نذر و عهد و قسم 3 - حج استيجارى .\r\n4 - فاسد كردن حج موجب حج ديگر است .\r\nحج به اصل شرع واجب است بر زن و مرد و خنثى به شش شرط 1 - بالغ بودن 2 - عقل 3 - آزادى 4 و 5 داشتن توشه و مركوب 6 - باز بودن راه و امكان مسافرت .\r\nكودك نابالغ حج گذارد براى حجة الاسلام كافى نيست يعنى پس از بلوغ واجب است باز به حج رود اما جائز است ولى طفل\r\n","description":"","footnote":"","page_name":" 148 ","page_number":148},
  {"content":"\r\nاو را حج برد و اعمال حج را بر او جارى سازد از احرام و طواف و سعى و بردن به موقف عرفات و مشعر و خود ولى نيت كند و اين عمل صحيح است و ثواب براى ولى است و توفيق براى آينده كودك هر چند طفل شيرخواره باشد مانند اذان و اقامه گفتن در گوش طفل كه در توفيق او تاثير دارد .\r\nو اگر طفل نابالغ نزديك بلوغ نيت حج كرد و در موقف عرفات بالغ شد يا مشعر را دريافت حج او به جاى حجة الاسلام محسوب است همچنين بنده كه در عرفات يا مشعر آزاد شود .\r\nديوانه در حكم كودك غير مميز است و ولى او مىتواند او را حج دهد و بنده باذن مولى حجش صحيح است اما كافى از حجة الاسلام نيست . كسى كه مستطيع نباشد يعنى خود مالك مصرف حج نباشد اما به حج رود حجش صحيح است و پس از مستطيع شدن بايد اعاده كند مثلا به قرض وسيله حج را فراهم آورد و پس از آن قرض خويش را ادا كند . مريض كه اميد بهبودى دارد نائب گرفتن او براى حج صحيح نيست و آن كه عاجز است و اميد توانائى ندارد بايد نائب گيرد .\r\n","description":"","footnote":"","page_name":" 149 ","page_number":149},
  {"content":"\r\nحج واجب فورى است پس از جمع شرائط و اگر ترك آن كرد و پس از موسم درگذشت بايد از اصل مال وى نائب گيرند از نزديك ترين جائى كه ممكن باشد و بعضى گويند از شهر خود او بايد نائب گيرند هر چند ارث بيش از اندازه اجرت حج نگذاشته باشد .\r\nهر كسى حج بر او واجب شود جائز نيست حج مستحب گذارد يا نائب ديگرى شود . چون بر زن حج واجب شود اذن شوهر و وجود محرم شرط نيست اما در حج مستحب اذن شوهر شرط است .\r\nنائب حج - بايد مسلمان و عاقل باشد و حج بر خود او واجب نباشد و شرط نيست مرد باشد يا پيش از نيابت يك بار خود حج به جا آورده باشد . اگر كسى تبرعا از ميت حج به جا آورد ذمه ولى او برى مىشود . بايد دانست كسى كه عمدا واجبى از واجبات الهى را ترك كند مستحق عقاب است اگر چه پس از مرگ ولى او قضا كند و بخشش خداوند تفضل است نه استحقاق چنان كه اگر به عذرى حج يا واجب ديگر را ترك كند و وصيت كند به جا آورند\r\n","description":"","footnote":"","page_name":" 150 ","page_number":150},
  {"content":"\r\nخود ميت عقاب ندارد چه ولى و وصى او قضاى واجب را به جا آورند يا نياورند و اگر وى را ثوابى افزون دهند نيز تفضل است .\r\n\r\nباب دوم - در أنواع حج حج بر سه قسم است حج تمتع . حج قران . حج افراد ما در مناسك حج كه براى غرض ديگر نوشته‌ايم هميشه مراعات احتياط كرديم و اين كتاب براى علم است . اگر مخالف يكديگر باشند از اين جهت است .\r\n\r\nطريقه حج تمتع اين است كه احرام بندد به نيت عمره با قصد اين كه چون عمره را تمام كرد و از احرام بيرون آمد احرام ديگر براى حج بندد و حج به جا آورد پس از نيت احرام عمره كه از ميقات بايد بست به مكه در آيد و هفت بار دور كعبه بگردد يعنى طواف كند و دو ركعت نماز در مقام ابراهيم بخواند و سعى بين صفا و مروه كند آن گاه تقصير كند يعنى از موى\r\n","description":"","footnote":"","page_name":" 151 ","page_number":151},
  {"content":"\r\nشارب يا ناخن بگيرد و از احرام بيرون آيد و بار ديگر از مكه احرام بندد به نيت حج و روز نهم ذى الحجه به عرفات رود در عرفات اقامت كند تا غروب و از آن جا به مشعر الحرام آيد و پس از فجر آنجا بماند پس آن بمنى آيد و به جمرة عقبه هفت سنگ اندازد در روز عيد قربان آن گاه قربانى كند و سر تراشد پس از آن به مكه رود و طواف حج و دو ركعت نماز در مقام ابراهيم عليه السلام و سعى ميان صفا و مروه به جا آورد پس از آن طواف نساء و دو ركعت نماز طواف و شب يازدهم و دوازدهم در منى بماند و روز اين شبها بهر سه جمره ريگ اندازد و اگر روز سيزدهم در منى بماند همچنين ريگ زدن واجب است و براى ضبط و حفظ اين اعمال گفته‌اند ،\r\n\r\nاطرست للعمرة اجعل نهج\r\nاوو ارنحط رس طر مر لحج\r\n\r\nاطرست در مصرع اول پنج حرف است اشاره به احرام و طواف و ركعتين نماز و سعى و تقصير و حروف مصرع دوم الف اشاره به احرام و دو حرف واو اشاره به وقوفين و همچنين تا آخر هر حرفى اشاره به عملى است .\r\n","description":"","footnote":"","page_name":" 152 ","page_number":152},
  {"content":"\r\nن اشاره به نحر و قربانى و ح اشاره به حلق و ط اشاره به طواف است ر كه بعد از ط باشد اشاره به دو ركعت نماز و بعد از ط نباشد رمى يعنى سنگ انداختن و س سعى و م اشاره به مبيت يعنى شب ماندن در منى حج تمتع وظيفهء كسى است كه دوازده ميل از مكه دور باشد يعنى چهار فرسخ و هر كه از اين اندازه نزديكتر باشد حج او قران و افراد است و بعضى علماء گويند تا شانزده فرسخ حد تمتع است و در حاشيه وافى اين قول را ترجيح داديم .\r\n\r\nحج قران و افراد . مانند حج تمتع مىكنند و چون حج تمام شود بايد عمره گذارد و فرق ميان قران و افراد آن است كه در قران قربانى همراه دارد از وقت احرام و در حج افراد قربانى نيست .\r\nشرط حج تمتع آن است كه نيت كند و در ماه شوال يا ذى القعده يا نه روز اول ذى الحجه عمره به جا آورد و حج را در همان\r\n","description":"","footnote":"","page_name":" 153 ","page_number":153},
  {"content":"\r\nسال بايد كرد كه عمره را به جا آورد و احرام حج تمتع از مكه بايد بست .\r\nشرط حج قران و افراد است كه نيت كند و احرام حج در سه ماه مذكور بسته شود از منزل خودش يا از ميقات هر كدام به مكه نزديكتر باشد و جائز است طواف خانه خدا كند پيش از آن كه به عرفات رود و مستحب است پس از هر طواف تلبيه تجديد كند و در حج افراد و قران قربانى واجب نيست مگر همان كه در حج قران همراه آورده‌اند .\r\nحج مستحب را مختار است تمتع يا قران يا افراد به جا آورد و تمتع افضل است و در مذهب ما جائز است كسى كه نيت حج افراد كرده در نيت عدول كند به عمره تمتع و اما حج قران جائز نيست و غالب اهل سنت عدول را جائز نمىدانند و گويند خليفه ثانى آن را حرام كرد .\r\n","description":"","footnote":"","page_name":" 154 ","page_number":154},
  {"content":"\r\n\r\nباب سيم - در احرام احرام آغاز شروع در مناسك است و بمعنى پرهيز از امورى چند براى آماده شدن عبادت پروردگار وقتى نزديك خانه او مىشوند و چند جاى كه براى احرام در شرع مقرر شده است ميقات مىنامند و بر سر راه مسافران واقع است چون بدان جا رسند واجب است احرام بندند . براى اهل عراق جائى به نام عقيق و افضل آن است از مسلخ احرام بندند كه اول ميقات است و وسط آن غمره نام دارد و آخر آن جائى است به نام ذات عرق كه اهالى آنجا مىشناسند و جائز نيست كسى از ذات عرق بگذرد احرام نبسته و ميقات براى اهل مدينه مسجد شجره است و اگر از مسجد شجره بگذرد و به علتى نتواند احرام بندد جائز است از جحفه احرام بندد و جحفه در حال اختيار ميقات مردم شام است .\r\n","description":"","footnote":"","page_name":" 155 ","page_number":155},
  {"content":"\r\nو ميقات اهل يمن يلملم است و اهل طائف قرن المنازل و هر كس منزلش نزديكتر باشد به مكه از ميقات لازم نيست به ميقات رود و از آنجا احرام بندد بلكه جائز است از منزل خود محرم شود و كودكان را از فخ لباس احرام به پوشند كه نزديك يك فرسخى مكه است و آن كه حج تمتع مىگذارد از خود شهر مكه احرام حج بندد و اهل هر ناحيتى كه نه از راه خود به مكه روند بلكه از راه ناحيت ديگر عبور كنند بر ميقات آنان احرام بندند و لازم نيست به ميقات خود روند . احرام پيش از ميقات جائز نيست و احرام نبسته هم از ميقات نمىتوان گذشت مگر نداند واجب است يا فراموش كند يا نتواند احرام بندد در اين صورت واجب است باز گردد به ميقات و اگر نتواند از هر جا كه ممكن است احرام بندد و آن كه عمدا از ميقات بگذرد بىاحرام و نتواند باز گردد حجش باطل است و اگر اصلا احرام را فراموش كند تا آخر مناسك حج در روايتى آمده كه حج او صحيح است و بعضى گويند صحيح نيست\r\n\r\nواجبات احرام - واجب است نيت در آغاز آن و مستمر\r\n","description":"","footnote":"","page_name":" 156 ","page_number":156},
  {"content":"\r\nداشتن تا آخر و چهار تلبيه گفتن براى كسى كه حج تمتع يا افراد نيت كند و اشعار يا تقليد براى آن كه حج قران مىگذارد و معنى اشعار يا تقليد خواهد آمد إن شاء اللَّه .\r\nصورت تلبيه اين است : لبيك اللهم لبيك لبيك ان الحمد و النعمة لك و الملك لا شريك لا لبيك و به عبارات ديگر نيز نقل شده و صحيح است .\r\nديگر از واجبات احرام پوشيدن دو جامه است ندوخته از جنسى كه نماز در آن صحيح باشد مانند پشم و پنبه نه حرير براى مردان يعنى اگر بايد جامه به تن داشته باشد ندوخته باشد نه آن كه بىجامه بودن احرام را باطل كند .\r\n\r\nمستحبات احرام - مرد در عمره تمتع موى سر را بگذارد پيش از احرام تا بلند شود از اول ذى القعده و اصلا كوتاه نكند و نزديك وقت احرام تن را پاك كند و ناخن بگيرد و شارب بزند و\r\n","description":"","footnote":"","page_name":" 157 ","page_number":157},
  {"content":"\r\nموى عانه و زير بغل دور كند و پيش از احرام غسل كند و احرام پس از نماز ظهر بندد يا هر فريضه كه خواهد يا شش ركعت به نيت احرام و اگر شش ركعت دشوار باشد دو ركعت بخواند و آواز بلند كند در تلبيه گفتن وقتى مركوب او به بيداء برآيد در راه مدينه و دعاء وارد بخواند و نوع حجى كه نيت كرده است به زبان آورد و با خداى شرط كند در ترك احرام اگر عذرى پيش آيد و پيوسته تلبيه گويد تا وقتى خانه هاى مكه را مشاهده كرد تلبيه را قطع كند اين حكم عمره تمتع است اما آن كه حج گذارد هم چنان تلبيه گويد تا ظهر روز عرفه و هر كس عمره مفرده گذارد چون به حرم داخل شود تلبيه را قطع كند . مستحب است جامه احرام پنبه خالص باشد .\r\nزن در همه احكام احرام مانند مرد است جز آن كه مرد نمىتواند جامه دوخته به پوشد و زن مىتواند . و حيض مانع احرام نيست .\r\n","description":"","footnote":"","page_name":" 158 ","page_number":158},
  {"content":"\r\n\r\nباب چهارم - در تروك احرام آن چه بايد در احرام از آن پرهيز كرد چهارده چيز است اول - شكار حيوان صحرايى و نگاهداشتن آن تا ديگرى بكشد و خوردن صيدى كه ديگرى كشته گر چه محرم نبوده است و اشاره به شكار براى راهنمايى كسى كه اراده شكار دارد و در بستن به روى شكار و كشتن آن كه ديگرى گرفته است .\r\nدوم - زن از هر جهت حتى نگاه كردن به شهوت به حلال خود خود و عقد كردن زن براى خود يا ديگرى و شاهد نكاح شدن سيم - استمنا .\r\nچهارم - بوى خوش . پنجم جامه دوخته براى مردان ششم - آن چه پشت پاى را به پوشد .\r\nهفتم - دروغ گفتن .\r\nهشتم - جدال و منازعه كردن و اقل آن لا و الله و بلى و الله گفتن است در مقام انكار دعوى ديگران تا جدال صادق آيد و اگر\r\n","description":"","footnote":"","page_name":" 159 ","page_number":159},
  {"content":"\r\nجدال بىسوگند باشد هم حرام است .\r\nنهم - كشتن جانوران تن خود . دهم - موى ستردن مگر در ضرورت و ناخن گرفتن .\r\nيازدهم - روغن ماليدن براى زينت بسر و تن .\r\nدوازدهم - پوشيدن سر براى مردان . سيزدهم - زير سايه راه رفتن و مقصود سايه چيزى است كه با انسان حركت كند مانند چتر و سقف كجاوه و پرده آن نه سايه چيزى كه ثابت باشد مانند سقف خانه و بازار و خيمه و ديوار .\r\nچهاردهم - كندن و بريدن درخت و گياه كه در غير ملك خود روييده است اما چيدن ميوه و اذخر و خرما و هر چه در ملك خود او روييده ضرر ندارد مكروه است در حال احرام سرمه كشيدن و در آينه نگاه كردن و انگشترى براى زينت در دست كردن و حجامت و مشت و مال و كيسه كشيدن و اسلحه همراه داشتن و بعضى همه اينها را\r\n","description":"","footnote":"","page_name":" 160 ","page_number":160},
  {"content":"\r\nحرام مىدانند . ديگر مكروه است براى زن چيزى بر وى به بندد كه به آن بچسبد و قديم آن را نقاب مىگفتند و نقاب زمان ما كه به روى نمىچسبد بلكه حائل و مانع ديدن نامحرم است و بلند مىايستد مكروه نيست چنان كه پوشيدن سر مردان ممنوع است اگر بسر بچسبد نه آن كه بلند نگاهدارند احرام در جامه چركين و نقشدار و حنا بستن براى زينت و به حمام رفتن و لبيك گفتن در جواب مردم و گل و گياه خوشبو در دست گرفتن و استعمال كردن همه مكروه است .\r\nخاراندن بدن و مسواك تا خون نيايد مكروه نيست .\r\nو در كتاب مختصر مناسك كه بنا بر عمل و احتياط داشتيم بسيارى از مكروهات را ممنوع شمرديم .\r\nباب پنجم - در كفارات احرام در آن دو فصل است\r\n\r\nفصل اول - در كفاره صيد .\r\nيعنى صيد حيوان برى كه رام انسان نباشد يا از او نگريزد .\r\n","description":"","footnote":"","page_name":" 161 ","page_number":161},
  {"content":"\r\nو در احرام شكار حيوان دريايى جائز است يعنى آن كه تخم و جوجه در دريا گذارد و همچنين كشتن مرغ حبشى جائز است چون رام است و اهلى ، كسى كه شتر مرغى بكشد در حال احرام يك شتر فديه دهد و اگر شتر ممكن نشود بهاى آن را گندم بخرد و به شصت فقير بدهد هر فقيرى دو مد و اگر بهاى شتر به اين اندازه گندم وافى نباشد هر چه رسد كافى است و اگر بيش از بهاى گندم باشد زيادتى براى صاحب مال است و اگر از بهاى شتر نيز عاجز باشد بدل هر دو مد گندم يك روز روزه بدارد و اگر نتواند هيجده روز روزه دارد و كسى كه گاو وحشى يا گورخر شكار كند گاوى فديه دهد و اگر نيايد بهاى آن را گندم بخرد و سى فقير را هر يك دو مد بدهد و چنان كه در شتر گفتيم اگر بهاى گاو به سى فقير كافى نباشد اتمام آن بر او واجب نيست و اگر زياده بود مال صاحب مال\r\n","description":"","footnote":"","page_name":" 162 ","page_number":162},
  {"content":"\r\nاست و اگر از بهاى گاو هم عاجز باشد به جاى هر دو مد يك روز روزه دارد و اگر نتواند نه روز اگر آهو و روباه و خرگوش بكشد گوسفندى فديه كند و اگر عاجز شود قيمت گوسفند را گندم بخرد براى ده فقير و ده روز روزه يا سه روز روزه به تفصيلى كه نظير آن در گاو و شتر گذشت اگر محرم تخم شترمرغ را بشكند و جوجه در آن باشد براى هر تخم كره شترى فديه كند و اگر جوجه در آن به حركت نيامده به شماره تخمهائى كه شكسته است ماده شتر مهيا كند و نر بر آنها فرستد هر يك بچه آورد هديه بيت الله است و اگر از اين كارها عاجز باشد به جاى هر تخم شترمرغ گوسفندى بكشد و اگر نتواند ده مسكين طعام دهد به همان تفصيل كه در نظائر آن گفتيم از بهاى گوسفند و اگر نتواند سه روز روزه گيرد .\r\nاگر تخم كبگ و با قرقره ( سياه سينه ) را بشكند و جوجه در آن به جنبش\r\n","description":"","footnote":"","page_name":" 163 ","page_number":163},
  {"content":"\r\nآمده باشد بره گوسفند كوچك و اگر به جنبش نيامده به شماره تخمها كه شكسته است ميش نر و ماده مهيا كند به طريقى كه در شتر گفتيم و هر بره كه بيايد هدى خانه خداست و اگر نتواند همان كند كه در تخم شترمرغ گفتيم و اگر كبوترى بكشد گوسفندى بدهد و براى جوجه كبوتر بره و تخم كبوتر يك درهم و اگر محرم نباشد اما در حرم كبوترى بكشد يك درهم و جوجه آن نيم درهم و تخم آن ربع درهم و اگر محرم در حرم بكشد هر دو بر او جمع شود .\r\nاگر كسى سوسمار يا جوجه تيغى و موش خرما بكشد يك بزغاله فديه دارد و با قرقره و دراج و امثال آن بره از شير گرفته و گنجشك و مرغ كاكلى و دم جنبانك يك مد گندم و در ملخ و شپش كه از بدن افكند يك مشت گندم و اگر ملخ بسيار كشد يك گوسفند و اگر نتواند پرهيز كند باكى بر او نيست .\r\n","description":"","footnote":"","page_name":" 164 ","page_number":164},
  {"content":"\r\nاگر از آن چه كشته است بخورد دو فدا بر وى است و اگر ديگرى كشته او بخورد يك فديه و اگر جماعتى در كشتن شكار همكارى كنند بر هر يك فدائى است و هر كس پيش از احرام بستن شكارى گرفته و مالك شده باشد چون احرام بندد اگر شكار همراه او باشد بايد رها كند و ديگر مالك آن نيست و ديگرى كه آن را صيد كند مالك مىشود .\r\n\r\nچند مسأله در صيد 1 - كسى كه محرم باشد و بيرون حرم صيد كند فدا دهد چنان كه گذشت و اگر محرم نباشد اما در حرم شكار كند قيمت آن بر او است اگر هم محرم باشد و هم در حرم شكار كند هم فديه دهد و هم قيمت . مگر آن كه فديه شتر باشد كه همان كافى است .\r\n","description":"","footnote":"","page_name":" 165 ","page_number":165},
  {"content":"\r\n2 - آن كه صيد را بكشد ضامن قيمت آن است بعمد باشد يا سهو يا ندانسته و اگر مكرر خطا كند قيمت هم مكرر مىشود و كفاره صيد هم در عمد واجب است و هم در خطا و بر محرم واجب است چون تير مىافكند جائى بيفكند كه مطمئن باشد به خطا نيز حيوانى را نخواهد كشت و اگر چنين يقين ندارد از تير افكندن پرهيز كند بلكه اگر خطاى وى مكرر شود كفاره نيز مكرر مىشود .\r\nاما عمد اگر مكرر شود خلاف است علامه فرمود در آن هم كفاره تكرار مىشود و بعضى گفتند كفاره ندارد چون گناه آن چنان بزرگ است كه كفاره آن را نمىپوشد .\r\n3 - اگر اضطرار بدان جا كشد محرم را كه بايد گوشت شكار بخورد يا مردار اگر او را ممكن باشد فديه دهد و گوشت شكار اختيار كند و اگر نتواند از مردار بخورد مگر آن كه ممكن نباشد مثلا مردار گنديده است و ضرر دارد .\r\n4 - گوشت كفارهء كه براى شكار مىكشند شتر باشد يا گاو\r\n","description":"","footnote":"","page_name":" 166 ","page_number":166},
  {"content":"\r\nيا گوسفند بايد صدقه دهد و اگر حيوان شكار شده مالك دارد بايد آن را به مالك دهد و اگر كبوتر حرم را بكشد بهاى آن را دانه بخرد براى كبوتران حرم .\r\n5 - فداى صيد را در احرام عمره بايد در مكه كشت جائى كه معروف است به حزوره ( بر وزن قسوره ) و در احرام حج در منى .\r\n6 - حرم مكه چهار فرسخ در چهار فرسخ است و در داخل اين حد هيچ شكار نبايد كرد و هر كس شكار كند ضامن است اگر چه در احرام نباشد و حدود آن در محل معلوم است .\r\n\r\nفصل دوم - در كفاره ساير محرمات احرام و در آن چند مسأله است .\r\n1 - كسى كه در احرام حج با زن خود نزديكى كند پيش\r\n","description":"","footnote":"","page_name":" 167 ","page_number":167},
  {"content":"\r\nاز آن كه از وقوف به مشعر فارغ شود با علم و عمد حج او باطل است اما آن را تمام كند و شترى قربان كند و سال ديگر حجى به جا آورد هر چند حج اول او مستحب بوده ، زن نيز اگر در احرام بود و به رضاى خود اطاعت شوهر كرد حكم همين است و چون سال ديگر با هم به قضاى حج آيند بايد از هم جدا باشند يعنى در جاى خلوت با هم نباشند از جاى پارساله تا از اعمال فارغ شوند و اگر شوهر از اول به قهر او را مجبور كرده بود حج زن باطل نمىشود و كفاره بر عهده مرد است و اگر نزديكى پس از فراغ از مشعر الحرام باشد پيش از آن كه طواف كند باز شترى بايد فدا دهد اما حج او باطل نمىشود و قضاى آن واجب نيست و اگر طواف زيارت كرده است اما طواف نساء نكرده حكم همين است مگر آن كه پنج دور يا چهار دور از\r\n","description":"","footnote":"","page_name":" 168 ","page_number":168},
  {"content":"\r\nطواف نساء كرده باشد كفاره بر او نيست .\r\nكسى كه در احرام عمره نزديكى كند پيش از آن كه سعى صفا و مروه را تمام كرده باشد با علم و عمد عمره او باطل است و شترى فدا دهد و اين عمره را تمام كند و عمره ديگر همان سال به جا آورد .\r\nنزديكى با زن بيگانه به حرام يا با جوان امر دهمين حكم دارد .\r\nاگر نظر كند با جنبى و از او منى بيرون آيد شترى فدا دهد و اگر نتواند گاو و اگر از گاو نيز عاجز باشد گوسفند و اگر نظر بزن خود كند بىقصد التذاذ و جنب شود چيزى بر او نيست و اگر با زن خود ملاعبه كند يا براى لذت نگاه كند و منى آيد شترى بكشد و اگر محرمى براى محرم ديگر زن عقد كند هر يك جداگانه كفاره دهند .\r\n","description":"","footnote":"","page_name":" 169 ","page_number":169},
  {"content":"\r\n2 - كسى كه بوى خوش به كار برد او را گوسفندى لازم شود چه بر خويش بمالد يا بخور كند يا بخورد اما خلوق كعبه يعنى عطرى كه بر پرده كعبه و ديوار آن مىمالند باكى نيست چه استشمام بوى آن كند يا بدست و جامه اش ماليده شود و نيز ميوه هاى خوشبوى و گياه يا گل خوشبوى ضرر ندارد . 3 - در ناخن گرفتن اگر همه ناخنهاى دست و پا را در يك مجلس بگيرد يك گوسفند است و در دو مجلس دو گوسفند اما اگر همه ناخنها را با هم نگيرد براى هر يك ناخن يك مد طعام بدهد هر كس فتوى دهد محرم را به ناخن گرفتن و شنونده ناخن گيرد و خون آيد بر فتوى دهنده گوسفندى واجب مىشود .\r\n4 - در جامه دوخته پوشيدن گوسفندى واجب مىشود هر چند ضرورت باشد .\r\n","description":"","footnote":"","page_name":" 170 ","page_number":170},
  {"content":"\r\n5 - براى سر تراشيدن هر چند ضرورت باشد هم گوسفندى واجب است و مىتواند به جاى آن ده مسكين طعام دهد يا سه روز روزه گيرد .\r\n6 - اگر موى زير هر دو بغل را بسترد گوسفندى بدهد و و در يك بغل سه مسكين طعام دهد و اگر بدست كشيدن بر سر و ريش مويى جدا شود يك مشت گندم صدقه دهد مگر در حال وضو كه كفاره ندارد .\r\n7 - زير سايه راه رفتن موجب يك گوسفند است همچنين در پوشيدن سر اگر چه ناچار باشد .\r\n8 - در جدال اگر سه بار مجادله كند و در گفتار دروغ نگفته باشد گوسفندى بدهد و اگر دروغ گفته باشد نيز گوسفندى دهد هر\r\n","description":"","footnote":"","page_name":" 171 ","page_number":171},
  {"content":"\r\nچند يك بار جدال كرده باشد و اگر دو بار دروغ گفته باشد گاوى و اگر سه بار شترى فدا دهد .\r\n9 - اگر روغن خوشبوى بر خود بمالد گوسفندى فدا دهد و همچنين اگر دندان بكشد .\r\n10 - هر گاه درخت بزرگى بركند گاوى فديه دهد و اگر درخت خرد باشد گوسفند و اگر شاخى جدا كند قيمت آن را .\r\n11 - اگر مكرر جماع كند كفاره مكرر مىشود و همچنين اگر مكرر جامه دوخته به پوشد يا مكرر عطر بزند در دو مجلس 12 - آن كه فراموش كرده يا نداند چيزى مخل احرام است كفاره ندارد مگر در صيد .\r\n","description":"","footnote":"","page_name":" 172 ","page_number":172},
  {"content":"\r\n\r\nباب ششم - طواف طواف در عمره تمتع يك بار واجب است و در عمره مفرده و در هر سه قسم حج دو بار واجب است يكى طواف زيارت و ديگر طواف نساء و در طواف شرط است طهارت و ازاله نجاست از جامه و بدن و آن كه مرد ختنه شده باشد و واجب است نيت و هفت دور گشتن گرد خانه خدا و ابتدا كردن از حجر الاسود و ختم به آن و بايد خانه را بدست چپ قرار دهد و حجر اسماعيل را داخل طواف كند و چون محاذى مقام ابراهيم رسد از بين خانه و مقام ابراهيم عليه السلام عبور كند نه از بيرون مقام و دو ركعت نماز طواف گذارد در مقام ابراهيم و مستحب است دعا وقت داخل شدن\r\n","description":"","footnote":"","page_name":" 173 ","page_number":173},
  {"content":"\r\nبه شهر مكه و به مسجد الحرام و اين كه اذخر بجود و اذخر چوبى است نرم خوشبوى كه عفونت دهان را مىبرد و چون خواهد داخل مكه شود از جانب شمال آن در آيد با پاى برهنه با آرامش و وقار و از چاه ميمون يا فخ غسل كند و در هر دور سنگ حجر الاسود را مس كند و ببوسد يا به آن اشاره كند و دعا بخواند در وقت دست زدن و اشاره كردن و در طواف نيز دعا بخواند و به مستجار كه قسمتى از ديوار جنوبى خانه كعبه است بچسبد و شكم و روى بر آن نهد و به ركن يمانى كه متصل به مستجار است دست بكشد بلكه همه چهار ركن كعبه را و اگر بتواند در مدت اقامه در مكه سيصد و شصت طواف كند كه دو هزار و پانصد و بيست دور مىشود و اگر ممكن نشود سيصد و شصت بار گرد خانه بگردد و چون طواف از هفت دور كمتر نمىشود و پنجاه و يك طواف سيصد و پنجاه و هفت دور مىشود طواف پنجاه و دويم را بايد به چهار كامل كرده تا مجموع سيصد و شصت و چهار\r\n","description":"","footnote":"","page_name":" 174 ","page_number":174},
  {"content":"\r\nدور گردد و بايد دانست كه هر يك دور را يك شوط گويند طواف ركن است در حج و عمره مانند ساير اركان حج اگر عمدا ترك كند حج باطل مىشود و اگر فراموش كند تا از حج يا عمره فارغ شود بايد تدارك كند هر وقت به يادش آيد و اگر ممكن نشود و از مكه دور شده باشد كسى را نايب گيرد . اگر پس از فراغ از عمل شك كند در شماره طواف اعتنا نكند و اگر در اثناى آن شك كند باطل است و بايد از سر گيرد مگر آن كه بداند هفت دور كامل كرده و در زيادتى شك كند عملش صحيح است و اعتنا به شك نكند .\r\nاگر در طواف واجب بخاطر آورد كه پاك نبوده از سر گيرد با طهارت و اگر طواف واجب را به طواف ديگر متصل كند باطل است و در طواف مستحب مكروه است و اگر در طواف مستحب سهوا از هفت زياده كرد هفت دوم را تمام كند .\r\n","description":"","footnote":"","page_name":" 175 ","page_number":175},
  {"content":"\r\nنماز طواف واجب را بايد پس از طواف به جا آورد پيش از آن كه سعى ميان صفا و مروه كند اما در طواف مستحب مىتواند نماز را تا بعد از سعى تاخير ندارد .\r\nاگر به خاطرش آيد كه هفت دور طواف را تمام نكرده است اما از نصف گذشته جائز است بنا بر آن گذارد و هفت دور را تمام كند و اگر از نصف نگذشته بايد از سر گيرد و اگر به وطن خود باز گشته و بتواند به مكه بر گردد بايد برگردد و اگر ممكن نباشد نائب گيرد .\r\nكسى كه طواف را پس از آن كه از نصف گذشته است براى حاجتى ضرورى يا نماز نافله ترك كند جائز است همان را تمام كند و اگر از نصف نگذشته اعاده بايد كرد .\r\nدر حج تمتع بايد طواف و سعى را پس از وقوف به عرفات و مشعر الحرام به جا آورد و پيش از آن صحيح نيست مگر زنى كه بيم داشته باشد پس از عرفات و مشعر حائض شود و نتواند تا پاك شدن در مكه بماند و طواف از او فوت شود در اين صورت بايد طواف\r\n","description":"","footnote":"","page_name":" 176 ","page_number":176},
  {"content":"\r\nو سعى را پيش اندازد و اگر پيش از عرفات حائض شود و هنوز طواف عمره را تمام نكرده و تا وقت عرفات پاك نمىشود عمره تمتع را بدل به حج افراد كند و با همان احرام عمره كه به حج مبدل شده به عرفات رود و اعمال حج را تمام كند و چون از احرام بيرون آيد عمره مفرده به جا آورد .\r\nاگر زن بيش از نصف طواف را به جا آورده حايض شود بايد بشتاب از مسجد بيرون رود و چون در عمره تمتع باشد سعى را تمام كند و از احرام عمره بيرون آيد و احرام حج بندد و به عرفات رود و پس از تمام شدن حج باقى مانده طواف عمره را با نماز آن به جا آورد .\r\nمستحاضه چون وظائف خود را انجام دهد در حكم پاك است .\r\n\r\nباب هفتم - در سعى در هر احرام يك بار سعى كردن واجب است خواه احرام\r\n","description":"","footnote":"","page_name":" 177 ","page_number":177},
  {"content":"\r\nحج يا احرام عمره و واجب است در سعى نيت كردن و آغاز سعى از صفا كند تا مروه به پايان رسد باز از مروه به صفا آيد و رفتن و بر گشتن دو بار محسوب مىشود و بايد سعى هفت بار باشد و آخر هفتم به مروه ختم مىگردد .\r\nمستحب است پيش از آن كه براى سعى از مسجد الحرام بيرون رود دست به حجر الاسود رساند و از آب زمزم بنوشد و از دلوى كه برابر مقام ابراهيم نهاده است در صورت امكان غسل كند و گر نه وضو بسازد هر جا خواهد يا غسل كند و هنگام بيرون رفتن از مسجد الحرام از باب صفا بيرون رود ( يكى از درهاى شرقى مسجد الحرام ) مستحب است هم از كوه صفا بالا رود و روى به ركن كعبه كه حجر الاسود در آن نصب است بايستد و هفت بار لا إله الا الله بگويد و دعاى وارد بخواند و مستحب است در قسمتى از سعى كه دنباله وادى محسر است هروله كند يعنى شتاب بگذرد و ندود و پيش از آن قسمت و پس از آن به عادت خود راه رود و براى توضيح گوييم كه وادى محسر دره ايست در اول منى و تا مكه متصل است چنان كه اگر سيل از وادى محسر سرازير شود\r\n","description":"","footnote":"","page_name":" 178 ","page_number":178},
  {"content":"\r\nبه آن قسمت از محل سعى مىرسد كه بايد هروله كرد و علامه فرموده است حد آن از مناره است تا كوى عطاران و البته در عهد وى چنين بود .\r\nمستحب است سعى پياده و دعا خواندن هنگام سعى .\r\nو بايد دانست سعى ركن است اگر عمدا ترك كنند حج يا عمره باطل مىشود و سهوا باطل نمىشود بلكه بايد براى قضاى آن به مكه باز گردد و اگر نتواند نائب گيرد چنان كه در طواف گفتيم .\r\nاگر سعى از هفت بار زياده كند عمدا باطل است و اگر سهوا زياده كند باكى نيست و سعى را قطع بايد كرد چون سعى مستحب ثابت نشده و بعضى گويند هفت شوط تمام كند جائز است است و اگر شك كند چند بار رفته و برگشته از سر گيرد و اگر در بين سعى براى حاجتى آن را ترك كند يا براى نماز واجب قطع نمايد باكى نيست باقى مانده آن را از همان جا كه قطع كرده است به جاى آورد .\r\n","description":"","footnote":"","page_name":" 179 ","page_number":179},
  {"content":"\r\nاگر سعى را سهوا تمام نكرده از احرام بيرون آيد و مقاربت كند آنگاه به ياد آورد كه سعى تمام نكرده بود ناقص را تمام كند و يك گاو به كفاره نقض احرام فدا دهد و به قاعده بايد معذور باشد چون در نقض احرام به فراموشى كفاره نيست مگر در روايتى كه كفاره را در ناخن گرفتن نيز ثابت كرده است و آن عجيبتر است و بحث در آن خارج از وضع اين كتاب كسى كه از سعى عمره تمتع فارغ مىشود جائز نيست همه سر را بتراشد بلكه بايد ناخن بگيرد تا از احرام بيرون آيد يا اندكى از موى سر يا شارب بگيرد و اگر سر تراشد بايد فديه دهد و اقلا گوسفند بكشد .\r\nاگر كسى از احرام عمره بيرون نيامده سهوا احرام حج ببندد نيز بايد فديه دهد كسى كه از عمره تمتع فارغ گشت و از احرام بيرون آمد همه چيز بر او حلال است مگر صيد و بهتر است با همان لباس احرام باشد و لباس دوخته نپوشد تا احرام براى حج بندد .\r\n","description":"","footnote":"","page_name":" 180 ","page_number":180},
  {"content":"\r\nباب هشتم در اعمال حج و در آن چند فصل است\r\n\r\nفصل أول در احرام حج چون از عمره فارغ شود واجب است از مكه احرام حج بندد و مستحب است احرام روز هشتم ذى الحجه باشد كه روز ترويه گويند زير ناودان خانه هنگام ظهر و احرام حج مانند احرام عمره است چنان كه گذشت مگر آن كه اينجا نيت حج كند و تلبيه را تا ظهر روز عرفه مستمر دارد و ظهر قطع كند . اگر فراموش كند احرام بندد تا وقتى به عرفات برسد در صورت امكان به مكه باز گردد و گر به همان جا احرام بندد و اگر تا آخر مناسك به ياد احرام نيايد چيزى بر او نيست و حجش صحيح است\r\n","description":"","footnote":"","page_name":" 181 ","page_number":181},
  {"content":"\r\nو بعضى گويند صحيح نيست .\r\nو أصل در اعمال حج آن است كه به ترك هيچ يك سهوا حج يا عمره باطل نشود و در غالب آنها به جاى عمل اختيارى اضطرارى هم مشروع است .\r\n\r\nفصل دويم در وقوف به عرفات يعنى بودن و ماندن در صحراى عرفات ركن حج است اگر عمدا ترك كنند حج باطل مىشود و اگر فراموش كند تا آفتاب غروب كند و به مشعر الحرام هم نرسد نيز حج باطل است .\r\nواجب است در وقوف عرفات نيت كردن و تا غروب آفتاب در آنجا ماندن و اگر روز نتواند شب تا پيش از آن كه فجر طلوع كند صحيح است و اگر شب نيز نتواند يا فراموش كند اما در مشعر الحرام وقوف كند كافى است .\r\nاگر پيش از غروب آفتاب بعلم و اختيار از عرفات بيرون رود واجب است شترى بكشد و اگر نتواند هيجده روز روزه دارد\r\n","description":"","footnote":"","page_name":" 182 ","page_number":182},
  {"content":"\r\nو اگر مسأله نداند يا فراموش كرده باشد بر او فديه و كفاره واجب نيست و اين كه بعضى پندارند در شريعت اسلام جاهل اگر چه مقصر نباشد در حكم عالم است و جهل را عذر نبايد شمرد حكم كلى نيست و در هر جا مىبايد بدليل آن رجوع شود .\r\nو فقها گويند چند موضع در اطراف صحراى عرفات است به نام نمره و ثويه و ذو المجاز و عرنه و اراك كه همه در سر حد عرفات واقعند و ماندن در آنها كافى نيست از عرفات و مستحب است حاجيان روز هشتم ذى الحجه پس از زوال ظهر بمنى روند و امام در آنجا نماز گذارد و تا اذان صبح روز عرفه در منى بمانند و بس از نماز آهنگ عرفات كنند و آخر صحراى منى از جانب عرفات وادى محسر نام دارد بر وزن منجم و تا آفتاب طلوع نكند از آن وادى نگذرند . مستحب است وقتى داخل صحراى عرفات مىشوند دعا بخوانند و هنگام غروب كه بيرون مىآيند و در راه نيز پيوسته مشغول دعا باشد و در جانب چپ كوه عرفات بر دامنه آن بايستد\r\n","description":"","footnote":"","page_name":" 183 ","page_number":183},
  {"content":"\r\nو بر كوه بالا نرود و ميان نماز ظهر و عصر جمع كند به يك اذان و دو اقامه و بقيه روز به دعا بپردازد و تا بتواند ايستاده باشد و مكروه است نشسته يا سواره بودن .\r\n\r\nفصل سيم - وقوف در مشعر الحرام - چون آفتاب روز عرفه غروب كند و البته علامت آن بر طرف شدن سرخى است از جانب مشرق ، از عرفات آهنگ مشعر الحرام كند و مستحب است راه ميانه رود نه بسيار كند و نه بسيار شتابان . و چون به تل ريگ سرخ رسد دعا كند و مغرب و عشا را تاخير اندازد تا به مشعر رسد هر چند يك جزء از چهار جزء شب بگذرد آنگاه ميان مغرب و عشا جمع كند به اذان و دو اقامه . و واجب است در مشعر نيت وقوف كند يعنى نيت ماندن در آنجا كه خود عبادت است و مستحب است ذكر خدا كردن .\r\n","description":"","footnote":"","page_name":" 184 ","page_number":184},
  {"content":"\r\nوقت اصلى براى وقوف از طلوع فجر است تا طلوع آفتاب مانند وقت نماز صبح هر اندازه از اين مدت بماند كافى است و واجب نيست همه مدت بين الطلوعين در مشعر باشد و اگر هيچ نتواند تا ظهر روز عيد هر وقت ممكن شود خود را برساند اگر پيش از طلوع فجر از مشعر الحرام بيرون رود بعمد و علم بايد يك گوسفند كفاره دهد اما حجش صحيح است زن و بيمار و آنان كه از انبوه و فشار مردم بيم دارند جائز است پيش از فجر از مشعر بيرون روند و به همان بودن شبانه اكتفا كنند و كفاره بر آنها نيست . وقوف در مشعر ركن است پس كسى كه عمدا آن را ترك كند نه شب آنجا باشد و نه بين الطلوعين و نه تا ظهر روز عيد حجش باطل است و اگر به فراموشى و عذر ترك كند حجش صحيح است مگر وقوف عرفات را نيز ترك كرده باشد .\r\nحد مشعر را از طرف عرفات مأزمين مىگويند كه در جانب مشرق مشعر است و از طرف منى كه طرف مغرب مشعر است وادى محسر مىنامند و تا جائى به نام حياض امتداد دارد .\r\n","description":"","footnote":"","page_name":" 185 ","page_number":185},
  {"content":"\r\n\r\nچند مسأله در وقوف :\r\n1 - وقوف عرفات دو وقت دارد : اختيارى و اضطرارى وقت اختيارى از ظهر روز عرفه است تا غروب آن و اضطرارى از غروب روز عرفه است تا طلوع فجر روز عيد .\r\nوقوف مشعر الحرام نيز دو وقت دارد اختيارى و اضطرارى اختيارى آن از طلوع فجر است تا طلوع آفتاب . و اضطرارى آن از طلوع آفتاب تا ظهر روز عيد و اضطرارى ديگر آن براى زنان و بيماران شب عيد است پيش از طلوع فجر .\r\nكسى كه وقت اضطرارى را ادراك كند و يك وقت اختيارى از اين دو وقوف حجش صحيح است و اگر هر دو اضطرارى را ادراك كند نيز صحيح است و بعضى گويند صحيح نيست اما اگر فقط يك وقت اضطرارى را درك كند حجش صحيح نيست اتفاقا\r\n","description":"","footnote":"","page_name":" 186 ","page_number":186},
  {"content":"\r\n2 - كسى كه حجش باطل شود افعال پس از وقوف از او ساقط است اما بهتر است در منى بماند و پس از آن به مكه رود و به نيت عمره مفرده طواف و سعى به جا آورد و از احرام بيرون آيد و اين عمره واجب است و اگر حجش واجب بوده سال ديگر قضا كند و اگر واجب نبوده است قضا واجب نيست چون بعمد باطل نكرده است .\r\n3 - مستحب است وقوف بعد از نماز باشد يعنى نماز را از اول وقت تاخير نيندازد بلكه اول نماز گذارد پس از آن به دعا پردازد نه آن كه نيت وقوف پس از نماز كند .\r\nو مستحب است كسى كه بار اول به حج آمده است بر كوه قرح بالا رود در مشعر الحرام و آنجا ذكر خدا كند و زمين مشعر را كه نزديك كوه است زير پاى بكوبد چون آنجا مقام مقدس قريش بود در جاهليت و به جاى عرفات وقوف در مشعر الحرام مىكردند و خويشتن را بر ساير مردم فضيلت مىنهادند اين عمل تعصب قومى آنان را به ياد مىآورد و تنبيه مىشوند كه همه كس حق دارد بر همه جا گام نهد و مكان مقدس الهى خاص جماعتى نيست .\r\n","description":"","footnote":"","page_name":" 187 ","page_number":187},
  {"content":"\r\n4 - مستحب است سنگ ريزه براى انداختن به جمرات را از مشعر بردارد و هر چند از همه جاى حرم جائز است مگر از مساجد .\r\n\r\nفصل چهارم - در اعمال منى روز عيد اضحى سه عمل در منى واجب است .\r\n\r\nاول سنگ انداختن به جمره عقبه و جمره ستونى است به سنگ ساخته‌اند و جمره سه است يكى كه از همه به مكه نزديكتر است جمره عقبه گويند و بايد هفت سنگ كوچك باشد و از حرم بردارند و سنگى كه يك بار انداخته باشند كافى نيست واجب ست در آن نيت كند و به سبب انداختن به جمره بخورد نه به علت ديگر اگر بدست روى جمره بكشد كافى نيست و مستحب است سنگ سست باشد دو رنگ به اندازه سر انگشت و خود آن را برچيده باشد و از سنگ بزرگتر شكسته نشده و سخت نباشد و با هر يك سنگ كه\r\n","description":"","footnote":"","page_name":" 188 ","page_number":188},
  {"content":"\r\nمىافكند دعا بخواند و وضو داشته باشد و از جمره ده تا پانزده ذراع دور باشد و سنگ را بر انگشت ابهام يعنى شست گذارد و به فشار سبابه بيفكند و مستحب است وقت سنگ انداختن به جمره عقبه پشت به قبله و روى به جمره باشد يعنى در جانب مغرب جمره بايستد چون قبله منى روى به مغرب است و هنگام سنگ انداختن به دو جمره ديگر روى بهر دو باشد هم روى به قبله و هم روى به جمره يعنى در مشرق جمره بايستد . و اگر كسى بيمار باشد و نتواند خود سنگ اندازد نائب بگيرد .\r\n\r\nعمل دوم قربانى - واجب است قربانى پس از سنگ انداختن به جمره و قربانى بر كسى است كه حج تمتع گذارد ، واجب يا مستحب و اگر حجش حج تمتع نباشد مىتواند هنگام احرام با قربانى آهنگ مكه كند و حج او قران ناميده مىشود يا قربانى همراه نياورد و حج او حج افراد باشد و قربانى حج قران را اشعار يا\r\n","description":"","footnote":"","page_name":" 189 ","page_number":189},
  {"content":"\r\nتقليد مىكنند يعنى هنگام احرام بستن كوهان آن را مىشكافند و اندكى به خون آلوده مىكنند و يا نعلين گردن آن مىآويزند و به اين عمل ممكن است آغاز احرام كرد به جاى تلبيه و هر گاه بنده مملوك باذن مولاى خويش حج تمتع گذارد مولى مختار است به او قربانى بدهد تا در روز عيد وظيفه خويش را ادا كند يا چيزى ندهد و به جاى آن بنده را به روزه امر كند و اگر پيش از وقوف عرفات آزاد شود و قدرت به گذارندن قربانى داشته باشد واجب است قربانى و گر نه روزه دارد .\r\nواجب است در كشتن حيوان نيت و اين كه در منى در روز عيد باشد . جاى ديگر و روز ديگر كافى نيست . و جائز نيست دو نفر يا بيشتر در كشتن يك حيوان شريك شوند بلكه بر هر كس حيوانى جدا واجب است . واجب است حيوان كشتنى اگر شتر است پنج سال تمام داشته باشد داخل سال ششم شده و اگر گاو\r\n","description":"","footnote":"","page_name":" 190 ","page_number":190},
  {"content":"\r\nاست يك سال تمام كرده و داخل سال دويم شده باشد اما گوسفند : بز يك سال تمام كرده و ميش هفت ماه تمام كرده كافى است و علامه رحمه الله فرمايد چهار پا بايد ثنى باشد يعنى دندان ثنايا انداخته باشد گويند گاو در سال اول دندان نمىاندازد و اهل لغت هم گاو يك سال تمام كرده را ثنى نمىگويند بهر حال به مقتضاى روايات و آيه قران گاو بهر سن كافى است خواه ثنى بگويند يا نگويند و كسى كمتر از يك ساله را كافى ندانسته است .\r\nواجب است قربانى حج عيب و نقص نداشته باشد و اگر بسيار لاغر باشد به حدى كه بر كليه هاى او پيه نباشد كافى نيست و مستحب است فربه باشد و آن را روز عرفه در صحراى عرفات برده باشند شتر و گاو ماده بهتر است و بز و ميش نر . مستحب است هنگام ذبح دعا بخواند و حيوان را سه قسمت كند و لو غير متساوى يك قسمت را خود بخورد و يك قسمت هديه دهد به دوستان و همسايگان و يك قسمت به محتاجان ببخشد . و بعضى اين تقسيم را واجب شمرده‌اند .\r\n","description":"","footnote":"","page_name":" 191 ","page_number":191},
  {"content":"\r\nاگر روز عيد قربانى نيابد اما بهاى آن را داشته باشد نزد كسى امانت گذارد تا او حيوانى بخرد و قربانى كند تا آخر ذى الحجه و اگر قيمت آن را هم نداشته باشد سه روز در حج روزه گيرد و هفت روز وقتى به منزل خود باز گردد و آن سه روز را مىتوان از اول ذى الحجه روزه گرفت بعد از احرام حج اما پيش از ذى الحجه جايز نيست و اگر روزه نگرفته توفيق حج يافت و سال ديگر بازگشت بايد قربانى سال گذشته و آن سال را با هم در منى قربانى كند ، اين سه روز روزه در سفر جائز است مىتواند دو روز آن را پيش از عيد روزه دارد و روز سيم پس از ايام تشريق هدى يعنى حيوان قربانى كه در حج قران همراه مىآورند بايد در منى كشته شود و اگر همراه عمره گذار است در مكه و هدى از اول احرام با او است با اشعار يا تقليد و اشعار آن است كه كوهان شتر را بكارد بشكافند و آن را خون آلوده كنند و تقليد آن است كه شتر يا غير آن را قلاده بندد به بنعل خود كه با آن نماز خوانده باشد .\r\n","description":"","footnote":"","page_name":" 192 ","page_number":192},
  {"content":"\r\nجائز است حيوان را سوار شدن و از شير آن نوشيدن چون از ملك او بيرون نرفته هر چند تصرف او محدود شده است و شرط است كه سوارى و خوردن شير ضرورى به حيوان يا بچه آن نرساند . اگر حيوان تلف شد ضامن نيست مگر آن كه خود شرط ضمان كرده باشد و لازم نيست گوشت هدى را صدقه دهد بلكه مال او است هر چه خواهد كند مگر آن كه نذر صدقه كرده باشد . اين حكم قران است . و هر حيوان كه كشتنش واجب باشد در حج مانند كفاره و نذر اگر تلف شود بدل آن را بايد داد و گوشتش صدقه است و مكروه است پوست آن را به قصاب و سلاخ دهند و بعضى گويند حرام است چون پوست هم در حكم گوشت و بايد به مصرف نذر و فقرا رسد و بهتر آن است كه بگوئيم نذر و صدقه در حيوان به گوشت تعلق مىگيرد نه به پوست و احتياط مطلوب است . پوست هدى يعنى قربانى حج تمتع را به قصاب مىتوان داد بىاشكال هر چند واجب است . مستحب است اضحيه ( يعنى حيوانى كه روز عيد قربان مىكشند نه در مناسك حج ) و آن را در روز عيد و دو روز بعد از عيد\r\n","description":"","footnote":"","page_name":" 193 ","page_number":193},
  {"content":"\r\nمىتوان كشت در غير منى و در منى تا سه روز بعد از عيد يعنى يازدهم و دوازدهم و سيزدهم . آن كه حج تمتع مىگذارد همان هدى تمتع كافى است و اضحيه ديگر لازم نيست و اگر حيوانى نيابد بهاى آن را صدقه دهد و كراهت دارد حيوان دست پرورد خود را كشتن و جائز است پوست آن را به قصاب داد اما مكروه است .\r\n\r\nعمل سيم - در روز عيد سر تراشيدن است يا تقصير كردن يعنى كوتاه كردن موى شارب يا ريش و ناخن و سر تراشيدن افضل است خصوصا براى كسى كه بار اول به حج آمده يا موى خود را به صمغ و كتيرا بهم چسبانيده و روايات در سر تراشيدن تاكيد بسيار كرده‌اند اما احتمال وجوب ضعيف است و زن را سر تراشيدن جائز نيست . اگر پيش از سر تراشيدن و تقصير از منى بيرون رود باز برگردد و اگر نتواند بايد در همان جا كه هست موى و ناخن كوتاه كند و اگر بمنى فرستد تا در منى\r\n","description":"","footnote":"","page_name":" 194 ","page_number":194},
  {"content":"\r\nدفن شود بهتر است و كسى كه سرش موى ندارد تيغ بر آن بگذراند و ظاهرا كافى از تقصير نيست .\r\nو طواف زيارت پيش از كوتاه كردن موى و ناخن جايز نيست و اگر عمدا طواف كرد يك گوسفند كفاره آن است و اگر فراموش كرده يا ندانسته ترك تقصير كند كفاره بر او نيست و بهر حال طواف را اعاده كند .\r\nحاجى وقتى سر تراشيد يا از موى و ناخن بريد از احرام بيرون مىآيد و همه چيز بر او حلال مىشود مگر بوى خوش و زن و چون طواف زيارت به جا آورد بوى خوش بر او حلال مىشود و هر گاه طواف نساء كند زن نيز بر او مباح مىگردد و شكار كردن بر او حلال نخواهد شد تا از حرم بيرون رود و علامه رحمه الله ذكر صيد نكرد چون پس از تقصير از جهت احرام مانعى از صيد نيست حرمت آن از جهت حرم است .\r\nو شيخ شهيد ثانى فرموده است به طواف نساء صيد حلال مىشود اما به نظر سخت بعيد مىآيد و بقول او اگر كسى طواف نساء نكرده به شهر خود باز گردد صيد كردن بر او حلال نيست چنان كه زن حلال نيست تا وقتى طواف نساء را خود يا نائب او به جا آورد و اين از عجايب احكام است .\r\n","description":"","footnote":"","page_name":" 195 ","page_number":195},
  {"content":"\r\n\r\nباب نهم در بقيه مناسك چون در منى از احرام بيرون آيد همان روز عيد قربان يا فرداى آن روز به مكه رود براى طواف و سعى حج و طواف و سعى حج به تفصيل و ترتيبى است كه در اعمال عمره گفته شد و پس از آن طواف نساء و نماز طواف نساء به جا آورد و طواف نساء در هر حجى واجب است و بايد براى مبيت شب دوازدهم بمنى برگردد و بعض علما در حج تمتع اين تعجيل را واجب دانسته‌اند چون سنت و سيره بر اين بوده است اما در قران و افراد تا آخر ذى الحجه هر وقت توانست براى طواف و سعى به مكه رود جايز است و اگر در تمتع تاخير اندازد حجش صحيح است و كفاره هم ندارد حتى بقول آن كه تعجيل را واجب دانسته اما ظاهر استحباب است و بهتر است زودتر طواف و سعى را به جا آورد روز دهم و يازدهم و دوازدهم و علت آن كه فقها دوازدهم را ذكر نكرده‌اند آن است كه رفتن به مكه و برگشتن با سعى و طواف\r\n","description":"","footnote":"","page_name":" 196 ","page_number":196},
  {"content":"\r\nدو بار و ادراك آفتاب صبح براى سنگ انداختن به سه جمره و آفتاب پيش از غروب دوازدهم در منى در يك روز با وسائل آن روز مشگل بود .\r\nواجب است شب يازدهم و دوازدهم ذى الحجه در منى بماند و روز يازدهم و دوازدهم سنگ به سه جمره اندازد بهر جمره هفت سنگ و آغاز از جمره اولى كند پس از آن جمره دويم و پس از آن سيم و اگر عكس كند اعاده بايد كرد و جمره اولى آن است كه به مشعر الحرام نزديكتر است . محاذى مسجد خيف و جمره سيم آن كه به مكه نزديكتر است در غربى منى و مستحب است هر جمره را از طرف چپ زند و تكبير بگويد و دعا بخواند و وقت آن از طلوع آفتاب است تا غروب و شب جائز نيست مگر براى عذرى مانند آن كه از دشمن ترسد يا چوپان و بيمار و بندگان كه روز فرصت نكنند و اگر روز سيزدهم در منى باشد هم\r\n","description":"","footnote":"","page_name":" 197 ","page_number":197},
  {"content":"\r\nسنگ زدن واجب است و اگر نماند سنگها كه همراه دارد مستحب است در زمين منى دفن كند .\r\nاگر در شب يازدهم و دوازدهم در منى نماند براى هر شب گوسفندى كفاره دهد مگر آن كه براى عبادت در مكه مانده باشد مقصود از ماندن در منى بودن از غروب آفتاب است تا نيمه شب پس از آن هر جا خواهد رود جائز است .\r\nكسى كه از شكار پرهيز نكرده است واجب است شب سيزدهم در منى بماند و روز سيزدهم سنگ به جمرات اندازد همچنين كسى كه روز دوازدهم آن قدر در منى بماند و بيرون رفتن را تاخير اندازد تا آفتاب غروب كند واجب است در منى بماند تا نيمه شب و پس از آن بيرون رود و واجب نيست روز سيزدهم بماند و سنگ به جمره اندازد بيرون رفتن از منى را به نيت ختم عمل در روز دوازدهم نفر اول گويند و روز سيزدهم نفر دويم و نفر به سكون فاء است . نفر اول بايد پس از ظهر باشد و نفر دويم پيش از ظهر جائز است .\r\n","description":"","footnote":"","page_name":" 198 ","page_number":198},
  {"content":"\r\nهر كس سنگ انداختن به جمرات را فراموش كند فرداى آن روز قضا كند اول قضاى روز گذشته را به جا آورد پس از آن وظيفه همان روز را و اگر يكى از سه جمره را فراموش كند و به ياد نياورد تا به مكه رسد بايد بمنى باز گردد و وظيفه ادا كند و اگر ممكن نباشد بر او چيزى نيست و مستحب است اگر سال ديگر موفق به حج شود قضاى گذشته را به جا آورد و مىتواند نيز نايب بگيرد . مستحب است روزهاى تشريق در منى بماند و واجب نيست مگر به اندازه رمى جمرات .\r\nچون اعمال منى به انجام رسد كار حج به انجام رسيده اگر طواف و سعى زيارت را پيش انداخته باشد و گر نه بايد به مكه رود و طواف و سعى به جا آورد و اگر پيش به جا آورده مستحب است باز به مكه رود و طواف وداع كند و مستحب است مخصوصا براى كسى كه بار اول حج او است داخل خانه كعبه شود و در چهار گوشه خانه نماز گذارد و همچنين ميانه دو ستون خانه شريف بر\r\n","description":"","footnote":"","page_name":" 199 ","page_number":199},
  {"content":"\r\nسنگ مرمر سرخ كه فرش كعبه است نماز كند و نيز مستحب است در راه منى به مكه در مسجد حصبه داخل شود و آن جا نماز گذارد و بر پشت بخوابد . اما اين ادريس فرمايد از اين مسجد نشانى باقى نيست و مجلسى فرمود اكنون در راه صفه است كه مردم را ديدم در آنجا مىنشستند . همچنين مستحب است داخل شدن در مسجد خيف در منى و نماز گذاشتن و مستحب است چون آهنگ بازگشت نمود به وطن خود و خانه را وداع كرد از مسجد الحرام از باب حناطين بيرون رود يعنى در محاذى ركن شامى كه اكنون در مسجد الحرام است و عطر فروشان در آن زمان نزديك آن مىنشستند و خداى را سجده كند بر اين توفيق و دعا كند بهر چه خواهد آنگاه يك درهم خرما خرد و صدقه دهد و به وطن خويش باز گردد و علامه فرمود مجاورت به مكه مكروه است و مجاورت مدينه مستحب . و نيز فرموده زن حايض از بيرون در مسجد وداع كند .\r\n","description":"","footnote":"","page_name":" 200 ","page_number":200},
  {"content":"\r\nمستحب است پس از حج به مدينه منوره رود براى زيارت رسول صلى الله عليه و آله و در آن تاكيد بسيار است و زيارت فاطمه زهرا سلام الله عليها كند در روضه مطهره پيغمبر چون بمذهب صحيح و قرائن عقلى و نقلى آن حضرت در خانه خود مدفون شد كه اكنون داخل شبكه مقدسه قبر پيغمبر است صلى الله عليه و آله آنگاه ائمه عليهم السلام را در بقيع زيارت كند و شهداء احد را خصوصا قبر حمزه رضى الله عنه عم پيغمبر صلى الله عليه و آله و مستحب است در مسجد مدينه سه روز اعتكاف كند و با اين كه مسافر است روزه از او صحيح است .\r\n\r\nباب دهم - در عمره عمره مانند حج واجب است با شرائط و اسباب حج به اجماع علماى اهل بيت عليهم السلام در مقابل ابو حنيفه و بعض علماى اهل سنت كه عمره را واجب ندانستند و بقول ما و شافعى كسى كه براى حج به مكه رود هم حج بر او واجب است و هم عمره\r\n","description":"","footnote":"","page_name":" 201 ","page_number":201},
  {"content":"\r\nچه حج تمتع باشد و چه قران و افراد و آن كه عمره را واجب نداند گويد مىتواند حج مفرد به جا آورد و بىآن كه عمره بگذارد به وطن باز گردد و مقصود آن نيست كه مستطيع براى عمره بالخصوص بايد به مكه رود و لو در غير موسم حج اگر چه مستطيع براى حج نشود چون اين قولى نادر است و واجب بودن عمره اجماع . اين را بر آن نمىتوان حمل كرد .\r\nافعال عمره چنان كه گذشت احرام است به نيت و طواف و نماز طواف و سعى و تقصير و اگر عمره مفرد باشد پيش از تقصير طواف نساء و نماز هم واجب است و در آن سر تراشيدن جائز است بر خلاف عمره تمتع .\r\nعمره مفرده در همه وقت سال مىتوان كرد و افضل ماه رجب است . در حج قران و افراد پس از حج بايد به جا آورد و در حج تمتع پيش از حج كسى كه به نيت عمره مفرده به مكه آمده و در ماه‌هاى حج باشد مىتواند عدول به تمتع كند اگر هدى يعنى قربانى همراه نياورده باشد .\r\n","description":"","footnote":"","page_name":" 202 ","page_number":202},
  {"content":"\r\nو جائز است عمره مفرده در هر ده روز يك بار نيز و سيد مرتضى رحمه الله فرمود حدى براى مدت فاصله ميان دو عمره نيست و هر وقت مىتوان عمره مفرده به جا آورد و لو هر روز .\r\n\r\nباب يازدهم ممنوع شدن از حج ممنوع از حج كسى است كه به آهنگ حج بيرون رود و احرام بندد اما به علتى نتواند به مكه رود و حج خود را تمام كند يا به مكه رود و از عرفات و مشعر ممنوع گردد . اگر مانع دشمن باشد آن را صد و حاجى ممنوع را مصدود گويند و اگر مانع غير دشمن باشد مانند بيمارى ، حصر و محصور گويند و هر گاه دشمن مانع شود بايد حاجى هر جا هست قربانى بكشد به نيت آن كه از احرام بيرون آيد و بىهدى و نيت از احرام بيرون نمىآيد و در عمره اگر\r\n","description":"","footnote":"","page_name":" 203 ","page_number":203},
  {"content":"\r\nهدى همراه آورده همان را بكشد كافى است حج واجب به سبب ممنوع شدن ساقط نمىشود اما مندوب ساقط مىشود و آن كه به علت بيمارى ممنوع باشد بايد هدى خود را اگر اشعار كرده و همراه آورده بفرستد و اگر نياورده حيوانى بخرد و با امينى بفرستد و علامه رحمه الله در مختلف گويد بهر حال هدى ديگر بفرستد . چون قربانى به محل قربانى رسيد ( اگر در حج است بمنى و اگر عمره است به مكه ) حاجى در محل خود موى يا ناخن كوتاه كند و از احرام بيرون آيد و همه چيز بر او حلال مىگردد مگر زن پس اگر حج واجب بود بايد صبر كند تا سال ديگر به حج رود و زن بر او حلال مىگردد و اگر حج مستحب بوده است و مجبور نيست سال ديگر به حج رود مىتواند نائب گيرد در طواف نساء و در جامع المقاصد گويد در حج واجب نيز مىتواند نائب گيرد براى طواف نساء و لازم نيست تا سال ديگر صبر كند چون حرج است و طواف نساء در حال ضرورت به نيابت كافى است چنان كه گفتيم .\r\nاين مسأله بسيار مشگل است زيرا كه حلال شدن زن هم چنان كه توقف بر طواف نساء دارد توقف بر طواف زيارت و سعى\r\n","description":"","footnote":"","page_name":" 204 ","page_number":204},
  {"content":"\r\nو وقوفين دارد و اگر حاجى اين اعمال را به جا نياورد و تنها طواف نساء كند به مقتضاى بسيارى از روايات زن بر او حلال نيست و اگر گويى از آنها به سبب بيمارى معذور است گوييم از طواف نسا نيز معذور است فرق ميان طواف نساء و طواف زيارت نيست و در روايت بزنطى فرمايد به فرستادن هدى زن نيز حلال مىشود مانند ساير محرمات . بارى اگر در عمره تمتع محصور شود چون طواف نساء واجب نيست بىشبهه به فرستادن قربانى همه چيز حلال است و اگر در حج يا عمره مفرده محصور شود و هدى فرستد و پس از آن به علت ديگر غير بيمارى نتواند به مكه رود نيز در حكم مصدود باشد و اگر بيمار نتواند درنگ كند و مدتها محرم بماند تا هدى به مكه رسد البته مىتواند از احرام بيرون آيد و فرستادن هدى به مكه لازم نيست بلكه در هر جا هست قربانى كند مانند مصدود و اگر ضرورت مقتضى شود مىتواند سر تراشد و گوسفندى قربانى كند و مىتواند به جاى قربانى سه روز روزه گيرد يا شش مسكين يا ده مسكين طعام دهد چنان كه در آيه كريمه فرمود * ( فَفِدْيَةٌ مِنْ صِيامٍ أَوْ صَدَقَةٍ أَوْ نُسُكٍ ) * . ابن جنيد مطلقا مخير كرده است هدى به مكه فرستند يا همان جا كه هست قربان كند و علامه رحمه الله در مختلف فقط در وقت ضرورت تجويز كرده است .\r\nهر گاه بيمارى بهتر شد و وقوف عرفات يا مشعر را ادراك كرد حج صحيح را دريافته و الا فلا .\r\n","description":"","footnote":"","page_name":" 205 ","page_number":205},
  {"content":"\r\nو اگر هدى به مكه فرستاد يا بهاى آن را به امينى سپرد و در وقتى كه بايد به مكه رسيده باشند و قربانى كرده از احرام بيرون آيد پس از آن معلوم شد قربانى نكرده بودند بر وى حرجى نيست اما بايد پس از اين قربانى به مكه فرستد و يا امينى را بدان مامور كند و بمذهب حق اين امر ظاهرى مقتضى اجزا است .\r\n","description":"","footnote":"","page_name":" 206 ","page_number":206},
  {"content":"\r\n\r\nكتاب الجهاد در آن چند فصل است\r\n\r\nفصل اول - در اين كه جهاد بر كه واجبست جهاد واجب است به نه شرط 1 - بلوغ . 2 - عقل 3 - آزاد بودن 4 - مرد بودن 5 إلى 8 - آن كه پير فرتوت نباشد يا زمين گير و كور و بيمار كه نتواند جهاد كند 9 - آن كه امام معصوم خود دعوت كند بجهاد يا كسى كه از قبل او منصوب باشد نه نائب عام . جهاد واجب كفائى است . جائز نيست جهاد همراه سلاطين جائر مگر دشمنى بر مسلمانان حمله آورد كه از غلبه آنان بيم باشد و اين دفاع است نه جهاد و بايد نيت اعانت ظالم نكند .\r\nو فرق جهاد و دفاع آن كه جهاد براى دعوت بدين است و دفاع براى راندن دشمن از جان و مال و ناموس .\r\n","description":"","footnote":"","page_name":" 207 ","page_number":207},
  {"content":"\r\nكسى كه خود جهاد عاجز باشد واجب است با قدرت نائبى فرستد و آن كه عاجز نباشد هم مىتواند نائب فرستد يا خود برود . مادر و پدر مىتواند فرزند را منع كنند از جهاد و در اين صورت بر فرزند حرام است .\r\nمستحب است مرابطه يعنى در مرز كشور اسلام اقامت كردن و مستعد دفاع كفار بودن و حد مرابطه از سه روز است تا چهل روز و ماندن بيش از اين جهاد محسوب است و ظاهرا اين حكم در زمان غيبت امام عليه السلام نيز ثابت است براى آمادگى دفاع اگر چه در زمان غيبت جهاد مشروع نيست اما دفاع مشروع است و ماندن بيش از چهل روز هم جايز است مرابطه گر چه به اصل اسلام واجب نيست اما به نذر و شبه آن واجب مىشود .\r\n\r\nفصل دوم - در اين كه جهاد با كه واجب است .\r\nبا سه صنف مردم جهاد واجبست :\r\n\r\nاول يهود و نصارى و مجوس يعنى زردشتيان . جنگ با اينان بايد كرد تا اسلام آورند\r\n","description":"","footnote":"","page_name":" 208 ","page_number":208},
  {"content":"\r\nيا مطيع حكومت امام ( ع ) شوند و رعيت او گردند و امام با آنها شرائطى خواهد كرد كه آن را شرائط ذمه گويند و چون كفار اين شرائط را به پذيرند آنها را كافر ذمى گويند .\r\nالبته تعيين اين شرائط با خود امام عليه السلام است و بعضى از آنها بر حسب اختلاف اوقات مختلف مىشود اما به دو چيز ناچار بايد ملتزم شوند يكى قبول جزيه است يعنى دادن ماليات سرانه و ديگر آن كه احكام دولت اسلام را به پذيرند و از جمله شرائط است كه مسلمانان را آزار نكنند و آشكارا مرتكب محرمات اسلام نشوند و عبادتگاه تازه نسازند و ناقوس نزنند و علامه در قواعد يا زده چيز شمرده است .\r\nچون شرائط امام عليه السلام را به پذيرند با آنها جنگ نبايد كرد و مال و جان و عرضشان در پناه امام عليه السلام محفوظ است و رعيت او محسوبند .\r\nجزيه حد معين ندارد بلكه هر اندازه امام صلاح بداند سرانه بگيرد يا از زمين و از كودكان و زنان و ديوانگان و سفها\r\n","description":"","footnote":"","page_name":" 209 ","page_number":209},
  {"content":"\r\nنبايد گرفت و چون مسلمان شوند جزيه ساقط مىشود حضرت امير المؤمنين عليه السلام بر فقير در هر سال دوازده درم جزيه قرار داد و بر متوسط بيست و چهار درم و بر غنى چهل و هشت .\r\nچون جزيه سالانه است اگر ذمى پس از تمام شدن سال از دنيا رفت مىتوان از تركه او برداشت و اگر در بين سال بميرد چيزى بر او نيست . جزيه را مىتوان از قيمت محرمات گرفت مانند شراب و خوك كه پنهان بفروشند و مصرف آن مجاهدانند و اگر مجاهد نباشد فقراى مسلمانان .\r\nذمى در كشور اسلامى موافق عهد ذمه كه امام با او بسته باشد نمىتواند معبد نو بسازد اما آن كه موجود است مىتواند تعمير يا تجديد كند و جايز نيست عمارتى بلندتر از عمارت مسلمانان بنا كند اما اگر عمارت بلند خريد امام عليه السلام او را مجبور به خراب نمىفرمايد . جائز نيست داخل مساجد گردند و به نظر\r\n","description":"","footnote":"","page_name":" 210 ","page_number":210},
  {"content":"\r\nمىرسد اين حكم عام باشد و شامل زمان غيبت هم بشود و مانند ساير شرائط ذمه نيست و فقها گويند اهل ذمه در حجاز سكنى نگزينند و در حرم مكه عبور نكنند و حرم در حكم مسجد الحرام است .\r\nكافر ذمى كه به شرائط امام عليه السلام عمل نكند امام عليه السلام مىتواند با او جهاد كند تا قهرا ملتزم شود و از شرائط ذمه تخلف نكند\r\n\r\nصنف دوم از كسانى كه با آنها جهاد بايد كرد كفارند غير يهود و نصارى و مجوس . از آنان غير اسلام پذيرفته نمىشود هر چند جزيه قبول كنند و دمى يعنى رعيت حكومت اسلام نمىشوند در جهاد ابتدا به كفارى بايد كرد كه به شهر امام نزديكترند و آنها كه خطرناكتر باشند . آغاز جنگ وقتى مجاز است كه آنها را دعوت به اسلام كنند اگر نپذيرفتند جنگ توان كرد .\r\nاگر چه با كفار غير كتابى عقد ذمه نمىتوان بست اما عهد صلح جائز است اگر امام مصلحت داند و آنها را معاهد گويند و در اين صورت موافق عهدى كه بسته‌اند مال و جانشان محفوظ\r\n","description":"","footnote":"","page_name":" 211 ","page_number":211},
  {"content":"\r\nاست . اگر يك فرد مسلمان و لو بنده باشد مشركى را پناه دهد و در زنهار خويش گيرد او نيز ايمن است و ساير مسلمانان بايد رعايت عهد او كنند و در شرائع فرمود يك تن مسلمان تا ده مشرك را مىتواند پناه دهد و اگر مشركى به شبهه أمان به كشور اسلامى در آمد و چنان پنداشت كسى متعرض او نخواهد شد نيز در امان است و جان و مال او محفوظ و بر امام عليه السلام است او را آگاه كند به اشتباهش و به وطنش يا جائى كه مأمن او باشد باز گرداند و بعبارة ديگر كشتن كافر يا مشرك جائز نيست مگر آن كه خود دانسته تن به خطر دهد .\r\nاز اين جا حكم مشركين كه براى تجارت و مقاصد ديگر به بلاد مسلمانان مىآيند معلوم مىگردد چون به اميد ايمنى داخل مىشوند و معتقدند جان و مالشان محفوظ خواهد بود و اگر امام عليه السلام ظاهر بود آنان را به وطنشان باز مىگردانيد و اكنون كه امام حاضر نيست به شبهه ايمنى مال و جانشان محفوظ است و عبور از بلاد اسلامى را براى هيچ يك از اصناف كفار ممنوع نشمردند مگر حرم مكه زادها الله شرفا و در حجاز سكنى گرفتن آنها ممنوع است نه عبور كردن .\r\n","description":"","footnote":"","page_name":" 212 ","page_number":212},
  {"content":"\r\nگريختن از جنگ جائز نيست وقتى كه دشمن دو برابر باشند يا كمتر و اگر از دو برابر بيشتر باشد جائز است .\r\nكسى كه از ميدان جنگ كناره گيرد براى آن كه از جاى بهتر حمله كند يا به فوجى از مجاهدان ملحق شود باكى بر او نيست .\r\nجنگ بهر گونه آلت و سلاح جائز است مگر به زهر و نظير آن است جنگ ميكروبى در عهد ما و گازهاى قتال كه دشمن بر آن مطلع نمىشود و تحرز و فرار از آن ممكن نيست و غير جنگيان را نيز تلف مىكند زنان را نبايد كشت گر چه مجاهدان را در جنگ يارى كنند مگر با ضرورت .\r\nكسى كه در دار الحرب مسلمان شود خونش محفوظ است و فرزندان نابالغ او را به اسارت نمىتواند برد اما زمين و مال غير منقول او غنيمت است و اگر بنده پيش از مولاى خويش اسلام آورد و بتواند از دار الحرب بگريزد و به مسلمانان پيوندد آزاد مىشود .\r\n","description":"","footnote":"","page_name":" 213 ","page_number":213},
  {"content":"\r\n\r\nصنف سيم - باغيان هستند يعنى آنان كه بر امام حق خروج كنند و از اطاعت او بيرون روند . جنگ با آنان واجب كفائى است به دعوت امام و بايد نبرد كرد تا به فرمان آيند و آنان دو قسمند ، يكى آن كه صاحب دعوت و رؤساى آنان در ميدان جنگ نباشند مجروحانشان را بايد كشت و هم اسيران و دنبال فراريان بايد رفت و گرفت تا به جماعت خود ملحق نشوند دويم آن كه بيرون ميدان نبرد گروهى نيست و بيم آن نمىرود كه بازماندگان به آنها ملحق گردند مجروح و اسير اينها را نبايد كشت و دنبال فراريان نبايد رفت و بهر حال هيچ يك از اين دو قسم مالشان را نمىتوان به غنيمت گرفت و زنان و فرزندانشان را نبايد اسير كرد . در زمان غيبت باغى تصور نمىشود و آن چه حكم باغى گفتند حكم زمان ظهور امام عليه السلام است بر خلاف دو صنف ديگر كه بعضى احكام مشركين و يهود و نصارى در عهد ما نيز جارى است چنان كه گفتيم گر چه جهاد با آنها فعلا مشروع نيست .\r\n","description":"","footnote":"","page_name":" 214 ","page_number":214},
  {"content":"\r\n\r\nفصل سيم - در تقسيم غنائم غنائم جمع غنيمت است هر چه از مال كفار حربى به چنگ آيد و به قهر گرفته شود نه به حيله ، ميان مقاتلان تقسيم بايد كرد اما پيش از تقسيم مصارف زيرين را بايد از آن جدا كرد : اول جعاله كه امام براى انجام دادن پاره كارها مقرر فرموده مانند راه نمائى لشكر و نشان دادن افراد دشمن و امثال آن ، ديگر انعام به كسانى كه سهمى در غنيمت ندارند يا سهمشان از مقدار زحمتشان كمتر است و آن را رضخ گويند . سيم اجرت نگهدارى و حمل و نقل غنائم و وزن و امثال آن چهارم - صفايا يعنى اموال پر قيمت مانند جواهر گرانبها و اسب راهوار و هر چيز نفيس كه ملوك به خود اختصاص مىدهند چون اگر بشكنند و ميان لشكر تقسيم كنند از قيمت مىافتد و متعدد نيست تا بهر فردى برسد و اگر يكى را بدان ترجيح دهند موجب نفاق و نزاع لشكريان است آن را امام براى خود بر مىدارد و البته در مصالح عامه مسلمانان صرف مىكنند . پنجم خمس غنيمت از آن امام است و چهار قسمت باقى از اموال منقول را\r\n","description":"","footnote":"","page_name":" 215 ","page_number":215},
  {"content":"\r\nميان مقاتلان و حاضران ميدان جنگ تقسيم بايد كرد هر چند متصدى جنگ نشده باشند . پياده را يك سهم بايد داد و سوار را دو سهم و فرزند لشكرى را كه پيش از قسمت كردن متولد شود يك سهم بايد داد و آن كه اسبان بسيار دارد سه سهم و نيز هر كس براى اعانت مجاهدان آمده باشد پيش از قسمت غنيمت اگر چه جنگ پايان يافته و غنيمت جمع شده نيز سهمى مىبرد و كسى را بيشتر ندهند اگر چه شرف و رتبه او بيشتر باشد يا رنج بيشتر برده باشد مقصود از سواران كه دو سهم مىبرند اسب سوار است نه مركوب ديگر و آن كه وقت جمع غنيمت سوار بوده مقصود است هر چند با اسب نبرد نكرده باشد و آن چه از غنيمت با كشتى و قايق گرفته شود نيز در همين حكم است و براى صاحب كشتى سهمى جدا نيست و اعراب چادر نشين را نبايد داد اگر چه در جنگ شركت نموده باشند يعنى از آنها كه دعوى اسلام مىكنند و معنى آن را نمىدانند اسيران جنگ آن چه زن و طفل نابالغ است مانند ساير\r\n","description":"","footnote":"","page_name":" 216 ","page_number":216},
  {"content":"\r\nغنائم تقسيم مىشوند و مردان بالغ اگر هنوز جنگ بر پا باشد و اسير گردند كشته مىشوند مگر اسلام آورند و اگر پس از فرو - گذاشتن سلاح باشد كشتنشان جائز نيست و امام مخير است از آنها مالى فدا بگيرد يا بىفدا رها كند يا به بندگى نگاه دارد .\r\nاما زمينهاى كفار چند قسم است :\r\n\r\nاول - زمينى كه در هنگام فتح آباد بود اختصاص به مجاهدان ندارد بلكه متعلق به همه مسلمانان است و اختيار آن با امام و اين گونه زمين گر چه بتحقيق در زمان ما معلوم نيست چون نمىدانيم كدام يك هنگام فتح اسلام آباد بود و كدام بعد از آن آباد گشت اما مىدانيم غالب اراضى عراق عرب و بعضى نواحى شام از اين قبيل است ، امام اين زمينها را به مردم واگذار مىكند نه بعنوان اجاره بلكه بعنوان قباله و مردم قبول مىكنند كه بر حسب\r\n","description":"","footnote":"","page_name":" 217 ","page_number":217},
  {"content":"\r\nمساحت خراجى بدهند يا از محصول سهمى به نام مقاسمه كه امام در مصالح مسلمانان صرف كند مالك اين زمينها گر چه عامه مسلمانانند اما هر كس در تصرف او است و امام به او واگذاشته به اعتبار بنا و عمارت و اشجار و ريشه مالكند و اگر زمين زراعت باشد به اعتبار تصرف و اولويت و در حقيقت مالك ثانوى زمينند در طول مالك اول نظير آن كه گويند همه زمينهاى كشور متعلق به پادشاه است يعنى از آن خراج مىگيرد و از دشمن حفظ مىكند و هر قطعه نيز مالك خاص دارد و كسى نمىتواند متصرف را از ملكش بيرون كند و درخت و بنا و ريشه او را تباه سازد و اگر مزاحم آنها شود غصب كرده و مالكان به اعتبار تصرف و عمارت و امثال آن مىتوانند بفروشند و ببخشند و وقف كنند اما اصل رقبه زمين را نمىتوانند خريد و فروخت و غالب روايات كه در احكام غصب و معاملات و وقف اراضى و غير آن وارد شده و از راويان عراقى و ناظر به زمينهاى عراق است نسبت به همين مالكيت ثانوى و حق تصرف است و ما شرح و تفصيل آن را در حواشى وافى نوشته‌ايم ( مجلد 11 كه جزء جلد سوم است صفحه 28 )\r\n\r\nدويم زمينهاى باير كه هنگام فتح مالك نداشت تا با مسلمانان جنگ كنند يا صلح ، و اين اراضى از انفال است كه ذكر آن\r\n","description":"","footnote":"","page_name":" 218 ","page_number":218},
  {"content":"\r\nدر خمس گذشت\r\n\r\nسيم زمين صلح كه چون كفار نيروى اسلام را ديدند و در خود تاب مقاومت نيافتند راضى شدند به صلح كه در سال خراجى به بيت المال بدهند و اراضى ملك خاص آنها باشد و اين زمينها را مىتوانند بفروشند و بخرند و وقف كنند و هر گونه تصرف آنها متعلق به رقبه زمين است اما نظير زمينهاى مفتوح العنوه بايد خراج دهند و غالب زمينهاى ممالك اسلام از اين قبيل است و از فتوح البلدان بلاذرى و ساير كتب سير معلوم مىشود كه بلاد ايران از خوزستان و جبل يعنى كوهستان غربى و حلوان يعنى پل زهاب تا آخر خراسان آن زمان يعنى كاشغر و سرحد چين و تبت به صلح فتح شده و غالب اهالى متعهد شدند هم جزيه سرانه بدهند و هم خراج زمين مگر بعض نواحى اصفهان كه به جزيه تن ندادند و به خراج زمين راضى شدند و علامه رحمه الله تعالى زمينى فرض كرده است كه جزيه داشته باشد اما خراج نداشته باشد و فرمود اگر مالك اين گونه اراضى كه البته كافر ذمى هستند زمين خود را بفروشند جزيه بر عهده فروشنده مىماند و بر خريدار كه مالكان تازه زمين است چيزى نيست و اگر فروشنده مسلمان شود جزيه از او هم ساقط مىشود و فرمود اگر در شرط\r\n","description":"","footnote":"","page_name":" 219 ","page_number":219},
  {"content":"\r\nصلح قيد كنند زمين مانند زمين قسم اول ( مفتوح العنوه ) خواهد بود . و ما آن چه مىدانيم و در كتب فتوح آورده‌اند زمين صلح بر اين وجه است كه ملك صاحبان آنها باشد و ساليانه مالياتى بدهند اما آن كه جزيه ذمى را به زمين قرار دهند كه پس از اسلام ساقط شود معهود نبوده است . بارى هر سه قسم زمين كه شمرديم در حكم و آثار مانند يكديگرند امام از همه ساليانه مالى مىگيرد بعنوان خراج يا مقاسمه يا مال الصلح و انفال آباد شده پس از فتح اسلام هم خراج دارد و هر سه قسم مالك شخصى دارد كه در زمين خود تصرف مالكانه مىكند ، يا به تبع آثار و اولويت يا بعنوان مالكيت رقبه زمين ، و در عمل ميان آنها فرق نيست\r\n\r\nقسم چهارم زمينى كه صاحبان آن به اختيار اسلام آوردند مانند بحرين و بحرين در اصطلاح قديم نواحى شمالى جزيرة العرب است مجاور خليج فارس و خراج از اين زمينها نبايد گرفت تنها از هر محصولى كه زكات دارد بايد زكات بدهند و آن زكات از خيرات است نه خراج دولتى چون بسته به اختيار دهنده است و اگر مدعى شود چيزى بر عهده وى نيست از او مىپذيرند .\r\nزمينى كه صاحب آن ترك عمارت كند امام مىتواند به ديگرى\r\n","description":"","footnote":"","page_name":" 220 ","page_number":220},
  {"content":"\r\nواگذارد تا آباد كند و درآمد آن را گرفته به صاحبان زمين دهد و هر كس زمين بايرى را آباد كند باذن امام به آن اولى خواهد بود و اگر معلوم شود مالك خاصى داشته اجرة المثل به مالك اول دهد و اگر مالك خاصى ندارد به امام دهد و هر كس در زمان غيبت بايرى را آباد كند از آن اوست و چون امام عليه السلام ظاهر شود اختيار با امام است ، هر زمين باير را به اين شروط مىتوان احيا كرد و مالك شد . 1 - آن كه پيش از احيا مالك خاصى نداشته باشد . 2 - آن كه حريم ملك كسى نباشد . 3 - از مشاعر عبادات نباشد مانند عرفات و منى و مسعى . 4 - چهارم آن كه به اقطاع كسى نداده باشند و اقطاع آن است كه در عهد ما تيول مىگفتند . 5 - آن كه كسى تحجير نكرده باشد يعنى شروع در آبادى و بسيارى از احكام آن در كتاب احياء موات بيايد إن شاء الله تعالى ،\r\n","description":"","footnote":"","page_name":" 221 ","page_number":221},
  {"content":"\r\n\r\nخراج در زمان غيبت خراج بايد بدست امام معصوم برسد و بدست او در مصالح مسلمانان صرف شود ، چون خراج ملك شخصى كسى نيست بلكه ملك دولت و حكومت اسلام و عامه مسلمانان است و غير امام معصوم مجاز نيست در امور عامه اسلامى تصرف كند امر خراج نيز محول به امام است . ائمه ما عليهم السلام در زمان حضور تصرف خلفا و ولاة را مجاز شمردند در خراج و خود از شيعيان خراج زمين نخواستند و نگرفتند و چنان كه در كتاب متاجر خواهيم گفت خريدن و قبول كردن اموال خراج را از واليان مباح فرمودند پس اگر از اين ممر چيزى به كسى رسد حرام نيست - و اما اموال آنان از غير خراج اراضى غصب و مجهول المالك است .\r\n\r\nفصل چهارم در امر بمعروف و نهى از منكر امر بمعروف و نهى از منكر بدليل عقل واجب است و بدليل شرع نيز ، بوجوب كفائى به چهار شرط .\r\n1 - آن كه معروف و منكر را بشناسد . 2 - آن كه احتمال\r\n","description":"","footnote":"","page_name":" 222 ","page_number":222},
  {"content":"\r\nتأثير بدهد . 3 - آن كه نشانه پشيمانى و ترك منكرات از مرتكب نبيند . 3 - آن كه مفسده در آن نباشد .\r\nمعروف دو چيز است واجب و مستحب و منكر يك چيز و آن حرام است ، امر بواجب واجب و امر به مستحب مستحب است اما نهى از منكر بهر حال واجب است چون منكر شامل مكروه نمىشود علامه چنين فرموده و اگر گوييم نهى از مكروهات نيز مستحب است مانند امر به مستحب صحيح است اگر چه نهى از مكروه را نهى منكر نگويند . در نهى از منكرات بايد اول در دل انكار كند پس از آن به زبان آنگاه بدست و اگر كار به زخم و جراحت كشد جز به فرمان امام جائز نيست و بر علما واجب است تكاليف شرعى را به كسى كه نمىداند تعليم كنند و از مناهى تبرى جويند جايز است مرد بر بنده و فرزند و زن خود حد جارى كند اگر از ضرر ايمن باشد . اما اگر زن و فرزند از آزار اولياى خود شكايت كنند نزد حاكم و ولى مدعى شود كه حد الهى بر آنها جارى ساخته پذيرفته نمىشود مگر ثابت كند و فقها نيز در زمان غيبت با ايمنى مىتوانند حد جارى كنند .\r\n","description":"","footnote":"","page_name":" 223 ","page_number":223},
  {"content":"\r\nآن چه وظائف امام است از دو قسم بيرون نيست يا اموريست كه مىتوان تأخير انداخت و تعطيل كرد تا آن حضرت خود ظاهر شود مانند جهاد و نماز جمعه بوجوب عينى و بعضى را نمىتوان تاخير انداخت مانند حفظ مال صغار و ديوانگان و قضا و مجازات دزدان و جنايتكاران . قسم دوم را ناچار كسى بايد متصدى شود كه هم حكم الهى را مىداند و هم از نواهى او پرهيز مىكند لا جرم فقيه عادل در امور كلى كه از وظائف امام است و تعطيل نمىتوان گرد ولايت دارد و بر مردم واجب است مساعدت فقهاء فقها مىتوانند در زمان غيبت فتوى دهند و حكم كنند و شرط صحت حكم آنها همان شرائط صحت فتوى است چون حكم از فتوى جدا نيست و فقيه كسى است كه در احكام فقه صحت آن چه مىگويد خود بداند از قواعد و طريقه استدلال نه تقليد ديگرى كند چنان كه طبيب كسى است كه صحت تشخيص و علاج و دستور خود را خود بداند از راهى كه طريقه طبيب است نه تقليد ديگرى كند . و هكذا ساير اصحاب فنون چنان كه در كتاب وقف گفته‌ايم . واجب نيست\r\n","description":"","footnote":"","page_name":" 224 ","page_number":224},
  {"content":"\r\nفقيه مجتهد در همه علوم شرعى ماهر باشد مانند اصول دين و تفسير و حديث و سير و عربيت و قرائات و اگر در فتوائى احتياج به اين علوم باشد رجوع به اساتيد كند مانند علوم غير شرعى از مساحت و و هيئت و غير آن جائز نيست قاضى موافق مذهبى غير مذهب شيعه اثنى عشريه حكم كند مگر مجبور شود به تقيه و بهر حال حكم بقتل كسى كه شرعا مستحق قتل نيست نبايد بدهد اگر چه خود او را بكشند ولايت يعنى منصب گرفتن از امام معصوم جائز است بلكه اگر امر فرمايد واجب مىشود اما از جانب غير امام معصوم جائز نيست مگر بداند كه مىتواند امر بمعروف و نهى از منكر كند و جماعتى از بزرگان اصحاب ائمه عليهم السلام كه از طرف خلفا منصب داشتند در كار خويش مستقل بودند نه مجرى دستور امراء ، نه ستمگر بودند نه ياور ستمگران و آنها كه مامور خاص امرا بودند در زدن و كشتن و ظلم گروه ديگر بودند . اگر كسى را به قهر به ولايت وا دارند جائز است اما بايد بكوشد كه حكم حق اجرا نمايد .\r\n","description":"","footnote":"","page_name":" 225 ","page_number":225},
  {"content":"\r\n\r\nامور حسبيه در دولت اسلام بدين نام ادارهء بوده وظيفه آن منع از مناهى در ادارهء حسبه براى هر يك از اصناف خلق مامورانى بودند بصير در فن خويش كه راه حيله آنها را مىدانستند و وسائل داشتند براى كشف و آزمايش غش و تدليس و گاه قضاة و امرا را نهى از منكر مىكردند و تفصيل آن را در حاشيه كتاب وافى نوشته‌ايم ( اول كتاب جهاد ) و خواننده از دقت محتسبان و ادارهء حسبيه در دولت اسلام در شگفت مىماند چون كه همه نكات صحى و غير آن را رعايت مىكردند بارى امور حسبيه از توابع امر بمعروف و نهى از منكر است و اهل سنت در آن كتابها نوشته‌اند اما در مذهب شيعه تصنيفى نيافتم ما وردى گويد حسبه واسطه است بين قضا و مظالم . قضا در زمان ما كار عدليه است و مظالم از وظائف نظميه و حسبه غالبا راجع به شهردارى ( بلديه ) . و در حديث از امير المؤمنين عليه السلام است كه واجب است امام را كه عالم فاسق و طبيب جاهل و مكارى بىسرمايه را باز دارد و ممنوع سازد\r\n","description":"","footnote":"","page_name":" 226 ","page_number":226},
  {"content":"\r\nكتاب متاجر « 1 » و در آن چند فصل است\r\n\r\n","description":"","footnote":"\r\n« 1 » نزديك سى صفحه از اول متاجر را طلاب و متمرنان فقه نيكو بخاطر دارند مطابق مذهب استاد الفقهاء المتأخرين و شيخ اعاظم المتبحرين الشيخ مرتضى الانصارى قدس سره چون كتاب مكاسب كه تا اين حد در بر دارد همه مىخوانند و اگر پاره مطالب ما را با مركوزات خاطر خويش كه مقتبس از مكاسب است مخالف بينند خرده نگيرند كه بناى اين كتاب بر قول مشهور و مذهب علامه رحمه اللَّه و شرح كتاب او است .\r\n[ فصل اول در تجارت 
  ]\r\nفصل اول در تجارت مقصود از تجارت در اين فصل هر عملى است كه از آن مال بدست آيد خواه بداد و ستد و خواه به اجيرى و كار يا مزارعه و مساقات يا تولى مناصب حكومت و غير آن و بحث در اينجا از نظر دين و مسئوليت عند الله است يعنى انسان چه كند در تجارت كه در پيشگاه\r\n","page_name":" 227 ","page_number":227},
  {"content":"\r\nحق تعالى مقصر نباشد و در فصول ديگر بحث از نظر دنيوى است كه به سبب عقد و پيمان چه حقى براى مردم در برابر يكديگر ثابت مىشود و انسان چه كند در تجارت كه حقش ضايع نشود .\r\nتجارت و كسب مال به احكام پنجگانه منقسم مىگردد : واجب ، مستحب مكروه ، مباح ، حرام ، تجارت واجب است شرعا بر كسى كه راه معيشت ، غير آن نداشته باشد به شرط اين كه به شغل حرام اشتغال نورزد و گاه مستحب است مثل آن كه خواهد بر نفقه خواران و زير دستان گشايش دهد و معاش آنان را فراختر سازد گاه مكروه است مانند احتكار و گاه مباح است مثل آن كه حاجت به آن نداشته باشد و از آن ضررى نه بيند و گاه حرام و آن چند قسم است .\r\n\r\nاول - كسب مال از اعيان نجاسات يا مايعات متنجس كه قابل تطهير نيست مانند شراب و مسكرات ديگر و آب جو و مردار و خون و سگ خواه بخريد و فروش يا دلالى يا حمل و نقل و هر نوع استفاده كه متعلق بدان باشد و بعضى معتقدند هر نجاستى كه تصرف و انتفاع از آن جائز باشد خريد و فروش و تكسب بدان هم جائز است و بعضى گويند استثنا منحصر به چند نجاست معدود است مانند\r\n","description":"","footnote":"","page_name":" 228 ","page_number":228},
  {"content":"\r\nبندهء كافر و سگ شكارى و گله و پاسبان باغ و زراعت و روغن متنجس براى روشن كردن چراغ زير آسمان و شايد بتوان گفت كه نجاست خود علت منع نيست بلكه علت منع آنست كه نوعا نجاسات منفعت مباح ندارند .\r\n\r\nدوم - كسب مال به آلات لهو و حراممانند عودونى و بت و صليب و آلات قمار مانند نرد و شطرنج و اربعه عشر ( نوعى قمار است ) و حرمت شامل ساختن و اجرت تعمير و دلالى و نقل و خريد و فروش و غير آن مىشود .\r\n\r\nسيم - كسب مال كه مقصود از آن مساعدت حرام باشد مانند فروختن سلاح به دشمنان دين و اجاره خانه و دكان و مركوب براى محرمات و فروختن انگور تا از آن شراب بسازند يا چوب تا بت بتراشند و مكروه است فروختن به كسى كه شغلش اعمال حرام باشد اگر شرط نكند . البته عملى كه جز فائده حرام ندارد اگر كسى مرتكب شود قصدش غير اعانت نيست مثلا دزدى براى شكستن در و خراب كردن ديوار آلتى بخواهد يا\r\n","description":"","footnote":"","page_name":" 229 ","page_number":229},
  {"content":"\r\nقاتلى براى كشتن بىگناهى شمشير طلبد و كسى به او دهد و بگويد قصد مساعدت حرام نداشتم البته غلط كرده است .\r\n\r\nچهارم - هر چه فائده حلال و مشروع ندارد كسب به آن حرام است مانند بوزينه و خرس و امثال آن كه مسوخ گويند و مانند ماهىهاى حرام و سنگ پشت و ماهى در آب مرده اما خريد و فروش درندگان جائز است چون از پوست آنها انتفاع توان برد و حرمت معامله اين حيوانات تعبد نيست پس اگر در بعضى بلاد و اوقات منافع مشروعى براى آنها تصور شود خريد و فروش آنها جائز است مانند پروردن و فروش موش براى آزمايش داروها و تحقيق جراثيم بيمارى چنان كه در عهد ما معمول است و مىتوان گفت بعض نجاسات هم نيز همين حكم دارد مانند خون براى تزريق به مجروحان .\r\n\r\nپنجم - كسب از هر عمل حرام و نامشروع مانند مجسمه ساختن و بعض علما هر گونه نقاشى و تصوير حيوان جاندار را\r\n","description":"","footnote":"","page_name":" 230 ","page_number":230},
  {"content":"\r\nحرام شمرده‌اند اما بسيار بعيد است . ديگر مطربى كردن حرام است مگر آواز خواندن زن در عروسى به شرط آن كه آلوده با معاصى ديگر نباشد و بعضى گويند دائرهء بىزنگ نيز جائز است .\r\nنوحه خوانى در مجالس عزا كه رسم قديم بود و در زمان ما خطبا اوصاف ميت را بر منابر مىگويند و در مدح و ستايش وى مبالغه مىكنند اگر دروغ و باطل گويند و شغل و منصب نامشروع او را بستايند و مشروع جلوه دهند حرام است و اگر حق گويند باكى نيست .\r\nديگر آن كه به شعر يا نثر هجا و بدگويى مردم و بدان كسب معاش كنند .\r\nحرام است حفظ كتاب ضلال و هر چه مردم را از دين خدا و راه حق باز گرداند و فحشا و منكرات را ترويج كند ، از تاليف و نشر آن كسب معاش كردن حرام است اما نگاهداشتن براى رد و نقص جائز است ديگر از مكاسب حرام اضرار مردم به جادوگرى است و اثبات نسب به قيافه و كشف جرائم به كهانت اما به شعبده يعنى چشم بندى و حقه بازى و تردستى معاش كردن و هر چه از آن ضرر به مسلمانى نمىرسد و جرم يا جنايتى بر كسى ثابت نمىكند و موجب اتهام و بدنامى\r\n","description":"","footnote":"","page_name":" 231 ","page_number":231},
  {"content":"\r\nكسى نمىشود مانند رمالى و دعا نويسى و جن گيرى و احضار ارواح و طلسم سازى و كف بينى و فال گيرى و امثال آن گر چه دليل بر صحت آن نباشد حرمت آن هم مسلم نيست ديگر از محرمات قمار است و غش يعنى پنهان ساختن عيب و تدليس يمنى كالائى را چنان سازند كه به از آن چه هست نمايد . ديگر سلمانى كه مردان را به زينت حرام آرايش دهد مزدش حرام است بلكه مشاطگى زنان هم اگر به عمل نامشروع باشد حرام است چنان كه مرد مشاطگى زن كند . زر اندود كردن مساجد و تذهيب اوراق قرآن و جلد آن حرام است و مزد آن نامشروع و صورت جاندار نيز در مسجد كشيدن حرام است گر چه مجسمه نباشد و بعضى مطلق نقش و نگار را حرام شمردند اما سيره بر خلاف آن است و پيوسته در و ديوار مساجد را به كاشيهاى منقوش و غير آن مىآراستند و تذهيب قرآن از قديم معمول بود و نهى از آن محمول بر كراهت است و گنبد مساجد را از بيرون شايد بتوان زر اندود كرد چون جزء مسجد نيست و شهيد در دروس مطلقا همه را مكروه شمرده است و بايد ساختن ظروف و طلا نقره را نيز ذكر كنيم چون حفظ و نگاهدارى آن را حرام مىدانند .\r\n","description":"","footnote":"","page_name":" 232 ","page_number":232},
  {"content":"\r\nديگر از محرمات اعانت ظالم است در ظلم اما اعانت در غير ظلم حرام نيست و فقها ولايت يعنى تصدى كارهاى حكومت را از طرف ظالم جائز شمردند و بعضى اعانت ظالم را در كار مباح جائز نشمردند حتى در ساختن مساجد و علامه فرمود اعانت آنها در ظلم جائز نيست پس ولايت هم مشروط به آن است كه مرتكب ظلم و محرمات ديگر نشود و اعانت در حرام نكند .\r\nديگر از مكاسب حرام اجرت زانيه است و دلالى كردن و منزل اجاره دادن و هر گونه يارى آنها در عمل زشت .\r\n\r\nششم - مزد گرفتن بر واجبات حرام است مانند غسل دادن اموات و كفن و دفن و مانند اجرت بر حكم و رشوه اما جائز است از بيت المال براى قاضى سهمى مقرر داشت و همچنين براى اذان و آن را رزق گويند و فرق رزق و اجرت آن است كه اجرت بر عمل است و رزق براى منصب پس اگر يك ماه هيچ محاكمه نكند رزق براى منصب به او مىدهند . اجرت گرفتن براى صنايع و حرف و اعمال مشروع هر چند واجب كفائى بلكه عينى باشد جائز است و سيره مستمره بلكه ضرورت معيشت بر آن دلالت ، دارد اجرت گرفتن براى واجبات كه نفعى از آن به اجرت دهنده نمىرسد صحيح نيست\r\n","description":"","footnote":"","page_name":" 233 ","page_number":233},
  {"content":"\r\nمانند آن كه كسى براى نماز خواندن و روزه گرفتن خودش اجرت بگيرد چون سفهى است و براى مستحبات نيز جائز نيست مثلا براى نماز شب خواندن و اگر بدهنده منفعت دنيوى يا اخروى برسد جائز است مانند آن كه قرآن بخواند و نماز گذارد و روزه بگيرد براى اموات چون حج نيابى به سيره و روايات ثابت شده و ديگر عبادات با حج فرق ندارند مگر اين كه حج براى زنده عاجز صحيح است به نيابت و عبادات ديگر جز براى مرده نافع نيست . و از اين جا معلوم مىگردد كه اجرت در عبادت نيابى منافى قصد قربت نيست و هر كه خداى را مخاطب قرار دهد و حاجت بخواهد از او عبادت محقق شده است گر چه مراتب ثواب نسبت به داعى كه او را برانگيخته و نسبت به مقدار معرفت او به توحيد و اصول دين متفاوت مىباشد و نمىتوان مراتب تقرب را احصا كرد . در اصطلاح كلام بهره كه از عبادت به نائب مىرسد ثواب نام دارد چون به مقتضاى عدل الهى مستحق آن است و آن بهره كه به منوب عنه ميت يا غير ميت مىرسد تفضل نام دارد چون اگر خداى تعالى به او بهره ندهد ظلم نكرده است ، صلاح كلى و شخصى دين و دين داران است كه كار دينى براى مزد نكنند كه هم از جهت شخصى زيان دارد چون كسى كه دين را براى دنيا خواهد دنيا در نظرش با ارزشتر از دين است و خسارت آخرت جبران پذير نيست و هم از جهت مصلحت كلى دين مضر است چون اگر دين براى فائدهء دنيوى نباشد اشخاص غير لائق خود را دين دار و عالم جلوه نمىدهند و تباهى نمىكنند\r\n","description":"","footnote":"","page_name":" 234 ","page_number":234},
  {"content":"\r\nهر يك از مكاسب محرمه كه نام برديم مانند شراب فروختن و اجرت زانيه و غش و اعانت ظالم چون معامله بر آن واقع شود باطل است و پولى كه بدست مىآيد حرام مثلا كسى شير آميخته با آب را ندانسته بخرد رضاى او منوط و معلق بوده است بشير خالص و چون شير خالص نبود رضا در واقع محقق نگشت و مانند معامله فضولى است كه اگر پس از آگاه شدن اجازه داد صحيح است . اجرت زانيه را نيز با رضا مىدهند اما نه مجانى بلكه در مقابل عملى كه شرع آن را تجويز نفرموده و رضاى او معلق بر حرام است .\r\nكسب مكروه مانند صرافى و كفن فروشى و سلاخى و بنده فروشى و فروش هر نوع خواربار چون در معرض احتكار است و زرگرى و حجامت با شرط اجرت و نساجى و اجاره دادن نر براى جهانيدن بر ماده و گرفتن اجرت براى تعليم قرآن و نوشتن آن و قابله گى با شرط اجرت و چون احتياج به شخصى پيدا كنند و رفع حاجت واجب شود كراهت رفع مىشود .\r\nعلامه فرمود آن چه سلطان يعنى دولت به نام مقاسمه و زكات مىگيرد حلال است اگر چه حق او نباشد و مقاسمه مالياتى است\r\n","description":"","footnote":"","page_name":" 235 ","page_number":235},
  {"content":"\r\nكه به نسبت محصول مىگيرند و خراج نسبت به مساحت زمين و مقصود اينجا هر دو است و چون يكى از شعب معيشت مردم كار هاى دولتى است و مال دولت خراج است يا زكات پس آن چه بعنوان رزق و مواجب و شهريه و امثال آن به كسى دهند اگر مستحق خراج باشد يا زكات بر وى حلال است جائزه كه سلطان به كسى دهد هم مباح است مگر حرمت آن را به عين بدانند و دهندگان خراج و زكات به سلطان نيز بريء الذمه مىشوند ، در خراج بىشبهه و در زكات اگر به مصرف مشروع برسد و اگر دهنده زكات نداند گيرنده در چه مصرف مىكند احتياط شديد آن است كه خود بدهد چنان كه در كتاب زكات گفتيم .\r\nاگر مالى به كسى دهند تا به مصرف معين برساند يا ميان گروهى تقسيم كند و خود از آن گروه باشد مىتواند سهمى بر دارد مگر آن كه لفظ دهنده دلالت بر آن داشته باشد كه حتما به ديگرى دهد ،\r\n","description":"","footnote":"","page_name":" 236 ","page_number":236},
  {"content":"\r\n\r\nفصل دويم در آداب و مستحبات تجارت مستحب است تاجر مسائل تجارت را نيك بداند تا بيع صحيح و فاسد را بشناسد و از ربا سالم ماند و بنا بر اين كسى كه نادانسته تجارت كند گناه نكرده است . دانستن حرام و حلال واجب است اما دانستن صحيح و فاسد واجب نيست اگر جاهل مقصر فعل حرام كند گناه كار است و اگر معامله فاسد كند گناه كار نيست و اگر گويى پس اين همه تفصيل و احكام و اقسام معاملات و شناختن صحيح و فاسد آن براى چيست گوييم مقصود از دانستن احكام معاملات دو چيز است يكى آن كه انسان به ارتكاب گناه نزد خدا مسئول نباشد و در آخرت عقاب نداشته باشد ديگر آن كه مالكيت وى بر اموال خودش ثابت و مستقر و مطمئن باشد كه ديگرى حق گرفتن و مزاحمت او نداشته باشد و غرض اول مهمتر است و هر كس بايد سه اصل را بداند و مراعات كند تا مسئول عند الله نباشد اول آن كه بداند مال هر كس بىرضاى صاحب آن بر ديگرى حرام است و با رضاى او مباح ، دوم آن كه هر كس مال ديگرى را كه مجانا به او نبخشيد تلف كند ضامن است . سيم آن كه طلبكار مىتواند از مال مديون كه زير دست او است طلب خويش را بر دارد يا به رضاى مديون يا آن كه بداند اذن خواستن از او ممكن نيست . هر معامله فاسد كه حرام نباشد و منتهى به اين سه اصل شود عقاب ندارد ، چنان كه با اطفال كه بدانى اولياى آنها راضى هستند معامله كنى مكروهست\r\n","description":"","footnote":"","page_name":" 237 ","page_number":237},
  {"content":"\r\nيا جنس كشيدنى را وزن نكرده فروختى با رضا و پس از آن كه مشترى جنس را تلف كرده و ضامن و بدهكار قيمت شد پول آن را به غرامت تصرف كنى با اين كه معامله باطل است اما مسئول عند الله نيستى .\r\nمستحب است ميان خريداران فرق نگذارد مگر آن كه در ترجيح بعضى از آنان فائده دينى حاصل شود و هر كس پشيمان شود و خواهد اقاله كند يعنى معامله را بر هم زند او نيز قبول كند و هر گاه عقد بيع كند شهادتين بگويد و تكبير خدا كند و كم بستاند و افزون بدهد و كراهت دارد فروشنده متاع خود را مدح كند و مشترى مذمت و نيز مكروه است عيب مال را نگويد مگر غش شود كه حرام است و مكروه است سوگند ياد كردن و معامله در جاى تاريك و از مؤمن سود گرفتن و همچنين از كسى كه وعده احسان به دو داده است ، و معامله بين الطلوعين و نيز مكروه است پيش از همه به بازار رفتن براى حرص و ربودن مشتريان و معامله با مردم پست كه براى اندك چيز كار به مرافعه كشانند و معامله با مردم آفتناك\r\n","description":"","footnote":"","page_name":" 238 ","page_number":238},
  {"content":"\r\nدر غير ضرورت اما ترحم و تصدق و مسامحه و محابات جائز است و نيز معامله با اكراد مكروه است شايد حكم خاص بدان عهد بود و عللى داشت كه ما نمىدانيم مكروه است تقاضاى تخفيف قيمت پس از معامله كه باصطلاح امروز دبه مىگويند و نيز مكروه است در حراج هنگامى كه صداى دلال به قيمت بلند است هنوز گفتار او تمام نشده كسى بر قيمت بيفزايد بلكه بايد چنان واضح و روشن زيادتى را بگويد كه بىهياهو همه بشنوند و مكروه است كسى كه كيل و وزن كردن خوب نمىداند متصدى آن گردد و اين كه كسى در معامله ديگرى داخل شود و مردم بومى وكيل معامله غريب شوند كه از شهر يا ده ديگر آمده و باصطلاح امروز بار فروشى گويند و اگر در معامله خود اجحاف و بىانصافى نكنند و غرضشان آسانى و رفاه متعاملين باشد خوبست و مكروه است تا كمتر از چهار فرسخ پيش كاروان باز رفتن و كالا را در بيابان از آنها خريدن و به شهر آوردن اگر بيش از چهار فرسخ رود مكروه نيست و اگر براى خريدن از او نباشد بلكه براى هدايت كاروانيان به بازار و كاروانسرا باشد نيز مكروه نيست و اگر از آنها بخرد و به جاى ديگر برد\r\n","description":"","footnote":"","page_name":" 239 ","page_number":239},
  {"content":"\r\nنيز از اين جهت مكروه نيست . و اگر غريب را مغبون كند اختيار فسخ دارد و مكروه است كسى كه خود خريدار جنس نيست در حضور مشترى با بايع چنان نمايد كه خريدار است و مال را به بهاى گزاف مىخرد تا مشترى رغبت كند به خريدن و اين كار را در فقه نجش گويند به نون و جيم و شين نقطه دار احتكار يعنى حبس گندم و جو و خرما و كشمش و روغن و نمك به اميد گران شدن مكروه است و اين جمله مثال است و مقصود حبس هر جنسى است كه عامه را بدان حاجت باشد در معاش ضرورى و كراهت آنگاهست كه حاجت مردم از جاى ديگر بر آيد و اگر جاى ديگر يافت نشود محتكر را مجبور بايد كرد به فروش اما نرخ براى او معين نبايد كرد بلكه بهر چه رضاى بايع و مشترى باشد بفروشند زيرا كه اجبار به نرخ معين و بىرضاى مالك معيشت مردم را تنگتر مىكند و هيچ كس حوائج مردم را به شهرى نمىبرد كه بداند به زور از او مىگيرند و شهيد ثانى در شرح لمعه فرمود اگر در تعيين قيمت اجحاف كند او را امر مىكنند به پائين آوردن اما نرخ تعيين نمىكنند .\r\n","description":"","footnote":"","page_name":" 240 ","page_number":240},
  {"content":"\r\n\r\nفصل سيم در عقد بيع و آن عبارت است از ايجاب مانند اين كه بگويد فروختم و قبول كه بگويد خريدم ( رجوع به نكاح شود ) .\r\nعقد در لغت گره بستن است و در فقه آن كه دو تن يا بيشتر در مقابل هم چيزى بر عهده گيرند و عقد با خدا آن است كه مردم در فطرت او را به خدايى شناختند و ملتزم گشتند فرمان او برند ، خداى تعالى فرمود * ( أَوْفُوا بِالْعُقُودِ أُحِلَّتْ لَكُمْ بَهِيمَةُ الأَنْعامِ ) * . به پيمانها وفا كنيد يعنى عهدى كه با خدا بستيد به انجام رسانيد و فرمان او را اطاعت كنيد چهار پايان مشهور را براى شما حلال كرد آن را بر خود حرام نگردانيد راضى بودن دو طرف در معامله كافى نيست تا پيمان نبندند يعنى عقد جارى نسازند كسى كه راضى است خانه را به قيمتى بفروشد و ديگرى هم راضى است به خريدن . هنوز معامله انجام نگرفته است تا صاحب خانه بگويد فروختم و مشترى بگويد خريدم اگر بگويد راضى هستم به فروختن باز كافى نيست و اگر بگويد مىفروشم نيز كافى نيست اگر مدتى گفتگو در خريد و فروش جنسى ميان دو نفر جارى بوده ظن قوى به قصد خريد و فروش حاصل باشد باز كافى نيست چون قرينه مضبوط نيست و نمىتوان كسى را بدان ملزم كرد بارى بىلفظ صريح در انشاء كه رجوع به آن قطع نزاع كند\r\n","description":"","footnote":"","page_name":" 241 ","page_number":241},
  {"content":"\r\nهيچ معامله واقع نمىشود ، دادن مال و گرفتن مال دليل آن نيست كه خريدند و فروختند و معامله بىلفظ را معاطات گويند .\r\nشرط صحت هر عقد است كه دو طرف بالغ و عاقل و رشيد و مختار باشند و از روى قصد و رضا عقد معامله جارى سازند و شرعا ممنوع از تصرف نباشند مانند مفلس و مريض و بايد خود مالك مباشر معامله باشد يا كسى باذن او . ولى و وصى از طرف طفل و ديوانه و حاكم شرع از جانب محجوران معامله واقع مىسازند . املاكى را كه مالك آن شخص انسانى نيست مانند محصول وقف و اثاث مساجد و مال خراج و زكات و خمس پيش از مصرف هر جا حاجت به معامله باشد كسى كه شرعا حق تصرف در اين امور دارد مثل متولى وقف و عامل خراج و فقيه جامع شرائط عقد جارى مىسازد .\r\nاگر بيگانه مال بيگانه را بفروشد فضولى است و موقوف بر اجازه مالك و اگر مالك مال خود و ديگرى را با هم بفروشد نسبت بملك خودش صحيح است و نسبت بملك ديگرى موقوف بر اجازه اگر اجازه نداد معامله در سهم او باطل مىشود و اگر مشترى به اين تبعيض راضى نباشد مىتواند فسخ كند .\r\n","description":"","footnote":"","page_name":" 242 ","page_number":242},
  {"content":"\r\nاگر كسى ديگرى را اجبار كند بر خريد يا فروش معامله صحيح نيست و اگر بعد از آن راضى شود صحيح است و تجديد عقد لازم نيست و اگر به جبر روزگار باشد مانند فقر و احتياج و بيمارى يا به جبر شرعى مانند اداى دين و نفقه عيال و مصرف حج ، صحيح است بايد در عقد بيع غرر يعنى خطر نباشد چون پيغمبر صلى الله عليه و آله از بيع غرر نهى فرمود و اين حكم در بيع شديد تر است از معاملات ديگر زيرا كه خريدار و فروشنده اصل مال خويش را از دست مىدهند و شارع نخواست كسى ناسنجيده و از ارزش كار خود نيك آگاه نشده از مال خود محروم شود و ملزم نفرمود ندانسته به ضرر تن دهد فقها گفتند متاعى كه به ترازو مىكشند بايد كشيد و آن چه پيمانه مىكنند بايد پيمانه كرد و شمردنى را بايد شمرد تا غرر نباشد چون كمى و بيشى قيمت بعض اجناس بكم و بيش وزن يا كيل آن است مانند گندم و شير و روغن كه بهر نسبت مقدار آن افزوده و كاسته شود نصف يا ثلث يا سه و چهار برابر ، قيمت نيز به همان نسبت نصف و ثلث و سه و چهار برابر مىشود بر خلاف بعض ديگر مانند اسب و فرش و جامه چون شايد اسبى ده برابر\r\n","description":"","footnote":"","page_name":" 243 ","page_number":243},
  {"content":"\r\nاسب ديگر بيارزد اما وزنش كمتر باشد نوع اول را مثلى مىگويند و بايد كشيد و پيمود و قسم دوم را مشاهده بايد كرد و آن را قيمى گويند و گاه باشد كه مقدار و وزن در ماليت مؤثر است اما افراد از يك صنف و مقدار بسيار دارد مىتوان به شمردن اكتفا كرد مانند گردو و تخم مرغ و بعض ميوه ها و هم مىتوان كشيد به ترازو و مصنوعات كارخانه ها كه در عهد ما معمول است خواه وزن در آن دخيل باشد يا نباشد بعدد مىتوان فروخت اگر وزن از عدد معلوم شود .\r\nاگر ماليت جنسى به مساحت آن است نه به وزن آن مانند زمين و جامه و كاغذ و ريسمان بايد بعدد فروخت با تعيين واحد مساحت مانند جريب و متر مربع و وزن در آن كافى نيست مگر عدد از وزن معلوم شود . و اگر هم هيئت در مالى دخيل است و هم مقدار ماده مانند ظروف مس و زيور زنان از طلا و نقره هم بايد وزن آن معلوم شود و هم هيئت مشاهده گردد همه اين احكام براى رفع غرر است و بيع غرر شبيه قمار است و باصطلاح عامه دل به دريا زدن يا ريسك در معامله جائز نيست با اين حال اگر جنسى را با اين غرر خريد گر چه معامله باطل است اما تصرف در متاع و پول حرام نيست چون رضاى دو طرف احراز شده و علتى براى حرمت غير راضى نبودن مالك نيست و اگر يك عوض در دست يكى تلف شد ضامن است و عوض ديگر كه\r\n","description":"","footnote":"","page_name":" 244 ","page_number":244},
  {"content":"\r\nدر دست ديگرى است ملك او مىشود به نيت تملك در عوض آن چه داده است زيرا كه قصد مجانى نكرده بود .\r\nجائز است مقدارى مشاع از مجموع را بفروشند به شرط آن كه وزن يا كيل و عدد مجموع را بدانند و نسبت آن چه مىفروشند بكل نيز معلوم باشد نصف يا ثلث يا غير آن و جائز است چيزى را با ظرف وزن و كيل كنند و براى ظرف چيزى بكاهند كه نزديك به واقع باشد . هر كالا كه مىفروشند بايد مشاهده كنند و صفات آن را به عين به بيند يا اوصاف آن را بگويند به حدى كه مقدار ماليت آن معلوم شود تا اگر مشترى جنس ناديده را موافق اوصاف يافت فبها و اگر نخواست فسخ كند .\r\nاگر دانستن اندازه ماليت متاعى محتاج به امتحان باشد و امتحان آن را فاسد كند مانند تخم مرغ و خربزه جائز نيست با تبرى بفروشند يعنى فروشنده فساد آن را هيچ به عهده نگيرد چون غرر است بلكه بايد جنس را به وصف صحت بخرد اگر پس از شكستن چنان معيوبش يافت كه هيچ قيمت نداشت مشترى\r\n","description":"","footnote":"","page_name":" 245 ","page_number":245},
  {"content":"\r\nمىتواند همه بها را پس بگيرد اما اگر ارزشش به سبب عيب كمتر شده اما بىقيمت نشده بود تفاوت قيمت را كه ارش گويند بستاند و در اين جا اگر فروشنده تبرى جسته و به شرط آن كه عيب را به گردن نگيرد فروخته باشد مشترى حق ارش ندارد و تبرى او صحيح است .\r\nجائز نيست مالى كه مقدارش معين نيست بفروشند مثلا بگويد هر چه ماهى در آبگير است يا هر چه شير در پستان حيوان و هر چه بره و گوساله كه در شكم گاو و گوسفند يا هر كره كه از نر معلومى به عمل آيد فروختم هيچ يك صحيح نيست علامه فرمود مگر آن كه مالى معلوم و معين كه مقدار ماليتش را مىدانند به آن ضم كنند اما به مقتضاى اصول و قواعد شرعى با اين ضميمه نيز معامله صحيح نيست چون غرر است يعنى خطر دارد مانند قمار و بسا يكى از طرفين آن چه تصور مىكرد از اين مجهولات بدست مىآيد بدست نيايد و پشيمان شود و روايتى كه ضميمه را تجويز كرده ضعيف است و پيغمبر صلى الله عليه و آله در روايت مشهور از بيع غرر نهى فرمود . جائز است مشك را در نافه فروختن نشكافته هر چند\r\n","description":"","footnote":"","page_name":" 246 ","page_number":246},
  {"content":"\r\nمجهول است اما بر وصف صحت مىخرند و اگر فاسد در آمد خيار فسخ دارند و جائز است پشم را كه بر گوسفند مشاهده مىكنند بخرند چون معلوم است به شرط چيدن فورى تا با آن چه پس از اين مىرويد آميخته نشود چنان كه متاع فروختنى بايد معلوم باشد بهاى آن نيز بايد معلوم باشد به وزن يا شماره و به عين مشاهده كنند يا به وصف معين سازند اگر احتياج باشد . و جائز نيست مال را بفروشد نسيه به يك دينار طلا منهاى يك درهم نقره زيرا كه نسبت نرخ اين دو به يك ديگر در زمان آينده معلوم نيست و پيوسته در بازار تغيير مىكند اما اگر نقد بفروشد و هم اكنون نسبت آن را بدانند جائز است و اگر ندانند به نقد هم جائز نيست و بايد دانست كه مردم قصد همان نرخ مىكنند كه در بازار معلوم است اگر چه خود ندانند و در دانستن اين مقادير علم شخصى لازم نيست چنان كه غالب معامله كنندگان سكه طلا يا نقره مىخرند و بايد وزن آن را بدانند اما نمىدانند و همين كه در بازار معلوم است كافى است و اگر در شهر بيگانه جنسى را به سنگ ناشناخته بخرند مانند ايرانيان در بلاد عربى بحقه و وقيه و ربع معامله كنند و ندانند نسبت اين مقادير با آن چه مىشناسند چه اندازه است كافى است چون در بازار معلوم است\r\n","description":"","footnote":"","page_name":" 247 ","page_number":247},
  {"content":"\r\nو مشترى بتقريب مىداند شرط است كالاى فروختنى و بهاى آن هر دو قابل تسليم باشند يا در تصرف آن كه بايد به او تسليم كرد بنا بر اين جائز نيست بنده گريخته و حيوان گم شده را بفروشند تا مشترى خود آن را بجويد و بيايد چون غرر است .\r\nو در روايتى آمده است كه بنده گريخته را با ضميمه مىتوان فروخت و فعلا حاجت به اين مسأله نيست اما ساير اشياء گم شده را با ضميمه هم جائز نيست مگر خود مشترى بتواند آن را به چنگ آورد . هر بيع بلكه هر معاوضه باطل موجب ضمان است چون هيچ يك از دو طرف معامله مال خود را به ديگرى مجانى نداده است هر كدام كه ديگرى را مسلط كرده است بر مال خود براى آن كرد كه ديگرى هم او را بر مال خود مسلط كرده پس اگر مال در دست يكى تلف شود عوض آن ملك ديگرى خواهد شد مثلا اگر جنسى را كه بايد به ترازو كشيد نكشيده خريد البته معامله باطل است اما پس از تلف جنس قيمت آن ملك فروشنده مىشود . خواه گران تر خريده باشد از قيمت المثل يا ارزانتر و اين را ضمان معاملى گويند و از اين قبيل است بيع معاطات بىلفظ صريح بقول مشهور و فقها گويند چون يكى از دو عوض تلف شود معامله لازم مىشود\r\n","description":"","footnote":"","page_name":" 248 ","page_number":248},
  {"content":"\r\nو عوض ديگر بملك دارنده آن در مىآيد و گويند سيره مستمره از اول اسلام تا كنون بر اين جارى بود . نظير اين سخن را در اجاره بىتعيين مدت نيز گوييم به شرط آن كه دو طرف معامله بالغ و عاقل و مختار و جامع شرائط صحت معامله باشند و گر نه ضمان يد است در مقابل قيمت المثل يا اجرة المثل هر گاه كسى مالى خريد به معامله فاسد و در آن مال تصرفى كرد كه بهاى آن افزود و فروشنده خواست آن را پس بگيرد بايد زيادتى را به خريدار بدهد مثلا جامه ندوخته خريد و دوخت و فروشنده خواست جامه را پس بگيرد بايد آن چه از مال مشترى بر آن افزوده شده جدا كند و به مشترى بدهد و اگر چيزى كاسته شده باشد خريدار ضامن است چنان كه اصل جامه را ضامن است و تفصيل آن در كتاب غصب بيايد إن شاء الله تعالى و اگر فروشنده و خريدار در اندازه قيمت اختلاف كنند در روايت آمده است كه اگر جنس فروخته شده باقى است قول فروشنده مقدم است كه البته بهاى بيشتر مىخواهد و اگر تلف شده قول مشترى مقدم است و بعضى گويند اگر هنوز جنس در دست فروشنده است قول او مقدم است و اگر در دست خريدار است قول خريدار و فقها اختلافات ديگر هم ذكر\r\n","description":"","footnote":"","page_name":" 249 ","page_number":249},
  {"content":"\r\nكرده‌اند كه احتياج بذكر آنها نيست و چون در معاطات افعال دلالت بر مقاصد نمىكند از اين جهت معامله بىانشاى لفظى محقق نمىگردد پس اگر فروشنده بگويد مالى كه بدست تو دادم نفروختم بلكه دادم تا ببينى چگونه است و مشترى بگويد به من فروختى و من قبول كردم قول فروشنده مقدم است .\r\n\r\nفصل چهارم - خيارات خيار يعنى اختيار بر هم زدن معامله و غالب فقها در بيع هفت قسم خيار شمرده‌اند .\r\n\r\nاول - خيار مجلس - يعنى فروشنده و خريدار تا از يك ديگر جدا نشده‌اند حق دارند معامله را فسخ كنند مگر آن كه پيش از عقد يا در ضمن عقد يا پس از عقد خيار را اسقاط كنند و اين خيار مخصوص به خريد و فروش است و در ساير معاملات نيست . اگر كسى به زور آنها را از هم دور كند خيار ساقط نمىشود زيرا كه حقوق مردم به قهر ديگران باطل نمىگردد . اگر كسى وكيل در خريد و فروش باشد نه در فسخ ، خيار مجلس ندارند بلكه خيار با موكل آنها است تا وكلا از هم جدا نشده باشند .\r\n","description":"","footnote":"","page_name":" 250 ","page_number":250},
  {"content":"\r\n\r\nدوم خيار حيوان - هر كس حيوانى بخرد تا سه روز از هنگام عقد مىتواند آن را فسخ كند و به فروشنده باز گرداند مگر شرط كنند كه خيار نداشته باشد و اگر مشترى در حيوان تصرفى كند كه مقصود از داشتن حيوان آن است خيار ساقط مىشود مثلا شتر و اسب را بار كند يا سوار شود يا گاو ماده را بدوشد مگر به قصد امتحان . و اگر دو حيوان را با يكديگر مبادله كنند به قصد بيع براى هر دو طرف خيار ثابت مىشود و اگر حيوان در مدت سه روز تلف شود بر عهده فروشنده است و بايد قيمت را به مشترى باز - گرداند مگر مشترى آن را به كارى داشته يا در آن تصرفى كرده باشد و اگر حيوان را نزد مشترى آسيبى رسد و معيوبش كند بى تفريط مشترى ، باز مانع فسخ معامله نيست . آخر مدت خيار ظاهرا غروب روز سيم است نه خصوص ساعتى كه عقد معامله در آن واقع شده هر چند سه شبانه روز بيست و چهار ساعتى نگذشته باشد مثلا اگر روز پنجشنبه خريده باشد تا غروب روز شنبه خيار فسخ دارد چون متعارف در اجل و مهلت ميان مردم اين است و بعض علما\r\n","description":"","footnote":"","page_name":" 251 ","page_number":251},
  {"content":"\r\nچيزهاى ديگر گفته‌اند . و اين خيار خاص بيع است و در معاملات ديگر جارى نيست .\r\n\r\nسيّم - خيار شرط . در هر بيع و معامله ديگر مىتوان شرط خيار كرد تا مدتى معين و مضبوط بسته به قرارداد فروشنده و خريدار و مدت غير مضبوط صحيح نيست مثلا تا اواخر پائيز و اوائل بهار و سر خرمن و برگ ريزان و مىتوان خيار براى هر دو طرف قرار داد يا يك طرف يا براى اجنبى و جائز است شرط خيار براى فروشنده تا مدتى معين با قيد آن كه اگر قبلا بها را نقد حاضر كرده و تسليم مشترى نمايد فروشنده معامله را فسخ كند نه اول فسخ كند پس از آن بها را بياورد ، و در خيارات ديگر مىتواند اول فسخ كند و بعد از آن عوض را حاضر كند ، اين همان بيع شرط معروف است كه بدان وسيله از ربا فرار مىكنند و اگر معلوم شود دو طرف قصد خريد و فروش نداشته‌اند البته بيع واقع نشده چون عقد تابع قصد است و حكم بيع چنان كه علامه فرموده آن است ( كه\r\n","description":"","footnote":"","page_name":" 252 ","page_number":252},
  {"content":"\r\nمنافع ملك از آن مشترى باشد كم يا بسيار و تلف و خرابى ملك نيز از مشترى باشد ) بنا بر اين اگر خانه را بيع شرط داد و پولى گرفت تا يك سال و خانه در مدت سال خراب شد يا غاصبى تصرف كرد يا بسيار ارزان شد همه بر عهده صاحب پول است كه قرض داده نه بر عهده صاحب خانه و تعمير خانه نيز بر عهدهء اوست و اگر خانه منفعت بسيار داشته باشد بايد به مشترى يعنى قرض دهنده داد و اگر اين احكام بر آنها ناگوار و در نظر آنها نامناسب آيد دليل آن است كه نفروخته‌اند و اگر نه تحمل اين امور بر كسى كه خانه اش را با خيار غبن يا شرط ديگر فروخته باشد عجيب و ناگوار نيست .\r\n\r\nچهارم خيار غبن - فروشنده كه به كمتر از نرخ بازار بفروشد يا مشترى كه به بيش از آن بخرد مغبون است و خيار فسخ دارد به دو شرط : يكى آن كه ندانسته معامله كند و ديگر آن كه كمى و فزونى بيش از اندازه عادت باشد . و بعضى پندارند غبن تا خمس قيمت موجب خيار نيست و باصطلاح بازاريان تا تومانى دو هزار عفو است اما حق آن است كه علامه و ديگر فقها گفتند غبن حد معين ندارد در پاره معاملات بازرگانى تومانى يك شاهى و نيمشاهى نيز غبن است و موجب خيار چون بر خلاف عادات آنها است و در بعضى تا يك ثلث نيز غبن نيست .\r\n","description":"","footnote":"","page_name":" 253 ","page_number":253},
  {"content":"\r\nبايد دانست كه در شرع و عرف تفحص از نرخ و رعايت نفع خريدار بر عهده فروشنده نيست و مراعات نفع فروشنده هم بر عهده خريدار نيست مگر يكى بر عهده ديگرى گذارد و او قبول كند پس اگر مشترى تعيين قيمت عادله را بر عهده فروشنده گذارد و او خيانت كند و بيش از نرخ بها بستاند بر وى حرام است و روايات در اين بسيار آمده مانند « غبن المسترسل سحت » آن كه كار خود را به تو گذاشت و مغبونش كردى مصداق آيه واقع گشتى كه فرمود * ( وَأَكْلِهِمُ السُّحْتَ ) * چون اين معامله به غير رضاى مشترى واقع شده بر خلاف آيه كريمه كه فرمود « إِلَّا أَنْ تَكُونَ تِجارَةً عَنْ تَراضٍ » ( تجارت بايد با رضاى دو طرف واقع شود ) و هر معامله كه بىرضاى مالك باشد مانند فضولى يا فروش اجبارى منوط به اجازه مالك است اگر پس از اطلاع از غبن اجازه داد صحيح است و اگر نداد باطل . اگر خريدار به فروشنده واگذار نكرده باشد و خودش بىتحقيق و تفحص بخرد و مغبون شود تقصير از خود اوست اما اختيار فسخ دارد و اگر آگاه نشد و فسخ نكرد بها بر فروشنده حرام نيست و هر جا رضاى مشترى مبنى بر فريب و غرور فروشنده باشد مانند غش در حقيقت راضى نيست و پول بر فروشنده حرامست مگر آن را اظهار كند و مشترى اجازه دهد .\r\n\r\nپنجم - خيار تاخير - اگر كسى مالى خريد و بها نداد و شرط\r\n","description":"","footnote":"","page_name":" 254 ","page_number":254},
  {"content":"\r\nتاخير نكرد و غائب شد بايد فروشنده تا سه روز صبر كند اگر مشترى نيامد و قيمت را نداد مىتواند فسخ كند و بيعانه كافى نيست . اگر متاع در مدت سه روز تلف شود ضمان بر فروشنده است اما غالبا مشترى متاع را از فروشنده گرفته چون بيند پول همراه ندارد باز بدست او مىسپرد تا پول بياورد در اين صورت ضمان بر مشترى است و بايد پول بايع را بدهد و اگر متاعى سه روز نمىماند مانند ميوه و گوشت و سبزى يك روز نگهدارد يا تا آن مدت كه فاسد نشود و سه روز يا يك روز تا غروب آفتاب مراد است چنان كه در خيار حيوان گفتيم .\r\n\r\nششم - خيار رؤيت - هر گاه چيزى را به وصف خريدند يا فروختند و مطابق نيافتند اگر بهتر از آن باشد كه وصف كرده‌اند و فروشنده آگاه نبوده او خيار فسخ دارد و اگر پستتر بود مشترى . هر گاه اوصاف مبيع پنهان باشد و فروشنده بداند مبيع داراى آن اوصاف نيست بايد بگويد و الاغش كرده است و معامله چنان كه در غبن گفتيم حكم فضولى دارد .\r\n","description":"","footnote":"","page_name":" 255 ","page_number":255},
  {"content":"\r\n\r\nهفتم - خيار عيب - در فصل پنجم ذكر مىشود\r\n\r\nمسأله 1 - خيار ارث برده مىشود و مقصود غير خيار مجلس است و خيار به شرط مباشرت مسأله 2 - متاعى كه فروخته‌اند اگر پيش از تسليم به مشترى تلف شود از مال فروشنده است و اگر معيوب شود مشترى مختار است همان را با تفاوت قيمت قبول كند يا فسخ كند\r\n\r\nفصل پنجم در عيوب البته هر مالى را براى غرضى حيازت مىكنند اگر كم و بيشى در آن باشد كه نتوان مطابق عادت در آن غرض به كار برد عيب است در بيع و هر معامله ديگر خواه شرط صحيح بودن مال بكند يا نكند معامله حمل بر صحيح و سالم مىشود و اگر فروشنده قبل از\r\n","description":"","footnote":"","page_name":" 256 ","page_number":256},
  {"content":"\r\nمعامله از عيب تبرى جويد هر چه باشد بر عهده مشترى است و اگر تبرى نجست و عيبى در آن بود مشترى مختار است آن را پس بدهد يعنى فسخ كند يا نگاهدارد و تفاوت قيمت را به نسبت عيب بگيرد و اگر در آن تصرف كرد يا عيب تازه در دست خريدار پديد آيد ديگر نمىتواند پس بدهد بلكه بايد تفاوت بگيرد و آن را ارش گويند و اگر عيب مال را بداند و بخرد ارش هم ثابت نيست .\r\nهر گاه در يك معامله دو چيز با هم خريد و يكى معيوب بود بايد هر دو را پس بدهد يا هر دو را نگاه دارد و تفاوت بگيرد و نمىتواند معيوب تنها را پس بدهد و اگر دو نفر به شركت يك متاع خريدند و معيوب در آمد نمىتواند يكى از آنها معامله را فسخ كند و ديگرى نگاه دارد بلكه مىتواند ارش بگيرد و اگر هر دو مشترى راضى به فسخ باشند مىتوانند پس بدهند .\r\nتصرف كردن مشترى در متاع معيوب مانع از آن است كه\r\n","description":"","footnote":"","page_name":" 257 ","page_number":257},
  {"content":"\r\nبتواند آن را رد كند . آن كه كنيزى خريده با او هم بستر شود پس از آن او را آبستن يابد ، چون آبستنى در كنيز عيب است ، مىتواند آن را رد كند با نيم عشر قيمت و اگر گوسفندى به ظاهر پر شير خريد و دوشيد و پس از آن دانست كه آن را مدتى ندوشيده بودند تا پستان بزرگتر به نظر آيد و گمان برند شيرش بسيار است مشترى مىتواند برگرداند اما شيرى كه دوشيده بايد به فروشنده بدهد يا قيمت آن را اگر مثل آن متعذر باشد اگر فروشنده بگويد من هنگام معامله از عيب تبرى جستم و آن را بر عهده نگرفتم و مشترى منكر باشد قول مشترى مقدم است با قسم و اگر خريدار گويد مال پيش از معامله معيوب بوده و فروشنده مدعى شود در نزد خريدار معيوب گشته قول فروشنده مقدم است با قسم خيار فسخ منحصر به اين هفت نيست الا آن كه فقها غالبا همين هفت را شمردند تا خيارات ديگر را بدان قياس كنند و از اين خيارات هفتگانه سه خيار تعبدى است : خيار مجلس . خيار حيوان\r\n","description":"","footnote":"","page_name":" 258 ","page_number":258},
  {"content":"\r\nخيار تاخير - خيار غبن و سه خيار ديگر به سبب نقص مقصود و سه خيار اول خاص بيع است و خيار غبن در همه معاملات مالى كه مبنى بر مسامحه نباشد جارى مىشود و يكى از خيارات تعبدى كه خاص بيع نيست آن است كه كسى مالى را به ديگرى منتقل كرده باشد و آن ديگرى مفلس شود و صاحب مال عين مال خود را نزد مفلس بيابد مىتواند معامله خويش را فسخ كند و عين مال خود را بر دارد و آن چه به ازاى مال خود از مفلس گرفته بود بدهد تا ميان طلبكاران تقسيم شود .\r\nشهيد ( ره ) در كتاب لمعه چهارده خيار شمرده است . از جمله خيار تدليس يعنى بايع كالا را بهتر از آن كه هست بنمايد و مشترى را فريب دهد و ديگر خيار اشتراط يعنى يكى از دو طرف در ضمن عقد بيع ملتزم به عملى شود ، اگر انجام ندهد طرف ديگر حق فسخ دارد . و خيار تبعض صفقه يعنى مشترى چيزى بخرد و همه آن چه خريده است بدست او نيايد و خيار شركت و بالجملة در هر معامله كه همه مدلول صيغه تحقق نيابد ، آن كه به زيان اوست خيار فسخ دارد اما باطل نيست چون بسا مشترى به همان كه تحقق پذيرفته راضى باشد مثلا زمينى را بعنوان آن كه هزار متر است خريد و معلوم شد كمتر است گاه باشد كه با آن كمى به كار او نيايد و فسخ كند ، گاه راضى باشد نگاه دارد\r\n","description":"","footnote":"","page_name":" 259 ","page_number":259},
  {"content":"\r\n\r\nفصل ششم در نقد و نسيه و مرابحه چون در فروش نام نقد يا نسيه نبرند نقد بايد شمرد و اگر مهلتى براى اداى قيمت معين كنند نسيه است و بايد مضبوط باشد مانند روز چندم از ماه فلان و اگر مضبوط نباشد مانند سر خرمن يا برگ ريزان معامله صحيح نيست و معنى صحيح نبودن نسيه آن نيست كه دو طرف معامله گناه كارند و براى ضبط نكردن مدت عقابشان مىكنند يا فاسق مىشوند يا تصرف مشترى در مالى كه به نسيه غير مضبوط خريده حرام است بلكه جائز است در آن مال تصرف كنند چون رضاى مالك را به همان مدت غير مضبوط مىداند و پول آن هم براى فروشنده حلال است و پس از اين كه مال تلف شد در دست مشترى واجب است قيمت معين شده را به فروشنده بدهد پس باطل بودن نسيه غير مضبوط به اين معنى است كه متاع ملك مشترى نشده و باذن مالك تصرف او حلال است اگر جنسى را بفروشد نقد به قيمت كمتر و نسيه بيشتر صحيح نيست نه به اين معنى كه نبايد ميان نقد و نسيه فرق بگذارد و اگر نسيه را گرانتر بفروشد معصيت كرده و پولش حرام است بلكه\r\n","description":"","footnote":"","page_name":" 260 ","page_number":260},
  {"content":"\r\nبه اين معنى كه بايد ترديد در معامله نباشد ، اگر تعيين كند كه نقد مىخرد يا نسيه مىخرد و تصميم معامله بيكى از آنها قرار گيرد صحيح است هر چند قيمت نسيه را بيشتر معين كند اما اگر با ترديد جنس را ببرد و تعيين نكند كه بها را نقد خواهد پرداخت يا نسيه معامله باطل است به همان معنى بطلان كه در مدت غير مضبوط گفتيم نه فسق و و حرام بودن تصرف مشترى در متاعى كه با ترديد خريده است اگر كسى مال خويش را بفروشد نسيه و هنوز مدت بسر نيامده از همان مشترى عين آن مال را به بهاى بيشتر بخرد يا به بهاى كمتر به همان نوع پول يا به پولى از نوع ديگر نقد يا به مدت ، همه اقسام جائز است اما بايد در معامله اول شرط معامله دويم را نكنند و اين معامله و شرط را در اصطلاح روايات عينه گفته‌اند بر وزن زينة و راهى است براى فرار از ربا چون كسى قرض خواهد مثلا هزار تومان كه پس از شش ماه هزار و صد تومان پس بدهد صاحب پول براى كار گشايى او متاعى از بازار به اعتبار خود براى او نسيه مىخرد يا از خود جنسى به او مىفروشد نسيه شش ماهه به يك هزار و صد تومان و پس از آن از او همان جنس را مىخرد به هزار تومان و نقد مىدهد در نتيجه قرض خواه هزار تومان گرفته است تا پس از شش ماه هزار و صد تومان بدهد فقها گويند اگر\r\n","description":"","footnote":"","page_name":" 261 ","page_number":261},
  {"content":"\r\nدر معامله اول شرط معامله دوم كرده باشد باطل است و اگر در معامله اول شرط معامله دويم نشده و ملزم بدان نباشد و بتواند آن مال را در بازار به ديگرى بفروشد به هزار تومان يا كمتر و بيشتر اما نفروشد و به همين صاحب پول بفروشد بدون آن كه ملزم باشد صحيح است و روايات بسيار بر آن دلالت دارد شرح آن را در حاشيه وافى نوشته‌ايم به جاى اين كار گشايى در زمان ما سفته صورى معمول است .\r\nاگر در مسأله بالا جنسى را كه هزار و صد تومان نسيه خريده است پس از شش ماه به هزار تومان يا كمتر يا بيشتر بفروشد جائز است زيرا كه توهم ربا در آن نمىشود چون قرض خواه پيش از گذشتن مدت حاجت به پول دارد نه پس از مدت با اين حال بعضى گفته‌اند اگر پس از سر آمدن مدت هم بخرد به همان جنس پول با تفاوت مقدار جائز نيست و اگر به غير آن جنس بخرد يا به همان جنس اما مساوى ضرر ندارد و علامه فرمايد پس از سر آمدن مدت همه اقسام جائز است و حرمت منحصر به همان است كه توهم ربا مىشود يعنى نسيه بفروشد بيشتر و فورا از مشترى نقد بخرد كمتر .\r\nواجب نيست مشترى پيش از آن كه اجل بسر آيد قيمت\r\n","description":"","footnote":"","page_name":" 262 ","page_number":262},
  {"content":"\r\nرا بپردازد و اگر مشترى بدهد بر فروشنده قبول آن واجب نيست و چون مدت بسر آيد بر بايع و مشترى هر دو واجب است ، اين بدهد و آن بگيرد ، و اگر نگرفت تلف از اوست مرابحه آن است كه فروشنده مشترى را از رأس المال يا آن اندازه كه براى او تمام شده آگاه كند آنگاه سودى بر آن بيافزايد و اگر نسيه خريده است بگويد و اگر چند جنس با هم خريده است و مىخواهد يكى را به مرابحه بفروشد و براى آن قيمتى به تخمين معين كرده است نيز مشترى را آگاه كند و اگر آگاه نكرد يا دروغ گفت معامله حكم عقد فضولى و مكره دارد چون مشترى راضى بدان نبوده و رضاى او معلق بر امرى است كه تحقق نداشت اگر پس از آن آگاه شد و راضى گشت معامله صحيح است و الا باطل و پولى كه گرفته بر فروشنده حرام است و مكروه است نسبت ربح به سرمايه دادن تا شبيه ربا نشود بلكه نسبت سود به متاع دهد مثلا نگويد با تومانى يك ريال منفعت مىفروشم بلكه\r\n","description":"","footnote":"","page_name":" 263 ","page_number":263},
  {"content":"\r\nبگويد جنس را به فلان مبلغ بيشتر مىفروشم علامه رحمه الله توليه و مناقصه را ذكر نكرده است يعنى فروش به كمتر از رأس المال يا مساوى آن چون نادر اتفاق - مىافتد و توليه همان است كه مردم گويند چيزى خريده بودم و معامله را به فلانى واگذار كردم و دروغ گفتن در اندازه رأس المال و شرائط نظير آن است كه در مرابحه گفتيم\r\n\r\nفصل هفتم در آن چه داخل مبيع است هر گاه ملكى بعنوان زمين بفروشند و درخت خرما و غير آن داشته باشد اگر شرط كنند درخت هم داخل است و الا فروش به زمين تنها تعلق گرفته است و اگر باغ بفروشند درخت نيز داخل است و اگر بگويد اين ملك را با هر چه در بر آن بسته مىشود فروختم باز درخت جزء مبيع است . اگر خانه را بفروشند همه طبقات را شامل است مگر در عادت هر يك از طبقات مستقل باشد . اگر\r\n","description":"","footnote":"","page_name":" 264 ","page_number":264},
  {"content":"\r\nدرخت خرما را بفروشند و شكوفه آن را گرد نر زده باشند ميوه مال بايع است و اگر نزده باشند مال مشترى است اگر حيوان آبستن را بفروشند بچه داخل نيست مگر شرط كند .\r\nاگر باغى را بفروشند به استثناى يك درخت معامله صحيح است و فروشنده حق دارد داخل باغ شود و حاجت خويش حاصل كند از درخت خود و ملك او در زمين زير شاخها در طول ملك مشترى است مانند مالكيت اشخاص در زمين مفتوح العنوة چنان كه در جهاد گذشت . توابع هر جنس كه مىفروشند تابع عرف و عادت است .\r\n\r\nفصل هشتم - در تسليم تسليم يا قبض آن است كه دو طرف معامله مال خود را به تصرف ديگرى دهند مال غير منقول را خالى كردن كافى است و در آن چه به ترازو مىكشند يا به پيمانه مىسنجند كشيدن و پيمانه كردن و در كالاهاى ديگر پيش دست طرف نهادن و حيوان را نقل\r\n","description":"","footnote":"","page_name":" 265 ","page_number":265},
  {"content":"\r\nكردن يعنى از جائى كه ملك فروشنده است و مشترى حق ندارد داخل شود بيرون برند به جايى كه مشترى بتواند داخل شود و حيوان را تصرف كند و بهر حال بايد مشترى را آگاه كند . دليل آن كه قبض در اين اشياء به اين معانى است آن كه تسليم تكليف بائع است و تكليف الهى در باره هر كس متعلق بفعل اختيارى اوست نه فعل ديگرى و بايع را مامور به تسليم فرمودند به آن اندازه كه فعل و اختيار اوست نه بفعل طرف معامله پس بايع بايد طورى مال را آماده كند براى تسليم مشترى كه او مانعى از تصرف نداشته باشد و تصرف نكردن جز به مسامحه خودش نباشد - ملك غير منقول را اگر بايع از اموال خود خالى كند مشترى مانعى از تصرف آن ندارد اما اگر خالى نباشد جائز نيست مشترى اثاث بايع را از جاى بردارد و محل آن را تصرف كند . مال كشيدنى و پيمانه كردنى تا وزن كرده و سنجيده نشود با مال فروشنده مخلوط و مشاع است و مشترى حق تصرف ندارد اما پس از كشيدن جدا مىشود و مشترى مانعى از تصرف كردن آن ندارد مگر متاع در جائى باشد كه وارد شدن مشترى در آن ممنوع باشد و حيوان را نقل بايد كرد چون نوعا در ملك بايع است و مشترى مجاز نيست در آنجا وارد شود اما اگر در جاى مباح باشد\r\n","description":"","footnote":"","page_name":" 266 ","page_number":266},
  {"content":"\r\nمانند بازار و ميدان نظير اموال منقول ديگر پيش دست مشترى گذارند كافى است و بهر حال بايد مبيع از اموال ديگر بايع كه نفروخته خالى و جدا باشد و اگر دو طرف از تسليم امتناع كنند حاكم مىتواند مجبورشان كند بعضى گويند مكيل و موزون را جائز نيست پيش از تحويل گرفتن بفروشند و علامه رحمه الله فرموده طعام را نمىتوان ارزانتر يا گرانتر فروخت يعنى غير طعام گر چه مكيل و موزون باشد مىتواند و اگر طعام را به همان قيمت كه خريده است بفروشد نيز مىتواند و بعضى همه را مكروه مىدانند اگر مشترى ادعا كند مالى كه تسليم كردى از آن وزن كمتر بود كه خريده بودم و فروشنده منكر باشد اگر هنگام وزن وكيل حاضر بوده قول فروشنده مقدم است و اگر حاضر نبوده قول مشترى مقدم است با قسم .\r\n\r\nشروط در ضمن عقد هر گونه شرط مشروع و مقدور صحيح است و شرط نامشروع و غير مقدور صحيح نيست مثل آن كه بگويد اين كشت را مىخرم به شرط آن كه سنبل بر آورد اين عقد غير\r\n","description":"","footnote":"","page_name":" 267 ","page_number":267},
  {"content":"\r\nمنجز است بلكه اگر بگويد اگر به ثمر رسيده باشد خريدم نيز غير منجز است چون فروشنده قادر نيست كشت را به ثمر رساند و اگر بنده را بفروشد به شرط آن كه مشترى آزادش كند صحيح است چون مشروع است اما به شرط آن كه آزاد نكند جايز نيست چون مهمترين فائدهء بنده نزد شارع آزاد كردن آن است و شرطى كه منافى مقتضاى عقد باشد نامشروع است و دليل آن كه طرفين معامله قصد معامله نداشتند مثل آن كه نكاح دائم كند به شرط آن كه هم بستر نشود و خانه بفروشد به شرط آن كه حق تصرف در آن نداشته باشد چون قصد هيچ چيز با قصد عدم لوازم آن جمع نمىشود ، وفا به شرطى كه ضمن عقد نباشد و آن را وعده مىگويند واجب است و خلف وعده حرام و موجب غضب الهى و عذاب اخروى و آيات قرآن بر آن دلالت دارد اما حق مالى به آن ثابت نمىشود مثل آن كه كسى نذر كند يا قسم ياد كند مالى را وقف كند يا صدقه دهد با اين كه واجب است اما كسى پيش از وقف كردن آن را نبايد وقف بداند و پيش از صدقه دادن صدقه شمارد همچنين اگر مالى را وعده دهد به مرد معينى بفروشد آن مرد حق ندارد آن مال را ملك خود داند نظير آن كه واجب است بر ولى دخترى\r\n","description":"","footnote":"","page_name":" 268 ","page_number":268},
  {"content":"\r\nرا به خواستگار همشأن شوهر دهد و اگر نداد گناه كرده اما دختر زن او نمىشود و تفصيل آن را جاى ديگر گفته‌ايم هر گاه در عقد بيع يا عقود ديگر شرط فاسد كند آن معامله از اصل باطل مىشود نظير عقد فضولى زيرا كه رضاى دو طرف منوط به آن شرط است و چون شرط حاصل نشده رضا نيز تحقق نيافته و اگر پس از اطلاع باز به عقد رضا دادند مانند فضولى به رضاى متاخر صحيح مىشود . و پيغمبر صلى الله عليه و آله در حجة الوداع فرمود مال هيچ كس حلال نيست مگر بطيب نفس و رضاى او . نكاح على المشهور از اين حكم مستثنى است چون رضاى زن به شوهر است و رضاى شوهر بزن و مهر يا شروط ديگر از عوضين خارجند . وقتى آنها خود از يكديگر راضى باشند شرائط ديگر مهم نيست بارى نكاح در شريعت اسلام به مصلحتى از ساير عقود تعبدا استثنا شده است و بعضى گويند به شرط فاسد هيچ معامله فاسد نمىشود مانند نكاح و نيز گويند در روايت آمده است كه بريره ( بر وزن شريفه ميوه درخت اراك است ) كنيزى بود و عايشه قصد خريد او داشت و فروشنده نمىخواست بفروشد مگر به شرط آن كه خود پس از فروش مولاى كنيز باشد پيغمبر ( ص ) با عايشه فرمود بخر و اين شرط قبول كن و پس از آن كه خريد فرمود اين شرط باطل است و معامله صحيح است « و الولاء لمن اعتق » مولاى بنده\r\n","description":"","footnote":"","page_name":" 269 ","page_number":269},
  {"content":"\r\nكسى است كه او را آزاد كند نه آن كه بفروشد و ما اين روايت را صحيح نمىدانيم زيرا كه علماء خائنة الاعين و اشاره به چشم را بر پيغمبر روا نمىدارند كه يكى مراد او را بفهمد و ديگرى نفهمد پس اين گونه حيلت آموزى و فريب بطريق اولى لايق شأن پيغمبر نيست و بايد آن حضرت پيش از معامله هم فروشنده و هم عايشه را آگاه كند از بطلان اين شرط نه عايشه تنها را و طرف او را فريب دهد و از روايت ديگر در كتاب مختلف مستفاد مىشود كه مالك پيشين بريره با وى مكاتبه كرده بود كه در مدت نه سال نه و قيد نقره بتدريج به مالك بدهد و آزاد شود و بريره از اداى مال فرو ماند و چون خدمت عايشه مىكرد از او مساعدت خواست عايشه مال را براى او فراهم كرد بريره نزد مالك برد . مالك او گفت من قبول مىكنم به شرط آن كه ولاى تو از آن من باشد . بنا بر اين نه خريد و فروش بود و نه شرط صحيح يا فاسد و كسى كه بنده را مكاتبه كرد پس از آزادى مولاى او نيست مولا آن است كه مجانى آزاد كند قربة إلى الله و عايشه نيز مولاى او نبود چون آزادش نكرده بود و اگر بريره را مولاة عايشه مىگفتند بمعنى پرستار و خدمتكار است نه آزاد شده و مولاى شرعى اگر شخصى چيزى بخرد مانند زمين و جامه به شرط ذرع و\r\n","description":"","footnote":"","page_name":" 270 ","page_number":270},
  {"content":"\r\nمقدار معلوم و كمتر در آيد مشترى حق فسخ دارد و مىتواند هم به نسبت كمى مقدار از بها كم كند و در اين صورت شايد بايع راضى به تبعض صفقه نشود و فسخ كند اگر بيشتر در آيد فروشنده مىتواند زائد را پس بگيرد و و مشترى خيار تبعض صفقه پيدا مىكند . اين حكم در صورتى است كه اجزاى ملك در قيمت برابر باشند و اگر برابر نباشد نمىتوان مقدارى زمين به نسبت پس گرفت و بايد اگر راضى نباشد همه را پس بگيرد چون به فروش همه زمين راضى نيست و علاجى نيز براى جبران ضرر او نيست و معامله باطل است ، جائز است در يك عقد دو متاع بخرد يكى نقد و يكى سلف يا نسيه يا دو متاع مختلف بخرند و معين نكنند چه اندازه از قيمت در مقابل اين متاع است و چه اندازه در مقابل متاع ديگر و ازين جهت غرر نيست و اگر ميان بيع و اجاره در يك عقد جمع كند بىتعيين قيمت و اجرت مثلا ظرف فلزى يا زينت زنانه از طلا به وزن معين را با اجرت ساختن آن با هم به فلان مبلغ و معين نكنند چه اندازه قيمت فلز باشد و چه اندازه اجرت كار\r\n","description":"","footnote":"","page_name":" 271 ","page_number":271},
  {"content":"\r\nاگر كار مشخص و معلوم باشد و وزن فلز هم معلوم صحيح است\r\n\r\nفصل نهم در ربا ربا در شرع اسلام حرام و حرمت آن فى الجمله از ضروريات دين است ، ربا دو قسم است : ربا در قرض و ربا در معاوضه . و سخن اينجا در بيع ربوى است و رباى قرض در محل خود ذكر مىشود إن شاء الله .\r\nربا در بيع در دو صورت حاصل مىشود : يكى آن كه دو مال هم جنس را مبادله كنند با زيادت در يك طرف . دوم نسيه و سلف در بعضى موارد . و فقهاى اسلام در تفصيل و اقسام آنها اختلاف دارند .\r\nدر مذهب اهل بيت عليهم السلام دو مال كه از يك جنس باشند و مكيل و موزون باشند ( يعنى ترازو و پيمانه در سنجش آن به كار رود به تفصيلى كه در اول بيع گفتيم ) ربوى است و نبايد به زياده و كم معاوضه كرد اگر يك من گندم خوب به يك من و نيم\r\n","description":"","footnote":"","page_name":" 272 ","page_number":272},
  {"content":"\r\nاز گندم پستتر معاوضه كنند ربا است اما اجناسى كه كشيدنى و پيمانه كردنى نيست مانند حيوان زنده و جامه و زمين و مصنوعات دست انسانى كه به نسبت سنگينى و سبكى ارزش آن بالا و پائين نمىرود على المشهور ربوى نيست و مىتوان يك اسب راهوار را به دو يابوى باركش معاوضه كرد و شيخ مفيد رحمه الله در غير مكيل و موزون زيادتى را حرام دانسته است اما ربا به سبب نسيه مطابق قول رسول صلى الله عليه و آله انما الربا فى النسية ميان علماى ما اختلاف است مشهور آن است كه در صرف يعنى معاوضه طلا و نقره نسيه و تاخير قبض جائز نيست و در غير آن جائز است و نيز گفته‌اند هر گاه جنس ربوى را به جنس خود برابر هم معامله كنند مانند يك من گندم نقد به يك من گندم نسيه نيز ربا است . و بعضى گويند رباى نسيه اختصاص به طلا و نقره ندارد بلكه دو جنس مخالف غير طلا و نقره را به يك ديگر مبادله نمىتوان كرد مگر نقد مثلا گندم به برنج و روغن به عسل و مبادله يك شتر خوب به دو شتر زبون و يك خانه بزرگ به دو خانه كوچك و امثال آن همه بايد نقد باشد و بعضى گويند جنس ربوى را با غير ربوى به نسيه مىتوان معامله كرد مثلا يك گاو مبادله كنند به دو خروار گندم كه گاو را نقد بدهد و گندم را اول تابستان بگيرد .\r\n","description":"","footnote":"","page_name":" 273 ","page_number":273},
  {"content":"\r\nو آن نسيه كه بىاشكال جائز است اين است كه جنسى غير طلا و نقره به طلا و نقره بفروشند .\r\nربا در نسيه از آنجا پديد مىآيد كه ارزش اموال و امتعه به طلا و نقره سنجيده مىشود و اگر كسى برنج را مثلا به طلا يا نقره بفروشد چه نقد و چه نسيه ، نقره در وقت معامله همان است كه پس از پايان مدت در وقت ادا تسليم مىكنند اما اگر برنج را با گندم معامله كند ارزش گندم وقت معامله غير ارزش آن وقت اداست و شارع مقدس بدان راضى نيست كه مالى بر عهده گيرند و بيشتر يا كمتر ادا كنند .\r\nجو و گندم يك جنس شمرده مىشوند به تعبد شرعى و بعضى گويند دو جنساند .\r\nهر چيز با اصل خود يك جنس است مانند كنجد و ارده و دو چيز كه از يك اصل گرفته شده است مانند روغن و كره و كره خوب و بد ، نمىتوان آنها را به بيشتر و كمتر مبادله كرد بلكه اصلا مبادله آنها به جنس خود نمىشود و بايد به پول مبادله كنند چون مبادله روغن با شير مساوى هم معقول نيست و با زياده و نقصان ربا است و به نظر چنان مىرسد كه فروع دو قسمند و شايد اين\r\n","description":"","footnote":"","page_name":" 274 ","page_number":274},
  {"content":"\r\nحكم در همه جارى نباشد چون فروع و اصول گاهى اختلافشان در جوهر و ذات نيست مانند كنجد و ارده كه ارده همان كنجد است كوبيده شده و روغنش با اجزاء ديگر در آميخته به صورت مايع در آمده و آرد و گندم و نان همچنين غير اجزاى اول نيست و شير و پنير و روغن نيز آميخته از آب و چربى و جبنيت است و مادهء كه سبب مرغوبيت شير است در روغن هم هست و آب و زوايد ديگر نه ارزش دارد نه مقصود در معامله است و كسى كه شير بدهد و روغن بگيرد البته به مساوى راضى نخواهد شد و به زيادتى و نقصان نيز صحيح نيست زيرا كه نمىداند آب و زوايد شير چقدر است و چربى آن چه اندازهء و در هر خشك و ترى نيز همين حكم است مانند خرماى تازه به خشك و انگور بكشمش . اما فرعى كه قلب طبيعت داده و ماهيتش مبدل گشته مانند سركه ظاهرا جايز باشد با شيره مبادله گردد يا قره قوروت با پنير و الله العالم .\r\nگوشتها باختلاف حيوان مختلفند و روغنهاى گياهى تابع اصل خود مثل روغن زيتون و بادام دو جنس محسوبند و مرحوم اردبيلى در بعضى احكام مذكور شبهه نموده است .\r\n","description":"","footnote":"","page_name":" 275 ","page_number":275},
  {"content":"\r\nاگر جنسى را در شهرى به گزاف مىفروشند و در شهر ديگر به وزن وكيل مانند نمك و هيزم در هر شهر حكم خود را دارد و شايد توهم شود وزن و كيل عهد شارع معتبر است چون حكم تعبدى است و مبناى قول علامه رحمه الله بر آن است كه كيل و وزن منوط به زيادتى ارزش به زيادتى مقدار است نه تعبد چنان كه در اول بيع گذشت و خرماى تر را به خرماى خشك نبايد فروخت حتى به تساوى و بعضى مبادله هيچ ميوه تر را با خشك آن جايز ندانستند و بعضى همه را جايز شمردند حتى خرماى تر به خشك و احتياط آن است كه هر يك را به قيمت خود به طلا و نقره بفروشند و بخرند و در خرما نهى خاص وارد شده .\r\nمبادله گوشت به حيوان از همان جنس مكروه است و بعضى حرام دانسته‌اند .\r\nاگر يك درهم را با يك وزنه خرما بفروشد به دو درهم صحيح است و آن وسيلتى است براى گريختن از ربا .\r\nكسى كه ربا گرفته باشد ندانسته بر وى گناهى نيست و آن زيادتى را بايد به مالك برگرداند و اگر مالك را نيابد به وارث وى رساند و اگر او را نشناسد صدقه دهد از جانب وى اما اصل\r\n","description":"","footnote":"","page_name":" 276 ","page_number":276},
  {"content":"\r\nسرمايه در مقابل مالى است كه داده چنان كه خداوند تعالى فرمود * ( فَلَكُمْ رُؤُسُ أَمْوالِكُمْ لا تَظْلِمُونَ وَلا تُظْلَمُونَ ) * .\r\nمعامله ربوى جنس به جنس كه به عقد شرعى نباشد هم باطل است چون رضاى دو طرف معامله منوط به شرطى است كه شارع آن را امضا نفرموده و تصرف هر يك در مال ديگرى مباح نيست مگر بداند با قطع نظر از معامله نيز بدان راضى هستند قرض بىعقد شرعى اگر بداند صاحب مال بىربا راضى نيست در آن تصرف كنند نيز برگيرنده قرض مباح نيست و اگر نيت كند كه زيادتى را ندهد باز مباح نيست و اگر نيت كند مطلوب او را تبرعا بدهد دور نيست مباح بودن تصرف چنان كه امروز در وام از بانكها معمول است .\r\nربا ميان پسر و پدر مباح است و ميان زن و شوهر و مولى و بنده و مسلمان و كافر حربى همچنين اما ميان مسلم و كافر ذمى جايز نيست و به نظر مىرسد گرفتن ربا از كافر ذمى نيز حلال باشد و از همه كفار بتوان ربا گرفت گر چه غصب اموال آنان به توهم امان و شبهه جايز نباشد چون ربا نزد آنان بمنزله غصب و ظلم نيست و به راحتى مىدهند و مىگيرند و مباح مىدانند و توهم\r\n","description":"","footnote":"","page_name":" 277 ","page_number":277},
  {"content":"\r\nأمان يا عهد آن را شامل نمىشود .\r\nاين مسائل همه حكم ربا در بيع است و حكم ربا در قرض پس از اين ذكر مىشود إن شاء الله تعالى .\r\nخيلى كه در ربا به كار مىبرند براى فرار از حرام اگر به قصد باشد صحيح است و اگر مقصود نباشد صحيح نيست چون العقود تابعة للقصود و اصحاب سبت به همين علت هلاك شدند كه حيله در حكم شرع به كار بردند و حيله صحيح آن است كه از حرام اعراض كنند و به حلال حاجت خويش بر آورند .\r\n\r\nصرف يعنى مبادله طلا به نقره يا بالعكس اگر يك جنس باشد طلا به طلا و نقره به نقره بايد در وزن مساوى باشند و اگر طلا به نقره باشد تساوى لازم نيست اما بايد در همان مجلس عقد بدهند و بگيرند و اگر بعض آن را قبض كنند معامله در همان بعض واقع مىشود و در ما بقى باطل و اگر با هم از مجلس بيرون روند تا جدا نشده‌اند تقابض مىتوان كرد .\r\nخاك و سنگ معدن طلا را به طلا نمىتوان فروخت چون شايد طلاى آميخته با خاك معدن بيشتر باشد يا كمتر و همچنين\r\n","description":"","footnote":"","page_name":" 278 ","page_number":278},
  {"content":"\r\nمعدن نقره را به نقره نمىتوان فروخت . پول طلا و نقره باردار اگر اندازه عيار آن معلوم باشد مىتوان خرج كرد و اگر معلوم نباشد جايز نيست مگر گيرنده را آگاه كند چنان كه علامه فرموده است و به قاعده بر فرض آگاه كردن مشترى نيز جايز نيست و البته شرايطى كه در معاملات ديگر معتبر است در معامله طلا و نقره هم معتبر است مانند تعيين وزن و صفات .\r\nآلات و اسبابى كه از نقره و طلا با هم مخلوط ساخته باشد نمىتوان به نقره تنها يا طلاى تنها فروخت مگر آن كه بداند اين نقره تنها يا طلاى تنها از آن نقره و طلا كه در ضمن آميخته است بيشتر است تا اين زيادتى بهاى جنس مخالف باشد و اگر مقدار هيچ يك را در ضمن فلز آميخته نداند اما مجملا بداند طلاى آن مثلا كمتر از نقره است مىتواند به طلا بفروشد و اگر بداند نقره كمتر است به نقره بفروشد و بايد وزن نقره كه مىگيرد از نصف وزن كل مبيع كمتر نباشد و اگر مىتوان مقدار هر يك را معين كرد به كشيدن در آب به قاعده كه از ارشميدس معروف است چنين بايد كرد و در مفاتيح العلوم طريقه آن مذكور است و اگر بداند طلا و نقره آن مساوى است\r\n","description":"","footnote":"","page_name":" 279 ","page_number":279},
  {"content":"\r\nعلامه فرمود بهر دو بفروشد يعنى به مقدارى طلا و نقره با هم تا طلاى آن در مقابل نقره واقع شود و نقره در مقابل طلا و به نظر ما آلات ساخته كه وزن مجموع را بدانيم اگر بدانيم وزن طلا و نقره با هم مساوى است ناچار وزن هر يك را هم مىدانيم كه نصف مجموع است و اگر به طلاى تنها يا نقره تنها بفروشيم به شرط آن كه وزنش بيش از نصف مجموع باشد صحيح است و شايد مقصود علامه ره نيز همين بوده است « و يباع بهما يعنى بأيهما ارادا » بارى در دو جنس آميخته بهم بايد اندازه هر يك يك را جدا دانست و الا غرر است مثلا طلاى باردار كه ندانند عيار آن چند است فروختن غرر است و گندم و جو مخلوط كه ندانند جو و گندم هر يك چقدر است نيز غرر است مگر چيزهاى كه صورت مجموع جنس ديگرى محسوب است و ذاتا مرغوب باشد يا نامرغوب مانند طعام پخته و شربت و شيرينىها كه اجزاى آن منظور نيست .\r\n\r\nاوراق بهادار در عصر ما اوراق بهادار كه اطلاق خريد و فروش بر آن مىكنند بسيار است مانند اسكناس و چك و سفته و تمبر پست و اسناد خزانه و بليط سفر و حواله اجناس و اجازه كار و غير آن و بسيارى از آنها حكايت از منفعت يا حقى مىكند مانند تمبر و بليط سفر و بعضى حكايت از مقدارى طلا يا نقره مىكند بواسطه يا بىواسطه مانند چك و اسكناس و بعضى اوراق خود مقصود به معامله است نه به اعتبار حكايت مانند تمبر باطله تاريخى كه به خود صورت و\r\n","description":"","footnote":"","page_name":" 280 ","page_number":280},
  {"content":"\r\nنقش و تاريخ آن رغبت دارند و به اضعاف قيمت نوشته روى آن مىخرند . بعضى كشورها پول خود را طلا يا نقره قرار داده‌اند و اسكناسشان حكايت از مقدارى از آن مىكند كه دين است بر ذمه بانكى كه آن را امضا كرده و انتشار داده و بعضى ديگر پول خود را متفرع بر آن پول اول كرده‌اند و در زمان ائمه عليهم السلام اسكناس متداول نبود اما صك يعنى چك معمول بود ( سند ذمه ) و آن را مىخريدند و مىفروختند و رواياتى در آن باب وارد است همچنين قباله يعنى سند واگذارى املاك دولتى و برات و حواله خراج و امثال آن را معامله مىكردند و شرح آن را در حاشيه وافى نوشته‌ايم و حكم ربا در معامله اين اوراق تابع مالى است كه اوراق از آن حكايت مىكند مثلا بليط سفر را كه حكايت از استحقاق منافع مركوب است در مدت معين مىتوان به بيشتر يا كمتر فروخت اما چك كه حكايت از مقدارى طلا يا نقره مىكند نمىتوان به زيادتى خريد و فروش كرد . و حكم صرف و تقابض در مجلس نيز تابع همان حكايت است . اگر ورقه را به اعتبار نقش و تاريخ مىخرند مانند تمبرهاى باطله صرافى نيست و آن كه حكايت از منافع و اموال غير طلا و نقره كند مانند بليط و تمبر پست رايج و جوازهاى ديگر نيز تقابض شرط نيست و اسكناس كه حكايت از طلا و نقره مىكند نيز معامله اش صحيح است زيرا كه تقابض به عمل آمده چون بانك يا شركتى كه ناشر اسكناس است بمنزله وكيل\r\n","description":"","footnote":"","page_name":" 281 ","page_number":281},
  {"content":"\r\nدارندگان اوراق است مانند كسى كه به صراف گويد دراهمى كه از تو طلبكارم به قيمت مبدل به طلا كن و به نام من سكه طلا بنويس و در روايت صحت آن وارد شده است . مالى كه اسكناس حكايت از آن مىكند ذخيره يا باصطلاح امروز پشتوانه نيست زيرا كه مدلول اسكناس مقدار كلى ثابت در ذمه است مانند ديون ديگر و پشتوانه براى اعتبار مديون است زيرا كه مديون هر چه ثروتمندتر باشد اعتبارش بيشتر است .\r\nپول سياه از فلز غير طلا و نقره موزون نيست با آن كه اصل فلز موزون است بلكه مقصود به معامله نيست و ارزش آن به اعتبار حكايت از جزئى مسكوك طلا و نقره است مانند اسكناس و اگر كسى آن را قرض كرده باشد وقتى كه اعتبار داشته و بخواهد اداى دين كند وقتى كه از اعتبار افتاده است كافى نيست و دينش ادا نشده و در اين مسأله روايتى نيز وارد است و در حاشيه وافى گفته‌ايم .\r\nبر حسب قرارداد مردم امضاء كننده اوراق بهادار مديون دارندگان اوراق است و نمىتواند از تعهد اداى آن سرباز زند و نه مىتواند كمتر از مقدارى كه تعهد كرده بپردازد و به عبارت ديگر اگر از بهاى آن بكاهد مقدارى از دين خود را ادا نكرده و اگر از اعتبار بياندازد همه دين را انكار نموده كاستن از بهاى پول رايج نزد مردم نوعى ماليات است كه دولت به مقتضاى مصالح مملكتى از مردم مىگيرد و در عرف مردم حق دارد اما افراد رعيت غير دولت حق كم كردن بهاى اسناد خويش را ندارند مگر ورقه كه به خود قيمت دارد مثل تمبر باطله هر گاه دولت از بهاى پول چيزى كم كند ماليات از\r\n","description":"","footnote":"","page_name":" 282 ","page_number":282},
  {"content":"\r\nدو گروه مردم گرفته است يكى آن كه اسكناس دارد ديگر طلبكاران پول ، اما دارندگان امتعه و اموال ديگر و صاحبان عين طلا و نقره چيزى نپرداخته‌اند .\r\nكسى كه اسكناس سه تومانى قرض كند وقتى كه معادل سى مثقال نقره بود و آن هنگام ادا كند كه معادل دو مثقال نقره است كافى نيست مثل آن كه از اعتبار افتاده باشد و غالب مردم نمىدانند چرا اوراق بهادار را معامله مىكنند و پندارند خود مال است و علت اعتبار و قيمت آن نمىدانند چنان كه مسكوك طلا و نقره را بعدد معامله مىكنند و وزن آن را نمىدانند با آن كه موزون است و شرح و توجيه آن را در اول كتاب بيع گفتيم ( در صفحه 247 ) خاك زرگرى را تصدق بايد داد به نيت آن كه اگر بالفرض صاحبانش معلوم گردند از عهده آن بر آيد و اگر عادت بر تحليل و اعراض باشد مىتوان آن را تملك كرد .\r\nجايز است طلا و نقره را قرض دهند و شرط كنند گيرنده در شهر ديگر كمتر پس بدهد و آن را ربا نبايد شمرد اگر چه گرفتن در شهر ديگر مزيتى داشته باشد . جايز است يك درهم بد ، از زرگر بگيرد و به جاى آن يك درهم خوب بدهد و شرط كند به جاى بهترى آن يك حلقه انگشتر برايش بسازد و اين ربا نيست چون\r\n","description":"","footnote":"","page_name":" 283 ","page_number":283},
  {"content":"\r\nدرهم خوب نقره بيشتر دارد و آن زياده مزد زرگر است و نقره در دو درهم به اندازه مساوى مبادله شده است و علامه ( ره ) فرمود اين حكم مشكل است و در غير همين مسأله جارى نيست صرافى در اصطلاح شرع خاص به مسكوك نيست بلكه معامله طلا و نقره بهر صورت صرف است و شرط آن تقابض در مجلس و بايد بدهند و بگيرند .\r\n\r\nفصل دهم - فروش ميوه سر درخت در آن بحث جداگانه كردند چون ميوه در معرض آفات است درخت گاه ميوه كمتر مىآورد و گاه بيشتر و باصطلاح فقها معامله آن غررى است .\r\nميوه را پيش از پيدا شدن نمىتوان فروخت خواه هنوز گل نداده باشد يا گل داده اما دانه نبسته چون همه گلها ميوه نمىشود باز همه ميوه هاى ته بسته و چغاله شده به كمال و قابليت مصرف نمىرسند و بسيار مىريزد و حشرات فاسد مىكنند و چون از اين خطرها بگذرد و ميوه آب بيفتد و به رسيدن نزديك شود و به تخمين توان گفت باغ چه اندازه ميوه مصرف شدنى دارد آن را در اصطلاح فقها به دو صلاح مىگويند و در آن وقت فروش آن جايز و\r\n","description":"","footnote":"","page_name":" 284 ","page_number":284},
  {"content":"\r\nصحيح است و در عرف باغداران زمان ما اجاره مىگويند اما مقصود فروش ميوه است نه اجاره باغ اگر ميوه ته بسته اما به صلاح نرسيده در فروش آن خلاف است .\r\nعلامه فرموده پس از ظهور و پيش از به دو صلاح مىتوان فروخت بيكى از سه شرط : يا همين كه هست يعنى چغاله بفروشد به شرط چيدن چون به همان حال مصرف دارد و مقدار كنونى آن را مىتوان تخمين زد ، يا آن كه جنسى موجود با آن ضميمه كنند كه در حقيقت اين ميوه هاى مجهول تابع آن ضميمه معلوم شود چون مجهول تابع معلوم باشد در بيع ضرر ندارد ، يا دو سال و بيشتر بفروشد كه اگر يك سال ميوه نيامد سال ديگر جبران كند و اگر هيچ يك از سه شرط نباشد دو قول است و به نظر ما اگر چغاله نارس و موجود را بفروشد معامله غررى نيست و شرط چيدن لازم نمىباشد بلكه بسته به رضاى بايع است اگر خواست تقاضاى چيدن كند بر مشترى واجب است بچيند و اگر تقاضا نكرد و درختان را به قبض مشترى داد و مشترى نچيد هر آفت كه بدان برسد بر عهده مشترى است نه بر فروشنده ، بر خلاف آن كه ميوه رسيده بفروشد در حالى كه چغاله است و در معرض آفات قرار دارد كه معامله خطرى است و تخمين مقدار آن ممكن نيست و فروختن\r\n","description":"","footnote":"","page_name":" 285 ","page_number":285},
  {"content":"\r\nدو سال يا بيشتر نيز رفع خطر نمىكند پس آن نيز جايز نيست اگر ميوه يك باغ رسيده باشد مىتوان آن را با ميوه نارسيده باغهاى ديگر با هم فروخت اگر ميوه رسيده اصل مبيع باشد و نارسيده ها تابع و ضميمه و همچنين بعض ميوه يك باغ رسيده و بعضى هنوز نارسيده باشد همه را بفروشند .\r\nبعضى ميوه ها پس از رسيدن نيز معلوم نيست فاسد است يا سالم مانند گردو و بادام كه گنديده و سياه و پوك بسيار دارد و مقدار مصرف شدنى آن معلوم نيست آن را مىتوان به همان حال خريد و بنا بر سلامت و صحت گذاشت و اگر عيب ديد مشترى خيار فسخ دارد .\r\nجائز است كشت را سر پا فروخت خواه به درو رسيده باشد يا نرسيده يا قصيل بفروشد يعنى براى خوراك چهار پا يا چرانيدن آن و اگر مشترى قصيل خريد اما خواست بگذارد تا دانه بندد و غله آن را بردارد بىرضاى فروشنده حرام است و مىتواند فروشنده اگر بخواهد از او مطالبه اجاره زمين كند يا آن را بكند و زمين خويش خالى كند .\r\nجائز است فروش سبزى و تره بار پس از آن كه گلها ته بسته و\r\n","description":"","footnote":"","page_name":" 286 ","page_number":286},
  {"content":"\r\nاندازه آن به تخمين معلوم باشد مانند خيار و كدو و هندوانه و لازم نيست مانند ميوه آب افتاده و نزديك رسيدن باشد اما چيزهائى كه چند بار مىچينند بايد معين كنند يك چين يا چند چين و سبزى مانند يونجه و اسپرس و جعفرى و درختانى كه برگ آن مصرف دارد و از شاخه جدا مىكنند مانند برگ توت و چاى هم بايد معين كنند چند چين و اگر چين اول و دوم و غير آن از جهت مرغوبيت فرق دارند باز لازم است تعيين آن چه مىفروشند مثلا چين اول بهاره يا چند چين پس از آن و جائز است ميوه و سبزى را بفروشند و يك يا چند درخت استثنا كنند يا يك سهم مشاع مانند ثلث يا چهار يك براى فروشنده بگذارند يا شرط كنند مقدارى موزون براى وى و اگر آفتى رسد به همان نسبت از استثنا كم مىشود مگر آن كه درخت مشخص يا نخل مشخص را استثنا كرده باشد كه اگر سالم ماند خاص فروشنده است و اگر آفت تنها به آن يكى رسيد بر مشترى چيزى نيست .\r\nجائز نيست همه كشت يا سبزى جاليز را به كسى واگذار كنند به مقدار معين از محصول همان جنس چون احتمال زياده و كم و ربا در آن هست و هم جائز نيست ميوه باغى را به كسى فروختن به مقدار معين از همان ميوه و در اصطلاح فقها محاقله\r\n","description":"","footnote":"","page_name":" 287 ","page_number":287},
  {"content":"\r\nو مزابنه گويد و از اين حكم مستثنى شده است آن كه كسى درخت خرما در خانه ديگرى داشته باشد و آمد و شد او پيوسته براى رسيدگى درخت موجب زحمت صاحب خانه باشد جائز است صاحب خانه ميوه آن را بخرد به مقدارى معين و گويد آن چه تو توقع دارى از اين درخت عايد تو شود مىدهم تا تو سر زده به خانه من نيايى و آن را عريه گويند بر وزن زكيه و ظاهرا درخت ديگر غير خرما نيز همين حكم داشته باشد جائز است ميوه يا سبزى و كشت كه ميان دو تن يا چند تن مشترك است يكى سهم ديگران را قبول كند به مقدار معين از آن و ربا نيست چون مبادله و معاوضه نيست بلكه شبيه قسمت است و قسمت را بيع نگويند و نوعى خاص از معامله مالى است كه به شرع ثابت شده و بعضى علما گويند صلح است و الله العالم و بهر حال اگر آفت رسد تحمل ضرر بر قبول كننده واجب نيست .\r\nو جائز است كسى كه از كنار درخت خرمائى مىگذرد و عمدا براى خوردن از آن سوى درخت نرفته به قدر حاجت بخورد اما زيان نرساند و همراه نبرد چون قرينه و شاهد حال بر رضاى صاحب درخت دلالت دارد و اگر بالفرض شاهد بر رضا نباشد جائز نيست و درخت خرما با غير آن فرق ندارد .\r\n","description":"","footnote":"","page_name":" 288 ","page_number":288},
  {"content":"\r\n\r\nفصل يازدهم - در فروش حيوان غالب احكام اين فصل در باره غلام و كنيز است و حكم ديگر حيوانات از آن معلوم مىگردد :\r\nهر حيوان مملوك را جائز است فروختن و جائز نيست بنده گريخته را فروختن و همچنين كنيزى كه از مولاى خود بچه دارد نمىتوان فروخت و آن را ام ولد گويند به شرط آن كه بچه زنده باشد و قيمت كنيز را به مالك پيشين ادا كرده يا اگر ادا نكرده قدرت ادا كردن داشته باشد و اگر قدرت ادا ندارد مالك اول مىتواند ام ولد را بملك خود باز گرداند .\r\nاگر كسى پدر خود را بخرد يا مادر يا اولاد خود يا يكى از محارم مانند عمه و خاله و خواهر نسبى يا رضاعى فورا آزاد مىشوند و ملك مشترى بر آنها مستقر نمىماند .\r\nبنده مسلمان را به كافر نبايد فروخت و بنده كه وقف\r\n","description":"","footnote":"","page_name":" 289 ","page_number":289},
  {"content":"\r\nخدمتى كرده‌اند فروختن جائز نيست و اگر شوهر زن خود را بخرد يا زن شوهر را نكاح باطل مىشود .\r\nجزء مشاع از حيوان را مىتوان خريد مانند ثلث اسب و نصف گوسفند و خريدن جزء معين مانند سر گوسفند يا پوست آن نيز صحيح است اگر حيوان كشتنى و مقصود كله و پوست پس از ذبح باشد اما اگر فعلا قصد كشتن آن را ندارند و بخرد كه هر وقت كشته شد تسليم او كنند صحيح نيست چون غرر است و پوست يا سر گوسفند در هر سن و وقت قيمتى ديگر دارد و علامه فرمود اگر از دو تن خريدار حيوان يكى شرط كرد كه به آن مال كه داد سر يا پوست را مالك باشد صحيح نيست و به نسبت مال خود شريك است در بعض روايات ضعيفه نيز آمده است اگر كسى ديگرى را گويد حيوان يا چيز ديگر بخر و با هم شريك باشيم صحيح است و نصف قيمت به عهده او است و اگر گويد شريك باشيم اما سرمايه از من باشد و دست از تو كه تيمار كنى و پرستارى و در منافع و كرايه با هم شريك باشيم و ضرر خاص تو باشد معامله لازم نيست تا به تراضى عمل مىكنند\r\n","description":"","footnote":"","page_name":" 290 ","page_number":290},
  {"content":"\r\nسود آنها مباح است بحديث حجة الوداع « 1 » و هر وقت پشيمان شدند قرار را بر هم مىزنند صاحب مال سرمايه را مىگيرد و حيوان را وا مىگذارد يا حيوان را بر مىدارد . كسى كه كنيز مىفروشد بايد صبر كند تا حيض ببيند و بعد از آن با او هم بستر نشود تا بداند حامله نيست آنگاه بفروشد و آن را استبرا گويند و اگر حيض نه بيند چهل و پنج روز هم بستر نشود و اگر فروشنده استبرا نكند بر مشترى واجب است و واجب نيست استبراء يائسه كه از سن حيض گذشته يا به سن حيض نرسيده باشد و كنيزى كه يك حيض بر او گذشته و با او هم بستر نشده‌اند و كنيزى كه مالكش زن است و با كنيز آبستن هم بستر نبايد شد و بسيارى گويند حرام است مگر چهار ماه و ده روز از حملش گذشته باشد و اگر شد عزل كند و آب بيرون بريزد و گر نه مكروه است فرزند او را بفروشد .\r\nپس از خريد كنيز و غلام مستحب است نام او را تغيير دهند\r\n\r\n","description":"","footnote":"\r\n« 1 » حديث حجة الوداع در نهاية الارب نويرى به اين عبارت است . ( جلد 17 صفحه 374 ) از ابن اسحاق صاحب سيره ان المسلمين اخوة فلا يحل لامرئ من اخيه إلا ما اعطاه عن طيب نفس فلا تظلمن أنفسكم . ذكر اين حديث چندين بار گذشت و خواهد آمد براى احكام بسيار و اللَّه ولى التوفيق .\r\n","page_name":" 291 ","page_number":291},
  {"content":"\r\nو اول شيرينى به دو بخورانند و چهار درهم از او صدقه دهند ( بيش از دو مثقال نقره ) و جائى نايستد كه بهاى خود را به چشم به بيند .\r\nجدا كردن مادر از فرزند پيش از هفت سال مكروه است و اگر يقين كند موجب تلف فرزند مىشود حرام است و اگر كسى كنيزى بخرد و از مشترى حامله شود پس از آن معلوم گردد مالك او ديگرى است غير فروشنده و فروشنده غصب كرده بايد آن كنيز را به مالك باز گرداند با عشر قيمت اگر باكره بوده است و نيم عشر اگر ثيبه بوده براى هم بسترى به او و قيمت بچه نوزاد را آن روز كه زاييده شده نيز به مالك بدهد و اين غرامات را مىتواند از فروشنده مطالبه كند مگر آن كه خريدار هنگام معامله بداند كنيز غصبى بوده است جهاد و لوازم آن وظيفه امام زمان است عليه السلام از جمله اسير گرفتن غلام و كنيز و غير امام در زمان غيبت اين حق ندارد با اين حال اگر بدانيم بنده را ظالمى به ناحق اسير كرده اما كافر حربى\r\n","description":"","footnote":"","page_name":" 292 ","page_number":292},
  {"content":"\r\nبوده است خريدن آن بر ما جائز است و اگر بدانيم از زمين صلح ربوده‌اند بايد به مالك بر گرداند و اگر معلوم نباشد اصلا بنده بوده يا آزاد را به اسارت گرفته‌اند رها بايد كرد و در اين باب روايتى است بر خلاف اصول فقها و بسيارى در آن ترديد كردند بحث در آن مناسب نيست و همچنين در باره بنده مأذون در تجارت كه پدرش بنده بوده است و شخص سيم پولى به بنده ماذون داد كه رقبه آزاد كند و نيابت حجى بگيرد بنده ماذون پدرش را خريد و آزاد كرد و به نيابت به حج فرستاد در روايتى وارد است و فقها از آن بحث بسيار دارند و تفصيل آن ضرور نيست .\r\nكنيز مشترك را جايز نيست يكى از شركا ببوسد يا به شهوت نظر كند و اگر با او هم بستر شد به قدر نصيب شريك بايد او را حد زد و اگر آبستن شد بچه كه بياورد آزاد است و بايد پس\r\n","description":"","footnote":"","page_name":" 293 ","page_number":293},
  {"content":"\r\nاز زاييدن به فرض بندگى قيمت كرد و سهم شركا را از آن داد .\r\nاگر دو بنده ماذون در تجارت يكديگر را از مالكان خريدند و معلوم نيست عقد كدام زودتر بوده است هر دو عقد باطل مىشود .\r\n\r\nفصل دوازدهم - در سلف سلف و سلم بمعنى پيش فروش است يعنى دادن قيمت نقد و گرفتن جنس پس از مدت و شرط است تعيين جنس با اوصافى كه رفع جهالت كند و بايد بها را پيش از آن كه از هم جدا شوند تسليم كند و اگر مقدارى از آن تسليم كرد به همان اندازه صحيح است و باقى باطل و فروشنده خيار فسخ ندارد اگر چه تبعض صفقه مىشود يعنى همه معامله براى او تمام نمىگردد چون به گرفتن بعض ثمن بدان راضى شده است مگر وقت گرفتن پول نداند و تا بشمرد و مطلع شود كم است مشترى از مجلس بيرون رود در اين صورت مىتواند معامله را به تبعض صفقه فسخ كند .\r\nواجب است وزن يا پيمانه جنس را كه مىفروشند تعيين كنند و مدت مضبوط باشد چنان كه در نسيه گذشت و اگر سر وعده\r\n","description":"","footnote":"","page_name":" 294 ","page_number":294},
  {"content":"\r\nآن جنس يافت نشود مشترى مختار است فسخ كند و يا به صبر راضى شود و اگر غير جنس بدهد و مشترى راضى شود صحيح است و به قيمت همين وقت كه جنس را مىگيرد حساب مىشود نه قيمت وقت معامله اگر فروشنده جنس را پيش از موعد تحويل دهد واجب نيست مشترى به پذيرد چه پستتر باشد چه بهتر اما سر وعده بايد قبول كند اگر به صفاتى باشد كه شرط كرده‌اند يا بهتر و اگر پستتر باشد واجب نيست متاعى كه به وزن و پيمانه مىفروشند مانند گوشت يا بدانها نمىفروشند مانند خانه و زمين و فرش و لباس و اختلاف در آن به حدى است كه نمىتوان به وصف در آيد به سلف فروختن جائز نيست چون هر جنس كه فروشنده مطابق صفات مشروط بتواند تحويل دهد داراى انواع و افراد گوناگون و قيمت و مرغوبيتهاى مختلف است و اين گونه كالا را تا نبينند مرغوبيت آن را نمىدانند اما اگر به وصف بتوان ضبط كرد به طورى كه بدان صفت هر چه يافت شود به همان مرغوبيت باشد سلف فروختن آن جايز است مانند بافته هاى ماشينى و ظروف كارخانهء .\r\n","description":"","footnote":"","page_name":" 295 ","page_number":295},
  {"content":"\r\nهر شرط مباح در عقد سلف مىتوان كرد اما نمىتوان از محصول زمينى خاص يا دست بافته زنى معين و خرماى درختى معلوم شرط كرد چون غرر است و شايد موجود نشود :\r\nاجرت قپاندار و بار فروش و دلالى كه متاع را بر مشترى عرضه مىكند بر فروشنده است و اجرت كسى كه پول را صرافى مىكند و مىشمارد و درست يا قلب بودن آن را تشخيص مىدهد و از طرف مشترى جنس بهتر را انتخاب و براى او دلالى مىكند بر خريدار است و اگر دلالى كار تبرعى كند يعنى از او نخواسته باشند اجرت ندارد هر چند او قصد گرفتن اجرت كرده باشد .\r\nاگر كالا يا بهاى آن در دست دلال تلف شود يا مفقود گردد يا متاع پست و نامرغوب در آيد يا پول قلب باشد دلال ضامن نيست مگر تفريط كرده باشد و اگر اختلاف افتد قول دلال مقدم و بايد سوگند ياد كند كه تفريط ننموده و اگر تفريط مسلم شود و اختلاف\r\n","description":"","footnote":"","page_name":" 296 ","page_number":296},
  {"content":"\r\nدر قيمت باشد باز قول دلال مقدم است و اين احكام اختصاص به سلف ندارد .\r\n","description":"","footnote":"","page_name":" 297 ","page_number":297},
  {"content":"\r\nفهرست\r\n","description":"","footnote":"","page_name":" 298 ","page_number":298},
  {"content":"\r\n\r\n","description":"","footnote":"","page_name":" 299 ","page_number":299},
  {"content":"\r\n\r\n","description":"","footnote":"","page_name":" 300 ","page_number":300},
  {"content":"\r\n\r\n","description":"","footnote":"","page_name":" 301 ","page_number":301},
  {"content":"\r\n\r\n\r\n","description":"","footnote":"","page_name":" 302 ","page_number":302}
  ]