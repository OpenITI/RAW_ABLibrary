[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامه كتاب 1 ","page_number":1},
  {"content":"\r\n . \r\n","description":"","footnote":"","page_name":" شناسنامه كتاب 2 ","page_number":2},
  {"content":"\r\n\r\nرساله\r\nتوضيح المسائل\r\nمطابق با فتاواى\r\nحضرت آية الله العظمى\r\nآقاى حاج سيدعبدالكريم موسوى اردبيلى ( دام ظله )\r\n\r\n","description":"","footnote":"","page_name":" شناسنامه كتاب 3 ","page_number":3},
  {"content":"\r\n\r\nموسوى اردبيلى ، عبدالكريم ، 1304 -\r\nرساله توضيح المسائل / عبدالكريم موسوى اردبيلى . - قم : نجات ،\r\nbp\r\n9 / 183 1388\r\n8 ك / [ 4 
  ] ، 668 ص . ؛ وزيرى .\r\n5 ر\r\n1388 1 . فقه جعفرى - رساله عمليه islamic law ja fri - hand\r\nbooks manusls الف . عنوان .\r\nرسالهء توضيح المسائل\r\nحضرت آية الله العظمى موسوى اردبيلى ( مدظله )\r\nناشر : انتشارات نجات\r\nنوبت چاپ : بيستم\r\nتيراژ : 5000 نسخه\r\nتاريخ انتشار : زمستان 1388 ه‍ ش - 1431 ه‍ ق\r\nليتوگرافى و چاپ : اعتماد\r\nنشانى : قم ، خيابان صفائيه ، كوچه ممتاز ، انتشارات نجات\r\nتلفن : 7747271 ( 0251 ) دورنگار : 7742132 ( 0251 )\r\nhttp : \\ \\ www . ardebili . org e - mail : mousavi @ ardebili . org\r\nقيمت : 3000 تومان\r\n\r\n","description":"","footnote":"","page_name":" شناسنامه كتاب 4 ","page_number":4},
  {"content":"\r\n\r\n\r\nديباچه\r\nبسم اللَّه الرحمن الرحيم\r\nرساله توضيح المسائل به شيوه مرسوم ، ابتدا بر اساس فتاواى زعيم بزرگوار شيعه حضرت آية اللَّه العظمى برجرودى قدس سره به دقت و با زبانى ساده تهيه و چاپ گرديد و در معرض استفاده مقلدان و انديشمندان قرار گرفت و به سبب دقت و سلاست و انتساب به آن مرجع بزرگوار و استاد مسلم فقه ، سالها توسط فقيهان متأخر حاشيه و تعليقه زده شد و سپس با مزج حواشى در متن اصلى ، رساله‌هاى بعدى تدوين گرديد .\r\nحضرت آية اللَّه العظمى موسوى اردبيلى نيز ابتدا نظرات و فتاواى خود را به صورت حاشيه‌اى بر رساله مزبور نگاشتند و پس از رحلت امام خمينى قدس سره به علت اين كه رساله معظم له در دست بسيارى از مقلدان و فارسى زبانان موجود بود ، حواشى خود را به اختصار به رساله مزبور اضافه نمودند كه چندين بار مورد چاپ و تجديد نظر قرار گرفت و در اختيار علاقمندان گذاشته شد .\r\nاما بازبينى و بازنگرى رساله توضيح المسائل ، ظهور مسائل جديد و مورد ابتلا ، حذف مسائل غير مورد ابتلا ، تغيير در ساختار شكلى ، جملات و ترتيب مسائل و برخى ابواب و توجه به نوآوريها و دقائق و كثرت تغييرات رساله پيشين ، باعث گرديد كه رساله‌اى مستقل با ساختار فعلى تدوين شود تا به شيوه‌اى مناسب‌تر ، در عين حفظ چهارچوب قبلى ، پاسخگوى نياز مراجعين و فرزانگان گردد . لذا در اين توضيح المسائل علاوه بر ذكر مسائل و نظرات جديد معظم له ، متون مسائل تا اندازه‌اى روان‌تر و ترتيب ابواب فقهى و مسائل مناسب‌تر شده و ابواب و مسائلى كه مورد نياز بوده ، اضافه گرديده\r\n\r\n","description":"","footnote":"","page_name":" 1 ","page_number":5},
  {"content":"\r\n\r\nاست ، و نيز مقدمه‌اى كوتاه و مناسب بر بيشتر ابواب فقهى نوشته شده است . البته بديهى است كه تدوين رساله‌اى كه جامع بسيارى از احتياجات و مسائل باشد ، به چندين جلد مىانجامد ، لذا رعايت اختصار نيز باعث حذف برخى از مسائل و احاله آنان به كتاب‌ها و رساله‌هاى موضوعى و مستقل گرديده است كه اميد است در آينده‌اى نزديك در حد توان در اختيار علاقمندان قرار گيرد .\r\nدر خاتمه لازم است از حضرات حجج اسلام آقايان سعيد رهايى ، احمد صادقى اردستانى ، رضا قبادلو و مجيد رضايى كه در ترتيب و تهيه و مقابله اين رساله مجدانه تلاش نموده‌اند سپاسگزارى گردد . اميد است اين اثر مورد قبول خداوند متعال و اهل بيت عصمت و طهارت عليهم السلام به ويژه امام عصر ( عجّل اللَّه تعالى فرجه الشريف ) قرار گيرد .\r\nدفتر حضرت آية اللَّه العظمى موسوى اردبيلى\r\nربيع الأول 1422 ه ق\r\n\r\n","description":"","footnote":"","page_name":" 2 ","page_number":6},
  {"content":"\r\n\r\nبسم الله الرحمن الرحيم\r\nعمل به اين رسالهء شريفه\r\nمجزى و مبرى ذمه است ان شاء الله \\\r\nعبدالكريم موسوى\r\n\r\n","description":"","footnote":"","page_name":" 3 ","page_number":7},
  {"content":"\r\n\r\nبِسمِ اللَّهِ الرَّحمنِ الرَّحيم\r\nالْحَمْدُ للَّهِ رَبِّ الْعالَمينَ ، وَالصَّلاةُ وَالسَّلامُ عَلى خَيْرِ خَلْقِهِ مُحَمَّدٍ وَآلِهِ الطّاهِرينَ ، وَلَعْنَةُ اللَّهِ عَلى أعْدائِهم أجْمَعينَ إلى يَوْمِ الدّينِ\r\n\r\n","description":"","footnote":"","page_name":" 4 ","page_number":8},
  {"content":"\r\n\r\n\r\nاحكام تقليد\r\n« مسألهء 1 » بر هر مكلفى واجب است تكاليف شريعت اسلام را آن چنان كه متوجه او مىباشد انجام دهد . شرايط تكليف چند چيز است :\r\nالف - « بلوغ » ؛ نشانهء بالغ شدن دختر يا پسر يكى از سه چيز است :\r\nاوّل : روييدن موى زبر و درشت زير شكم و بالاى عورت . دوم : بيرون آمدن منى در خواب يا بيدارى . سوم : براى پسر تمام شدن پانزده سال قمرى - هر چند وقتى سيزده سال او تمام شد ، خوب است بنابر احتياط مستحب واجبات را بجا آورد و از كارهاى حرام اجتناب كند و زنهاى نامحرم نيز خودشان را از او بپوشانند - و براى دختر تمام شدن نه سال قمرى ، و اگر سن دختر معلوم نباشد و آبستن شود يا خونى ببيند كه صفات حيض را داشته باشد ، حكم مىشود كه قبلًا بالغ شده است .\r\nب - « عقل » ؛ پس ديوانه تكليفى ندارد .\r\nج - « توانايى انجام تكليف و اختيار » ؛ پس شخصى كه به طور كلّى از انجام وظايف خود عاجز است ، تكليفى ندارد .\r\n« مسألهء 2 » روييدن موى درشت در صورت ، پشت لب ، سينه و زير بغل و نيز درشت شدن صدا و مانند اينها نشانهء بالغ شدن نيست مگر اين كه ، انسان به واسطهء اينها به بالغ شدن خود اطمينان يابد .\r\n« مسألهء 3 » اگر پسرى به گمان اين كه فقط تمام شدن پانزده سال علامت بلوغ است به تكاليف خود عمل نكرده باشد ، و بعد بفهمد كه قبل از پانزده سالگى يكى از علائم بلوغ در او وجود داشته است ، بايد هر مقدار از نمازها و روزه‌ها و اعمالى را كه\r\n\r\n","description":"","footnote":"","page_name":" 5 ","page_number":9},
  {"content":"\r\n\r\nمىداند بر او واجب بوده و بجا نياورده ، قضا نمايد و يا بجا آورد ؛ ولى مقدارى را كه شك دارد لازم نيست قضا كند ، هر چند خوب است به مقدارى قضا نمايد كه اطمينان پيدا كند قضاى آنچه را كه ترك شده بجا آورده است .\r\n« مسألهء 4 » مسلمان بايد به اصول دين يقين حاصل كند و يقين از هر راهى آمده باشد كفايت مىكند ، ولى در احكام غير ضرورى و غير يقينى دين بايد يا خود مجتهد باشد كه بتواند احكام را از روى دليل به دست آورد يا از مجتهد تقليد كند - يعنى به دستور او عمل نمايد - يا از راه احتياط به گونه‌اى به وظيفهء خود عمل نمايد كه يقين كند تكليف خود را انجام داده است ، مثلًا اگر عده‌اى از مجتهدين عملى را حرام بدانند و عده‌اى ديگر بگويند حرام نيست ، آن عمل را انجام ندهد ، و اگر عملى را بعضى واجب و بعضى مستحب بدانند آن را بجا آورد ، پس بر كسانى كه مجتهد نيستند و نمىتوانند به احتياط عمل كنند ، واجب است از مجتهد جامع الشرايط تقليد نمايند .\r\n« مسألهء 5 » مرد يا زنى كه به درجهء اجتهاد رسيده - يعنى مىتواند احكام شرعى را از روى ادلهء آن استنباط نمايد - جايز نيست از ديگرى تقليد نمايد ، ولى اگر فقط در بعضى از مسائل مجتهد باشد ، بايد در بقيهء مسائل از مجتهد جامع‌الشرايط تقليد كند و يا به احتياط عمل نمايد . همچنين كسى كه هنوز به درجهء اجتهاد نرسيده ، نبايد در مسائل شرعى فتوا دهد و چنانچه بدون داشتن قدرت استنباط در مسأله‌اى فتوا دهد ، مسئول اعمال خود و تمام كسانى است كه ناآگاهانه به گفتهء او عمل مىكنند .\r\n« مسألهء 6 » تقليد در احكام ، اين است كه در حين عمل تصميم و التزام داشته باشد به احكامى كه مجتهد از ادله شرعى استنباط كرده است عمل نمايد و تقليد به اين معنا ، موضوع جواز يا وجوب بقاء بر تقليد ميت وعدم جواز عدول از تقليد مجتهد زنده به مجتهد زنده ديگر است . و از مجتهدى بايد تقليد كرد كه بالغ ، عاقل ، شيعه دوازده امامى ، حلال زاده ، زنده ، عادل و اعلم باشد ( يعنى در فهميدن حكم خدا از ادله شرعى و درك موضوعات از تمام مجتهدين زمان خود استادتر باشد ) و دنيا طلب نباشد - به طورى كه منافات با عدالت داشته باشد - و همچنين بنابر مشهور مرد باشد .\r\n\r\n","description":"","footnote":"","page_name":" 6 ","page_number":10},
  {"content":"\r\n\r\n« مسألهء 7 » با توجه به گستردگى رشته‌هاى فقه و تخصصى بودن آنها ، اگر در بين چند مجتهد هر كدام در يك يا چند رشته از مسائل فقهى از ديگران اعلم باشند ، وجوب تقليد از آنها در همان رشته يا رشته‌ها ، متعيّن است .\r\n« مسألهء 8 » عدالت ، ملكه انجام واجبات و ترك محرمات است ، و به وسيله حسن ظاهر شناخته مىشود ، و با شهادت دو مرد عادل يا شياعى كه موجب وثوق و اطمينان شود و يا هر طريق عقلايى كه اطمينان‌آور باشد ، ثابت مىشود .\r\n« مسألهء 9 » مجتهد و اعلم را از سه راه مىتوان شناخت :\r\nاوّل : خود انسان اطمينان كند ، مثل آن كه از اهل علم باشد و بتواند مجتهد و اعلم را تشخيص دهد و يا از خبر دادن شخص مورد اعتماد و آگاهى ، به اعلم بودن او اطمينان يابد .\r\nدوم : دو نفر عالم عادل كه مىتوانند مجتهد اعلم را تشخيص دهند ، مجتهد يا اعلم بودن كسى را تصديق كنند ، به شرط آن كه دو نفر عالم عادل ديگر با گفتهء آنان مخالفت ننمايند .\r\nسوم : عدّه‌اى از اهل علم كه مىتوانند مجتهد و اعلم را تشخيص دهند و از گفتهء آنان اطمينان پيدا مىشود ، مجتهد يا اعلم بودن كسى را تصديق كنند .\r\n« مسألهء 10 » اگر شناختن اعلم مشكل باشد ، بايد از كسى تقليد كند كه گمان به اعلم بودن او دارد ، بلكه اگر احتمال هم بدهد كه كسى اعلم است و بداند ديگرى از او اعلم نيست ، بايد از او تقليد نمايد . و اگر چند نفر در نظر او اعلم از ديگران و با يكديگر مساوى باشند ، بايد از يكى از آنان تقليد كند و احتياط مستحب آن است كه از پرهيزكارترين و با تقواترين آنها تقليد كند .\r\n« مسألهء 11 » به دست آوردن فتوا ( يعنى حكمى كه مجتهد از ادله استنباط كرده است ) به يكى از سه راه ذيل امكان‌پذير است :\r\nاوّل : شنيدن از خود مجتهد . دوم : شنيدن از دو نفر عادل كه فتواى مجتهد را نقل مىكنند . سوم : ديدن در رسالهء مجتهد در صورتى كه انسان به درستى آن رساله اطمينان داشته باشد و يا ملاحظهء دست‌خط او و يا هر راه عقلايى ديگر كه انسان به آن اعتماد و اطمينان داشته باشد ، مانند شنيدن از كسى كه مورد اطمينان و راستگو است .\r\n\r\n","description":"","footnote":"","page_name":" 7 ","page_number":11},
  {"content":"\r\n\r\n« مسألهء 12 » تا انسان يقين نكند كه فتواى مجتهد عوض شده است ، مىتواند به آنچه در رساله او نوشته شده عمل نمايد و اگر احتمال دهد كه فتواى او عوض شده ، جستجو لازم نيست .\r\n« مسألهء 13 » اگر مجتهد اعلم در مسأله‌اى فتوا دهد ، مُقلّدِ آن مجتهد ( يعنى كسى كه از آن مجتهد تقليد مىكند ) نمىتواند در آن مسأله به فتواى مجتهد ديگر عمل كند ، ولى اگر فتوا ندهد و بفرمايد : « احتياط آن است كه فلان طور عمل شود » مثلًا بفرمايد :\r\n« احتياط آن است كه در ركعت سوم و چهارم نماز سه مرتبه تسبيحات اربعه ( يعنى :\r\nسُبْحانَ اللَّهِ وَالْحَمْدُ للَّهِ وَلا إلهَ إلّااللَّهُ وَاللَّهُ أكْبَرُ ) را بگويند » ، مقلد بايد يا به اين احتياط - كه آن را احتياط واجب مىگويند - عمل كند و سه مرتبه بگويد ، يا به فتواى مجتهدى كه علم او از مجتهد اعلم كمتر و از مجتهدهاى ديگر بيشتر است عمل نمايد ؛ پس اگر او يك مرتبه گفتن را كافى بداند مىتواند يك مرتبه بگويد ، و همچنين است اگر مجتهد اعلم بفرمايد :\r\n« مسأله محلّ تأمّل » يا « محلّ اشكال است » .\r\n« مسألهء 14 » اگر مجتهد اعلم بعد از آن كه در مسأله‌اى فتوا داده احتياط كند - مثلًا بفرمايد : « اگر ظرف نجس را يك مرتبه در آب كُر بشويند پاك مىشود ، اگرچه احتياط آن است كه سه مرتبه بشويند » - مقلد او نمىتواند در آن مسأله به فتواى مجتهد ديگر رفتار كند بلكه ، بايد يا به فتوا عمل كند يا به احتياط بعد از فتوا كه آن را احتياط مستحب مىگويند عمل نمايد ، مگر آن كه فتواى مجتهد ديگر نزديك‌تر به احتياط باشد .\r\n« مسألهء 15 » تقليد از ميّت ابتداءً جايز نيست ولى باقى ماندن بر تقليد ميّت چنانچه مجتهد ميّت اعلم از مجتهد زنده باشد ، واجب است . و در صورت تساوى مجتهد زنده و ميت در علم ، بين بقاء بر تقليد ميت و رجوع به زنده مخير است ؛ گرچه رجوع به مجتهد زنده بهتر و مطابق با احتياط است . و چنانچه مجتهد زنده اعلم از مجتهد ميّت باشد ، رجوع به مجتهد زنده واجب است و بقاء بر تقليد ميّت جايز نيست . و بايد بقاء بر تقليد ميّت به فتواى مجتهد زنده باشد . و اگر كسى در هنگام عمل التزام و تصميم به عمل به فتواى مجتهد داشته است ، براى بقاء در آن مسأله كافى است .\r\n\r\n","description":"","footnote":"","page_name":" 8 ","page_number":12},
  {"content":"\r\n\r\n« مسألهء 16 » اگر مقلد در مسأله‌اى به فتواى مجتهدى عمل كند و بعد از مردن او در همان مسأله به فتواى مجتهد زنده عمل كند ، نمىتواند دوباره آن را مطابق فتواى مجتهدى كه از دنيا رفته است انجام دهد ؛ مگر اين كه مجتهد ميت اعلم باشد كه در اين صورت رجوع واجب است ؛ ولى اگر مجتهد زنده در مسأله‌اى فتوا ندهد و احتياط نمايد و مقلد مدتى به آن احتياط عمل نمايد و از عزم و تصميم بر تقليد از مجتهد ميّت در اين مسأله بر نگشته باشد ، دوباره مىتواند به فتواى مجتهدى كه از دنيا رفته عمل نمايد ؛ مثلًا اگر مجتهدى گفتن يك مرتبه « سُبْحانَ اللَّه وَالْحَمْدُ للَّهِ وَلا إلهَ إلّااللَّهُ وَاللَّهُ أَكْبَرُ » را در ركعت سوم و چهارم نماز كافى بداند ، چنانچه آن مجتهد از دنيا برود و مجتهد زنده احتياط واجب را در سه مرتبه گفتن بداند و مقلد مدّتى به اين احتياط عمل كند و سه مرتبه بگويد ، در صورتى كه از عزم و تصميم بر تقليد از مجتهد ميت در اين مسأله برنگشته باشد ، دوباره مىتواند به فتواى مجتهدى كه از دنيا رفته برگردد و يك مرتبه بگويد .\r\n« مسألهء 17 » بنابر احتياط عدول از مجتهد زنده به مجتهد زنده ديگر جايز نيست ، مگر اين كه مجتهد دوم اعلم باشد كه در اين صورت عدول واجب است .\r\n« مسألهء 18 » واجب است انسان مسايلى را كه غالباً به آنها احتياج دارد ياد بگيرد .\r\n« مسألهء 19 » اگر براى انسان مسأله‌اى پيش آيد كه حكم آن را نمىداند ، اگر مىتواند صبر كند تا فتواى مجتهد اعلم را به دست آورد ، بايد صبر كند و يا اين كه به احتياط عمل نمايد و اگر نمىتواند صبر كند ، بايد يا به احتياط عمل نمايد و يا با مراعات الأعلم فالأعلم از مجتهد ديگر تقليد نمايد و در هر حال چنانچه از انجام عمل محذورى لازم نيايد ، مىتواند عمل را بجا آورد ، امّا اگر معلوم شد كه عمل او مخالف واقع يا فتواى مجتهد اعلم بوده ، بايد دوباره آن را انجام دهد .\r\n« مسألهء 20 » اگر كسى فتواى مجتهدى را به ديگرى بگويد و بعد از گفتن فتوا بفهمد اشتباه كرده ، بايد اشتباه را بر طرف كند و چنانچه فتواى آن مجتهد تغيير كند نيز بنابر احتياط بايد به او خبر دهد كه فتوا تغيير كرده ، خصوصاً اگر كسى كه فتوا براى او نقل شده در اعمال خود به گفته ناقل فتوا اعتماد مىنمايد .\r\n\r\n","description":"","footnote":"","page_name":" 9 ","page_number":13},
  {"content":"\r\n\r\n« مسألهء 21 » اگر مكلف مدتى اعمال خود را بدون تقليد انجام دهد ، در صورتى اعمال او صحيح است كه بفهمد يا احتمال دهد به وظيفهء واقعى خود رفتار كرده است ، يا اين كه عمل او با فتواى مجتهدى مطابق باشد كه فعلًا بايد از او تقليد كند ، يا مطابق با فتواى مجتهدى باشد كه در حين عمل وظيفه‌اش تقليد از او بوده ، و يا عمل او مطابق با احتياط باشد ، و گرنه بايد هر مقدار از عباداتى را كه مىداند درست به جا نياورده قضا كند ، هرچند احتياط مستحب اين است كه به قدرى قضا نمايد كه يقين كند چيزى بر عهده‌اش باقى نمانده است .\r\n« مسألهء 22 » در صورتى كه رأى مجتهد تغيير كند ، مقلد نمىتواند بر رأى قبلى مجتهد باقى بماند ، و اگر شك كند كه رأى مجتهد تغيير كرده است يا نه ، مىتواند تا مشخص شدن آن بر رأى قبلى باقى بماند .\r\n\r\n","description":"","footnote":"","page_name":" 10 ","page_number":14},
  {"content":"\r\n\r\n\r\nاحكام طهارت\r\n\r\nآب مطلق و مضاف\r\n« مسألهء 23 » آب يا مطلق است يا مضاف ؛ آب مضاف آبى است كه آن را از چيزى بگيرند - مثل آب هندوانه و گلاب - يا با چيزى مخلوط شده باشد كه ديگر به آن آب نگويند - مثل آبى كه با گِل و مانند آن مخلوط شود - و غير اينها آب مطلق است كه بر پنج قسم است :\r\nاوّل : آب كُر . دوم : آب قليل . سوم : آب جارى . چهارم : آب باران . پنجم : آب چاه .\r\n\r\n1 - آب كُر\r\n« مسألهء 24 » آب كُر بنابر احتياط مقدار آبى است كه اگر در ظرفى كه درازا و پهنا و عمق آن هر يك سه وجب و نيم است بريزند ، آن ظرف را پُر كند ، گرچه گنجايش ظرفى كه درازا و پهنا و عمق آن هر يك سه وجب باشد كافى است و وزن آن بيست مثقال كمتراز صد و بيست و هشت من تبريز است و به حسب كيلوى متعارف ، تقريباً 384 كيلوگرم مىشود .\r\n« مسألهء 25 » كُر بودن آب به سه طريق ثابت مىشود :\r\nاوّل : خود انسان به كر بودن آن اطمينان پيدا كند . دوم : دو مرد عادل به كر بودن آن خبر دهند ، گرچه خبر دادن يك نفر نيز چنانچه موجب اطمينان شود ، كفايت مىكند .\r\nسوم : گفتن « ذو اليد » ( يعنى كسى كه آب در اختيار اوست ) ، مثلًا اگر صاحب خانه خبر دهد كه آب به قدر كُر است ، كُر بودن آن ثابت مىشود .\r\n\r\n","description":"","footnote":"","page_name":" 11 ","page_number":15},
  {"content":"\r\n\r\n« مسألهء 26 » اگر عين نجس مانند ادرار و خون به آب كُر برسد ، چنانچه به واسطه آن بو يا رنگ يا مزهء آب تغيير كند ، آب كُر نجس مىشود و اگر تغيير نكند نجس نمىشود .\r\n« مسألهء 27 » اگر بوى آب كُر به واسطه غير نجاست تغيير كند ، نجس نمىشود .\r\n« مسألهء 28 » اگر عين نجس مانند ادرار ، به آبى كه بيشتر از كُر است برسد و بو يا رنگ يا مزهء قسمتى از آن را تغيير دهد ، چنانچه مقدارى كه تغيير نكرده كمتر از كُر باشد ، تمام آب نجس مىشود و اگر به اندازه كُر يا بيشتر باشد ، فقط مقدارى كه بو يا رنگ يا مزهء آن تغيير كرده نجس مىشود .\r\n« مسألهء 29 » آب فوّاره اگر متصل به كُر باشد ، بنابر احتياط آب نجس را در صورتى پاك مىكند كه با آن مخلوط شود ، ولى اگر قطره قطره روى آب نجس بريزد ، آن را پاك نمىكند ، مگر اين كه فواصل قطرات كم باشد و آب با فشار به گونه‌اى بريزد كه متصل به حساب آيد و با آب نجس مخلوط شود كه در اين صورت كفايت مىكند .\r\n« مسألهء 30 » اگر چيز نجس را زير شيرى كه متصل به كُر است بشويند ، آبى كه از آن چيز مىريزد اگر متصل به كُر باشد و بو يا رنگ يا مزهء نجاست نگرفته باشد و پس از بستن شير اجزاى نجس در آن نباشد پاك ، و گرنه نجس است .\r\n« مسألهء 31 » اگر مقدارى از آب كُر يخ ببندد و باقى آن به قدر كُر نباشد ، چنانچه نجاست به آن برسد ، نجس مىشود و هر مقدار از يخ كه آب شود نيز نجس است .\r\n« مسألهء 32 » آبى كه قبلًا به اندازه كُر بوده و انسان شك دارد كه از كُر كمتر شده يا نه ، مثل آب كُر است ، يعنى چيز نجس شده را پاك مىكند و اگر نجاستى هم به آن برسد نجس نمىشود ، ولى آبى كه كمتر از كر بوده و انسان شك دارد كه به مقدار كُر شده يا نه ، حكم آب كُر را ندارد .\r\n« مسألهء 33 » اگر انسان نداند كه آبى به اندازهء كُر هست يا نه و نيز نداند كه قبلًا كُر بوده يا قليل ، چنانچه به واسطهء ملاقات با نجاست ، بو يا رنگ و يا مزهء آن تغيير نكند ، نجس نمىشود و براى پاك كردن چيزى كه نجس شده ، حكم آب قليل را دارد .\r\n\r\n","description":"","footnote":"","page_name":" 12 ","page_number":16},
  {"content":"\r\n\r\n\r\n2 - آب قليل\r\n« مسألهء 34 » آب قليل آبى است كه از زمين نجوشد و از مقدار كُر كمتر باشد .\r\n« مسألهء 35 » اگر آب قليل روى چيز نجس بريزد يا چيز نجس به آن برسد ، نجس مىشود ، ولى اگر از بالا با فشار روى چيز نجس بريزد ، مقدارى كه به آن چيز مىرسد نجس و هر چه بالاتر از آن است پاك مىباشد ، و نيز اگر مثل فوّاره با فشار از پايين به بالا رود ، در صورتى كه نجاست به بالا برسد پايين نجس نمىشود ، ولى اگر نجاست به پايين برسد بالا نجس مىشود .\r\n« مسألهء 36 » آب قليلى كه براى بر طرف كردن عين نجاست روى چيز نجسى ريخته شده و از آن جدا مىگردد ، نجس است . همچنين بايد از آب قليلى هم كه بعد از بر طرف شدن عين نجاست براى آب كشيدن چيز نجس روى آن مىريزند و از آن جدا مىشود ، اجتناب كرد ؛ ولى آبى كه با آن مخرج ادرار و مدفوع شسته شده با پنج شرط پاك است :\r\nاوّل : آن كه بو يا رنگ يا مزهء نجاست نگرفته باشد . دوم : نجاستى از خارج به آن نرسيده باشد . سوم : نجاست ديگرى مثل خون ، همراه ادرار يا مدفوع بيرون نيامده باشد . چهارم : ذرّه‌هاى مدفوع در آب پيدا نباشد . پنجم : بيشتر از مقدار معمول ، نجاست به اطراف مخرج نرسيده باشد .\r\n\r\n3 - آب جارى\r\n« مسألهء 37 » آب جارى آبى است كه از زمين بجوشد و جريان داشته باشد - مانند :\r\nآب چشمه و قنات - و يا متصل به ماده‌اى - مانند برف - باشد كه عرفاً باعث استمرار جريان آن شود .\r\n« مسألهء 38 » آب جارى اگرچه كمتر از كُر باشد ، چنانچه نجاست به آن برسد تا وقتى بو يا رنگ يا مزهء آن به واسطهء نجاست تغيير نكرده ، پاك است .\r\n« مسألهء 39 » اگر نجاستى به آب جارى برسد ، مقدارى از آن كه بو يا رنگ يا مزه‌اش\r\n\r\n","description":"","footnote":"","page_name":" 13 ","page_number":17},
  {"content":"\r\n\r\nبه واسطهء نجاست تغيير كرده ، نجس است و طرفى كه متصل به چشمه است ، اگرچه كمتر از كُر باشد پاك است و آبهاى ديگر نهر ، اگر به اندازه كُر بوده يا به واسطهء آبى كه تغيير نكرده به آب طرف چشمه متصل باشند ، پاك و گرنه نجس‌اند .\r\n« مسألهء 40 » آب چشمه‌اى كه جارى نيست ولى به گونه‌اى است كه اگر از آن بردارند باز مىجوشد ، حكم آب جارى را دارد ، يعنى اگر نجاست به آن برسد ، تا وقتى كه بو يا رنگ يا مزهء آن به واسطهء نجاست تغيير نكرده ، پاك است ؛ ولى اگر جوشش آن ضعيف و غير محسوس باشد ، بنابر احتياط حكم آب راكد را دارد .\r\n« مسألهء 41 » آب راكد كنار نهر كه متصل به آب جارى است ، در نجس نشدن حكم آب جارى را دارد .\r\n« مسألهء 42 » چشمه‌اى كه مثلًا در زمستان مىجوشد و در تابستان از جوشش مىافتد ، فقط وقتى كه مىجوشد حكم آب جارى را دارد .\r\n« مسألهء 43 » آب حوض حمام و مانند آن اگرچه كمتر از كُر باشد ، چنانچه به خزينه‌اى كه آب آن به اندازهء كُر است متصل باشد ، مثل آب جارى است .\r\n« مسألهء 44 » آب لوله‌هاى حمام كه از شيرها و دوشها مىريزد و همچنين آب لوله‌هاى ساختمان‌ها اگر متصل به كُر باشند ، در حكم آب كُر است .\r\n« مسألهء 45 » آبى كه روى زمين جريان دارد ، ولى از زمين نمىجوشد و متصل به ماده‌اى مانند برف كه عرفاً موجب استمرار جريان آن شود نيز نمىباشد ، چنانچه كمتر از كُر باشد و نجاست به آن برسد نجس مىشود ؛ اما اگر با فشار جريان داشته باشد و قسمتى از آن با نجاست تماس پيدا كند ، قسمت‌هاى قبل از آن نجس نمىشود .\r\n\r\n4 - آب باران\r\n« مسألهء 46 » اگر به چيز نجسى كه عين نجاست در آن نيست يك مرتبه باران ببارد ، هر جايى كه باران به آن برسد پاك مىشود ، ولى باريدن دو سه قطره فايده ندارد ، بلكه بايد به گونه‌اى باشد كه بگويند باران مىآيد و در زمين سخت مانند آسفالت آب جارى\r\n\r\n","description":"","footnote":"","page_name":" 14 ","page_number":18},
  {"content":"\r\n\r\nشود ، و در فرش و لباس و مانند اينها بايد آب نفوذ كند ، ولى فشار دادن لازم نيست .\r\n« مسألهء 47 » اگر باران به عين نجس ببارد و به جاى ديگر ترشّح كند ، چنانچه عين نجاست همراه آن نباشد و بو يا رنگ يا مزهء نجاست نگرفته باشد پاك است . پس اگر باران بر خون ببارد و ترشّح كند ، چنانچه ذرّه‌اى خون در آن باشد يا بو ، رنگ يا مزهء خون گرفته باشد ، نجس مىباشد .\r\n« مسألهء 48 » اگر بر سقف عمارت يا روى بام آن عين نجاست باشد ، تا وقتى باران به بام مىبارد ، آبى كه به چيز نجس رسيده و از سقف يا ناودان مىريزد پاك است و بعد از قطع شدن باران ، اگر معلوم باشد آبى كه مىريزد به چيز نجس رسيده است ، نجس مىباشد .\r\n« مسألهء 49 » اگر بر زمين نجسى باران ببارد پاك مىشود و اگر باران بر زمين جارى شود و در حال اتصال به آبى كه باران بر آن مىبارد ، به جاى نجسى كه زير سقف است برسد ، آن را نيز پاك مىكند .\r\n« مسألهء 50 » خاك نجسى كه به واسطهء باران گِل شده و آب آن را فراگرفته است ، پاك است ، اما اگر فقط رطوبت به آن برسد پاك نمىشود .\r\n« مسألهء 51 » اگر آب باران در جايى جمع شود - اگرچه كمتر از كُر باشد - مادامى كه باران بر آن مىبارد ، چنانچه چيز نجسى را در آن بشويند و آب ، بو يا رنگ يا مزهء نجاست نگيرد ، آن چيز نجس پاك مىشود .\r\n« مسألهء 52 » اگر بر فرش پاكى كه روى زمين نجس است باران ببارد و آب باران به زمين نجس نيز برسد ، فرش نجس نمىشود و زمين هم پاك مىگردد ، ولى چنانچه فرش با زمين فاصله داشته باشد و آب باران از فرش عبور كرده و بر روى زمين بچكد ، بنابر احتياط زمين پاك نمىشود .\r\n« مسألهء 53 » اگر آب باران يا آب ديگر در گودالى جمع شود و كمتر از كُر باشد ، چنانچه بعد از قطع شدن باران نجاست به آن برسد ، نجس مىشود .\r\n« مسألهء 54 » اگر آب حوض نجس باشد و باران بر آن ببارد ، بنابر احتياط به شرطى\r\n\r\n","description":"","footnote":"","page_name":" 15 ","page_number":19},
  {"content":"\r\n\r\nپاك مىشود كه آب حوض با آب باران مخلوط شود .\r\n\r\n5 - آب چاه\r\n« مسألهء 55 » اگر نجاست به آب چاهى كه از زمين مىجوشد - اگرچه كمتر از كُر باشد - برسد ، تا وقتى بو يا رنگ يا مزهء آن به واسطهء نجاست تغيير نكرده پاك است ، ولى مستحب است پس از رسيدن بعضى از نجاستها ، به مقدارى كه در كتابهاى مفصل نوشته شده ، از آن آب بكشند .\r\n« مسألهء 56 » اگر نجاستى در چاه بريزد و بو يا رنگ يا مزهء آب آن را تغيير دهد ، چنانچه تغيير آب چاه از بين برود ، بنابر احتياط وقتى پاك مىشود كه با آبى كه از چاه مىجوشد مخلوط گردد .\r\n\r\nاحكام آبها\r\n« مسألهء 57 » آب مضاف ، چيز نجس را پاك نمىكند و وضو و غسل نيز با آن باطل است .\r\n« مسألهء 58 » اگر چيز نجس به آب مضاف برسد آن را نجس مىكند ، ولى چنانچه آب مضاف از بالا با فشار روى چيز نجس بريزد ، مقدارى از آن كه به چيز نجس رسيده ، نجس و مقدارى كه بالاتر از آن است پاك مىباشد ؛ مثلًا اگر گلاب را از گلابدان روى دست نجس بريزند ، آنچه به دست رسيده نجس و آنچه به دست نرسيده پاك است و نيز اگر مثل فوّاره با فشار از پايين به بالا برود ، اگر نجاست به بالا برسد ، پايين نجس نمىشود .\r\n« مسألهء 59 » اگر آب مضاف نجس ، به گونه‌اى با آب كُر يا جارى مخلوط شود كه ديگر به آن آب مضاف نگويند ، پاك مىشود .\r\n« مسألهء 60 » آبهاى معدنى و آب برخى درياچه‌ها كه با نمك مخلوط شده‌اند و نيز آب لوله كشى كه در آن كُلر ريخته‌اند ، حكم آب مطلق را دارند ، مگر اين كه مقدار چيز\r\n\r\n","description":"","footnote":"","page_name":" 16 ","page_number":20},
  {"content":"\r\n\r\nمخلوط شده به قدرى زياد باشد كه به آن « آب مطلق » نگويند .\r\n« مسألهء 61 » آبى كه مطلق بوده و معلوم نيست مضاف شده يا نه ، مثل آب مطلق است ، يعنى چيز نجس را پاك مىكند و وضو و غسل نيز با آن صحيح است ، ولى آبى كه مضاف بوده و معلوم نيست مطلق شده يا نه ، مثل آب مضاف است ، يعنى چيز نجس را پاك نمىكند و وضو و غسل نيز با آن باطل است .\r\n« مسألهء 62 » آبى كه معلوم نيست مطلق است يا مضاف و معلوم نيست كه قبلًا مطلق بوده يا مضاف ، نجاست را پاك نمىكند و وضو و غسل نيز با آن باطل است ، ولى اگر به اندازهء كُر يا بيشتر باشد و نجاست به آن برسد ، حكم به نجس بودن آن نمىشود .\r\n« مسألهء 63 » اگر نجاست به آب كُر يا جارى و مانند آنها برسد و بو ، رنگ يا طعم آن را تغيير ندهد ولى پس از مدتى بو يا رنگ يا طعم آن آب تغيير كند ، چنانچه معلوم شود اين تغيير به سبب آن نجاست بوده ، بنابر احتياط آن آب نجس مىشود .\r\n« مسألهء 64 » آبى كه به واسطهء نجاست ، بو يا رنگ يا طعم آن تغيير كرده ، چنانچه به خودى خود و بدون اتصال به آب كُر يا جارى و مانند آنها تغيير آن از بين برود ، پاك نمىشود .\r\n« مسألهء 65 » آبى كه عين نجاست ، مثل خون و ادرار به آن برسد و بو يا رنگ يا مزهء آن را تغيير دهد ، اگرچه كُر يا جارى باشد نجس مىشود ، ولى اگر بو يا رنگ يا مزهء آب به واسطهء نجاستى كه بيرون آن است عوض شود - مثلًا مردارى كه پهلوى آب است بوى آن را تغيير دهد - نجس نمىشود .\r\n« مسألهء 66 » آبى كه عين نجاست مثل خون و ادرار در آن ريخته شده و بو يا رنگ يا مزهء آن را تغيير داده ، چنانچه به كُر يا جارى متصل شود يا باران بر آن ببارد يا باد باران را در آن بريزد يا آب باران در هنگام باريدن ، از ناودان در آن جارى شود و تغيير آن از بين برود ، بنابر احتياط به شرطى پاك مىشود كه با آب باران يا كُر يا جارى مخلوط شود .\r\n« مسألهء 67 » به آبى كه هنگام بر طرف كردن نجاست از چيز نجس جدا مىشود « غُساله » مىگويند . اگر چيز نجس را در آب كُر يا جارى فرو برند ، چنانچه عين نجاست\r\n\r\n","description":"","footnote":"","page_name":" 17 ","page_number":21},
  {"content":"\r\n\r\nبر طرف شده باشد ، غسالهء آن پاك است ؛ ولى اگر بخواهند با آب قليل چيز نجسى را آب بكشند ، غسالهء اوّل آن كه به خودى خود يا به وسيلهء فشار از آن خارج مىشود نجس است و اگر از چيزهايى است كه دو مرتبه بايد شسته شود ، از غسالهء دوم نيز بايد اجتناب نمايند .\r\n« مسألهء 68 » آبى كه پاك بوده و معلوم نيست نجس شده يا نه ، پاك است و آبى كه نجس بوده و معلوم نيست پاك شده يا نه ، نجس است .\r\n« مسألهء 69 » نيم خوردهء سگ و خوك و كافر غير كتابى ، نجس و خوردن آن حرام است و نيم خوردهء حيوانات حرام گوشت پاك است ، ولى خوردن آن مكروه مىباشد .\r\n\r\nنجاسات\r\n« مسألهء 70 » نجاسات يازده چيز هستند :\r\nاوّل : ادرار ، دوم : مدفوع ، سوم : منى ، چهارم : مردار ، پنچم : خون ، ششم و هفتم : سگ و خوك ، هشتم : كافر ، نهم : شراب ، دهم : فقّاع ، يازدهم : عرق شتر نجاستخوار .\r\n\r\n1 و 2 - ادرار و مدفوع\r\n« مسألهء 71 » ادرار و مدفوع انسان و هر حيوان حرام گوشتى كه خون جهنده دارد ( يعنى اگر رگ آن را ببرند ، خون از آن جستن مىكند ) نجس است و اگر خون جهنده نداشته باشد نيز بنابر احتياط واجب بايد از ادرار و مدفوع آن اجتناب كرد ، ولى فضلهء حيوانات كوچك مثل پشه و مگس كه گوشت ندارند پاك است .\r\n« مسألهء 72 » فضلهء پرندگان حرام گوشت نجس نيست گرچه احتياط آن است كه از آن اجتناب شود .\r\n« مسألهء 73 » ادرار و مدفوع حيوان نجاستخوار و حيوانى كه انسان آن را وطى كرده ( يعنى با آن نزديكى نموده ) و همچنين ادرار و مدفوع گوسفندى كه با خوردن شير خوك گوشت آن محكم شده باشد ، بنابر احتياط نجس است .\r\n\r\n","description":"","footnote":"","page_name":" 18 ","page_number":22},
  {"content":"\r\n\r\n\r\n3 - مَنى\r\n« مسألهء 74 » منى حيوان حرام گوشتى كه خون جهنده دارد ، نجس است و بنابر احتياط بايد از منى حيوان حلال گوشتى كه خون جهنده دارد نيز اجتناب كرد .\r\n\r\n4 - مُردار\r\n« مسألهء 75 » مردار حيوانى كه خون جهنده دارد نجس است ، چه حلال گوشت باشد و چه حرام گوشت ، و چه خودش مرده باشد و چه به صورتى كه شرع دستور داده ، كشته نشده باشد ، و ماهى چون خون جهنده ندارد - اگرچه در آب بميرد - پاك است .\r\n« مسألهء 76 » برخى از اجزاء مردار انسان و حيوان ( به غير از سگ ، خوك ، و كافر غير كتابى ) كه روح ندارند ، يعنى اگر آسيبى به آنها برسد ايجاد ناراحتى نمىكند ، مثل پشم ، مو ، كرك ، و قسمتى از دندان ، پاك مىباشند .\r\n« مسألهء 77 » اگر از بدن انسان يا حيوانى كه خون جهنده دارد در حالى كه زنده است ، گوشت يا چيز ديگرى را كه روح دارد جدا كنند ، نجس است ، ولى گوشت ، پوست يا عضوى كه از انسان جدا و به قسمت ديگر بدن يا به انسان ديگرى متصل مىگردد ، در صورتى كه جزء بدن وى محسوب شود ، پاك است .\r\n« مسألهء 78 » پوستهاى مختصر لب و جاهاى ديگر بدن كه هنگام افتادن آنها رسيده ، اگرچه آن را بكنند پاك است ، ولى بنابر احتياط مستحب ، بايد از پوست مختصرى كه موقع افتادن آن نرسيده و آن را كنده‌اند اجتناب نمايند .\r\n« مسألهء 79 » تخم مرغى كه از شكم مرغ مرده بيرون مىآيد ، اگر پوست روى آن بسته شده باشد ، پاك است ولى ، ظاهر آن را بايد آب كشيد .\r\n« مسألهء 80 » اگر بره و بزغاله و مانند آنها پيش از آن كه علفخوار شوند بميرند ، پنيرمايه‌اى كه در شيردان آنها مىباشد پاك است ، ولى ظاهر آن را بايد آب كشيد .\r\n« مسألهء 81 » داروهاى روان ، عطر ، روغن ، واكس ، صابون ، مواد خوراكى و مانند آنها كه از كشورهاى غير اسلامى مىآورند ، اگر انسان نداند نجس شده‌اند ، پاك هستند .\r\n\r\n","description":"","footnote":"","page_name":" 19 ","page_number":23},
  {"content":"\r\n\r\n« مسألهء 82 » گوشت ، پيه و چرمى كه در بازار مسلمانان فروخته مىشود و يا در دست مسلمان مىباشد ، پاك است ، ولى اگر بدانند آن مسلمان آنها را از كافر گرفته و رسيدگى نكرده كه از حيوانى است كه به دستور شرع كشته شده يا نه ، نجس مىباشد .\r\n\r\n5 - خون\r\n« مسألهء 83 » خون انسان و هر حيوانى كه خون جهنده دارد ( يعنى حيوانى كه اگر رگ آن را ببرند خون از آن جستن مىكند ) نجس است ، پس خون حيواناتى مانند ماهى و پشه كه خون جهنده ندارند ، پاك است .\r\n« مسألهء 84 » اگر حيوان حلال گوشت را به دستورى كه در شرع معين شده بكشند و خون آن به مقدار معمول بيرون آيد ، خونى كه در بدنش مىماند پاك است ، اما خوردن آن حرام است مگر اين كه در عضو مستهلك باشد ؛ ولى خونى كه به علت نفس كشيدن يا به واسطهء قرار داشتن سر حيوان در جاى بلند ، به داخل بدن حيوان برمىگردد ، نجس است .\r\n« مسألهء 85 » بنابر احتياط واجب بايد از خونى كه در تخم مرغ است اجتناب كرد و خوردن آن نيز حرام است ، اگرچه خون را با زرده تخم مرغ چنان به هم بزنند كه از بين برود ؛ ولى اگر خون را به نحوى از زرده جدا كنند كه پوست نازك روى آن پاره نشود ، خوردن زرده و سفيده اشكال ندارد .\r\n« مسألهء 86 » خونى كه گاهى هنگام دوشيدن شير ديده مىشود ، نجس است و شير را نجس مىكند .\r\n« مسألهء 87 » اگر خونى كه از لاى دندانها بيرون مىآيد به واسطهء مخلوط شدن با آب دهان از بين برود ، پاك است ولى احتياطاً نبايد آب دهان را فرو ببرد .\r\n« مسألهء 88 » خونى كه به واسطهء كوبيده شدن ، زير ناخن يا زير پوست مىميرد ، اگر به گونه‌اى شود كه ديگر به آن خون نگويند ، پاك است و اگر به آن خون بگويند ، در صورتى كه ناخن يا پوست سوراخ شود و خارج كردن آن مشقت نداشته باشد ، بايد براى وضو و غسل خون را بيرون آورند و اگر مشقت داشته باشد ، بايد اطراف آن را به گونه‌اى\r\n\r\n","description":"","footnote":"","page_name":" 20 ","page_number":24},
  {"content":"\r\n\r\nكه نجاست زياد نشود ، بشويند و بنابر احتياط مستحب پارچه يا چيزى مثل پارچه ، بر آن بگذارند و روى پارچه دست تر بكشند .\r\n« مسألهء 89 » اگر انسان نداند كه خون ، زير پوست مرده يا گوشت به واسطهء كوبيده شدن به آن حالت در آمده ، پاك است .\r\n« مسألهء 90 » اگر هنگام جوشيدن غذا ذرّه‌اى خون در آن بيفتد ، تمام غذا و ظرف آن نجس مىشود و جوشيدن و حرارت و آتش پاك كننده نيست .\r\n« مسألهء 91 » زردابه‌اى كه در حال بهبودى زخم در اطراف آن پيدا مىشود ، اگر معلوم نباشد كه با خون مخلوط است يا نه ، پاك مىباشد .\r\n\r\n6 و 7 - سگ و خوك\r\n« مسألهء 92 » سگ و خوكى كه در خشكى زندگى مىكنند ، حتى مو ، استخوان ، پنجه ، ناخن و رطوبت‌هاى آنها ، نجس است ؛ ولى سگ و خوك دريايى پاك هستند .\r\n\r\n8 - كافر\r\n« مسألهء 93 » كافر ( يعنى كسى كه منكر خدا است و يا براى خدا شريك قرار مىدهد يا پيامبرى حضرت خاتم الانبياء محمد بن عبداللَّه صلى الله عليه و آله و سلم را قبول ندارد و همچنين كسى كه در يكى از اينها شك داشته باشد ) نجس است ولى بنابر اقوى اهل كتاب ( يهوديان ، مسيحيان و زرتشتيان ) پاك هستند ؛ و كسى كه ضرورى دين ( يعنى چيزى مثل نماز و روزه كه مسلمانان جزء دين اسلام مىدانند ) را منكر شود ، چنانچه بداند آن چيز ضرورى دين است و انكار آن چيز به انكار خدا ، توحيد يا نبوت بازگشت داشته باشد ، كافر و نجس مىباشد و در غير اين صورت نجس نيست .\r\n« مسألهء 94 » تمام بدن كافر ، حتى مو و ناخن و رطوبت‌هاى او نجس است .\r\n« مسألهء 95 » اگر پدر و مادر بچّه غير مميز ، كافر غير كتابى باشند ، بنابر احتياط واجب بايد از آن بچّه نيز اجتناب شود و اگر بچّه مميز بوده و اظهار كفر كند ، نجس\r\n\r\n","description":"","footnote":"","page_name":" 21 ","page_number":25},
  {"content":"\r\n\r\nمىباشد ؛ ولى اگر يكى از والدين مسلمان يا اهل كتاب باشند ، بچّه نيز پاك است و اگر پدر و مادر كافر بوده ولى پدر بزرگ يا مادر بزرگ او مسلمان باشند ، پاك بودن بچّه منوط بر اين است كه آنها كفالت وى را بر عهده داشته باشند ، امّا بچّه‌اى كه پدر و مادر او بعد از تولد او مرتد شده‌اند ، پاك است .\r\n« مسألهء 96 » كسى كه معلوم نيست مسلمان است يا نه ، پاك مىباشد ولى احكام ديگر مسلمانان را ندارد ، مثلًا نمىتواند زن مسلمان بگيرد و نبايد در قبرستان مسلمانان دفن شود ، مگر اين كه بچّه باشد و در مناطق اسلامى پيدا شود .\r\n« مسألهء 97 » اگر مسلمانى به يكى از چهارده معصوم عليهم السلام در حال اختيار و سلامت عقل دشنام دهد يا با آنان دشمنى داشته باشد ، نجس است .\r\n\r\n9 - شراب و مايعات مست كننده\r\n« مسألهء 98 » شراب و هر چيزى كه انسان را مست مىكند ، چنانچه به خودى خود روان باشد ، نجس است اگرچه به وسايطى جامد شده باشد ، و اگر مثل بنگ و حشيش ، روان نباشد ، اگرچه چيزى در آن بريزند كه روان شود ، پاك است .\r\n« مسألهء 99 » استفاده از عطرها يا ادكلن‌ها در صورتى كه انسان نداند از چيز مست كنندهء روان ساخته شده‌اند اشكال ندارد .\r\n« مسألهء 100 » الكل صنعتى كه براى رنگ كردن در ، ميز ، صندلى و مانند اينها به كار مىرود ، اگر انسان نداند كه از مايع مست كننده درست كرده‌اند يا نه ، پاك مىباشد .\r\n« مسألهء 101 » اگر از نفت كه ماده‌اى مايع و روان است الكل به دست آورند ، در صورتى كه مست كننده نباشد پاك است .\r\n« مسألهء 102 » اگر انگور و آب انگور به خودى خود جوش بيايد ، تا قبل از آن كه سركه شود ، چنانچه مست كننده باشد ، حرام و نجس است ، و اگر معلوم نباشد كه مست كننده است يا نه ، حرام بوده و بنابر احتياط واجب نجس است ، و چنانچه به واسطه پختن جوش بيايد ، تا قبل از كم شدن دو ثلث آن خوردن آن حرام است ولى نجس نمىباشد ،\r\n\r\n","description":"","footnote":"","page_name":" 22 ","page_number":26},
  {"content":"\r\n\r\nمگر آن كه معلوم شود مست كننده است كه در اين صورت نجس هم مىباشد .\r\n« مسألهء 103 » اگر خرما ، مويز ، كشمش و آب آنها جوش بيايند ، بنابر احتياط حكم انگور و آب آن را دارند ، خصوصاً در كشمش .\r\n« مسألهء 104 » هر مايعى كه مست كننده باشد ، مقدار كم آن نيز حرام و نجس است ، ولو اين كه به جهت كم بودن ، مست كننده نباشد .\r\n\r\n10 - فُقّاع\r\n« مسألهء 105 » فُقّاع كه از جو گرفته مىشود و به آن آبجو مىگويند ، نجس است ؛ ولى آبى كه به دستور پزشك از جو مىگيرند و مست كننده نيست و به آن « ماءالشعير » مىگويند ، پاك است .\r\n\r\n11 - عرق شتر نجاستخوار\r\n« مسألهء 106 » عرق شتر نجاستخوار ( يعنى شترى كه به خوردن مدفوع انسان عادت كرده ) بنابر احتياط نجس است ، ولى اگر حيوانات ديگر نجاستخوار شوند ، اجتناب از عرق آنها لازم نيست . ادرار و مدفوع هر حيوانى كه به خوردن نجاست انسان عادت كرده نجس است .\r\n« مسألهء 107 » گوشت ، شير و تخم حيوان نجاستخوار نجس نيست ، ولى خوردن آن حرام مىباشد .\r\n\r\nعرق جُنُب از حرام\r\n« مسألهء 108 » عرق جنب از حرام ، خواه جنابت به واسطه زنا ، لواط ، استمناء و يا غير آن باشد ، نجس نيست و مىتوان با لباس يا بدن آلوده به آن نماز خواند .\r\n\r\nراه ثابت شدن نجاست\r\n« مسألهء 109 » نجاست هر چيزى از سه راه ثابت مىشود :\r\n\r\n","description":"","footnote":"","page_name":" 23 ","page_number":27},
  {"content":"\r\n\r\nاوّل : خود انسان از هر راهى وثوق و اطمينان پيدا كند چيزى نجس است ، و اگر گمان داشته باشد چيزى نجس است ، لازم نيست از آن اجتناب نمايد ؛ بنابر اين غذا خوردن در قهوه‌خانه‌ها و مهمانخانه‌هايى كه مردمان بىپروا و كسانى كه پاكى و نجسى را مراعات نمىكنند در آنها غذا مىخورند ، اگر انسان اطمينان نداشته باشد غذايى كه براى او آورده‌اند نجس است ، اشكال ندارد . دوم : گفتن « ذو اليد » - يعنى كسى كه چيزى در اختيار او است - مثلًا همسر يا خدمتكار انسان بگويد كه ظرف يا چيز ديگرى كه در اختيار او است ، نجس مىباشد ، مشروط بر اين كه متهم به دروغگويى نباشد . سوم : دو مرد عادل بگويند كه چيزى نجس است .\r\n« مسألهء 110 » اگر به واسطه ندانستن مسأله ، نجس يا پاك بودن چيزى را نداند ، مثلًا نداند عرقِ جنب از حرام پاك است يا نه ، بايد مسأله را بپرسد ، ولى اگر با اين كه مسأله را مىداند در پاكى چيزى شك كند ، مثلًا شك كند كه آن چيز خون است يا نه ، يا نداند كه خون پشه است يا خون انسان ، آن چيز پاك مىباشد ، مگر در مورد آب مشكوكى كه بعد از ادرار و قبل از استبراء و يا بعد از خروج منى و قبل از ادرار كردن خارج مىشود كه محكوم به نجاست است .\r\n« مسألهء 111 » چيز نجسى كه انسان شك دارد پاك شده يا نه ، نجس است و اگر شك كند چيز پاكى نجس شده يا نه ، پاك است و حتى اگر بتواند نجس يا پاك بودن آن را بفهمد ، لازم نيست وارسى كند .\r\n« مسألهء 112 » كسى كه در طهارت و نجاست دچار وسواس است ، لازم نيست به بر طرف شدن نجاست اطمينان پيدا كند ، بلكه بايد بدون توجه به وسوسه‌هاى نفسانى خود به متعارف مردم نگاه كرده و ببيند آنها در چه مواردى اطمينان به طهارت و نجاست پيدا مىكنند و همانند آنان عمل نمايد . همچنين اگر در مسائل وضو ، غسل و ساير عبادات نيز وسواس داشته باشد ، بايد به همين ترتيب عمل نمايد . اگر چنين شخصى به وسوسه‌هاى نفسانى خود اعتنا نمايد ، شيطان در او طمع كرده و به تدريج در اعتقادات و امور روزمرهء او نيز شك و ترديد ايجاد مىنمايد .\r\n\r\n","description":"","footnote":"","page_name":" 24 ","page_number":28},
  {"content":"\r\n\r\n« مسألهء 113 » اگر بداند يكى از دو ظرف يا دو لباسى كه از هر دوى آنها استفاده مىكند نجس شده و نداند كدام يك از آنها نجس است ، بايد از هر دو اجتناب كند ؛ ولى اگر مثلًا نمىداند لباس خود او نجس شده يا لباسى كه هيچ از آن استفاده نمىكند و از آنِ ديگرى است ، اجتناب از آن لازم نيست .\r\n\r\nراه نجس شدن چيزهاى پاك\r\n« مسألهء 114 » اگر چيز پاك به چيز نجس برسد و هر دو يا يكى از آنها به گونه‌اى تر باشد كه رطوبت يكى به ديگرى سرايت كند ، چيز پاك نجس مىشود و اگر رطوبت به قدرى كم باشد كه به ديگرى سرايت نكند ، چيزى كه پاك بوده نجس نمىشود .\r\n« مسألهء 115 » اگر چيز پاكى به چيز نجس برسد و انسان شك كند كه هر دو يا يكى از آنها تر بوده يا نه و يا شك كند كه رطوبت يكى از آنها به ديگرى سرايت كرده يا نه ، آن چيز پاك ، نجس نمىشود .\r\n« مسألهء 116 » اگر عين نجس با چيزى ملاقات كند و آن را نجس نمايد ، چنانچه آن چيز با چيز دوم ملاقات كند ، آن نيز نجس مىشود و همچنين اگر آن چيز دوم با چيز سومى ملاقات كند ، و اگر آن چيز سوم با چيز چهارمى ملاقات كند نيز بنابر احتياط واجب حكم به نجاست آن چيز چهارم مىشود ، ولى اگر چيزى با آن چيز چهارم ملاقات كند ، نجس نمىشود . اين حكم در جايى است كه عين رطوبت چيز اول به چيزهاى بعدى منتقل نشود ، و گرنه همهء آنها نجس مىشوند هر چند تعداد واسطه‌ها زياد باشد .\r\n« مسألهء 117 » اگر چيز پاكى با رطوبت به يكى از دو چيزى كه انسان نمىداند كدام پاك و كدام نجس است برسد ، نجس نمىشود ، ولى اگر چيزى قبلًا نجس بوده و انسان نداند پاك شده يا نه ، چنانچه چيز پاكى به آن برسد نجس مىشود .\r\n« مسألهء 118 » اگر زمين ، پارچه و مانند آن رطوبت داشته باشد ، هر قسمتى كه نجاست به آن برسد نجس مىشود و جاهاى ديگر آن پاك است ؛ و همچنين است خيار و خربزه و مانند آن .\r\n\r\n","description":"","footnote":"","page_name":" 25 ","page_number":29},
  {"content":"\r\n\r\n« مسألهء 119 » اگر شيره يا روغن و مانند آن روان باشد ، به محض اين كه يك نقطه از آن نجس شد ، تمام آن نجس مىشود ولى اگر روان نباشد ، فقط نقطه‌اى كه نجاست به آن رسيده نجس مىشود .\r\n« مسألهء 120 » اگر مگس يا حيوانى مانند آن روى چيز نجسى كه تر است بنشيند و بعد روى چيز پاكى كه آن نيز تر است بنشيند ، چنانچه انسان بداند نجاست همراه آن حيوان بوده ، چيز پاك نجس مىشود و اگر نداند ، پاك است .\r\n« مسألهء 121 » اگر جايى از بدن كه عرق دارد نجس شود و عرق ازآنجا به جاى ديگر برود ، هر جا كه عرق به آن برسد نجس مىشود . و اگر عرق به جاى ديگر نرود ، جاهاى ديگر بدن پاك است .\r\n« مسألهء 122 » اخلاطى كه از بينى يا گلو مىآيد ، اگر خون داشته باشد ، جايى كه خون دارد نجس و بقيهء آن پاك است ؛ پس اگر به بيرون دهان يا بينى برسد ، مقدارى كه انسان يقين دارد جاى نجس اخلاط به آن رسيده نجس است ، و محلى كه شك دارد جاى نجس به آن رسيده يا نه ، پاك مىباشد .\r\n« مسألهء 123 » اگر آفتابه‌اى را كه زير آن سوراخ است روى زمين نجس بگذارند ، چنانچه آب به گونه‌اى زير آن جمع گردد كه با آب آفتابه يكى حساب شود و آب با فشار از آفتابه خارج نشود ، آب آفتابه نجس مىشود ، ولى اگر آبى كه از زير آفتابه خارج مىشود در زمين فرو رود يا جارى شود به نحوى كه با آب داخل آن يكى حساب نشود يا آب با فشار از آفتابه خارج شود ، آب آفتابه نجس نمىشود .\r\n« مسألهء 124 » اگر چيزى داخل بدن شود و به نجاست برسد ، در صورتى كه بعد از بيرون آمدن آلوده به نجاست نباشد پاك است ، پس اگر اسباب اماله يا آب آن در مخرج مدفوع وارد شود يا سوزن و چاقو و مانند اينها در بدن فرو رود و بعد از بيرون آمدن به نجاست آلوده نباشد ، نجس نيست .\r\n« مسألهء 125 » اگر آب دهان و بينى در داخل دهان يا بينى به خون برسد و بعد از خارج شدن به خون آلوده نباشد پاك است .\r\n\r\n","description":"","footnote":"","page_name":" 26 ","page_number":30},
  {"content":"\r\n\r\n\r\nاحكام چيزهايى كه نجس شده‌اند\r\n« مسألهء 126 » خوردن و آشاميدن چيز نجس ، حرام است ؛ و نيز خوراندن عين نجس به اطفال در صورتى كه ضرر داشته باشد حرام مىباشد ، بلكه اگر ضرر نيز نداشته باشد ، نبايد به آنان خورانده شود ؛ ولى غذاهايى را كه نجس شده‌اند ، در صورتى كه به واسطه سرايت نجاست از دست خود طفل نجس شده باشند ، مىتوان به طفل خوراند ، و گرنه بنابر احتياط نبايد به او بخورانند .\r\n« مسألهء 127 » فروختن و عاريه دادن چيز نجسى كه مىشود آن را آب كشيد اگرچه نجس بودن آن را به خريدار يا عاريه گيرنده نگويند ، اشكال ندارد ، ولى چنانچه انسان بداند كه عاريه گيرنده يا خريدار ، آن را در خوردن و آشاميدن استعمال مىكند ، بنابر احتياط بايد نجس بودن آن را به او بگويد .\r\n« مسألهء 128 » اگر انسان ببيند كسى چيز نجسى را مىخورد يا با لباس نجس نماز مىخواند ، لازم نيست به او بگويد .\r\n« مسألهء 129 » اگر جايى از خانه يا فرش كسى نجس باشد و ببيند بدن يا لباس يا لوازم كسانى كه وارد خانه او مىشوند ، با رطوبت به جاى نجس رسيده و نجس شده است ، لازم نيست به آنان بگويد ، مگر آن كه صاحب خانه باعث نجس شدن آنها شده باشد .\r\n« مسألهء 130 » اگر صاحب خانه در بين غذا خوردن بفهمد غذا نجس است ، بايد به مهمان‌ها بگويد ، امّا اگر يكى از مهمان‌ها بفهمد ، لازم نيست به ديگران خبر دهد ، ولى چنانچه به گونه‌اى با آنان معاشرت داشته باشد كه بداند به واسطهء نگفتن ، خود او نيز نجس مىشود ، بايد بعد از غذا به آنان بگويد .\r\n« مسألهء 131 » اگر چيزى كه عاريه كرده نجس شود ، چنانچه بداند كه صاحب آن چيز ، آن را در خوردن و آشاميدن استعمال مىكند ، واجب است به او بگويد و اگر نداند نيز بنابر احتياط واجب بايد به او بگويد .\r\n« مسألهء 132 » بچهء مميزى كه خوب و بد را مىفهمد ، اگر بگويد چيزى را آب\r\n\r\n","description":"","footnote":"","page_name":" 27 ","page_number":31},
  {"content":"\r\n\r\nكشيدم ، بنابر احتياط دوباره بايد آن را آب كشيد و اگر بگويد چيزى كه در دست اوست نجس است ، احتياط آن است كه از آن اجتناب كنند .\r\n« مسألهء 133 » نجس كردن خط و ورق قرآن و زمين ، بنا و فرش مسجد ، حرام است و اگر نجس شوند بايد فوراً آنها را پاك كنند و نجس كردن حرم پيامبر صلى الله عليه و آله و سلم و امامان عليهم السلام حرام است و اگر نجس شوند ، چنانچه جزئى از مسجد باشند و يا بىاحترامى محسوب شود بايد فوراً تطهير شوند و چنانچه بىاحترامى نيز نباشد احتياط آن است كه آن را پاك كنند .\r\n« مسألهء 134 » اگر جلد قرآن نجس شود ، در صورتى كه بىاحترامى به قرآن باشد ، بايد آن را آب بكشند .\r\n« مسألهء 135 » گذاشتن قرآن روى عين نجس - مانند خون و مردار - اگرچه آن عين نجس خشك باشد ، حرام است و برداشتن قرآن از روى آن واجب مىباشد .\r\n« مسألهء 136 » نوشتن قرآن با مُركب نجس - اگرچه يك حرف آن باشد - حرام است و اگر نوشته شود ، بايد به واسطه تراشيدن و مانند آن ، كارى كنند كه نوشته از بين برود .\r\n« مسألهء 137 » احتياط واجب آن است كه از دادن قرآن به كافر خوددارى كنند و اگر قرآن در دست اوست ، در صورت امكان از او بگيرند .\r\n« مسألهء 138 » دادن قرآن به دست كفار و اهل كتاب به اميد هدايت آنان و به منظور مطالعه و بررسى و درك آيات آن ، در صورتى كه در معرض نجس شدن و هتك و اهانت نباشد و واقعاً بخواهند از آن استفاده كنند ، مانعى ندارد .\r\n« مسألهء 139 » اگر ورق قرآن يا چيزى كه احترام آن لازم است - مثل كاغذى كه اسم خدا يا پيامبر صلى الله عليه و آله و سلم يا امام عليه السلام بر آن نوشته شده - در محل نجسى چون مستراح بيفتد ، بيرون آوردن و آب كشيدن آن ، اگرچه خرج داشته باشد ، واجب است ، و اگر بيرون آوردن آن ممكن نباشد ، بايد به آن مستراح نروند تا يقين كنند آن ورق پوسيده است ؛ و نيز اگر تربتى كه از قبر پيامبر صلى الله عليه و آله و سلم يا ائمه عليهم السلام است در مستراح بيفتد و بيرون آوردن آن ممكن نباشد ، بايد تا وقتى كه يقين نكرده‌اند آن تربت به كلى از بين رفته ، به آن مستراح نروند .\r\n\r\n","description":"","footnote":"","page_name":" 28 ","page_number":32},
  {"content":"\r\n\r\n\r\nمُطَهِرّات ( پاك كننده‌ها )\r\n« مسألهء 140 » يازده چيز نجاست را پاك مىكند و آنها را « مُطَهِرّات » مىگويند :\r\nاوّل : آب ، دوم : زمين ، سوم : آفتاب ، چهارم : استحاله ، پنجم : كم شدن دو سوم آب انگورى كه جوش آمده ، ششم : انتقال هفتم : اسلام ، هشتم : تبعيّت ، نهم : بر طرف شدن عين نجاست ، دهم : استبراء حيوان نجاستخوار ، يازدهم : غائب شدن مسلمان ؛ و احكام آنها به تفصيل در مسائل آينده گفته مىشود .\r\n\r\n1 - آب\r\n« مسألهء 141 » آب با چهار شرط چيز نجس را پاك مىكند :\r\nاوّل : مطلق باشد ، پس آب مضاف مانند گلاب و عرقِ بيد ، چيز نجس را پاك نمىكند .\r\nدوم : پاك باشد . سوم : هنگام شستن چيز نجس آب مضاف نشود و بو يا رنگ يا مزهء آن به واسطهء نجاست تغيير نكند . چهارم : بعد از آب كشيدن چيز نجس ، عين نجاست در آن نباشد . پاك شدن چيز نجس با آب قليل ، شرطهاى ديگرى نيز دارد كه بعداً گفته مىشود .\r\n« مسألهء 142 » ظرف نجس را با آب قليل بايد سه مرتبه شست ، بلكه در آب كُر و جارى نيز احتياط سه مرتبه شستن است ، اگرچه يك مرتبه شستن در كُر و جارى كافى است ، ولى براى تطهير ظرفى كه سگ از آن ظرف آب يا چيز روان ديگرى خورده ، بايد مقدارى آب با خاك پاك مخلوط كنند - به حدّى كه از خاك بودن خارج نشود - و ظرف را با آن خاك‌مال كنند و بعد آن را با آب قليل دو مرتبه بشويند و احتياط واجب آن است كه اگر با آب كُر يا جارى نيز آن را مىشويند ، دو مرتبه بشويند و ظرفى را كه سگ ليسيده يا آب دهانش در آن ريخته شده ، بنابر احتياط واجب بايد ابتدا خاك‌مال كرد و سپس سه مرتبه با آب قليل و يا دو مرتبه با آب كر يا جارى شست .\r\n« مسألهء 143 » اگر دهانهء ظرفى كه سگ دهن زده تنگ باشد و نتوان آن را خاك‌مال كرد ، بايد مقدارى آب با خاك مخلوط كنند - به حدّى كه از خاك بودن خارج نشود - و آن را داخل ظرف بريزند و ظرف را به شدت حركت دهند تا خاك به تمام اطراف آن برسد .\r\n\r\n","description":"","footnote":"","page_name":" 29 ","page_number":33},
  {"content":"\r\n\r\n« مسألهء 144 » ظرفى را كه خوك از آن چيز روانى بخورد ، بايد هفت مرتبه با آب قليل شست ؛ بلكه بنابر احتياط واجب در كُر و جارى نيز بايد هفت مرتبه شسته شود و احتياط مستحب آن است كه خاك‌مال نيز شود . ظرفى كه خوك آن را بليسد و يا آب دهانش در آن بريزد نيز بنابر احتياط همين حكم را دارد .\r\n« مسألهء 145 » اگر بخواهند ظرفى را كه با شراب نجس شده آب بكشند ، بهتر است هفت مرتبه بشويند ، اگرچه سه بار شستن با آب قليل و يا يك بار شستن با آب كُر يا جارى كفايت مىكند .\r\n« مسألهء 146 » اگر كوزه‌اى را كه از گِل نجس ساخته شده و يا آب نجس در آن نفوذ كرده ، در آب كُر يا جارى بگذارند ، به هر جاى آن كه آب برسد پاك مىشود و اگر بخواهند باطن آن نيز پاك شود ، بايد به قدرى در آب كُر يا جارى بماند كه آب به تمام آن فرو رود و نفوذ رطوبت كافى نيست .\r\n« مسألهء 147 » ظرف نجس را به دو نوع مىتوان با آب قليل آب كشيد : يكى آن كه آن را سه مرتبه پركنند و خالى كنند ، ديگر آن كه سه مرتبه قدرى آب در آن بريزند و در هر مرتبه آب را به گونه‌اى در آن بگردانند كه به جاهاى نجس آن برسد و بعد بيرون بريزند .\r\n« مسألهء 148 » اگر ظرف بزرگى ، مثل پاتيل و خمره نجس شود ، چنانچه بخواهند با آب قليل آن را پاك كنند بايد سه مرتبه آن را از آب پر و خالى كنند و يا سه مرتبه آب را به گونه‌اى در آن بريزند كه تمام اطراف آن شسته شود و يا سه مرتبه مقدارى آب در آن بريزند و در هر مرتبه آن آب را به گونه‌اى در آن بگردانند كه آب به تمام اطراف آن برسد ، و در هر مرتبه آبى را كه ته آن جمع مىشود بيرون آورند ، و احتياط واجب آن است كه در هر مرتبه ، ظرفى را كه با آن آبها را بيرون مىآورند آب بكشند و اگر ظرف بزرگ را با آب كُر مىخواهند آب بكشند ، يك بار شستن كافى است .\r\n« مسألهء 149 » اگر مِس نجس و مانند آن را ذوب كنند و وسيله‌اى با آن بسازند و آن را آب بكشند ، ظاهر آن پاك مىشود .\r\n« مسألهء 150 » اگر تنورى با ادرار نجس شود ، چنانچه دو مرتبه آب قليل را از بالا به\r\n\r\n","description":"","footnote":"","page_name":" 30 ","page_number":34},
  {"content":"\r\n\r\nگونه‌اى در آن بريزند كه تمام اطراف آن را فرا بگيرد ، پاك مىشود و اگر به همين صورت آب كُر در آن بريزند ، يك مرتبه كافى است و در غير ادرار ، اگر بعد از بر طرف شدن نجاست ، يك مرتبه به دستورى كه گفته شد آب در آن بريزند ، كافى است و بهتر است كه گودالى ته آن بكنند تا آبها در آن جمع شود و بعد آنها را بيرون بياورند و سپس آن گودال را با خاكِ پاك پر كنند .\r\n« مسألهء 151 » اگر چيز نجسى را بعد از بر طرف كردن عين نجاست يك مرتبه در آب كُر يا جارى به گونه‌اى فرو برند كه آب به تمام جاهاى نجس آن برسد ، پاك مىشود .\r\n« مسألهء 152 » اگر بخواهند چيزى غير از ظروف را كه با ادرار نجس شده با آب قليل آب بكشند ، بايد يك مرتبه آب روى آن بريزند و پس از آن كه آب از آن جدا شد و چيزى از ادرار در آن باقى نماند ، يك مرتبهء ديگر آب روى آن بريزند تا پاك شود ، ولى در لباس و فرش و مانند آنها ، بايد بعد از هر دفعه آن را فشار دهند تا غُساله آن بيرون آيد . ( غُساله آبى است كه معمولًا در وقت شستن و بعد از آن ، از چيزى كه شسته شده خود به خود يا به وسيلهء فشار خارج مىشود . )\r\n« مسألهء 153 » اگر چيزى با ادرار بچّهء شيرخوارى كه غذاخور نشده نجس شود ، چنانچه يك مرتبه به گونه‌اى روى آن آب بريزند كه به تمام جاهاى نجس آن برسد ، پاك مىشود ، ولى احتياط مستحب آن است كه يك مرتبهء ديگر نيز آب روى آن بريزند ، و در لباس و فرش و مانند آنها ، چنانچه با آب قليل آب كشيده شوند ، بنابر احتياط فشار دادن لازم است .\r\n« مسألهء 154 » اگر چيزى غير از ظروف با غير ادرار نجس شود ، چنانچه بعد از بر طرف كردن نجاست يك مرتبه آب روى آن بريزند و از آن جدا شود ، پاك مىگردد ؛ و نيز اگر در مرتبه اوّل كه آب روى آن مىريزند ، نجاست آن بر طرف شود و بعد از بر طرف شدن نجاست نيز آب روى آن بيايد ، پاك مىشود ، ولى در هر صورت ، لباس و مانند آن را چنانچه با آب قليل آب بكشند ، بايد فشار دهند تا غُساله آن بيرون آيد .\r\n« مسألهء 155 » اگر حصير نجس را كه با نخ بافته شده در آب كُر يا جارى فرو برند ،\r\n\r\n","description":"","footnote":"","page_name":" 31 ","page_number":35},
  {"content":"\r\n\r\nبعد از بر طرف شدن عين نجاست پاك مىشود .\r\n« مسألهء 156 » اگر ظاهر گندم ، برنج ، صابون و مانند آنها نجس شود ، با فرو بردن در كُر و جارى پاك مىگردد .\r\n« مسألهء 157 » اگر گندم ، برنج ، صابون و مانند آنها مدتى در آب نجس قرار داده شوند و باطن آنها نيز نمنماك شود ، نجس شدن باطن آنها مشكل است ، زيرا احتمال اين كه آب به صورت روان ومايع به داخل آنها نفوذ نكرده بلكه فقط به صورت رطوبت جذب شده باشد ، قوى است .\r\n« مسألهء 158 » اگر ظاهر برنج ، گوشت يا چيزى مانند آنها با ادرار نجس شده باشد و بخواهند با آب قليل آن را آب بكشند ، چنانچه آن را در ظرفى بگذارند و دو مرتبه آب روى آن بريزند و خالى كنند ، پاك مىشود و ظرف آن نيز پاك مىگردد و اگر با غير ادرار نجس شده باشد ، يك مرتبه آب ريختن كفايت مىكند مگر اين كه خود ظرف نيز قبل از ريختن آب نجس شده باشد كه در اين صورت سه مرتبه شستن لازم است ، ولى اگر بخواهند لباس و مانند آن را كه براى پاك شدن بايد فشار داده شود در ظرفى بگذارند و آب بكشند ، بايد هر مرتبه كه آب روى آن مىريزند ، آن را فشار دهند و ظرف را كج كنند تا غُساله‌اى كه در آن جمع شده بيرون بريزد .\r\n« مسألهء 159 » لباس نجسى را كه با نيل و مانند آن رنگ شده ، اگر در آب كُر يا جارى فرو برند و آب پيش از آن كه به واسطهء رنگ پارچه مضاف شود به تمام آن برسد ، آن لباس پاك مىشود ، حتى اگر هنگام فشار دادن ، آب مضاف از آن بيرون آيد .\r\n« مسألهء 160 » ماشين‌هاى لباسشويى در صورتى كه اطمينان پيدا شود آب لوله‌كشى شهر به لباسها متصل و بر همهء آنها مسلط شده ، پاك كننده‌اند ، اگرچه غُسالهء آن به تدريج خارج گردد ، ولى شستن به وسيلهء ماشين‌هايى كه تماس آب به تمام لباس به تدريج و پس از قطع آب و به وسيلهء دَوَران انجام مىشود ، حكم شستن با آب قليل را دارد .\r\n« مسألهء 161 » اگر لباسى را در آب كُر يا جارى آب بكشند و بعد مثلًا لجن در آن ببينند ، چنانچه احتمال ندهند كه آن لجن از رسيدن آب به لباس جلوگيرى كرده ، آن لباس\r\n\r\n","description":"","footnote":"","page_name":" 32 ","page_number":36},
  {"content":"\r\n\r\nپاك است .\r\n« مسألهء 162 » اگر بعد از آب كشيدن لباس و مانند آن خوردهء گِل يا اشنان يا پودر و صابون لباسشويى در آن ديده شود ، در صورتى كه بدانند كه خوردهء گِل يا اشنان يا پودر و صابون با آب شسته شده ، پاك است ولى اگر آب نجس به باطن گِل يا اشنان يا پودر و صابون رسيده باشد ، ظاهر گِل و اشنان يا پودر و صابون پاك و باطن آنها نجس است .\r\n« مسألهء 163 » هر چيز نجس تا عين نجاست را از آن بر طرف نكنند پاك نمىشود ، ولى اگر بو يا رنگ نجاست در آن مانده باشد اشكال ندارد . پس اگر خون را از لباس بر طرف كنند و لباس را آب بكشند و رنگ خون در آن بماند ، پاك مىباشد ، اما چنانچه به واسطهء بو يا رنگ ، احتمال عرفى داده شود كه ذرّه‌هاى نجاست در آن چيز باقى مانده ، آن چيز پاك نيست .\r\n« مسألهء 164 » اگر نجاست بدن را در آب كُر يا جارى بر طرف كنند ، بدن پاك مىشود و بيرون آمدن و دوباره در آب فرو رفتن لازم نيست .\r\n« مسألهء 165 » اگر آب را در دهان بگردانند و آن را به تمام غذاى نجسى كه بين دندانها مانده برسانند ، آن غذا پاك مىشود .\r\n« مسألهء 166 » اگر موى سر و صورت زياد باشد و آن را با آب قليل آب بكشند ، پاك مىشود و فشار دادن لازم نيست .\r\n« مسألهء 167 » اگر جايى از بدن يا لباس را با آب قليل آب بكشند ، اطراف آنجا كه متصل به آن است و معمولًا هنگام آب كشيدن آب به آن جا مىرسد ، چنانچه آبى كه براى پاك شدن محل نجس مىريزند به آن اطراف جارى شود ، با پاك شدن جاى نجس آنجا نيز پاك مىشود . همچنين اگر چيز پاكى را كنار چيز نجس بگذارند و روى هر دو آب بريزند ، هر دو پاك مىشوند . پس اگر براى آب كشيدن يك انگشت نجس ، روى همه انگشتان آب بريزند ، بعد از پاك شدن انگشت نجس ، تمام انگشتان پاك مىشوند .\r\n« مسألهء 168 » گوشت و دنبه‌اى كه نجس شده‌اند و همچنين بدن يا لباسى كه چربىِ كمى دارند و آن چربى از رسيدن آب به آنها جلوگيرى نمىكند ، مثل چيزهاى ديگر آب\r\n\r\n","description":"","footnote":"","page_name":" 33 ","page_number":37},
  {"content":"\r\n\r\nكشيده مىشوند .\r\n« مسألهء 169 » اگر ظرف يا بدن نجس باشد و بعد به گونه‌اى چرب شود كه از رسيدن آب به آنها جلوگيرى كند ، چنانچه بخواهند ظرف و بدن را آب بكشند ، بايد اوّل چربى را بر طرف كنند تا آب به آنها برسد .\r\n« مسألهء 170 » اگر چيز نجسى را كه عين نجاست در آن نيست يك مرتبه زير شيرى كه متصل به كُر است بشويند ، پاك مىشود ؛ و نيز اگر عين نجاست در آن باشد ، چنانچه عين نجاست آن ، زير شير يا به وسيلهء ديگر بر طرف شود و آبى كه از آن چيز مىريزد ، بو يا رنگ يا مزهء نجاست به خود نگرفته باشد ، با همان مقدار آب شير پاك مىگردد ؛ اما اگر آبى كه از آن مىريزد ، بو يا رنگ يا مزهء نجاست گرفته باشد ، بايد به قدرى آب از شير روى آن بريزند تا آبى كه از آن جدا مىشود ، بو يا رنگ يا مزهء نجاست نداشته باشد .\r\n« مسألهء 171 » اگر چيزى را آب بكشد و يقين كند پاك شده و بعد شك كند كه عين نجاست را از آن بر طرف كرده يا نه ، چنانچه هنگام آب كشيدن متوجه بر طرف كردن عين نجاست بوده باشد ، آن چيز پاك است .\r\n« مسألهء 172 » زمينى كه آب روى آن جارى نمىشود ، اگر نجس شود با آب قليل پاك نمىگردد ، ولى زمينى كه سطح آن از شن يا ريگ است - چون آبى كه روى آن مىريزند از آن جدا شده و در شن و ريگ فرو مىرود - با آب قليل پاك مىشود ، امّا زير ريگها نجس مىماند .\r\n« مسألهء 173 » اگر زمين سنگ فرش و آجر فرش و زمين سختى كه آب در آن فرو نمىرود نجس شود ، در صورتى با آب قليل پاك مىگردد كه به قدرى آب روى آن بريزند كه جارى شود ، و چنانچه آبى كه روى آن ريخته‌اند از سوراخى بيرون رود ، همهء زمين پاك مىشود ، و اگر بيرون نرود ، جايى كه آبها جمع مىشوند نجس مىماند و براى پاك شدن آنجا ، بايد گودالى بكنند كه آب در آن جمع شود و بعداً آب را بيرون بياورند و گودال را با خاك پاك پر كنند .\r\n« مسألهء 174 » اگر ظاهر سنگ نمك و مانند آن نجس شود ، با آب كمتر از كُر نيز\r\n\r\n","description":"","footnote":"","page_name":" 34 ","page_number":38},
  {"content":"\r\n\r\nپاك مىشود .\r\n« مسألهء 175 » اگر از شكر آب شدهء نجس ، قند يا نبات بسازند و در آب كُر يا جارى بگذارند ، پاك نمىشود .\r\n\r\n2 - زمين\r\n« مسألهء 176 » كف پا و تهِ كفش نجس با راه رفتن يا ماليدن آن بر روى زمين ، با پنج شرط پاك مىشود :\r\nاوّل : زمين پاك باشد . دوم : خشك باشد ، ولى چنانچه رطوبت كمى داشته باشد كه سرايت نكند ، اشكال ندارد . سوم : اگر عين نجس - مثل خون و ادرار - يا چيز متنجس - مثل گِلى كه نجس شده - در كف پا و زير كفش باشد ، به واسطهء راه رفتن يا ماليدن پا به زمين و يا عامل ديگرى بر طرف شود . چهارم : زمين بايد خاك ، سنگ ، آجر فرش و مانند آنها باشد ، و با راه رفتن روى فرش و حصير ، كف پا و زير كفشِ نجس پاك نمىشود ، ولى با راه رفتن روى سبزه پاك مىشود . پنجم : نجاست كف پا يا كفش از زمين به پا يا كفش سرايت كرده باشد ، هرچند با غير راه رفتن حاصل شده باشد .\r\n« مسألهء 177 » كف پا و زير كفشِ نجس به واسطهء راه رفتن روى آسفالت پاك مىشود ؛ ولى با راه رفتن روى زمينى كه با چوب فرش شده است ، پاك شدن آن محلّ اشكال است .\r\n« مسألهء 178 » براى پاك شدن كف پا و زير كفش ، بهتر است پانزده ذراع يا بيشتر راه بروند ، اگرچه با كمتر از پانزده ذراع يا با ماليدن پا به زمين نيز نجاست بر طرف شود .\r\n« مسألهء 179 » لازم نيست كف پا و زير كفشِ نجس ، تر باشد ، بلكه اگر خشك نيز باشد با راه رفتن پاك مىشود .\r\n« مسألهء 180 » هنگامى كه كف پا يا زير كفش نجس با راه رفتن پاك شد ، مقدارى از اطراف آن نيز كه معمولًا با گِل آلوده مىشود ، اگر به زمين برسد يا خاك به آن اطراف برسد ، پاك مىگردد .\r\n« مسألهء 181 » كسى كه با دست و زانو راه مىرود ، اگر كف دست يا زانوى او نجس\r\n\r\n","description":"","footnote":"","page_name":" 35 ","page_number":39},
  {"content":"\r\n\r\nشود ، به وسيلهء راه رفتن پاك مىشود ؛ و همچنين است زير عصا ، زير پاى مصنوعى ، نعل چهار پايان ، چرخ اتومبيل ، درشكه و مانند آنها .\r\n« مسألهء 182 » اگر بعد از راه رفتن ، عين نجاست از كف پا يا زير كفش بر طرف شود ، پاك مىشوند ، اگرچه بو يا رنگ آن باقى مانده باشد ؛ و بنابر احتياط بايد ذره‌هاى كوچك نجاست نيز بر طرف شود ، ولى باقى ماندن ذرات ريزى كه معمولًا با راه رفتن بر طرف نمىشوند مانعى ندارد .\r\n« مسألهء 183 » داخل كفش و مقدارى از كف پا كه به زمين نمىرسد ، به واسطهء راه رفتن پاك نمىشود ، و پاك شدن كف جوراب به واسطهء راه رفتن محل اشكال است ؛ ولى اگر كف جوراب از پوست باشد ، به وسيلهء راه رفتن پاك مىشود .\r\n\r\n3 - آفتاب\r\n« مسألهء 184 » آفتاب ، زمين و ساختمان و چيزهايى را كه مانند در و پنجره در ساختمان به كار برده مىشوند و همچنين ميخى را كه به ديوار كوبيده‌اند ، با چهار شرط پاك مىكند :\r\nاوّل : چيز نجس مرطوب باشد ، پس اگر خشك باشد بايد به وسيله‌اى آن را مرطوب كنند تا آفتاب آن را خشك كند . دوم : اگر عين نجاست در آن چيز باشد ، پيش از تابيدن آفتاب آن را بر طرف كنند . سوم : چيزى از تابيدن آفتاب جلوگيرى نكند ، پس اگر آفتاب از پشت پرده يا ابر و مانند اينها بتابد و چيز نجس را خشك كند ، آن چيز پاك نمىشود ؛ ولى اگر ابر و مانند آن به قدرى نازك باشد كه از تابيدن آفتاب جلوگيرى نكند ، اشكال ندارد ؛ و اگر از پشت شيشه بتابد ، پاك شدن آن محل اشكال است ؛ و انعكاس آفتاب به وسيلهء آينه چيز نجس را پاك نمىكند . چهارم : آفتاب به تنهايى چيز نجس را خشك كند ، پس اگر چيز نجس به واسطهء باد و آفتاب خشك شود ، پاك نمىگردد ، ولى اگر باد به قدرى كم باشد كه نگويند به خشك شدن چيز نجس كمك كرده ، اشكال ندارد .\r\n« مسألهء 185 » همان گونه كه ظاهر ساختمان ، زمين ، ديوار و مانند آنها با تابش آفتاب\r\n\r\n","description":"","footnote":"","page_name":" 36 ","page_number":40},
  {"content":"\r\n\r\nپاك مىشود ، باطن آنها كه به آنها متصل است نيز پاك مىشود ، به شرط آن كه ظاهر و باطن در يك مرتبه تابش آفتاب با هم خشك شوند ، پس اگر يك مرتبه آفتاب بر زمين و ساختمان نجس بتابد و روى آن را خشك كند و مرتبهء ديگر زير آن را خشك نمايد ، فقط روى آن پاك مىشود و زير آن نجس مىماند ؛ همچنين بايد ما بين سطح زمين يا ساختمان كه آفتاب به آن مىتابد با داخل آن ، هوا يا جسم پاك ديگرى فاصله نباشد ، و گرنه قسمت داخل آن پاك نمىشود .\r\n« مسألهء 186 » گياهان و درختان و برگ و ميوهء آنها مادامى كه قطع نشده‌اند به واسطهء آفتاب پاك مىشوند ، ولى حصير نجس بنابر احتياط به واسطهء آفتاب پاك نمىشود .\r\n« مسألهء 187 » اگر آفتاب به زمين نجس بتابد سپس انسان شك كند كه زمين هنگام تابيدن آفتاب مرطوب بوده يا نه يا رطوبت آن به واسطهء آفتاب خشك شده يا نه و همچنين اگر شك كند كه پيش از تابش آفتاب ، عين نجاست از آن بر طرف شده يا نه يا شك كند كه چيزى مانع تابش آفتاب بوده يا نه ، آن زمين پاك نمىشود .\r\n« مسألهء 188 » اگر دو طرف ديوار نجس باشد و آفتاب به يك طرف آن بتابد ، طرفى كه آفتاب به آن نتابيده پاك نمىشود .\r\n\r\n4 - اسْتِحاله\r\n« مسألهء 189 » اگر جنس چيزى به گونه‌اى تغيير كند كه تبديل به جنس ديگرى گردد ، مىگويند « استحاله » شده است و اگر جنس چيز نجس يا متنجسى به گونه‌اى تغيير كند كه به صورت چيز پاكى در آيد ، به سبب استحاله پاك مىشود ؛ مثل آن كه سگ در نمكزار فرو رود و تبديل به نمك شود يا چوب نجسى بسوزد و خاكستر گردد ؛ ولى اگر جنس آن عوض نشود - مثل آن كه گندم نجس را آرد كنند يا با آرد نجس نان بپزند - پاك نمىشود .\r\n« مسألهء 190 » كوزه گِلى و مانند آن كه از گِل نجس ساخته شده ، نجس است و بايد از ذغالى كه از چوب نجس درست شده اجتناب نمايند .\r\n« مسألهء 191 » چيز نجسى كه معلوم نيست استحاله شده يا نه ، نجس است .\r\n\r\n","description":"","footnote":"","page_name":" 37 ","page_number":41},
  {"content":"\r\n\r\n« مسألهء 192 » اگر شراب به خودى خود يا به واسطهء آن كه چيزى مثل سركه و نمك در آن ريخته‌اند سركه شود ، پاك مىگردد .\r\n« مسألهء 193 » شرابى كه از انگور نجس درست مىكنند ، بنابر احتياط با سركه شدن پاك نمىشود ، بلكه اگر نجاستى نيز از خارج به شراب برسد ، احتياط واجب آن است كه بعد از سركه شدن نيز از آن اجتناب نمايند .\r\n« مسألهء 194 » سركه‌اى كه از انگور و كشمش و خرماى نجس درست مىكنند ، نجس است و اگر پيش از تبديل شدن به سركه ، به شراب تبديل شوند نيز بنابر احتياط با سركه شدن پاك نمىشوند .\r\n« مسألهء 195 » اگر پوشال ريز انگور يا خرما داخل آنها باشد و از آنها سركه بريزند ، اشكالى ندارد ؛ ولى احتياط آن است كه پيش از آن كه خرما و كشمش و انگور سركه شوند ، خيار و بادنجان و مانند آن را در آنها نريزند .\r\n\r\n5 - كم شدن دو سوم آب انگور\r\n« مسألهء 196 » آب انگورى كه به وسيلهء آتش و مانند آن - مثل وسايل برقى - جوشيده ، پيش از آن كه ثلثان شود ( يعنى دو قسمت آن تبخير شود و يك قسمت آن باقى بماند ) نجس نيست ، ولى خوردن آن حرام است و با ثلثان شدن ، خوردن آن حلال مىشود ؛ ولى اگر ثابت شود كه مست كننده است ، حرام و نجس مىباشد ؛ و اگر خود به خود جوش آمده باشد ، خوردن آن حرام بوده و بنابر احتياط واجب نجس است و فقط با سركه شدن پاك و حلال مىشود .\r\n« مسألهء 197 » اگر در يك خوشهء غوره يك يا دو دانهء انگور باشد ، چنانچه به آبى كه از آن خوشه گرفته مىشود آبغوره بگويند و اثرى از شيرينى در آن نباشد و بجوشد ، پاك و خوردن آن حلال است .\r\n« مسألهء 198 » اگر چيزى كه معلوم نيست غوره است يا انگور جوش بيايد ، حرام نمىشود .\r\n\r\n","description":"","footnote":"","page_name":" 38 ","page_number":42},
  {"content":"\r\n\r\n\r\n6 - انتقال\r\n« مسألهء 199 » اگر خون بدن انسان يا حيوانى كه خون جهنده دارد ( يعنى حيوانى كه وقتى رگ آن را مىبرند ، خون از آن جستن مىكند ) به بدن حيوانى كه خون جهنده ندارد منتقل شود و خون آن حيوان حساب شود ، پاك مىگردد ، و اين را « انتقال » مىگويند ؛ اما خونى كه زالو از انسان مىمكد ، چون به آن خون زالو گفته نمىشود و خون انسان محسوب مىشود ، نجس مىباشد .\r\n« مسألهء 200 » اگر كسى پشه‌اى را كه به بدنش نشسته بكشد و نداند خونى كه از پشه بيرون آمده ، از او مكيده يا از خود پشه مىباشد و همچنين اگر بداند از او مكيده ، ولى جزء بدن پشه حساب شود ، آن خون پاك است ؛ اما اگر فاصله بين مكيدن خون و كشتن پشه به قدرى كم باشد كه بگويند خون انسان است ، نجس است .\r\n\r\n7 - اسلام\r\n« مسألهء 201 » اگر كافر شهادتين ، يعنى « أَشْهَدُ أَنْ لاإِلهَ إِلّا اللَّهُ وَأَشْهَدُ أَنَّ مُحَمَّداً رَسُولُ اللَّهِ » بگويد ، مسلمان مىشود و از آن پس ، بدن ، آب دهان ، آب بينى و عرق او پاك است ؛ ولى اگر هنگام مسلمان شدن عين نجاست به بدن او بوده باشد ، بايد آن را بر طرف كند و جاى آن را آب بكشد و اگر پيش از مسلمان شدن عين نجاست بر طرف شده باشد ، احتياط واجب آن است كه جاى آن را آب بكشد .\r\n« مسألهء 202 » اگر هنگامى كه كافر بوده ، لباس او با رطوبت به بدنش رسيده باشد و آن لباس در هنگام مسلمان شدن در بدن او نباشد ، آن لباس نجس است ، بلكه اگر در بدن او باشد نيز بنابر احتياط واجب بايد از آن اجتناب كند .\r\n« مسألهء 203 » اگر كافر شهادتين بگويد و انسان نداند قلباً مسلمان شده يا نه ، و يا اين كه بداند قلباً مسلمان نشده ولى چيزى كه منافى اظهار شهادتين باشد از او سر نزده باشد ، مسلمان و پاك است .\r\n\r\n","description":"","footnote":"","page_name":" 39 ","page_number":43},
  {"content":"\r\n\r\n\r\n8 - تَبَعيّت\r\n« مسألهء 204 » تبعيّت آن است كه چيز نجسى به واسطهء پاك شدن چيز نجس ديگر پاك شود .\r\n« مسألهء 205 » اگر شراب سركه شود ، ظرف آن نيز تا جايى كه شراب به هنگام جوش آمدن به‌آنجا رسيده بوده ، پاك مىشود و پارچه و چيزى هم كه معمولًا روى آن مىگذارند ، اگر با رطوبت شراب نجس شده باشد ، پاك مىگردد ، بلكه اگر هنگام جوشيدن ، سر ريز شده و پشت ظرف به آن آلوده شود ، بعد از سركه شدن ، پشت ظرف نيز پاك مىشود .\r\n« مسألهء 206 » تخته يا سنگى كه روى آن ميّت را غسل مىدهند و پارچه‌اى كه با آن عورت ميّت را مىپوشانند و دست كسى كه او را غسل مىدهد و همينطور كيسه و صابونى كه با آن ميّت شسته مىشود و تا انتهاى غسل‌هاى سه گانه به كار برده مىشوند ، بعد از تمام شدن غسل پاك مىشوند .\r\n« مسألهء 207 » كسى كه چيزى را با دست خود آب مىكشد ، اگر دست و آن چيز با هم آب كشيده شوند ، بعد از پاك شدن آن چيز ، دست او هم پاك مىشود .\r\n« مسألهء 208 » فرزندان نابالغ كفار ، پس از اسلام آوردن پدر يا مادر خود ، محكوم به اسلام بوده و به تبعيّت آنان پاك مىشوند ، ولى قبل از اسلام آوردن پدر يا مادر حكم كافر را دارند ؛ مگر اين كه خود آنها مميّز و اهل فكر و تشخيص بوده و در اين جهت تابع پدر و مادر نباشند .\r\n« مسألهء 209 » اگر لباس و مانند آن را با آب قليل آب بكشند و به اندازه معمول فشار دهند تا آبى كه روى آن ريخته‌اند جدا شود ، رطوبتى كه در آن مىماند پاك است .\r\n« مسألهء 210 » قطره‌هاى آبى كه پس از آب كشيدن ظرف نجس با آب قليل و بعد از جدا شدن آبى كه براى پاك شدن روى آن ريخته‌اند ، در آن باقى مىماند پاك است .\r\n\r\n","description":"","footnote":"","page_name":" 40 ","page_number":44},
  {"content":"\r\n\r\n\r\n9 - بر طرف شدن عين نجاست\r\n« مسألهء 211 » اگر بدن حيوان با عين نجس - مثل خون - يا متنجس - مثل آب نجس - آلوده شود ، چنانچه آنها بر طرف شوند ، بدن آن حيوان نيز پاك مىشود .\r\n« مسألهء 212 » اگر باطن بدن انسان مانند داخل دهان و بينى با عين نجاست و يا چيز متنجس آلوده شود ، بر طرف كردن آن چيز نجس يا متنجّس كافى است و آب كشيدن باطن بدن لازم نيست ؛ ولى چنانچه قسمتى از آنها كه معمولًا ديده مىشود ، آلوده شده باشد ، بنابر احتياط واجب بايد پس از بر طرف كردن آن چيز نجس يا متنجّس آن قسمت آب كشيده شود .\r\n« مسألهء 213 » اگر چيزى مانند انگشتان دست ، دندان مصنوعى ، موادى كه دندان را با آن پر مىكنند ، باقى ماندهء غذا و يا هر جسم خارجى ديگر ، در باطن بدن ( مانند داخل دهان يا بينى ) با نجاست تماس پيدا كند ، چنانچه برخورد با نجاست در قسمت‌هايى از باطن باشد كه معمولًا ديده مىشود ، بنابر احتياط واجب بايد آن را آب كشيد و چنانچه در قسمت‌هايى باشد كه معمولًا ديده نمىشود - مانند انتهاى دهان - در صورتى كه عين نجاست در آن جسم خارجى نباشد ، آب كشيدن آن لازم نيست .\r\n« مسألهء 214 » اگر جايى كه انسان نمىداند ظاهر بدن است يا باطن آن با نجاست تماس پيدا كند ، بنابر احتياط واجب بايد آن را آب بكشد ؛ ولى اگر نداند قسمتى كه جزء باطن بدن است ، از قسمت‌هايى است كه معمولًا ديده نمىشود يا نه ، آب كشيدن آن لازم نيست .\r\n« مسألهء 215 » اگر گرد و خاك نجس به لباس ، فرش و مانند آن بنشيند ، چنانچه هر دو خشك باشند نجس نمىشوند و بر طرف كردن گرد و خاك كافى است و شستن لازم نيست ؛ ولى اگر گرد و خاك يا لباس ، فرش و مانند آن مرطوب باشد ، بايد محل نشستن گرد و خاك را آب بكشند .\r\n\r\n10 - اسْتِبْراء حيوان نجاستخوار\r\n« مسألهء 216 » ادرار و مدفوع حيوانى كه به خوردن مدفوع انسان عادت كرده نجس\r\n\r\n","description":"","footnote":"","page_name":" 41 ","page_number":45},
  {"content":"\r\n\r\nاست و اگر بخواهند پاك شود ، بايد آن را استبراء كنند ، يعنى تا مدتى كه بعد از آن مدّت ديگر به آن نجاستخوار نمىگويند ، نگذارند نجاست بخورد و بنابر احتياط واجب بايد شتر نجاستخوار را چهل روز ، گاو را بيست روز ، گوسفند را ده روز ، مرغابى را پنج روز و مرغ خانگى را سه روز از خوردن نجاست باز دارند .\r\n\r\n11 - غايب شدن مسلمان\r\n« مسألهء 217 » اگر شخصى بداند كه بدن يا لباس مسلمانى يا چيز ديگرى مانند ظرف و فرش كه در اختيار آن مسلمان است نجس شده و سپس آن مسلمان غايب گردد و آن شخص احتمال بدهد كه او آن چيز را آب كشيده ، آن چيز براى آن شخص پاك است ؛ ولى احتياط واجب اين است كه چهار شرط ذيل نيز مراعات شود :\r\nاول : آن كه آن مسلمان بداند كه آن چيز با چيزى كه در نظر آن شخص نجس است ، برخورد كرده است .\r\nدوم : آن كه آن مسلمان نيز آن چيز را نجس بداند .\r\nسوم : آن كه آن مسلمان آن چيز را در موردى كه طهارت شرط آن است به كار ببرد ، مثل اين كه با آن لباس نماز بخواند و يا در آن ظرف غذا بخورد .\r\nچهارم : آن كه آن مسلمان بداند موردى كه آن چيز را در آن به كار مىبرد ، مشروط به طهارت آن چيز است ، مثلًا بداند كه نماز را بايد در لباس پاك بخواند .\r\n\r\nراه‌هايى كه پاك شدن چيز نجس با آنها ثابت مىشود\r\n« مسألهء 218 » پاك شدن چيز نجس با چند راه ثابت مىشود :\r\nاول : اين كه خود انسان يقين يا اطمينان پيدا كند چيزى كه نجس بوده ، پاك شده است .\r\nدوم : اين كه دو نفر عادل خبر دهند كه آن را تطهير كرده‌اند و يا خبر از امرى دهند كه به واسطهء آن امر ، چيز نجس در نظر انسان پاك مىشود ، مثل اين كه خبر از ريزش باران بر روى چيز نجس بدهند .\r\n\r\n","description":"","footnote":"","page_name":" 42 ","page_number":46},
  {"content":"\r\n\r\nسوم : اين كه كسى كه آن چيز نجس در دست او بوده ، بگويد : « آن چيز را آب كشيدم يا آن چيز پاك شده » و لازم نيست كه آن شخص عادل باشد ، ولى نبايد متهم به بىمبالاتى در مورد طهارت و نجاست باشد .\r\nچهارم : اين كه مسلمانى آن را آب بكشد ، اگرچه معلوم نباشد كه درست آب كشيده يا نه .\r\nپنجم : اين كه مسلمانى كه آن چيز متعلّق به او بوده ، با شرايطى كه گفته شد ، غايب شود .\r\n« مسألهء 219 » اگر انسان حالى دارد كه در آب كشيدن چيز نجس يقين پيدا نمىكند ، نبايد به حال خود اعتنا كند و بايد مانند مردم معمولى رفتار نمايد ؛ يعنى چيزى را كه آنها پاك مىدانند ، پاك بداند .\r\n\r\nاحكام ظرفها\r\n« مسألهء 220 » خوردن و آشاميدن از ظرفى كه از پوست سگ ، خوك يا مردار ساخته شده ، حرام است و نبايد آن ظرف را در وضو گرفتن و غسل كردن و نيز در كارهايى كه بايد با چيز پاك انجام داد به كار برند ؛ بلكه احتياط مستحب آن است كه از چرم سگ ، خوك و مردار در هيچ كارى استفاده نكنند .\r\n« مسألهء 221 » استفاده كردن از ظرف طلا و نقره در خوردن ، آشاميدن ، وضو گرفتن ، غسل كردن ، تطهير نجاسات و امثال آنها حرام است و احتياط واجب اين است كه از آنها در زينت اطاق نيز استفاده نشود ، و نگاه داشتن آنها نيز خالى از اشكال نيست .\r\n« مسألهء 222 » ساختن ظرف طلا و نقره و مزدى كه براى آن مىگيرند احتياطاً حرام است .\r\n« مسألهء 223 » خريد و فروش ظرف طلا و نقره و پول و عوضى كه فروشنده مىگيرد احتياطاً حرام است .\r\n« مسألهء 224 » اگر گيرهء استكان از طلا يا نقره ساخته شده باشد و بعد از برداشتن استكان به آن ظرف گفته شود ، استعمال آن چه به تنهايى و چه با استكان حرام است و\r\n\r\n","description":"","footnote":"","page_name":" 43 ","page_number":47},
  {"content":"\r\n\r\nاگر به آن ظرف گفته نشود ، استعمال آن مانعى ندارد .\r\n« مسألهء 225 » استعمال ظرفى كه روى آن را آب طلا يا آب نقره داده‌اند ، اشكال ندارد ؛ اگرچه استعمال ظرفى كه روى آن را آب نقره داده‌اند ، مكروه است ؛ بلكه بنابر احتياط واجب آب خوردن از آن با دهان نهادن بر جايى كه با نقره پوشانده شده ، جايز نيست .\r\n« مسألهء 226 » اگر فلزّى را با طلا يا نقره مخلوط كنند و ظرف بسازند ، چنانچه مقدار آن فلز به قدرى زياد باشد كه به آن ظرف ، ظرف طلا يا نقره نگويند ، استعمال آن مانعى ندارد .\r\n« مسألهء 227 » اگر غذايى را كه در ظرف طلا و نقره است به منظور پرهيز از حرام در ظرف ديگرى بريزند ، اين استعمال اشكال ندارد ؛ ولى اگر بخواهند در ظرف دوم غذا بخورند ، چنانچه خالى كردن ظرف طلا و نقره به اين خاطر نباشد كه غذا خوردن از ظرف طلا و نقره جايز نيست ، اين استعمال حرام مىباشد .\r\n« مسألهء 228 » استعمال بادگير قليان ، غلاف شمشير و كارد ، اگر از طلا يا نقره باشند ، اشكال ندارد ؛ ولى احتياط واجب اين است كه چيزهايى مثل عطردان ، سرمه‌دان ، قاب قرآن و مانند آنها ، از طلا و نقره نباشند .\r\n« مسألهء 229 » استعمال ظرف طلا يا نقره براى خوردن و آشامدن و يا استعمالات ديگر ، در حال ناچارى اشكال ندارد ؛ بلكه در صورتى كه ناچار شود كه دست يا صورت يا بدن خود را با آبى كه در ظرف طلا يا نقره است بشويد ، مىتواند آنها را به نيّت وضو يا غسل بشويد ؛ ولى اگر اضطرارى به شستن اعضاى وضو يا غسل با آن آب نداشته باشد ، نمىتواند با آن وضو گرفته و يا غسل كند ، بلكه بايد تيمّم نمايد .\r\n« مسألهء 230 » استعمال ظرفى كه معلوم نيست از طلا و نقره است يا از چيز ديگر ، اشكال ندارد .\r\n\r\nاحكام تَخَلّى\r\n( دفع ادرار و مدفوع )\r\n« مسألهء 231 » واجب است انسان هنگام تخَلّى و مواقع ديگر ، عورت خود را از\r\n\r\n","description":"","footnote":"","page_name":" 44 ","page_number":48},
  {"content":"\r\n\r\nمردان و زنانى كه مكلّفند ، اگرچه مثل خواهر ، برادر و يا مادر به او محرم باشند و همچنين از ديوانه مميّز و بچّه‌هاى مميّز كه خوب و بد را مىفهمند ، بپوشاند ولى زن و شوهر لازم نيست عورت خود را از يكديگر بپوشانند .\r\n« مسألهء 232 » لازم نيست با چيز مخصوصى عورت خود را بپوشاند و اگر مثلًا با دست نيز آن را بپوشاند ، كافى است .\r\n« مسألهء 233 » انسان نبايد در حال تخَلّى به گونه‌اى بنشيند كه بگويند رو يا پشت به قبله نشسته است .\r\n« مسألهء 234 » اگر هنگام تخلّى رو به قبله يا پشت به قبله باشد و عورت خود را از قبله برگرداند ، بنابر احتياط كفايت نمىكند ؛ و اگر رو به قبله يا پشت به قبله نباشد ، احتياط واجب آن است كه عورت خود را رو يا پشت به قبله ننمايد .\r\n« مسألهء 235 » در هنگام استبراء و تطهيرِ مخرجِ ادرار و مدفوع ، رو يا پشت به قبله بودن اشكالى ندارد ، هرچند بهتر است كه در اين حالت نيز رو يا پشت به قبله ننشيند .\r\n« مسألهء 236 » اگر براى آن كه نامحرم او را نبيند مجبور شود رو يا پشت به قبله بنشيند ، بايد رو يا پشت به قبله بنشيند ؛ و نيز اگر به دليل ديگرى ناچار باشد كه رو يا پشت به قبله بنشيند مانعى ندارد .\r\n« مسألهء 237 » احتياط مستحب آن است كه بچّه را در وقت تخلّى رو يا پشت به قبله ننشانند و اگر خود بچّه بنشيند نيز جلوگيرى از او واجب نيست .\r\n« مسألهء 238 » در چهار جا تخلّى حرام است :\r\nاوّل : در كوچه‌هاى بن بست و مانند آن در صورتى كه صاحبان آن اجازه نداده باشند .\r\nدوم : در ملك كسى كه اجازه تخلّى نداده است . سوم : در جايى كه براى عدهء مخصوصى وقف شده است ، مثل بعضى از مدرسه‌ها . چهارم : روى قبر مؤمنين در صورتى كه بىاحترامى به آنان باشد ؛ و يا در هر جايى كه موجب بىاحترامى به مقدسات دينى گردد .\r\n« مسألهء 239 » در سه صورت ، مخرج مدفوع فقط با آب پاك مىشود :\r\n\r\n","description":"","footnote":"","page_name":" 45 ","page_number":49},
  {"content":"\r\n\r\nاوّل : آن كه همراه مدفوع ، نجاست ديگرى مثل خون بيرون آمده باشد . دوم : آن كه نجاستى از خارج به مخرج مدفوع رسيده باشد . سوم : آن كه اطراف مخرج بيشتر از مقدار معمول آلوده شده باشد . در غير اين سه صورت مىشود مخرج را با آب شست و يا به دستورى كه بعداً گفته مىشود ، با پارچه و سنگ و مانند آنها پاك كرد ، اگرچه شستن با آب بهتر است .\r\n« مسألهء 240 » مخرج ادرار با غير آب پاك نمىشود و اگر با آب جارى يا كُر ، يك مرتبه بشويند كافى است ؛ ولى احتياط واجب آن است كه با آب قليل ، دو مرتبه بشويند و چنانچه بول كسى از غير مجراى طبيعى خارج شود ، اگر بخواهد محلّ خروج ادرار را با آب قليل بشويد ، بايد دو مرتبه آن را بشويد .\r\n« مسألهء 241 » اگر مخرج مدفوع را با آب بشويند ، بايد چيزى از مدفوع در آن نماند ، ولى باقى ماندن رنگ و بوى آن مانعى ندارد و اگر در مرتبهء اوّل به گونه‌اى شسته شود كه ذرّه‌اى از مدفوع در آن نماند ، دوباره شستن لازم نيست .\r\n« مسألهء 242 » هرگاه با سنگ و كلوخ و مانند اينها مدفوع را از مخرج بر طرف كنند ، محل پاك مىشود و باقى ماندن اثرى از آن كه معمولًا جز با آب پاك نمىشود ، اشكال ندارد .\r\n« مسألهء 243 » لازم نيست با سه سنگ يا پارچه مخرج را پاك كنند ، بلكه با اطراف يك سنگ يا يك پارچه هم كافى است ، امّا مراعات سه مرتبه احتياطاً لازم است هرچند با كمتر از آن نيز محل پاك شود و اگر با سه مرتبه پاك نشود ، بايد به قدرى ادامه دهد كه محل پاك شود و اگر با استخوان و سرگين محل را پاك كند ، پاك شدن آن ، محلّ اشكال است ؛ و اگر با چيزهايى كه احترام آنها لازم است خود را پاك كند ، معصيت كرده است و حتى گاهى موجب كفر مىشود ، ولى مخرج پاك مىگردد .\r\n« مسألهء 244 » اگر شك كند كه مخرج را تطهير كرده يا نه - اگرچه هميشه بعد از ادرار يا مدفوع فوراً تطهير مىكرده - بايد خود را تطهير نمايد .\r\n« مسألهء 245 » اگر بعد از نماز شك كند كه قبل از نماز مخرج را تطهير كرده يا نه ، نمازى كه خوانده صحيح است ، ولى براى نمازهاى بعد بايد تطهير كند .\r\n\r\n","description":"","footnote":"","page_name":" 46 ","page_number":50},
  {"content":"\r\n\r\n\r\nاسْتِبْراء\r\n« مسألهء 246 » استبراء عمل مستحبّى است كه مردها بعد از بيرون آمدن ادرار انجام مىدهند و هدف از انجام آن خارج كردن ادرار باقىمانده در مجراى ادرار و اطمينان از پاكى آن مىباشد ؛ و داراى اقسامى است ، بهترين آنها اين است كه بعد از قطع شدن ادرار ، اگر مخرج مدفوع نجس شده ، اوّل آن را تطهير كنند و بعد سه دفعه با انگشت ميانهء دست چپ از مخرج مدفوع تا بيخ آلت بكشند و بعد شست را روى آلت و انگشت پهلوى شست را زير آن بگذارند و سه مرتبه تا ختنه‌گاه بكشند و پس از آن ، سه مرتبه سر آلت را فشار دهند .\r\n« مسألهء 247 » آبى كه گاهى بعد از ملاعبه و تحريك شهوت جنسى از انسان خارج مىشود و به آن « مَذْى » مىگويند ، پاك است و نيز آبى كه گاهى بعد از خروج منى بيرون مىآيد و به آن « وَذْى » گفته مىشود و آبى كه گاهى بعد از ادرار بيرون مىآيد و به آن « وَدْى » مىگويند ، پاك است و چنانچه انسان بعد از ادرار استبراء كند و بعد از آن آبى از او خارج شود و شك كند كه ادرار است يا يكى از اينها ، پاك مىباشد .\r\n« مسألهء 248 » اگر انسان شك كند استبراء كرده يا نه و رطوبتى از او بيرون آيد كه نداند پاك است يا نه ، نجس مىباشد و چنانچه وضو گرفته باشد ، وضويش باطل مىشود ؛ ولى اگر شك كند استبرايى كه كرده درست بوده يا نه و رطوبتى از او بيرون آيد كه نداند پاك است يا نه ، پاك مىباشد و وضو را نيز باطل نمىكند .\r\n« مسألهء 249 » كسى كه استبراء نكرده ، اگر به واسطهء آن كه مدتى از ادرار كردن او گذشته ، يقين كند كه ادرار در مجرا نمانده است و رطوبتى ببيند و شك كند كه پاك است يا نه ، آن رطوبت پاك مىباشد و وضو را نيز باطل نمىكند .\r\n« مسألهء 250 » اگر انسان بعد از ادرار استبراء كند و وضو بگيرد ، چنانچه بعد از وضو رطوبتى ببيند كه بداند يا ادرار است يا منى ، واجب است غسل كرده و وضو نيز بگيرد ، ولى اگر وضو نگرفته باشد ، فقط گرفتن وضو كافى است .\r\n« مسألهء 251 » براى زن استبراء از ادرار نيست و اگر رطوبتى ببيند و شك كند كه پاك\r\n\r\n","description":"","footnote":"","page_name":" 47 ","page_number":51},
  {"content":"\r\n\r\nاست يا نه ، پاك مىباشد و وضو و غسل او نيز باطل نمىشود .\r\n« مسألهء 252 » ادرار كردن پس از خارج شدن منى كه به آن استبراى از منى مىگويند ، موجب پاكسازى مجراى ادرار از منى مىشود و اگر كسى بدون استبراء از منى غسل كند و پس از غسل رطوبتى مشكوك در خود بيابد و احتمال دهد كه منى باشد ، بايد دوباره غسل نمايد .\r\n\r\nمستحبّات و مكروهات تخلّى\r\n« مسألهء 253 » مستحب است در هنگام تخلّى ( دفع ادرار و مدفوع ) جايى بنشيند كه كسى او را نبيند و هنگام وارد شدن به مكان تخلى ، اوّل پاى چپ و هنگام بيرون آمدن ، اوّل پاى راست را بگذارد . همچنين مستحب است در حال تخلى سر را بپوشاند و سنگينى بدن را بر روى پاى چپ بيندازد .\r\n« مسألهء 254 » نشستن روبروى خورشيد و ماه در حال تخلى مكروه است ، ولى اگر عورت خود را به وسيله‌اى - حتى با دست - بپوشاند مكروه نيست . همچنين در حال تخلّى نشستن روبروى باد و در جاده ، خيابان ، كوچه ، درِ خانه و هر جايى كه محل عبور و مرور باشد مكروه است ، بلكه در بعضى از شرايط حرام مىباشد . همچنين تخلى در زير درختى كه ميوه مىدهد و چيز خوردن و توقف زياد و تطهير كردن با دست راست و حرف زدن در حال تخلى ، مكروه مىباشد ، ولى اگر ذكر خدا بگويد يا ناچار باشد كه صحبت كند ، اشكال ندارد .\r\n« مسألهء 255 » ايستاده ادرار كردن و ادرار كردن در زمين سخت و سوراخ جانوران و در آب ، خصوصاً آب راكد و بالاخصّ به هنگام شب ، مكروه است .\r\n« مسألهء 256 » خوددارى كردن از دفع ادرار و مدفوع ، مكروه است و اگر ضرر قابل توجهى داشته باشد ، حرام است .\r\n« مسألهء 257 » مستحب است انسان پيش از نماز و پيش از خواب و پيش از جماع و بعد از بيرون آمدن منى ، ادرار كند .\r\n\r\n","description":"","footnote":"","page_name":" 48 ","page_number":52},
  {"content":"\r\n\r\n\r\nوضو\r\n« مسألة 258 » وضو عملى است شامل شستن و مسح كردن برخى از اعضاى بدن كه انسان به دستور خداوند متعال و براى تقرّب به او انجام مىدهد و خود به تنهايى عبادت و مستحب و موجب تطهير قلب است و طهارت حاصل از وضو از شرايط صحت نماز و طواف است .\r\n« مسألهء 259 » در وضو واجب است صورت و دستها را بشويند و جلوى سر و روى پاها را مسح كنند .\r\n« مسألة 260 » وضو را مىتوان به صورت ترتيبى يا ارتماسى انجام داد . وضوى ترتيبى آن است كه آب را روى صورت و هر يك از دستها بريزد و به ترتيبى كه گفته خواهد شد از بالا به پايين بشويد ؛ ولى وضوى ارتماسى به نحوى كه در مسألهء 286 خواهد آمد ، انجام مىشود .\r\n\r\nاحكام شستن صورت و دست‌ها\r\n« مسألهء 261 » درازاى صورت را بايد از بالاى پيشانى - جايى كه معمولًا موى سر مىرويد - تا آخر چانه شست و پهناى آن به مقدارى كه بين انگشت وسط و شست قرار مىگيرد ، بايد شسته شود و اگر مختصرى از اين مقدار را نيز نشويد ، وضو باطل است و براى آن كه يقين كند اين مقدار كاملًا شسته شده ، بايد كمى از اطراف آن را نيز بشويد .\r\n« مسألهء 262 » اگر صورت يا دست كسى كوچكتر يا بزرگ‌تر از معمول مردم باشد ، به طورى كه فاصلهء بين انگشت وسط و شست او بيشتر و يا كمتر از مقدار معمول را بر روى صورت او فرا بگيرد ، بايد ملاحظه كند كه افراد معمولى چه مقدار از صورت خود را مىشويند و او نيز همان مقدار را بشويد . همچنين اگر در پيشانى او مو روييده يا جلوى سر او مو نداشته باشد ، بايد به اندازهء معمول پيشانى را بشويد .\r\n« مسألهء 263 » اگر احتمال دهد چرك يا چيز ديگرى در ابروها و گوشه‌هاى چشم و لب او هست كه نمىگذارد آب به آنها برسد ، چنانچه احتمال او در نظر مردم بجا باشد ،\r\n\r\n","description":"","footnote":"","page_name":" 49 ","page_number":53},
  {"content":"\r\n\r\nبايد پيش از وضو وارسى كند كه اگر مانعى هست بر طرف نمايد .\r\n« مسألهء 264 » اگر پوست صورت از بين مو پيدا باشد ، بايد آب را به پوست برساند و اگر پيدا نباشد ، شستن ظاهر مو كافى است و رساندن آب به زير آن لازم نيست .\r\n« مسألهء 265 » اگر شك كند كه پوست صورت از بين موها پيدا است يا نه ، بايد آب را به پوست صورت برساند و بنابر احتياط واجب مو را هم بشويد .\r\n« مسألهء 266 » شستن داخل بينى و مقدارى از لب و چشم كه در وقت بستن ديده نمىشوند واجب نيست ، ولى براى آن كه يقين كند از جاهايى كه بايد شسته شود چيزى باقى نمانده ، واجب است مقدارى از آنها را نيز بشويد و كسى كه نمىدانسته بايد اين مقدار را بشويد ، اگر نداند در وضوهايى كه گرفته اين مقدار را شسته يا نه ، چنانچه وقت نماز گذشته باشد ، نمازهايى كه خوانده صحيح است ، امّا اگر وقت باقى باشد ، بايد وضو بگيرد و نماز را اعاده كند و نمازهاى بعدى را نيز نمىتواند با اين وضو بخواند و بايد دوباره وضو بگيرد .\r\n« مسألهء 267 » براى شستن صورت بايد آب را از بالا به سمت پايين بر روى آن جارى كرد و احتياط واجب آن است كه شستن صورت را از پيشانى شروع و در چانه تمام نمايد . براى شستن دست‌ها نيز بايد آنها را از آرنج به سمت سر انگشتان بشويد و اگر صورت يا دست‌ها را از پايين به بالا بشويد ، وضو باطل است .\r\n« مسألهء 268 » اگر دست را تر كند و به صورت و دستها بكشد ، چنانچه رطوبت دست به قدرى باشد كه به واسطهء كشيدن دست ، آب كمى بر آنها جارى شود و عرفاً بگويند كه دست يا صورت را شسته است ، كافى است .\r\n« مسألهء 269 » بعد از شستن صورت بايد دست راست و بعد از آن دست چپ را از آرنج تا سر انگشتان بشويد .\r\n« مسألهء 270 » براى آن كه يقين كند آرنج را كاملًا شسته ، بايد مقدارى بالاتر از آرنج را نيز بشويد .\r\n« مسألهء 271 » كسى كه پيش از شستن صورت دستهاى خود را از مچ تا سر انگشتان\r\n\r\n","description":"","footnote":"","page_name":" 50 ","page_number":54},
  {"content":"\r\n\r\nشسته ، در هنگام وضو بايد دستها را تا سر انگشتان بشويد و اگر فقط تا مچ بشويد ، وضوى او باطل است .\r\n« مسألهء 272 » در وضو ، شستن صورت و دستها در مرتبهء اوّل واجب ، در مرتبهء دوم جايز و در مرتبهء سوم و بيشتر از آن حرام مىباشد و مقصود از يك بار شستن اين است كه يك بار تمام عضو به قصد وضو شسته شود و اگر با يك مشت آب ، تمام عضو شسته شود و آن را به قصد وضو بريزد ، يك مرتبه حساب مىشود ، چه قصد بكند كه با آن آب يك مرتبه عضو را بشويد و چه قصد نكند .\r\n\r\nاحكام مسح سر و پا\r\n« مسألهء 273 » بعد از شستن هر دو دست ، بايد جلوى سر را با كف دست مسح كند و بنابر احتياط واجب بايد مسح سر با دست راست باشد و بنابر احتياط مستحب بايد دست را از بالا به پايين بكشد .\r\n« مسألهء 274 » يك قسمت از چهار قسمت سر كه بالاى پيشانى و روى سر است جاى مسح مىباشد و هر جاى اين قسمت را به هر اندازه مسح كند كافى است ، اگرچه احتياط مستحب آن است كه از درازا به اندازهء درازاى يك انگشت و از پهنا به اندازهء پهناى سه انگشت بسته ، مسح نمايد .\r\n« مسألهء 275 » لازم نيست مسح سر بر پوست آن باشد بلكه بر موى جلوى سر نيز صحيح است ؛ ولى كسى كه موى جلوى سر او به اندازه‌اى بلند است كه اگر مثلًا شانه كند به صورتش مىريزد يا به جاهاى ديگر سر مىرسد ، بايد بيخ موها را مسح كند يا فرق سر را باز كرده پوست سر را مسح نمايد و اگر موهايى را كه به صورت مىريزند يا به جاهاى ديگر سر مىرسند جلوى سر جمع كند و بر آنها مسح نمايد يا بر موى جاهاى ديگر سر كه جلوى آن آمده مسح كند ، مسح او باطل است .\r\n« مسألهء 276 » بعد از مسح سر بايد با رطوبت آب وضو كه در دست مانده ، روى پاها را از سر انگشتان تا برآمدگى روى پا مسح كند و احتياط مستحب آن است كه تا مفصل پا\r\n\r\n","description":"","footnote":"","page_name":" 51 ","page_number":55},
  {"content":"\r\n\r\nرا مسح نمايد .\r\n« مسألهء 277 » پهناى مسح پا بنابر احتياط بايد به اندازه سه انگشت بسته باشد ، ولى بهتر آن است كه با تمام كف دست ، تمام روى پا را مسح كنند .\r\n« مسألهء 278 » اگر براى مسح پا همهء دست را روى پا بگذارد و كمى بكشد صحيح است .\r\n« مسألهء 279 » در مسح سر و روى پاها بايد دست را روى آنها بكشد و اگر دست را نگهداشته و سر يا پا را به آن بكشد ، وضوى او باطل است ؛ ولى اگر هنگامى كه دست را مىكشد سر يا پا مختصرى حركت كند ، اشكال ندارد .\r\n« مسألهء 280 » جاى مسح بايد خشك باشد و اگر به قدرى مرطوب باشد كه رطوبت كف دست به آن اثر نكند ، مسح باطل است ؛ ولى اگر رطوبت آن به قدرى كم باشد كه رطوبتى كه بعد از مسح در آن ديده مىشود را فقط از رطوبت كف دست بدانند ، اشكال ندارد .\r\n« مسألهء 281 » بعد از تمام شدن شستن دست چپ ، نبايد آبى از خارج به كف دست‌ها برسد و مسح بايد با رطوبت باقى مانده در كف دست انجام گيرد و احتياط واجب اين است كه از بقيهء اعضاى وضو نيز رطوبتى به كف دست‌ها نرسد و اگر براى مسح ، رطوبتى در كف دست نمانده باشد ، احتياط واجب آن است كه از ريش و ابرو و مژگانى كه داخل در حدّ صورتند رطوبت گرفته و با آن مسح نمايد .\r\n« مسألهء 282 » اگر رطوبت كف دست فقط به اندازهء مسح سر باشد ، مىتواند سر را با همان رطوبت مسح كند و براى مسح پاها از ريش و ابرو و مژگانى كه داخل در حدّ صورتند ، رطوبت بگيرد .\r\n« مسألهء 283 » اگر پس از مسح ، شك كند كه مسح را صحيح انجام داده يا نه ، مىتواند جاى مسح را خشك كرده و دوباره مسح نمايد .\r\n« مسألهء 284 » مسح كردن از روى جوراب و كفش باطل است ، ولى اگر به واسطهء سرماى شديد يا ترس از دزد و درنده و مانند اينها نتواند كفش يا جوراب را بيرون آورد ،\r\n\r\n","description":"","footnote":"","page_name":" 52 ","page_number":56},
  {"content":"\r\n\r\nمسح كردن بر آنها اشكال ندارد و اگر روى كفش نجس باشد ، بايد چيز پاكى بر آن بيندازد و بر آن چيز مسح كند .\r\n« مسألهء 285 » اگر بر روى پا نجاستى كه از ناحيه جراحت محلّ مسح نيست ، وجود داشته باشد و نتواند براى مسح آن را آب بكشد ، بايد تيمّم كند .\r\n\r\nوضوى ارتماسى\r\n« مسألهء 286 » در وضوى ارتماسى ، انسان مىتواند تنها صورت را به قصد وضو با مراعات شستن از بالا از طرف پيشانى در آب فرو برد ، ولى مسح سر و پاها با رطوبت دست در وضوى ارتماسى اشكال دارد ، بنابر اين مىتوان در شستن دست راست آن را به قصد وضوى ارتماسى از طرف آرنج در آب فرو برد و در شستن دست چپ ، آن را نيز به نحو ارتماسى در آب فرو برد ولى قسمتى از كف دست را باقى گذاشت و آن را با دست راست به صورت ترتيبى شست و در اين صورت مسح با رطوبت باقى مانده در دست اشكال ندارد . در وضوى ارتماسى از ابتداى فرو بردن صورت و دست‌ها در آب تا خروج آنها ، بايد قصد شستن به نيّت وضو داشته باشد و كفايت قصد وضوى ارتماسى در حال بيرون آوردن صورت و دست محلّ اشكال است .\r\n« مسألهء 287 » اگر برخى از اعضاى وضو را به نحوى كه گفته شد با وضوى ارتماسى و برخى ديگر را با وضوى ترتيبى بشويد ، اشكالى ندارد .\r\n\r\nدعاهايى كه خواندن آنها هنگام وضو گرفتن مستحب است\r\n« مسألهء 288 » كسى كه وضو مىگيرد ، مستحب است هنگامى كه نگاهش به آب مىافتد ، بگويد : « بِسْمِ اللَّهِ وَبِاللَّهِ وَالْحَمْدُ للَّهِ الَّذى جَعَلَ الْماءَ طَهُوراً ولَمْ يَجْعَلْهُ نَجِساً » يعنى :\r\n« با نام خدا آغاز مىكنم و با كمك از او وضو مىگيرم ، همهء حمد و سپاس از آنِ خدايى است كه آب را پاكيزه قرار داده و آن را نجس قرار نداده است » و هنگامى كه پيش از وضو دست خود را مىشويد ، بگويد : « أَللّهُمَّ اجْعَلْنى مِنَ التَّوّابِينَ وَاجعَلْنى مِنَ المُتَطَهِّرينَ » يعنى :\r\n\r\n","description":"","footnote":"","page_name":" 53 ","page_number":57},
  {"content":"\r\n\r\n« خدايا مرا از توبه‌كنندگان و پاك‌شوندگان قرار بده » و در وقت مضمضه كردن ( يعنى آب در دهان گرداندن ) بگويد : « أَللّهُمَّ لَقِّنى حُجَّتى يَوْمَ أَلْقاكَ وَأَطْلِقْ لِسانى بِذِكْرِكَ » يعنى : « خدايا روزى كه با تو ديدار مىكنم ، دليلم را به من تلقين كن و زبانم را به ياد خود بگشا » و در وقت استنشاق ( يعنى آب در بينى كردن ) بگويد : « أَللّهُمَّ لاتُحَرِّمْ عَلَىَّ ريحَ الجَنَّةِ وَاجْعَلْنى مِمَّنْ يَشُمُّ ريحَهَا وَرَوْحَها وَطيبَها » يعنى : « خدايا بوى بهشت را بر من حرام مگردان ، و از كسانى قرارم ده كه نسيم و عطر بهشت را مىبويند » و در هنگام شستن صورت بگويد : « أَللّهُمَّ بَيِّضْ وَجْهى يَوْمَ تَسْوَدُّ فيهِ الْوُجُوهُ وَلا تُسَوِّدْ وَجْهى يَوْمَ تَبْيَضُّ فيهِ الْوُجُوهُ » يعنى : « خدايا رويم را در آن روز كه چهره‌ها سياه مىگردند سپيد گردان ، و در آن روزى كه چهره‌ها سپيد مىشوند ، رويم را سياه مگردان » و در وقت شستن دست راست بخواند : « أَللّهُمَّ أَعْطِنى كِتابى بِيَمينى وَالْخُلْدَ فى الْجِنَانِ بِيَسارى وَحاسِبْنى حِسابَاً يَسيراً » يعنى : « خدايا نامهء كردارم را به دست راستم بده ، و جاودانى در بهشت را به دست چپم ، و حساب مرا آسان فرما » و هنگام شستن دست چپ بگويد : « أَللّهُمَّ لاتُعْطِنى كِتابى بِشِمالى وَلا مِنْ وَراءِ ظَهْرى ولا تَجْعَلْها مَغْلُولَةً إِلى عُنُقى ، وَأَعُوذُ بِكَ مِنْ مُقَطَّعاتِ النّيرانِ » يعنى : « خدايا نامهء كردارم را به دست چپ و از پشت سر به من مده ، و دستم را به گردنم مبند ، و من از پاره‌هاى آتش سوزان جهنم به تو پناه مىبرم » و هنگامى كه سر را مسح مىكند ، بگويد : « أَللّهُمَ غَشِّنى بِرَحْمَتِكَ وَبَرَكاتِكَ وَعَفْوِكَ » يعنى : « خدايا مرا با رحمت و بركتها و بخشايش خود در بر گير » و در وقت مسح پا بخواند : « أَللّهُمَ ثَبِّتْنى عَلَى الصِّراطِ يَوْمَ تَزِلُّ فيهِ الأَقْدامُ وَاجْعَلْ سَعْيى فى ما يُرْضيكَ عَنّى يَا ذَا الْجَلالِ وَالإكْرامِ » يعنى : « خدايا آن روز كه گامها بر صراط مىلغزند ، گام مرا ثابت و استوار بدار ، و كوششم را در آنچه از من خرسند مىشوى قرار ده ، اى دارنده شكوه و بزرگوارى » .\r\n\r\nشرايط وضو\r\nشرايط صحيح بودن وضو سيزده چيز است :\r\n* شرط اوّل : آب وضو پاك باشد .\r\n\r\n","description":"","footnote":"","page_name":" 54 ","page_number":58},
  {"content":"\r\n\r\n* شرط دوم : آب وضو مطلق باشد .\r\n« مسألهء 289 » وضو با آب نجس و آب مضاف باطل است ، اگرچه انسان نجس بودن يا مضاف بودن آن را نداند يا فراموش كرده باشد و اگر با آن وضو نمازى نيز خوانده باشد ، بايد آن نماز را دوباره با وضوى صحيح بخواند .\r\n« مسألهء 290 » اگر غير از آب گِل آلود مضاف ، آب ديگرى براى وضو در اختيار نداشته باشد ، چنانچه وقت نماز تنگ باشد ، بايد تيمّم كند و اگر وقت داشته باشد ، بايد صبر كند تا آب صاف شود و وضو بگيرد .\r\n* شرط سوم : آب وضو و همچنين فضايى كه در آن وضو مىگيرد ، مباح باشد .\r\n« مسألهء 291 » وضو با آب غصبى و با آبى كه معلوم نيست صاحب آن راضى است يا نه ( مگر از نهرهاى بزرگ به ترتيبى كه در مسألهء 295 مىآيد ) حرام و باطل است ؛ ولى اگر سابقاً راضى بوده و انسان نمىداند كه از رضايت خود برگشته يا نه ، وضو صحيح است و نيز اگر آب وضو از صورت و دستها در جاى غصبى بريزد ، اگر محل منحصر باشد - يعنى غير از مكان غصبى مكان ديگرى نداشته باشد - و وضو موجب ريزش آب به محل غصبى باشد ، وضو باطل و حرام است و بايد تيمّم كند و نماز بخواند .\r\n« مسألهء 292 » وضو گرفتن از حوض مدرسه‌اى كه انسان نمىداند آن حوض را براى همهء مردم وقف كرده‌اند يا براى محصلين همان مدرسه ، در صورتى كه معمولًا مردم از آب آن وضو بگيرند و وضو گرفتن آنان نشانهء رضايت متولّى باشد ، اشكال ندارد .\r\n« مسألهء 293 » كسى كه نمىخواهد در مسجدى نماز بخواند ، اگر نداند حوض آن را براى همهء مردم وقف كرده‌اند يا براى كسانى كه درآنجا نماز مىخوانند ، نمىتواند از حوض آن وضو بگيرد ؛ ولى اگر معمولًا كسانى هم كه نمىخواهند در آنجا نماز بخوانند از حوض آن وضو بگيرند و وضو گرفتن آنان نشانهء رضايت متولّى باشد ، مىتواند از حوض آن وضو بگيرد .\r\n« مسألهء 294 » وضو گرفتن از حوض پاساژها و مسافرخانه‌ها و مانند آنها ، براى كسانى كه ساكن آن اماكن نيستند ، در صورتى صحيح است كه معمولًا كسانى هم كه\r\n\r\n","description":"","footnote":"","page_name":" 55 ","page_number":59},
  {"content":"\r\n\r\nساكن آن جاها نيستند ، با آب آنها وضو بگيرند و وضو گرفتن آنان نشانهء رضايت صاحبان آن محل باشد .\r\n« مسألهء 295 » وضو گرفتن در نهرهاى بزرگ اگرچه انسان نداند كه صاحبان آنها راضى هستند يا نه ، اشكال ندارد ؛ ولى اگر صاحبان آنها از وضو گرفتن نهى كنند ، احتياط واجب آن است كه با آب آنها وضو نگيرد .\r\n« مسألهء 296 » اگر فراموش كند آب غصبى است و با آن وضو بگيرد ، وضوى او صحيح است .\r\n* شرط چهارم : ظرف آب وضو مباح باشد .\r\n* شرط پنجم : ظرف آب وضو طلا و نقره نباشد .\r\n« مسألهء 297 » اگر آب در ظرف غصبى باشد و غير از آن ، آب ديگرى براى وضو نداشته باشد ، بايد تيمّم كند و چنانچه با آن آب وضو بگيرد ، وضوى او باطل است ؛ ولى اگر بتواند آب را در ظرف مباح خالى كند و بعد از آب آن ظرف وضو بگيرد ، وضوى او صحيح است بلكه اگر آب متعلّق به خود او باشد ، بايد اين كار را انجام دهد و سپس با آن آب وضو بگيرد و اگر آب مباح ديگرى در اختيار داشته باشد ، چنانچه در آن ظرف غصبى وضوى ارتماسى بگيرد و يا با آن ظرف آب به صورت و دستها بريزد ، وضوى او باطل است ، ولى اگر با كف دست ، آب از آن ظرف بردارد و به صورت و دستها بريزد ، وضوى او صحيح است ، اگرچه از جهت تصرّف در ظرف غصبى ، مرتكب فعل حرام شده است .\r\n« مسألهء 298 » اگر آب در ظرف طلا يا نقره باشد و غير از آن آب ديگرى براى وضو نداشته باشد ، چنانچه ظرف ديگرى كه از طلا و نقره نباشد ، در اختيار داشته باشد ، بايد آب را در آن ظرف ريخته و با آن وضو بگيرد و چنانچه ظرف ديگرى در اختيار نداشته باشد ، بايد تيمّم كند و چنانچه با آب آن ظرف وضو بگيرد ، وضويش صحيح نيست و اگر غير از آبى كه در ظرف طلا يا نقره است ، آب ديگرى در اختيار داشته باشد ، چنانچه در آن ظرف طلا يا نقره وضوى ارتماسى بگيرد و يا با آن ظرف آب به صورت و دستها بريزد ، وضوى او باطل است ، ولى اگر با كف دست ، آب از آن ظرف بردارد و به\r\n\r\n","description":"","footnote":"","page_name":" 56 ","page_number":60},
  {"content":"\r\n\r\nصورت و دستها بريزد ، وضوى او صحيح است .\r\n« مسألهء 299 » اگر در حوضى كه مثلًا يك آجر يا يك سنگ آن غصبى است وضو بگيرد ، وضوى او صحيح است ، مگر اين كه وضوى او تصرّف در غصب حساب شود ؛ ولى غالباً با وضو گرفتن از آن حوض ، تصرف در آجر يا سنگ غصبى صدق نمىكند .\r\n« مسألهء 300 » اگر در صحن يكى از امامان يا امامزادگان كه سابقاً قبرستان بوده حوض يا نهرى بسازند ، چنانچه انسان نداند كه زمين صحن را براى قبرستان وقف كرده‌اند ، وضو گرفتن در آن حوض و نهر اشكال ندارد .\r\n* شرط ششم : اعضاى وضو هنگام شستن و مسح كردن ، پاك باشند .\r\n« مسألهء 301 » اگر پيش از تمام شدن وضو ، جايى كه شسته يا مسح كرده نجس شود ، وضو صحيح است .\r\n« مسألهء 302 » اگر غير از اعضاى وضو جاى ديگرى از بدن نجس باشد ، وضو صحيح است ؛ ولى اگر مخرج ادرار يا مدفوع را تطهير نكرده باشد ، احتياط مستحب آن است كه اوّل آن را تطهير كند و بعد وضو بگيرد .\r\n« مسألهء 303 » اگر يكى از اعضاى وضو نجس باشد و بعد از وضو شك كند كه پيش از وضو آنجا را آب كشيده يا نه ، چنانچه در هنگام وضو متوجه پاك بودن و نجس بودن آنجا نبوده ، وضوى او باطل است و اگر مىداند كه متوجه بوده يا شك دارد كه متوجه بوده يا نه ، وضوى او صحيح است و در هر صورت براى اعمال بعدى بايد جايى را كه نجس بوده ، آب بكشد .\r\n« مسألهء 304 » اگر بريدگى يا زخمى در صورت يا دست باشد كه خون آن بند نمىآيد و آب براى آن ضرر نداشته باشد ، بايد آن را در آب كُر يا جارى فرو برد و قدرى فشار دهد كه خون بند بيايد و بعد به دستورى كه گفته شد ، وضوى ارتماسى بگيرد .\r\n* شرط هفتم : وقت براى وضو و نماز كافى باشد .\r\n« مسألهء 305 » هرگاه وقت به قدرى تنگ باشد كه اگر وضو بگيرد ، كمتر از يك ركعت از نماز را مىتواند در وقت آن بخواند ، بايد تيمّم كند و اگر يك ركعت يا بيشتر را بتواند\r\n\r\n","description":"","footnote":"","page_name":" 57 ","page_number":61},
  {"content":"\r\n\r\nداخل وقت بجا آورد ، ولى مقدارى از آن در خارج وقت واقع شود ، ظاهراً بين تيمم و وضو مخير است ، اگرچه بعيد نيست كه تيمم موافق با احتياط باشد ؛ ولى اگر براى وضو و تيمّم به يك اندازه وقت لازم باشد ، بايد وضو بگيرد .\r\n« مسألهء 306 » كسى كه در تنگى وقتِ نماز بايد تيمّم كند ، اگر براى خواندن نمازى كه وقتش تنگ شده وضو بگيرد ، وضوى او باطل است و اگر به قصد ديگرى مثل دست زدن به قرآن و يا با طهارت بودن وضو بگيرد نيز وضويش خالى از اشكال نيست .\r\n* شرط هشتم : به قصد قربت ( يعنى براى انجام فرمان خداوند ) وضو بگيرد و اگر براى خنك شدن يا به قصد ديگرى وضو بگيرد ، باطل است .\r\n« مسألهء 307 » لازم نيست نيّت وضو را به زبان بگويد يا از قلب خود بگذراند ، ولى بايد در تمام مدّت وضو گرفتن ، متوجه باشد كه وضو مىگيرد ، به گونه‌اى كه اگر از او بپرسند : چه مىكنى ؟ بگويد : وضو مىگيرم .\r\n* شرط نهم : وضو را به ترتيبى كه گفته شد بجا آورد ؛ يعنى اوّل صورت و بعد دست راست و بعد دست چپ را بشويد و بعد از آن سر و بعد پاها را مسح نمايد و احتياطاً بايد پاى راست را پيش از پاى چپ مسح كند و اگر به اين ترتيب وضو نگيرد ، وضوى او باطل است .\r\n* شرط دهم : كارهاى وضو را پشت سر هم انجام دهد .\r\n« مسألهء 308 » اگر بين كارهاى وضو به قدرى فاصله شود كه عرفاً يك عمل واحد به حساب نيايد و نگويند كه اين شخص در حال وضو گرفتن است ، وضوى او باطل است و خشك شدن اعضاى سابق وضو نيز اگر بيانگر اين حالت باشد ، وضو را باطل مىكند .\r\n« مسألهء 309 » اگر كارهاى وضو را پشت سر هم بجا آورد ، ولى به واسطهء گرماى هوا يا حرارت زياد بدن و مانند آن اعضاى وضو خشك شوند ، وضوى او صحيح است .\r\n« مسألهء 310 » راه رفتن در بين وضو اشكال ندارد ، پس اگر بعد از شستن صورت و دستها چند قدم راه برود و بعد سر و پا را مسح كند ، وضوى او صحيح است .\r\n* شرط يازدهم : شستن صورت و دستها و مسح سر و پاها را خود انسان انجام دهد\r\n\r\n","description":"","footnote":"","page_name":" 58 ","page_number":62},
  {"content":"\r\n\r\nو اگر ديگرى او را وضو دهد ، وضويش باطل است و نيز اگر در ريختن آب به صورت و دستها او را يارى كند ، اگرچه پس از آن خود وى آن آب را به قصد وضو بر آن عضو جارى كند ، صحّت وضوى او محلّ اشكال است .\r\n« مسألهء 311 » آوردن آب ، باز كردن شير آب و ريختن آب در كف دست كسى كه مىخواهد وضو بگيرد ، اشكال ندارد . همچنين اگر كسى به جهتى ديگر آب را مثلًا از مكان بلندى بريزد و شخص ديگر اعضاى وضو را به قصد وضو در زير آن آب بشويد ، اشكال ندارد .\r\n« مسألهء 312 » كسى كه نمىتواند وضو بگيرد ، بايد در قسمتهايى كه نمىتواند ، نايب بگيرد كه او را وضو دهد و چنانچه مزد نيز بخواهد ، در صورتى كه بتواند بايد بدهد ، ولى بايد خود او نيّت وضو كند و با دست خود مسح نمايد و اگر نمىتواند ، بايد نايب دستش را بگيرد و به محل مسح او بكشد و اگر اين نيز ممكن نباشد ، بايد از دستش رطوبت بگيرند و با آن رطوبت ، سر و پاى او را مسح كنند .\r\n« مسألهء 313 » براى اعمالى از وضو كه خود مىتواند آنها را به تنهايى انجام دهد ، نبايد كمك بگيرد .\r\n* شرط دوازدهم : استعمال آب براى او مانعى نداشته باشد .\r\n« مسألهء 314 » كسى كه مىترسد در صورت وضو گرفتن مريض شود ، يا بيمارى او شدت يابد ، يا زمان بهبودى او طولانىتر شود ، يا درمان بيمارى مشكل گردد به طورى كه تحمّل آن براى وى سخت باشد و همچنين كسى كه مىترسد در صورتى كه آب را به مصرف وضو برساند ، دچار تشنگى شديد شود ، مىتواند تيمّم كند ؛ ولى اگر بترسد كه تشنگى شديد براى وى ضرر قابل توجهى داشته باشد ، بايد تيمّم كند و اگر نداند كه آب براى او ضرر دارد و وضو بگيرد و بعد بفهمد كه ضرر شديدى كه از نظر شرع حرام است داشته ، وضوى او بنا بر احتياط باطل است و در غير اين صورت صحيح مىباشد ، اگرچه احتياط مستحب آن است كه با آن وضو نماز نخواند و تيمّم كند .\r\n« مسألهء 315 » اگر رساندن آب به صورت و دستها به مقدار كمى كه وضو با آن صحيح\r\n\r\n","description":"","footnote":"","page_name":" 59 ","page_number":63},
  {"content":"\r\n\r\nاست ، ضرر نداشته و بيشتر از آن ضرر داشته باشد ، بايد با همان مقدار كم وضو بگيرد .\r\n* شرط سيزدهم : در اعضاى وضو ، چيزى مانع از رسيدن آب به عضو نباشد .\r\n« مسألهء 316 » اگر بداند چيزى به اعضاى وضو چسبيده ، ولى شك داشته باشد كه از رسيدن آب به پوست جلوگيرى مىكند يا نه ، بايد آن را بر طرف كند يا آب را به زير آن برساند .\r\n« مسألهء 317 » رنگ موهايى كه افراد براى رنگ كردن مو يا ابروى خود به كار مىبرند و نيز رنگ جوهر خودكار يا خودنويس كه بر دست مىماند ، چنانچه جرم نداشته و تنها رنگ باشند ، براى وضو اشكال ندارند .\r\n« مسألهء 318 » اگر زير ناخن چرك باشد ، در صورتى كه چرك مانع از رسيدن آب به ظاهر بدن شود ، بايد بر طرف شود . بنابراين چنانچه زير ناخنِ كوتاه كه جزء ظاهر بدن محسوب نمىشود ، چرك باشد ، وضو اشكال ندارد ؛ ولى اگر ناخن را بگيرند ، در صورتى كه چرك مانع از رسيدن آب به پوست باشد ، بايد براى وضو آن چرك را بر طرف كنند و نيز اگر ناخن بيشتر از حدّ معمول بلند باشد ، بايد چرك زير مقدارى از ناخن را كه از حدّ معمول بلندتر است بر طرف نمايند تا آب به ظاهر بدن برسد .\r\n« مسألهء 319 » اگر در صورت ، دستها ، جلوى سر و يا روى پاها به واسطهء سوختن يا چيز ديگرى برآمدگى پيدا شود ، شستن و مسح روى آن كافى است و چنانچه سوراخ شود ، رساندن آب به زير پوست لازم نيست ، بلكه اگر پوست يك قسمت آن نيز كنده شود ، لازم نيست آب را به زير قسمتى كه كنده نشده برساند ؛ ولى چنانچه پوستى كه كنده شده گاهى به بدن چسبيده و گاهى بلند شود ، در صورتى كه مشقّت نداشته باشد ، بايد آن را قطع كند يا آب را به زير آن برساند .\r\n« مسألهء 320 » اگر انسان شك كند كه به اعضاى وضوى او چيزى چسبيده يا نه ، چنانچه احتمال او در نظر مردم بجا باشد ، مثل آن كه بعد از گِل كارى شك كند كه گِل به دست او چسبيده يا نه ، بايد وارسى كند يا با دست ماليدن يا به نحو ديگرى اطمينان پيدا كند كه اگر مانعى بوده ، بر طرف شده يا آب به زير آن رسيده است .\r\n\r\n","description":"","footnote":"","page_name":" 60 ","page_number":64},
  {"content":"\r\n\r\n« مسألهء 321 » اگر جايى كه بايد آن را شست و مسح كرد چرك باشد ، در صورتى كه چرك آن مانع از رسيدن آب به بدن نباشد ، لازم نيست براى وضو آن را بر طرف كند و همچنين اگر بعد از گچ كارى و مانند آن ، چيز سفيدى كه جلوگيرى از رسيدن آب به پوست نمىنمايد بر دست باقى بماند ، اشكال ندارد ، ولى اگر شك كند كه با بودن آنها آب به بدن مىرسد يا نه ، بايد آنها را بر طرف كند .\r\n« مسألهء 322 » اگر پيش از وضو بداند كه در بعضى از اعضاى وضو مانعى براى رسيدن آب هست و بعد از وضو شك كند كه در هنگام وضو آب را به آن جا رسانده يا نه ، وضوى او صحيح است ، ولى اگر بداند كه هنگام وضو متوجه آن مانع نبوده ، بايد دوباره وضو بگيرد .\r\n« مسألهء 323 » اگر در بعضى از اعضاى وضو مانعى باشد كه گاهى آب به خودى خود زير آن رسيده و گاهى نمىرسد و انسان بعد از وضو شك كند كه آب زير آن رسيده يا نه ، وضوى او صحيح است ؛ ولى چنانچه بداند هنگام وضو متوجه رسيدن آب به زير آن نبوده ، بايد دوباره وضو بگيرد .\r\n« مسألهء 324 » اگر بعد از وضو چيزى كه مانع از رسيدن آب است در اعضاى وضو ببيند و نداند هنگام وضو وجود داشته يا بعد پيدا شده ، وضوى او صحيح است ؛ ولى اگر بداند كه در وقت وضو توجهى به بودن يا نبودن آن مانع نداشته ، احتياط واجب آن است كه دوباره وضو بگيرد .\r\n« مسألهء 325 » اگر بعد از وضو شك كند چيزى كه مانع رسيدن آب است در اعضاى وضو بوده يا نه ، وضوى او صحيح است .\r\n\r\nاحكام وضو\r\n\r\nشك در وضو\r\n« مسألهء 326 » كسى كه در كارهاى وضو و شرايط آن مثل پاك بودن آب و غصبى نبودن آن خيلى شك مىكند ، نبايد به شك خود اعتنا كند و بايد مطابق معمول مردم رفتار\r\n\r\n","description":"","footnote":"","page_name":" 61 ","page_number":65},
  {"content":"\r\n\r\nكند .\r\n« مسألهء 327 » اگر شك كند كه وضوى او باطل شده يا نه ، بنا را بر اين مىگذارد كه وضوى او باقى است ، ولى اگر بعد از ادرار استبراء نكرده و وضو گرفته باشد و بعد از وضو ، رطوبتى از او بيرون آيد كه نداند ادرار است يا رطوبت پاك ، وضوى او باطل است .\r\n« مسألهء 328 » كسى كه شك دارد وضو گرفته يا نه ، بايد وضو بگيرد .\r\n« مسألهء 329 » كسى كه مىداند وضو گرفته و حَدَثى ( يعنى چيزى كه باعث باطل شدن وضو است ) هم از او سر زده - مثلًا ادرار كرده - اگر نداند كدام جلوتر بوده ، چه زمان يكى را بداند و چه نداند ، چنانچه هنوز نماز نخوانده است ، بايد وضو بگيرد و اگر در بين نماز است ، بايد نماز را قطع كند و وضو بگيرد و اگر نماز را خوانده است ، بايد وضو بگيرد و نمازى را كه خوانده دوباره بخواند .\r\n« مسألهء 330 » اگر بعد از نماز شك كند كه وضو گرفته يا نه ، نماز او صحيح است ولى بايد براى نمازهاى بعدى وضو بگيرد .\r\n« مسألهء 331 » اگر در بين نماز شك كند و نداند كه وضو گرفته يا نه ، نماز او باطل است و بايد وضو بگيرد و نماز را از سر بگيرد ، اگر چه احتياط مستحب آن است كه آن نماز را با همان حالت به پايان رسانده و سپس وضو گرفته و آن را اعاده كند .\r\n« مسألهء 332 » اگر بعد از نماز بداند كه وضوى او باطل شده است ولى شك كند كه قبل از نماز وضوى او باطل شده يا بعد از نماز ، نمازى كه خوانده صحيح است .\r\n\r\nحكم كسى كه بدون اختيار وضوى خود را باطل مىكند\r\n« مسألهء 333 » اگر انسان مرضى داشته باشد كه ادرار او قطره قطره بريزد يا نتواند از بيرون آمدن مدفوع خوددارى كند ، چنانچه يقين داشته باشد كه از اوّل وقت نماز تا آخر آن به مقدار وضو گرفتن و نماز خواندن مهلت پيدا مىكند ، بايد نماز را در وقتى كه مهلت پيدا مىكند بخواند و اگر مهلت او به مقدار اعمال واجب نماز باشد ، بايد در وقتى كه مهلت دارد فقط اعمال واجب نماز را بجا آورد و اعمال مستحب آن مانند اذان ، اقامه ،\r\n\r\n","description":"","footnote":"","page_name":" 62 ","page_number":66},
  {"content":"\r\n\r\nقنوت و اذكار مستحب آن را ترك نمايد .\r\n« مسألهء 334 » اگر به مقدار وضو و نماز مهلت پيدا نكند و در بين نماز چند دفعه قطرات ادرار از او خارج شود ، وضوى اوّل كافى است ، ولى چنانچه مرضى داشته باشد كه در بين نماز چند مرتبه مدفوع از او خارج شود و وضو گرفتن بعد از هر دفعه براى او مشكل نباشد ، بايد ظرف آبى كنار خود بگذارد و هر بار مدفوع از او خارج شد ، بنابر احتياط واجب وضو بگيرد و بقيّه نماز را بخواند .\r\n« مسألهء 335 » كسى كه ادرار پى در پى از او خارج مىشود ، اگر بتواند مقدارى از نماز را با وضو بخواند ، مىتواند نماز ظهر و عصر يا مغرب و عشاء را با يك وضو بخواند و قطراتى كه در بين نماز و يا بين دو نماز خارج مىشود ، اشكال ندارد ؛ ولى براى نمازهاى ديگر بايد وضو بگيرد و اگر ادرار به گونه‌اى پى در پى از او خارج شود كه نتواند هيچ مقدار از نماز را با وضو بخواند نيز مىتواند نماز ظهر و عصر يا مغرب و عشاء را با يك وضو بخواند ؛ ولى احتياط واجب اين است كه براى بقيهء نمازها وضو بگيرد و در هر دو صورت مىتواند با همان وضويى كه نمازش را با آن مىخواند ، نافله‌هاى يوميهء همان نماز را نيز بخواند و وضوى ديگرى لازم نيست .\r\n« مسألهء 336 » كسى كه مدفوع به گونه‌اى پى در پى از او خارج مىشود كه وضو گرفتن بعد از هر مرتبه براى او مشكل است ، اگر بتواند مقدارى از نماز را با وضو بخواند ، بايد براى هر نماز يك وضو بگيرد بلكه اگر نتواند هيچ مقدار از نماز را نيز با وضو بخواند ، احتياط واجب آن است كه براى هر نماز يك وضو بگيرد و در هر دو صورت مىتواند با همان وضويى كه نمازش را با آن مىخواند ، نافله‌هاى يوميهء همان نماز را نيز بخواند و وضوى ديگرى لازم نيست .\r\n« مسألهء 337 » كسى كه ادرار يا مدفوع پى در پى از او خارج مىشود ، اگر در بين دو نماز حدث ديگرى از او سر بزند و يا با اختيار ادرار يا مدفوع كند ، بايد دوباره وضو بگيرد .\r\n« مسألهء 338 » كسى كه مدفوع يا ادرار پى در پى از او خارج مىشود ، بايد پس از\r\n\r\n","description":"","footnote":"","page_name":" 63 ","page_number":67},
  {"content":"\r\n\r\nوضو فوراً مشغول نماز شود و براى بجا آوردن سجده و تشهّد فراموش شده و نماز احتياط در صورتى كه آنها را بعد از نماز فوراً بجا بياورد ، وضو گرفتن لازم نيست .\r\n« مسألهء 339 » كسى كه ادرار او قطره قطره مىريزد ، بايد براى نماز توسط وسيله‌اى - مثلًا كيسه‌اى كه در آن پنبه يا چيز ديگرى است كه از رسيدن ادرار به جاهاى ديگر جلوگيرى مىكند - خود را حفظ نمايد ، و احتياط واجب آن است كه پيش از وضو ، مخرج ادرار را كه نجس شده آب بكشد و نيز كسى كه نمىتواند از بيرون آمدن مدفوع خوددارى كند ، چنانچه ممكن باشد بايد به مقدار نماز از رسيدن مدفوع به جاهاى ديگر جلوگيرى نمايد و احتياط واجب آن است كه اگر مشقت نداشته باشد ، پيش از وضو مخرج مدفوع را آب بكشد .\r\n« مسألهء 340 » كسى كه ادرار يا مدفوع از او خارج مىشود ، در صورتى كه ممكن باشد و مشقّت و زحمت و خوفِ ضرر نداشته باشد ، بايد به مقدار نماز از خارج شدن آن جلوگيرى نمايد و در صورتى كه براى او مشقّت نداشته باشد ، بايد خود را معالجه نمايد اگر چه خرج داشته باشد .\r\n« مسألهء 341 » كسى كه نمىتواند از بيرون آمدن ادرار يا مدفوع خوددارى كند ، بعد از آن كه مرض او خوب شد ، لازم نيست نمازهايى را كه هنگام بيمارى مطابق وظيفه‌اش خوانده قضا نمايد ، ولى اگر در حالى كه وقت نماز باقى است مرض او خوب شود ، بنابر احتياط واجب بايد نمازى را كه در آن وقت خوانده دوباره بخواند .\r\n« مسألهء 342 » اگر مرضى داشته باشد كه نتواند از خارج شدن باد جلوگيرى كند ، بايد به وظيفهء كسى كه نمىتواند از بيرون آمدن مدفوع خوددارى كند عمل نمايد .\r\n\r\nمواردى كه بايد براى آنها وضو گرفت\r\n« مسألهء 343 » در شش مورد وضو گرفتن واجب است :\r\nاوّل : براى نمازهاى واجب غير از نماز ميّت و در نمازهاى مستحب ، وضو شرط صحت آن است . دوم : براى انجام دادن سجده و تشهّد فراموش شده‌اى كه بين آنها و\r\n\r\n","description":"","footnote":"","page_name":" 64 ","page_number":68},
  {"content":"\r\n\r\nنماز كارى كه وضو را باطل مىكند انجام داده ، مثلًا ادرار كرده است . سوم : براى طواف واجب خانهء كعبه هرچند اصل حجّ و عمره مستحب باشد . چهارم : اگر نذر يا عهد كرده يا قسم خورده باشد كه وضو بگيرد . پنجم : اگر نذر كرده باشد كه جايى از بدن خود را به خط قرآن برساند - و بنابر احتياط واجب اسامى و صفات مخصوص خداوند نيز همين حكم را دارند - و يا نذر كرده باشد كارى را انجام دهد كه وضو شرط جواز يا صحّت آن است . ششم : براى آب كشيدن قرآنى كه نجس شده يا بيرون آوردن آن از مستراح و مانند آن ، در صورتى كه مجبور باشد دست يا جاى ديگر بدن خود را به خط قرآن برساند ؛ ولى چنانچه معطل شدن به مقدار وضو بىاحترامى به قرآن باشد ، بايد بدون اين كه وضو بگيرد قرآن را از مستراح و مانند آن بيرون آورد يا اگر نجس شده ، آب بكشد و تا ممكن است از دست گذاشتن به خط قرآن خوددارى كند و بنابر احتياط واجب اسامى و صفات مخصوص خداوند نيز همين حكم را دارند .\r\n« مسألهء 344 » لمس خط قرآن با هر قسمت از بدن براى كسى كه وضو ندارد ، حرام است ، ولى اگر قرآن را به زبان فارسى يا به زبان ديگرى ترجمه كنند ، لمس آن اشكال ندارد .\r\n« مسألهء 345 » بازداشتن بچّه و ديوانه از لمس خط قرآن واجب نيست ، ولى اگر لمس نمودن آنان بىاحترامى به قرآن باشد ، بايد از آن جلوگيرى كنند .\r\n« مسألهء 346 » هنگام تلاوت قرآن شايسته است انسان به آن گوش دهد و از صحبت كردن پرهيز كند ؛ بلكه در صورتى كه بىاحترامى و هتك به قرآن باشد صحبت كردن جايز نيست ، ولى اگر كسى چيزى بپرسد مىتواند جواب او را بدهد .\r\n« مسألهء 347 » كسى كه وضو ندارد ، بنابر احتياط واجب نبايد اسم خداوند متعال و صفات خاصه او را به هر زبانى نوشته شده باشد لمس نمايد و همچنين بنابر احتياط مستحب ، نبايد اسم مبارك پيامبر صلى الله عليه و آله و سلم و امامان عليهم السلام و حضرت زهرا عليها السلام را بدون وضو لمس كند ، ولى اگر اسامى معصومين عليهم السلام در نامگذارى اشخاص ديگر به كار رفته باشند ، لمس آنها بدون وضو اشكال ندارد .\r\n\r\n","description":"","footnote":"","page_name":" 65 ","page_number":69},
  {"content":"\r\n\r\n« مسألهء 348 » از انگشتر يا گردنبندى كه روى آنها اسم خدا نقش بسته است ، نبايد در حال جنابت ، حيض يا نفاس استفاده كرد و بنابر احتياط واجب بدون وضو نيز نبايد از آن استفاده نمود و بنابر احتياط واجب اسماء و صفات مخصوص خداوند نيز همين حكم را دارند . همچنين بنابر احتياط واجب نبايد از انگشتر يا گردنبندى كه روى آنها اسم پيامبر صلى الله عليه و آله و سلم و يا يكى ديگر از معصومين عليهم السلام وجود دارد ، در حال جنابت ، حيض يا نفاس استفاده كرد ، ولى اگر به گونه‌اى باشد كه بدن با اسم آنان تماس پيدا نكند اشكال ندارد .\r\n« مسألهء 349 » اگر نزديك وقت نماز به قصد آمادگى براى نماز وضو بگيرد ، اشكال ندارد و با آن وضو مىتواند نماز بخواند و اگر به قصد طهارت وضو گرفته باشد ، هر وقت وضو بگيرد مىتواند با آن نماز بخواند .\r\n« مسألهء 350 » كسى كه يقين دارد وقت نماز داخل شده ، اگر نيّت وضوى واجب كند و بعد از وضو بفهمد وقت داخل نشده ، وضوى او صحيح است .\r\n« مسألهء 351 » مستحب است انسان براى نماز ميّت ، زيارت اهل قبور ، رفتن به مسجد و حرم امامان عليهم السلام ، همراه داشتن قرآن و خواندن و نوشتن و لمس حاشيهء آن و براى خوابيدن ، وضو بگيرد و نيز مستحب است كسى كه وضو دارد ، دوباره وضو بگيرد و اگر براى يكى از اين اعمال وضو بگيرد ، مىتواند هر عملى را كه انجام دادن آن احتياج به وضو دارد بجا آورد ، مثلًا مىتواند با آن وضو نماز بخواند .\r\n\r\nچيزهايى كه وضو را باطل مىكنند\r\n« مسألهء 352 » هفت چيز وضو را باطل مىكند :\r\nاوّل و دوم : بيرون آمدن ادرار و مدفوع ، سوم : خروج باد معده و روده از مخرج مدفوع ، چهارم : خوابى كه به واسطهء آن چشم نبيند و گوش نشنود ، و اگر چشم نبيند ولى گوش بشنود وضو باطل نمىشود ، پنجم : بنابر احتياط واجب چيزهايى كه عقل را از بين مىبرند ، مانند ديوانگى ، مستى و بىهوشى ، ششم : استحاضه زنان كه توضيح آن بعد گفته مىشود ، هفتم : كارى كه براى آن بايد غسل كرد ؛ مانند جنابت ، حيض و نفاس .\r\n\r\n","description":"","footnote":"","page_name":" 66 ","page_number":70},
  {"content":"\r\n\r\n\r\nاحكام وضوى جبيره\r\nچيزى كه با آن زخم ، دمل و يا عضو شكسته را مىبندند و دارويى كه روى زخم و مانند آن مىگذارند ، جبيره ناميده مىشود .\r\n« مسألهء 353 » اگر در يكى از اعضاى وضو ، زخم يا دمل يا شكستگى باشد ، چنانچه روى آن باز بوده و آب براى آن ضرر نداشته باشد ، بايد به نحو معمول وضو گرفت .\r\n« مسألهء 354 » در صورتى كه زخم ، دمل يا شكستگى در صورت و دستها بوده و روى آن باز باشد و آب ريختن روى آن ضرر داشته باشد ، بايد اطراف آن را بشويد و چنانچه كشيدن دست تر بر آن ضرر نداشته باشد و محل هم نجس نباشد ، بايد دست تر بر آن بكشد و اگر اين مقدار نيز ضرر داشته يا زخم نجس باشد و نتوان آن را آب كشيد ، بايد اطراف زخم را به گونه‌اى كه در وضو گفته شد ، از بالا به پايين بشويد و بنابر احتياط مستحب پارچهء پاكى روى زخم بگذارد و دست تر روى آن بكشد و تيمّم لازم نيست ، ولى اگر گذاشتن پارچه ممكن نباشد ، اطراف زخم را به گونه‌اى كه در وضو گفته شد از بالا به پايين بشويد و بنابر احتياط مستحب ، تيمّم نيز بنمايد .\r\n« مسألهء 355 » اگر زخم يا دمل يا شكستگى در محل مسح يعنى در جلوى سر يا روى پاها بوده و روى آن باز باشد ، چنانچه نتواند آن را مسح كند ، بايد وضو بگيرد و مستحب است كه در وضو پارچهء پاكى روى محلّ مسح بگذارد و روى پارچه را مسح كند و بنابر احتياط واجب پس از اين وضو تيمّم نيز بنمايد .\r\n« مسألهء 356 » اگر روى دمل ، زخم يا شكستگى بسته باشد ، چنانچه باز كردن آن ممكن بوده و زحمت و مشقّت نيز نداشته و آب نيز براى آن ضرر نداشته باشد ، بايد روى آن را باز كند و وضو بگيرد ، چه زخم و مانند آن در صورت و دستها باشد و چه جلوى سر و روى پاها .\r\n« مسألهء 357 » اگر نتوان روى زخم را باز كرد ولى زخم و چيزى كه روى آن گذاشته شده پاك باشد و رساندن آب به زخم ممكن باشد و ضرر ، زحمت و مشقّت نيز نداشته باشد ، بايد آب را به روى زخم برساند و اگر زخم يا چيزى كه روى آن\r\n\r\n","description":"","footnote":"","page_name":" 67 ","page_number":71},
  {"content":"\r\n\r\nگذاشته شده نجس باشد ، چنانچه آب كشيدن آن و رساندن آب به روى زخم بدون زحمت و مشقّت ممكن باشد ، بايد آن را آب بكشد و هنگام وضو آب را به زخم برساند .\r\n« مسألهء 358 » اگر روى دمل ، زخم يا شكستگى كه در دستها و صورت است ، بسته باشد و ريختن آب روى آن ضرر داشته باشد ، در صورتى كه روى جبيره پاك باشد يا اگر نجس است ، بتوان آن را تطهير كرد ، بايد اطراف جبيره را با مراعات شرايطى كه در وضو گذشت بشويد و با دست تر روى جبيره مسح كند و لازم نيست جبيره را باز نمايد و بر روى زخم يا دمل يا شكستگى دست تر بكشد هرچند مشقّت نيز نداشته باشد ، و اگر جبيره نجس باشد يا نتوان دست تر روى آن كشيد - مثلًا دارويى باشد كه به دست مىچسبد - شستن اطراف جبيره كفايت مىكند اگر چه بهتر است كه تيمّم نيز بنمايد .\r\n« مسألهء 359 » اگر زخم يا دمل يا شكستگى در محل مسح بوده و روى آن بسته باشد و نتواند آن را باز كند ، چنانچه جبيره پاك باشد و بتوان روى آن را مسح نمود ، بايد روى جبيره مسح كند ، و گرنه پارچهء پاكى روى آن بگذارد و بر روى آن مسح كند .\r\n« مسألهء 360 » اگر جبيره ، تمام صورت يا تمام يكى از دستها را فراگرفته باشد ، باز احكام جبيره جارى و وضوى جبيره‌اى كافى است ، ولى اگر تمام يا اكثر اعضاى وضو را فرا گرفته باشد ، بنابر احتياط بايد علاوه بر وضوى جبيره‌اى تيمّم نيز بنمايد و اگر وضوى جبيره‌اى براى او مشقّت داشته باشد ، تيمّم كفايت مىكند .\r\n« مسألهء 361 » كسى كه در كف دست و انگشتان جبيره دارد و در هنگام وضو دست تر روى آن كشيده است ، احتياط آن است كه با جبيره كف دست و همچنين با پشت دست كه جبيره ندارد ، سر و پا را مسح كند .\r\n« مسألهء 362 » اگر جبيره تمام پهناى روى پا را گرفته ولى مقدارى از طرف انگشتان و مقدارى از طرف بالاى پا باز باشد ، بايد در جايى كه باز است روى پا و در جايى كه جبيره است ، روى جبيره را مسح كند .\r\n« مسألهء 363 » اگر در صورت يا دستها چند جبيره باشد ، بايد بين آنها را بشويد و اگر جبيره‌ها در سر يا روى پاها باشند ، بايد بين آنها را مسح كند و در جاهايى كه جبيره\r\n\r\n","description":"","footnote":"","page_name":" 68 ","page_number":72},
  {"content":"\r\n\r\nاست ، بايد به دستور جبيره عمل نمايد .\r\n« مسألهء 364 » اگر جبيره بيشتر از معمول اطراف زخم و مانند آن را فرا گرفته و برداشتن آن ممكن نباشد ، بايد به دستور جبيره عمل كند و بنابر احتياط واجب تيمّم نيز بنمايد و اگر برداشتن مقدار زيادى جبيره ممكن باشد ، بايد آن را بردارد و اگر زخم و مانند آن در صورت و دستها باشد ، اطراف آن را بشويد و اگر در سر يا روى پاها باشد ، اطراف آن را مسح كند و براى جاى زخم به دستور جبيره عمل كند .\r\n« مسألهء 365 » اگر در جاى وضو ، زخم ، جراحت و شكستگى نباشد ولى به جهت ديگرى آب براى دست و صورت ضرر داشته باشد ، بايد تيمّم كند و احتياط مستحب آن است كه وضوى جبيره‌اى نيز بگيرد .\r\n« مسألهء 366 » اگر به جهت بيمارى ، آب براى چشم انسان ضرر داشته باشد و نتواند هنگام وضو آن را بشويد ، بايد تيمّم كند .\r\n« مسألهء 367 » اگر جايى از اعضاى وضو را رگ زده باشد و نتواند آن را آب بكشد يا آب براى آن ضرر داشته باشد ، در صورتى كه روى آن بسته باشد ، بايد به دستور جبيره عمل كند و اگر باز باشد ، شستن اطراف آن كافى است .\r\n« مسألهء 368 » اگر در جاى وضو يا غسل چيزى چسبيده باشد كه برداشتن آن ممكن نباشد يا به قدرى مشقّت داشته باشد كه نتوان تحمل كرد ، اگر در عضو تيمّم نباشد ، بايد تيمّم كند و اگر در عضو تيمّم باشد ، بايد علاوه بر تيمّم وضو نيز بگيرد .\r\n« مسألهء 369 » احكام غسل جبيره‌اى مانند وضوى جبيره‌اى است ، ولى انجام دادن آن به صورت ارتماسى احتياطاً جايز نيست .\r\n« مسألهء 370 » كسى كه وظيفهء او تيمّم است ، اگر در بعضى از اعضاى تيمّم او زخم ، دمل يا شكستگى وجود داشته باشد ، بايد به دستور وضوى جبيره‌اى ، تيمّم جبيره‌اى نمايد .\r\n« مسألهء 371 » كسى كه نمىداند وظيفه‌اش تيمّم است يا وضوى جبيره‌اى ، بايد هر دو را بجا آورد .\r\n« مسألهء 372 » كسى كه بايد با وضو يا غسل جبيره‌اى نماز بخواند ، مىتواند در اوّل\r\n\r\n","description":"","footnote":"","page_name":" 69 ","page_number":73},
  {"content":"\r\n\r\nوقت نماز بخواند ، هرچند احتمال بدهد كه تا آخر وقت عذر او بر طرف شود ، ولى در اين فرض بهتر است نماز را به تأخير بيندازد .\r\n« مسألهء 373 » اگر عذر صاحب جبيره بر طرف شود ، لازم نيست نمازى را كه با وضوى جبيره‌اى خوانده اعاده كند ، هرچند وقت باقى باشد ؛ ولى بعد از آن كه عذرش بر طرف شد ، براى نمازهاى بعدى احتياطاً بايد وضو بگيرد و همچنين اگر براى آن كه نمىدانسته تكليفش جبيره است يا تيمّم ، هر دو را انجام داده باشد ، بايد براى نمازهاى بعد وضو بگيرد .\r\n\r\nغسل و اقسام آن\r\nغسل به معناى شستشوى تمام بدن به قصد تقرّب به خداوند متعال است كه با كيفيت مخصوص و در شرايط خاصى انجام مىشود . غسل يا واجب است و يا مستحب و مىتوان آن را به صورت ترتيبى يا ارتماسى انجام داد .\r\n\r\nغسل ترتيبى\r\n« مسألهء 374 » در غسل ترتيبى بايد به نيّت غسل ، اوّل سر و گردن را بشويد و سپس بنابر احتياط ، اوّل طرف راست و بعد طرف چپ بدن را بشويد و اگر عمداً يا از روى فراموشى يا به واسطهء ندانستن مسأله ، به اين ترتيب عمل نكند ، غسل او باطل است .\r\n« مسألهء 375 » در غسل ترتيبى بايد نصف راست ناف و نصف راست عورت را با طرف راست بدن و نصف ديگر را با طرف چپ بشويد ، بلكه بهتر است تمام ناف و عورت با هر دو طرف شسته شود .\r\n« مسألهء 376 » براى آن كه يقين كند هر سه قسمت ، يعنى سر و گردن ، طرف راست و طرف چپ را كاملًا غسل داده ، بايد هر قسمتى را كه مىشويد ، مقدارى از قسمت‌هاى ديگر را نيز با آن قسمت بشويد ، بلكه احتياط مستحب آن است كه بعد از شستشوى سر و گردن ، دوباره تمام طرف راست گردن را با طرف راست بدن و تمام طرف چپ گردن را\r\n\r\n","description":"","footnote":"","page_name":" 70 ","page_number":74},
  {"content":"\r\n\r\nبا طرف چپ بدن بشويد .\r\n« مسألهء 377 » اگر بعد از غسل بفهمد مقدارى از بدن را نشسته ، چنانچه آن مقدار از طرف چپ باشد ، شستن همان مقدار كافى است و اگر از طرف راست باشد ، احتياطاً بايد بعد از شستن آن مقدار ، دوباره طرف چپ را بشويد و اگر از سر و گردن باشد ، بايد بعد از شستن آن مقدار ، دوباره طرف راست و بعد طرف چپ را بشويد .\r\n« مسألهء 378 » اگر پيش از تمام شدن غسل ، در شستن مقدارى از طرف چپ شك كند ، شستن همان مقدار كافى است و اگر بعد از آغاز به شستن طرف چپ ، در شستن طرف راست يا مقدارى از آن شك كند يا بعد از اشتغال به شستن طرف راست ، در شستن سر و گردن يا مقدارى از آن شك نمايد ، به شك خود اعتنا نكند .\r\n\r\nغسل ارتماسى\r\n« مسألهء 379 » اگر به نيّت غسل ارتماسى به تدريج در آب فرو رود تا تمام بدن در يك لحظه زير آب قرار گيرد ، غسل او صحيح است .\r\n« مسألهء 380 » اگر همهء بدن زير آب باشد و بعد به نيّت غسل بدن را حركت دهد ، صدق غسل ارتماسى خالى از اشكال نيست ؛ ولى اگر قسمتى از اعضاى بدن خارج از آب باشد و سپس به نيّت غسل ارتماسى آن را نيز زير آب فرو ببرد ، غسل او صحيح است .\r\n« مسألهء 381 » اگر بعد از غسل ارتماسى بفهمد آب به مقدارى از بدن نرسيده ، چه جاى آن را بداند و چه نداند ، بايد دوباره غسل كند .\r\n« مسألهء 382 » اگر براى غسل ترتيبى وقت نداشته ولى براى غسل ارتماسى وقت داشته باشد ، بايد غسل ارتماسى كند .\r\n« مسألهء 383 » كسى كه روزهء واجب گرفته - در صورتى كه روزهء او مانند روزهء ماه رمضان واجب معين باشد - يا براى حجّ يا عمره احرام بسته ، نمىتواند غسل ارتماسى كند ، ولى اگر از روى فراموشى غسل ارتماسى كند ، غسل او صحيح است .\r\n\r\n","description":"","footnote":"","page_name":" 71 ","page_number":75},
  {"content":"\r\n\r\n\r\nاحكام غسل\r\n« مسألهء 384 » براى انجام غسل ارتماسى بايد تمام بدن پاك باشد ، ولى در صورتى كه غسل ارتماسى را در آب جارى يا كُر انجام دهد و تطهير موضع با يك بار شستن حاصل شود ، يك مرتبه شستن براى تطهير بدن و غسل كافى است ، اما در غسل ترتيبى پاك بودن تمام بدن لازم نيست و اگر تمام بدن نجس باشد و هر قسمتى را پيش از غسل دادن آن قسمت آب بكشد ، كافى است .\r\n« مسألهء 385 » اگر در غسل اندكى از بدن نَشُسته باقى بماند ، غسل صحيح نيست ولى شستن جاهايى از بدن ، مانند داخل گوش و بينى كه ديده نمىشوند يا ديده مىشوند ولى جزء باطن محسوب مىشوند ، واجب نيست .\r\n« مسألهء 386 » بنابر احتياط واجب بايد جايى از بدن را كه شك دارد از ظاهر بدن است يا از باطن آن ، بشويد .\r\n« مسألهء 387 » اگر سوراخ جاى گوشواره و مانند آن به قدرى گشاد باشد كه داخل آن ديده شود ، بايد آن را شست و اگر ديده نشود و از ظاهر حساب نشود ، شستن داخل آن لازم نيست .\r\n« مسألهء 388 » چيزى را كه مانع از رسيدن آب به بدن است ، بايد بر طرف كند و اگر پيش از آن كه اطمينان حاصل كند كه مانع بر طرف شده غسل نمايد ، غسل او صحيح نيست .\r\n« مسألهء 389 » اگر هنگام غسل شك كند چيزى كه مانع از رسيدن آب است در بدن او هست يا نه ، چنانچه شك او منشأ عقلايى داشته باشد ، بايد بررسى كند تا مطمئن شود كه مانعى نيست .\r\n« مسألهء 390 » در غسل بايد موهاى كوتاهى را كه جزء بدن حساب مىشوند ، بشويد و بنابر احتياط شستن موهاى بلند نيز لازم مىباشد .\r\n« مسألهء 391 » تمام شرطهايى كه براى صحيح بودن وضو گفته شد ( مثل پاك بودن آب و غصبى نبودن آن ) در صحيح بودن غسل نيز شرط مىباشند ، ولى در غسل لازم\r\n\r\n","description":"","footnote":"","page_name":" 72 ","page_number":76},
  {"content":"\r\n\r\nنيست بدن را از بالا به پايين بشويد و نيز در غسلِ ترتيبى ، لازم نيست بعد از شستن هر قسمت فوراً قسمت ديگر را بشويد ، بلكه اگر بعد از شستن سر و گردن مقدارى صبر كند و بعد طرف راست را بشويد و بعد از مدتى طرف چپ را بشويد اشكال ندارد ، ولى كسى كه نمىتواند از بيرون آمدن ادرار و مدفوع و باد خوددارى كند ، اگر به اندازه‌اى كه غسل كند و نماز بخواند ، ادرار و مدفوع و باد از او بيرون نيايد ، چنانچه وقت تنگ باشد ، بايد هر قسمت را فوراً بعد از قسمت ديگر غسل دهد و بعد از غسل نيز فوراً نماز بخواند ؛ حكم زن مستحاضه نيز كه بعداً گفته مىشود به همين ترتيب است .\r\n« مسألهء 392 » كسى كه قصد دارد پول حمامى را ندهد ، اگر رضايت حمامى محرز باشد و يا اين كه بداند مىتواند بعداً رضايت او را به دست آورد و حمامى نيز بعداً راضى شود ، غسل او صحيح است و تفاوت نمىكند كه قصد او اين باشد كه اصلًا پول را ندهد يا با تأخير بدهد ؛ و اگر بداند حمامى راضى نيست يا در رضايت او شك داشته باشد ، غسل او باطل است ، گرچه بعداً نيز او را راضى كند .\r\n« مسألهء 393 » اگر حمامى راضى باشد كه پول حمام نسيه بماند ، ولى كسى كه غسل مىكند قصد داشته باشد كه طلب او را ندهد يا از مال حرام بدهد ، در صحت غسل او اشكال وجود دارد .\r\n« مسألهء 394 » اگر پول حرام به حمامى بدهد ، غسل او صحيح است ولى اگر به حمامى بگويد كه در مقابل عين اين پول ( كه حرام است ) غسل مىكنم ، غسل او باطل است و اگر بخواهد پولى كه خمس آن را نداده به او بدهد ، غسل صحيح است و فقط ذمّه دهنده مشغول به مستحقين خمس است ؛ اما چنانچه اصلًا قصد پرداخت خمس را نداشته باشد ، در صورتى كه به حمامى بگويد در مقابل اين پول غسل مىكنم ، غسلش اشكال دارد .\r\n« مسألهء 395 » اگر شك كند كه غسل كرده يا نه ، بايد غسل كند ، ولى اگر بعد از غسل شك كند كه غسل او صحيح بوده يا نه ، لازم نيست دوباره غسل نمايد .\r\n« مسألهء 396 » اگر در بين غسل ، حدث اصغر ( يعنى كارى كه وضو را باطل مىكند ) از\r\n\r\n","description":"","footnote":"","page_name":" 73 ","page_number":77},
  {"content":"\r\n\r\nاو سر زند ، غسل او صحيح است ، ولى پس از آن بايد براى نماز وضو نيز بگيرد .\r\n« مسألهء 397 » اگر به گمان اين كه به اندازهء غسل و نماز وقت دارد براى نماز غسل كند و بعد از غسل بفهمد كه به اندازهء غسل وقت نداشته ، غسل او باطل است .\r\n« مسألهء 398 » كسى كه بايد براى انجام نماز غسل كند - مانند جنب - اگر بعد از خواندن نماز شك كند غسل كرده يا نه ، چنانچه بعد از نماز كارى كه وضو را باطل مىكند از او سر نزده باشد ، نمازهايى كه خوانده صحيح است ، ولى براى نمازهاى بعدى بايد غسل كند و اگر بعد از نماز كارى كه وضو را باطل مىكند از او سر زده باشد ، بايد بعد از غسل وضو نيز بگيرد و نمازهايى را كه خوانده ولى وقت آنها هنوز باقى است ، اعاده كند .\r\n« مسألهء 399 » كسى كه چند غسل بر او واجب است يا مىخواهد هم غسل واجب و هم غسل مستحب بجا آورد ، مىتواند به نيّت همهء آنها يك غسل بجا آورد يا آنها را جداگانه انجام دهد .\r\n« مسألهء 400 » اگر غسل مسّ ميّت يا غسل ديگرى بر كسى واجب بوده و انجام نداده باشد ، در صورتى كه پس از آن جنب شده و غسل جنابت كرده باشد ، غسل جنابت او كفايت از ساير غسل‌ها مىكند ، هر چند به آنها توجه نداشته باشد .\r\n\r\nغسل‌هاى واجب\r\nغسل‌هاى واجب هفت موردند :\r\nاوّل : غسل جنابت ، دوم : غسل حيض ، سوم : غسل نفاس ، چهارم : غسل استحاضه ، پنجم : غسل مسّ ميّت ، ششم : غسل ميّت ، هفتم : غسلى كه به واسطهء نذر و قسم و مانند آنها واجب مىشود .\r\n\r\nجنابت\r\n« مسألهء 401 » با دو چيز انسان جُنُب مىشود :\r\nاوّل : جماع ، دوم : بيرون آمدن منى ، در خواب باشد يا بيدارى ، كم باشد يا زياد ، با\r\n\r\n","description":"","footnote":"","page_name":" 74 ","page_number":78},
  {"content":"\r\n\r\nشهوت باشد يا بدون شهوت ، با اختيار باشد يا بدون اختيار .\r\n« مسألهء 402 » اگر رطوبتى از انسان خارج شود و نداند منى است يا ادرار يا غير آنها ، چنانچه با شهوت و جستن بيرون آمده باشد و پس از خروج آن ، بدن سست شود ، حكم منى را دارد ، هرچند بعيد نيست در مرد سالم احساس شهوت و خروج با جستن و در مرد مريض احساس شهوت با احتمال هر چند ضعيفِ خروج با جستن ، كافى باشد كه حكم منى بر آن رطوبت جارى شود و در غير اين صورت ، حكم منى را ندارد ؛ ولى چنانچه از زن رطوبتى با شهوت خارج شود و بعد از بيرون آمدن آن ، بدن او سست شود ، بنابر احتياط واجب بايد هم غسل كند و هم وضو بگيرد .\r\n« مسألهء 403 » اگر از انسان رطوبتى خارج شود و نداند كه منى است يا بول يا غير آن دو ، چنانچه پيش از بيرون آمدن آن وضو نداشته ، بايد براى نماز وضو بگيرد و اگر وضو داشته ، چيزى بر او نيست .\r\n« مسألهء 404 » اگر از انسان رطوبتى خارج شود و نداند كه منى است يا بول و احتمال ديگرى در آن رطوبت ندهد ، چنانچه قبل از خروج آن وضو داشته ، بايد هم وضو بگيرد و هم غسل كند و اگر وضو نداشته ، تنها وضو كافى است .\r\n« مسألهء 405 » مستحب است مرد بعد از بيرون آمدن منى ادرار كند و اگر ادرار نكند و بعد از غسل رطوبتى از او بيرون آيد كه نداند منى است يا رطوبت ديگر ، حكم منى را دارد و اگر ادرار كرده باشد ، ولى بعد از آن استبراء نكرده باشد ، آن رطوبت حكم ادرار را دارد و بايد وضو بگيرد .\r\n« مسألهء 406 » خروج منى مرد از زن موجب غسل نمىشود و اگر قبل از غسل يا بعد از آن رطوبتى از او خارج شود ، در صورتى كه بداند منى مرد است نجس است و اگر مشكوك باشد ، محكوم به طهارت است .\r\n« مسألهء 407 » اگر انسان در قُبُل ( جلو ) زن جماع كند و به اندازهء ختنه‌گاه يا بيشتر داخل شود ، بالغ باشند يا نابالغ ، اگرچه منى نيز بيرون نيايد ، هر دو جنب مىشوند .\r\n« مسألهء 408 » اگر در دُبُر ( عقب ) زن يا - نعوذ باللَّه - مرد جماع كند و به اندازه ختنه‌گاه\r\n\r\n","description":"","footnote":"","page_name":" 75 ","page_number":79},
  {"content":"\r\n\r\nيا بيشتر داخل شود و منى خارج نشود ، هر كدام از آنها كه پيش از جماع وضو داشته ، تنها بايد غسل نمايد و اگر وضو نداشته ، احتياط واجب آن است كه علاوه بر غسل وضو نيز بگيرد و اگر از هر كدام آنها منى خارج شود ، تنها غسل براى او كفايت مىكند .\r\n« مسألهء 409 » اگر شك كند كه به مقدار ختنه‌گاه داخل شده يا نه ، غسل بر او واجب نيست .\r\n« مسألهء 410 » اگر - نَعُوذُ بِاللَّه - حيوانى را وطى كند ( يعنى با او نزديكى نمايد ) و منى از او بيرون آيد ، تنها غسل كافى است و اگر منى بيرون نيايد ، چنانچه پيش از وطى وضو داشته ، باز هم تنها غسل كافى است و اگر وضو نداشته ، احتياط واجب آن است كه غسل كند و وضو نيز بگيرد .\r\n« مسألهء 411 » اگر منى از جاى خود حركت كند و بيرون نيايد يا انسان شك كند كه منى از او بيرون آمده يا نه ، غسل بر او واجب نيست .\r\n« مسألهء 412 » كسى كه نمىتواند غسل كند ولى تيمّم برايش ممكن است ، اگر بعد از داخل شدن وقت نماز بدون جهت با همسر خود نزديكى كند ، اشكال دارد ، ولى اگر براى لذت بردن يا ترس از براى خودش باشد ، اشكال ندارد .\r\n« مسألهء 413 » اگر در لباس خود منى ببيند و بداند كه از خود او است و براى آن غسل نكرده ، بايد غسل كند و نمازهايى را كه يقين دارد بعد از بيرون آمدن منى خوانده قضا كند ، ولى نمازهايى را كه احتمال مىدهد بعد از بيرون آمدن آن منى خوانده است ، لازم نيست قضا نمايد .\r\n« مسألهء 414 » اگر در حين انجام غسل جنابت از او منى خارج شود و يا جماع نمايد ، بايد غسل را از سر بگيرد .\r\n\r\nچيزهايى كه بر جُنب حرام است\r\n« مسألهء 415 » پنج چيز بر جنب حرام است :\r\nاوّل : رساندن جايى از بدن به خط قرآن يا به اسم خدا و نيز بنابر احتياط واجب ، به\r\n\r\n","description":"","footnote":"","page_name":" 76 ","page_number":80},
  {"content":"\r\n\r\nاسامى مباركهء پيامبران و امامان عليهم السلام و حضرت زهرا عليها السلام . دوم : رفتن در مسجدالحرام و مسجدالنبى صلى الله عليه و آله و سلم ، اگرچه از يك در داخل و بدون توقف از در ديگر خارج شود .\r\nسوم : توقف در مساجد ديگر ، ولى اگر از يك در داخل و از در ديگر بدون توقف خارج شود ، مانعى ندارد و احتياط واجب آن است كه در حرم امامان عليهم السلام نيز توقف نكند .\r\nچهارم : ورود به مسجد به قصد گذاشتن چيزى در آن و احتياط واجب آن است كه از گذاشتن چيزى در مسجد بدون وارد شدن به آن نيز اجتناب كند . پنجم : خواندن بعض يا تمام سوره‌اى كه سجدهء واجب دارد و آنها چهار سوره‌اند : 1 - سوره « سجده » يعنى سوره سى و دوم قرآن ( الم تنزيل ) ، 2 - سوره « فصّلت » يعنى سوره چهل و يكم قرآن ( حم سجده ) ، 3 - سوره « نجم » يعنى سوره پنجاه و سوم قرآن ( و النجم ) ، 4 - سوره « علق » يعنى سوره نود و ششم قرآن ( اقرء ) و خواندن يك حرف از اين چهار سوره نيز حرام است .\r\n« مسألهء 416 » اگر بر بدن كسى كه جنب است آيهء قرآن يا اسم خداوند متعال نوشته شده باشد ، حرام است دست به آن نوشته بگذارد و اگر بخواهد غسل كند ، بايد آب را به گونه‌اى به بدن برساند كه دست او به نوشته نرسد و اسامى مبارك پيامبران و امامان و حضرت زهرا عليهم السلام به احتياط واجب حكم اسم خدا را دارند .\r\n« مسألهء 417 » جنب وقتى كه دعاى كميل مىخواند ، نبايد آيهء « أفمن كان مؤمناً كمن كان فاسقاً لا يستوون » را كه آيهء هجدهم سوره سجده مىباشد ، بخواند ؛ ولى اگر آن را به قصد قرآن نخواند ، اشكال ندارد ، اگرچه نخواندن آن بهتر است .\r\n« مسألهء 418 » بنابر احتياط واجب بايد از داخل كردن جُنب در مسجد خوددارى نمود ، اگرچه بچه يا ديوانه باشد و يا خود نداند كه جُنب است .\r\n« مسألهء 419 » در حرمت داخل شدن جُنب به مسجد ، فرقى نمىكند كه مسجد آباد باشد و يا خراب ، اگرچه هيچ كس در آن نماز نخواند و يا آثار مسجد باقى نمانده باشد و حتى اگر از عنوان مسجد نيز خارج شده باشد ، بنابر احتياط واجب جُنب نبايد به آن داخل شود .\r\n\r\n","description":"","footnote":"","page_name":" 77 ","page_number":81},
  {"content":"\r\n\r\n\r\nچيزهايى كه بر جُنب مكروه است\r\n« مسألهء 420 » نُه چيز بر جنب مكروه است :\r\nاوّل و دوم : خوردن و آشاميدن ، ولى اگر وضو بگيرد يا دستهايش را بشويد ، مكروه نيست . سوم : خواندن بيشتر از هفت آيه از سوره‌هايى كه سجده واجب ندارند . چهارم : رساندن جايى از بدن به جلد و حاشيه و بين خطهاى قرآن .\r\nپنجم : همراه داشتن قرآن . ششم : خوابيدن ، ولى اگر وضو بگيرد يا به واسطهء نداشتن آب ، به جاى غسل تيمّم كند ، مكروه نيست . هفتم : خضاب كردن به حنا و مانند آن .\r\nهشتم : ماليدن روغن به بدن . نهم : جماع كردن بعد از آن كه محتلم شده ، يعنى در خواب منى از او بيرون آمده است .\r\n\r\nغسل جنابت\r\n« مسألهء 421 » غسل جنابت به خودى خود مستحب است ، امّا براى خواندن نماز و مانند آن بايد غسل نمايد ، ولى براى نماز ميّت و سجدهء شكر و سجده‌هاى واجب قرآن ، غسل جنابت لازم نيست .\r\n« مسألهء 422 » لازم نيست در وقت غسل نيّت كند كه غسل واجب يا مستحب مىكند و اگر فقط به قصد قربت ، يعنى براى انجام فرمان خداوند غسل كند ، كافى است .\r\n« مسألهء 423 » اگر يقين كند وقت نماز شده و نيّت غسل واجب كند امّا بعد معلوم شود كه پيش از وقت ، غسل كرده ، غسل او صحيح است .\r\n« مسألهء 424 » عرق جنب از حرام نجس نيست و كسى كه از حرام جنب شده اگر با آب گرم هم غسل كند ، صحيح است .\r\n« مسألهء 425 » غسل جنابت كفايت از وضو مىكند ؛ بنابر اين كسى كه غسل جنابت كرده ، اگر كارى كه موجب بطلان وضو است از او سر نزده باشد ، نبايد براى نماز وضو بگيرد ، ولى با غسل‌هاى ديگر نمىتوان نماز خواند بلكه بنابر احتياط بايد وضو نيز گرفت .\r\n\r\n","description":"","footnote":"","page_name":" 78 ","page_number":82},
  {"content":"\r\n\r\n\r\nحيض\r\nحيض خونى است كه غالباً در هر ماه چند روزى از رحم زنها خارج مىشود و زن را در هنگام ديدن خون حيض ، حائض مىگويند .\r\n« مسألهء 426 » خون حيض در بيشتر اوقات غليظ و گرم و رنگ آن سرخ يا سرخ مايل به سياهى است و با فشار و كمى سوزش بيرون مىآيد .\r\n« مسألهء 427 » زنهايى كه قُرَشيّه « 1 » نيستند ، بعد از تمام شدن پنجاه سال يائسه مىشوند ( يعنى ديگر خون حيض نمىبينند ) و زنهاى قرشيه كه سنّ آنها بين پنجاه و شصت سال است ، احتياطاً بايد بين تروك حائض و اعمال مستحاضه جمع كنند و پس از شصت سالگى يائسه هستند .\r\n« مسألهء 428 » زنى كه شك دارد يائسه شده يا نه ، اگر خونى ببيند و نداند حيض است يا نه ، بايد بنا بگذارد كه حيض است و يائسه نشده است .\r\n« مسألهء 429 » خونى كه دختر پيش از تمام شدن نُه سال و زن بعد از يائسه شدن مىبينند ، خون حيض نيست .\r\n« مسألهء 430 » دخترى كه نمىداند نُه سالش تمام شده يا نه ، اگر خونى ببيند كه نشانه‌هاى حيض را نداشته باشد ، حيض نيست و اگر نشانه‌هاى حيض را داشته باشد و اطمينان به حيض بودن آن پيدا كند ، حيض است و معلوم مىشود بالغ شده است .\r\n« مسألهء 431 » زن حامله و زنى كه بچّه شير مىدهد ، ممكن است خون حيض ببينند .\r\n« مسألهء 432 » مدّت حيض كمتر از سه روز و بيشتر از ده روز نمىشود و اگر مختصرى از سه روز كمتر باشد ولى عرفاً بگويند كه سه روز خون ديده ، كافى است .\r\n« مسألهء 433 » بايد سه روز اوّل حيض پشت سر هم باشد ، پس اگر مثلًا دو روز خون ببيند و يك روز پاك شود و دوباره يك روز خون ببيند ، حيض نيست ولى پس از سه روز اوّل ، پشت سر هم بودن خون شرط نيست .\r\n\r\n\r\n","description":"","footnote":"\r\n( 1 ) - زن قرشيه زنى است كه نسبت او از طرف پدر به « نضر بن كنانه » كه يكى از اجداد پيامبر اكرم صلى الله عليه و آله و سلم است ، مىرسد ؛ بنابراين زنانى كه نسبت آنان به پيامبر صلى الله عليه و آله و سلم مىرسد قرشيه و سيده هستند .\r\n","page_name":" 79 ","page_number":83},
  {"content":"\r\n\r\n« مسألهء 434 » لازم نيست در تمام سه روز خون بيرون بيايد ، بلكه اگر در مجراى فرج خون باشد كافى است و چنانچه در بين سه روز مختصرى پاك شود و مدّت پاك شدن به قدرى كم باشد كه بگويند در تمام سه روز در فرج خون بوده ، باز هم حيض است .\r\n« مسألهء 435 » لازم نيست شب اوّل و شب چهارم را خون ببيند ، ولى بايد در شب دوم و سوم خون قطع نشود ؛ پس اگر از اذان صبح روز اوّل تا غروب روز سوم پشت سر هم خون بيايد و در شب دوم و سوم هم خون قطع نشود حيض است و همچنين اگر خون در اواسط روز اوّل شروع شود و در همان هنگام از روز چهارم قطع شود ، حيض مىباشد .\r\n« مسألهء 436 » اگر كمتر از سه روز خون ببيند و پاك شود و سپس سه روز ديگر يا بيشتر خون ببيند ، چنانچه خون دوم داراى صفات حيض بوده و يا در ايام عادت باشد ، حيض است و خون اوّل اگرچه در روزهاى عادتش باشد و يا داراى صفات حيض باشد ، حيض نيست .\r\n« مسألهء 437 » زنى كه معمولًا ماهى يك مرتبه خون مىبيند ، اگر در يك ماه دو مرتبه خون ببيند و هر دو نشانه‌هاى حيض را داشته باشند و كمتر از سه و بيشتر از ده روز نباشند ، چنانچه تعداد روزهايى كه در وسط پاك بوده از ده روز كمتر نباشد ، بايد هر دو را حيض قرار دهد .\r\n« مسألهء 438 » اگر سه روز يا بيشتر خونى ببيند كه نشانهء حيض را داشته باشد و بعد ده روز يا بيشتر خونى ببيند كه نشانهء استحاضه را داشته باشد و دوباره سه روز يا بيشتر خونى به نشانه‌هاى حيض ببيند ، بايد خون اوّل و خون آخر را كه نشانه‌هاى حيض را داشته‌اند ، حيض قرار دهد .\r\n« مسألهء 439 » اگر سه روز پشت سر هم خون ببيند و پاك شود و دوباره خون ببيند و مجموع روزهايى كه خون ديده و در وسط پاك بوده از ده روز بيشتر نشود ، چنانچه هر دو خون در ايام عادت باشند و يا صفات حيض را داشته باشند و يا يكى از آنها در ايام عادت بوده و ديگرى داراى صفات حيض باشد ، مجموع آن دو خون و روزهايى را كه در بين\r\n\r\n","description":"","footnote":"","page_name":" 80 ","page_number":84},
  {"content":"\r\n\r\nپاك بوده ، حيض قرار مىدهد و در غير اين صورت هر كدام از آنها كه خارج از ايام عادت بوده و داراى صفات حيض نباشد ، استحاضه و هر كدام كه در ايام عادت بوده و يا داراى صفات حيض باشد ، حيض است ، به شرط اين كه كمتر از سه روز نباشد .\r\n« مسألهء 440 » اگر خونى ببيند كه از سه روز بيشتر و از ده روز كمتر باشد و نداند خون دُمَل و زخم است يا خون حيض ، در صورتى كه بداند خون سابق حيض بوده ، آن را حيض قرار دهد و اگر دمل بوده ، خون دمل قرار دهد و اگر نداند خون سابق حيض بوده يا دمل ، طبق وظيفه زنى كه پاك است عمل مىكند .\r\n« مسألهء 441 » اگر خونى ببيند و شك كند كه خون حيض است يا استحاضه ، چنانچه در ايام عادت او باشد و يا صفات حيض را داشته باشد ، بايد حيض قرار دهد .\r\n« مسألهء 442 » زنى كه با استعمال دارو از عادت ماهانهء خود جلوگيرى كرده است ، چنانچه در ايام عادت يا غير آن خونى ببيند و شك كند كه حيض است يا نه ، در صورتى كه از سه روز كمتر باشد حيض نيست .\r\n« مسألهء 443 » اگر خونى ببيند و نداند خون حيض است يا بكارت ، خود را وارسى مىكند ، يعنى مقدارى پنبه داخل فرج مىنمايد و كمى صبر مىكند و بعد بيرون مىآورد ؛ پس اگر اطراف آن آلوده باشد خون بكارت است و اگر خون به همهء آن رسيده باشد ، حيض مىباشد .\r\n\r\nاقسام زن‌هاى حائض\r\n« مسألهء 444 » زنهاى حائض دو دسته‌اند :\r\nاوّل : زنهايى كه در حيض داراى عادت هستند ، يعنى در دو ماه متوالى به گونه‌اى كه گفته مىشود در وقت معيّن يا در چند روز معيّن خون مىبينند كه خود سه قسم مىباشند :\r\nالف - صاحب عادت وقتيّه و عدديّه . ب - صاحب عادت وقتيّه . ج - صاحب عادت عدديّه ، و اين سه قسم هر يك به سه دسته تقسيم مىشوند كه گفته خواهد شد .\r\nدوم : زنهايى كه در حيض داراى عادت نيستند و آنها نيز سه دسته مىباشند :\r\n\r\n","description":"","footnote":"","page_name":" 81 ","page_number":85},
  {"content":"\r\n\r\nالف - مُضطربه : و او زنى است كه چند ماه خون ديده ولى عادت معينى پيدا نكرده يا عادت او به هم خورده و عادت تازه‌اى پيدا نكرده است . ب - مبتدئه : و او زنى است كه براى اولين مرتبه حائض مىشود . ج - ناسيه : و او زنى است كه عادت خود را فراموش كرده است .\r\n« مسألهء 445 » مقصود از يك ماه در مسائل زير ، از ابتداى خون ديدن است تا سى روز ، نه از روز اوّل ماه تا آخر ماه .\r\n« مسألهء 446 » در مسايلى كه گفته مىشود : « زن بايد بين تروك حائض و اعمال مستحاضه جمع كند » ، مقصود آن است كه غير از عبادات بقيّهء اعمالى را كه بر حائض حرام است ترك كند و عبادات خود را به تفصيلى كه در استحاضه بيان خواهد شد ، بجا آورد .\r\n\r\n1 - احكام زنهايى كه در حيض داراى عادت مىباشند\r\n« مسألهء 447 » زنهايى كه عادت وقتيّه و عدديّه دارند سه دسته‌اند :\r\nاوّل : زنى كه دو ماه پشت سر هم در وقت معين خون حيض ببيند و در وقت معين نيز پاك شود ؛ مثلًا دو ماه پشت سر هم از روز اوّل ماه خون ببيند و روز هفتم پاك شود كه عادت حيض اين زن از اوّل تا هفتم ماه است .\r\nدوم : زنى كه از خون پاك نمىشود ولى دو ماه پشت سر هم چند روز معيّن - مثلًا از اوّل تا هشتم ماه - خونى مىببيند كه نشانه‌هاى حيض را دارد ( يعنى غليظ و سرخ يا تيره و گرم است و با فشار و سوزش بيرون مىآيد ) و بقيّهء خونهاى او نشانه‌هاى استحاضه را دارد ( يعنى نشانه‌هاى حيض را ندارد ، مثلًا زرد رنگ است ) كه عادت او از اوّل تا هشتم ماه است .\r\nسوم : زنى كه دو ماه پشت سر هم در وقت معين خون حيض ببيند و بعد از سه روز يا بيشتر خون ديدن ، يك روز يا بيشتر پاك شود و دوباره خون حيض ببيند ، و مجموع روزهايى كه خون ديده و روزهايى كه در وسط پاك بوده از ده روز بيشتر نشود و در هر دو ماه مجموع روزهايى كه خون ديده و در وسط پاك بوده ، به يك اندازه باشد ، كه در اين\r\n\r\n","description":"","footnote":"","page_name":" 82 ","page_number":86},
  {"content":"\r\n\r\nصورت عادت او به اندازهء مجموع روزهايى است كه خون ديده و در وسط پاك بوده و لازم نيست روزهايى كه در وسط پاك بوده در هر دو ماه به يك اندازه باشد ؛ مثلًا اگر در ماه اوّل از روز اوّل تا سوم ماه خون ببيند و سه روز پاك شود و دوباره سه روز خون ببيند و در ماه دوم بعد از آن كه سه روز اول ماه را خون ديد ، سه روز يا كمتر يا بيشتر پاك شود و دوباره خون ببيند و در مجموع نه روز شود ، عادت اين زن نه روز مىشود .\r\n« مسألهء 448 » زنهايى كه عادت وقتيّه دارند سه دسته‌اند :\r\nاوّل : زنى كه دو ماه پشت سر هم در وقت معين خون حيض ببيند و بعد از چند روز پاك شود ، ولى شمارهء روزهاى آن در هر دو ماه يك اندازه نباشد ، مثلًا دو ماه پشت سر هم روز اوّل ماه خون ببيند ولى ماه اوّل در روز هفتم و ماه دوم در روز هشتم از خون پاك شود كه اين زن بايد روز اوّل ماه را روز اوّل عادت حيض خود قرار دهد .\r\nدوم : زنى كه از خون پاك نمىشود ، ولى دو ماه پشت سر هم در وقت معين خون او نشانه‌هاى حيض را دارد ( يعنى گرم ، غليظ و سرخ يا تيره است و با فشار و سوزش بيرون مىآيد ) و بقيهء خونهاى او نشانهء استحاضه را دارد و شمارهء روزهايى كه خون او نشانهء حيض را دارد ، در هر دو ماه يك اندازه نيست ، مثلًا در ماه اوّل ، از اوّل تا هفتم ماه و در ماه دوم از اوّل تا هشتم ماه خون او نشانه‌هاى حيض و در بقيّه آن نشانهء استحاضه را دارد كه اين زن نيز بايد روز اوّل ماه را روز اوّل عادت حيض خود قرار دهد .\r\nسوم : زنى كه دو ماه پشت سر هم در وقت معين ، سه روز يا بيشتر خون حيض ببيند و بعد پاك شود و دو مرتبه خون ببيند و تمام روزهايى كه خون ديده با روزهايى كه در وسط پاك بوده از ده روز بيشتر نشود ، ولى اين مدّت در ماه دوم كمتر يا بيشتر از ماه اوّل باشد ، مثلًا در ماه اوّل هشت روز و در ماه دوم نُه روز باشد و در هر دو ماه خون در اوّل ماه بيايد كه اين زن نيز بايد روز اوّل ماه را روز اوّل عادت حيض خود قرار دهد .\r\n« مسألهء 449 » زنهايى كه عادت عدديّه دارند سه دسته‌اند :\r\nاوّل : زنى كه شماره روزهاى حيض او در دو ماه پشت سر هم يك اندازه باشد ، ولى وقت خون ديدن او يكى نباشد كه در اين صورت تعداد روزهايى كه خون ديده عادت او\r\n\r\n","description":"","footnote":"","page_name":" 83 ","page_number":87},
  {"content":"\r\n\r\nمحسوب مىشود ؛ مثلًا اگر ماه اوّل از روز اوّل تا پنجم و ماه دوم از يازدهم تا پانزدهم خون ببيند ، عادت او پنج روز مىشود .\r\nدوم : زنى كه از خون پاك نمىشود ، ولى دو ماه پشت سر هم چند روز از خونى كه مىبيند نشانهء حيض و بقيّه نشانه استحاضه را دارد و شمارهء روزهايى كه در آنها خون نشانهء حيض را دارد ، در هر دو ماه يك اندازه است امّا وقت آن يكى نيست كه در اين صورت تعداد روزهايى كه خون او نشانهء حيض را دارد ، عادت او مىشود ؛ مثلًا اگر يك ماه از اوّل تا پنجم ماه و ماه بعد از يازدهم تا پانزدهم ماه خون او نشانهء حيض و در بقيّه ماه نشانهء استحاضه را داشته باشد ، شماره روزهاى عادت او پنج روز مىشود .\r\nسوم : زنى كه دو ماه پشت سر هم سه روز يا بيشتر خون ببيند و يك روز يا بيشتر پاك شود و دو مرتبه خون ببيند و وقت ديدن خون در ماه اوّل با ماه دوم فرق داشته باشد كه در اين صورت اگر مجموع روزهايى كه خون ديده و روزهايى كه در وسط پاك بوده ، از ده روز بيشتر نشود و مجموع روزهاى آن نيز در هر دو ماه به يك اندازه باشد ، بايد روزهايى را كه خون ديده و روزهاى وسط را كه پاك بوده حيض قرار دهد و لازم نيست روزهايى كه در وسط پاك بوده در هر دو ماه به يك اندازه باشند ؛ مثلًا اگر ماه اوّل ، از روز اوّل ماه تا سوم خون ببيند و دو روز پاك شود و دوباره سه روز خون ببيند و ماه دوم از يازدهم تا سيزدهم خون ببيند و دو روز يا بيشتر يا كمتر پاك شود و دوباره خون ببيند و روى هم هشت روز شود ، عادت او هشت روز مىشود .\r\n« مسألهء 450 » اگر زنى كه عادت وقتيّه و عدديّه دارد در وقت عادت خون نبيند و در غير آن وقت به شمارهء روزهاى حيض خود خون ببيند ، بايد همان را حيض قرار دهد ، چه پيش از وقت عادت خون ديده باشد و چه بعد از آن .\r\n« مسألهء 451 » اگر زنى كه عادت وقتيّه و عدديّه دارد بيشتر از ده روز خون ببيند ، خونى كه در روزهاى عادت ديده ، اگرچه نشانه‌هاى حيض را نداشته باشد حيض است و خونى كه بعد از روزهاى عادت ديده ، اگرچه نشانه‌هاى حيض را داشته باشد ، استحاضه است ؛ مثلًا اگر زنى كه عادت حيض او از اوّل تا هفتم ماه است از اوّل تا دوازدهم خون\r\n\r\n","description":"","footnote":"","page_name":" 84 ","page_number":88},
  {"content":"\r\n\r\nببيند ، هفت روز اوّل آن حيض و پنج روز بعد استحاضه مىباشد .\r\n« مسألهء 452 » اگر زنى كه عادت وقتيّه و عدديّه دارد در همهء روزهاى عادت و دو سه روز پيش از آن خون ببيند - به گونه‌اى كه بگويند حيض را جلو انداخته - و روى هم از ده روز بيشتر نشود ، همه آنها خون حيض است و اگر در همهء روزهاى عادت با چند روز پس از آن خون ببيند و روى هم از ده روز بيشتر نشود ، چنانچه خونهايى كه بعد از عادت ديده ، داراى صفات حيض باشد ، همه آنها خون حيض است و گرنه فقط ايام عادت حيض است و در بقيه بايد بين تروك حيض و اعمال استحاضه جمع كند و اگر در همهء روزهاى عادت و مقدارى بعد و مقدارى قبل از عادت خون ببيند و مجموع آنها از ده روز بيشتر نشده باشد ، چنانچه خونهايى كه پس از ايام عادت ديده است ، اوصاف حيض را داشته باشد ، همه ايام عادت و قبل و بعد از آن حيض است و گرنه خونهايى را كه در ايام عادت و قبل از آن ديده حيض قرار دهد و در بقيه بايد بين تروك حيض و اعمال استحاضه جمع كند و در تمامى صورتهايى كه در بالا گفته شد ، اگر مجموع خونى كه مىبيند از ده روز بيشتر شود ، فقط روزهاى عادت او حيض بوده و خونى كه جلوتر يا پس از آن ديده ، خون استحاضه مىباشد و چنانچه در آن روزها عبادت نكرده ، بايد آنها را قضا نمايد .\r\n« مسألهء 453 » اگر زنى كه عادت وقتيّه و عدديّه دارد ، در مقدارى از روزهاى عادت و مقدارى پيش از عادت خون ببيند - به گونه‌اى كه بگويند حيض را جلو انداخته - و روى هم از ده روز بيشتر نشود ، همه حيض است و اگر از ده روز بيشتر شود ، بايد روزهايى كه در عادت خون ديده با چند روز پيش از آن را كه روى هم به اندازهء روزهاى عادت او مىشود ، حيض و روزهاى قبل از آن را استحاضه قرار دهد و اگر مقدارى از روزهاى عادت را با چند روز بعد از عادت خون ببيند ، چنانچه خونى كه بعد از ايام عادت ديده داراى صفات حيض نباشد و دو خون روى هم از ده روز بيشتر نشود ، خونى را كه در عادت ديده ، حيض قرار دهد و در بقيه بين تروك حيض و اعمال مستحاضه جمع نمايد ، به شرط آن كه خونى ، كه در عادت ديده كمتر از سه روز نباشد و گرنه تمام خون استحاضه است ؛ و اگر دو خون روى هم از ده روز بيشتر شود ، چنانچه خونى كه در ايام\r\n\r\n","description":"","footnote":"","page_name":" 85 ","page_number":89},
  {"content":"\r\n\r\nعادت ديده كمتر از سه روز نباشد ، بايد آن را حيض قرار دهد و در بقيه به مقدارى كه به اندازهء باقى ماندهء عدد عادت او تكميل شود ، بين تروك حيض و اعمال مستحاضه جمع كند و مابقى آن را تا آخرِ خون ، استحاضه قرار دهد و چنانچه خونى كه در ايام عادت ديده كمتر از سه روز باشد ، تمام خون را استحاضه قرار دهد ؛ اگر خونى كه بعد از عادت ديده داراى صفات حيض باشد و مجموع خونى كه ديده از ده روز بيشتر نشود ، همه حيض است و اگر بيشتر شود ، بايد روزهايى كه در عادت خون ديده با چند روز بعد از آن را كه روى هم به اندازهء روزهاى عادت او مىشود ، حيض و بقيّه را استحاضه قرار دهد .\r\n« مسألهء 454 » اگر زنى كه عادت وقتيّه و عدديّه دارد در وقت عادت خود خون ببيند ، ولى شمارهء روزهاى آن كمتر يا بيشتر از روزهاى عادت او باشد و بعد از پاك شدن ، دوباره به شمارهء روزهاى عادتى كه داشته خون ببيند ، بايد خون اول را حيض قرار دهد ، حتى اگر تعداد روزهاى آن بيشتر از تعداد روزهاى عادت او باشد ، به شرط آن كه خون در روزهايى كه بيشتر از ايام عادت اوست ، داراى صفات حيض باشد و گرنه خون در آن روزها استحاضه محسوب مىشود و خون دوم نيز چنانچه با خون اول به اندازهء ده روز يا بيشتر فاصله داشته باشد و داراى صفات حيض باشد ، حيض است و اگر داراى صفات حيض نباشد ، استحاضه محسوب مىشود و اگر با خون اول كمتر از ده روز فاصله داشته باشد و مجموع روزهايى كه خون ديده و روزهايى كه در وسط پاك بوده كمتر از ده روز باشد ، چنانچه خون دوم داراى صفات حيض باشد ، بايد مجموع خون‌هايى را كه ديده به همراه روزهايى كه در وسط پاك بوده ، حيض قرار دهد و چنانچه خون دوم داراى صفات حيض نباشد ، استحاضه است ؛ و اگر مجموع روزهايى كه خون ديده و روزهايى كه در وسط پاك بوده ، بيشتر از ده روز باشد ، بايد طبق مسألهء شمارهء 462 عمل نمايد .\r\n« مسألهء 455 » اگر زنى كه عادت وقتيّه دارد در وقت عادت يا دو سه روز جلوتر خون ببيند - به گونه‌اى كه بگويند حيض را جلو انداخته - اگرچه آن خون نشانه‌هاى حيض را نداشته باشد ، بايد به مجرد ديدن خون به احكامى كه براى زن حائض گفته شد ، عمل كند و چنانچه بعد بفهمد حيض نبوده ( مثل اين كه پيش از سه روز پاك شود ) بايد\r\n\r\n","description":"","footnote":"","page_name":" 86 ","page_number":90},
  {"content":"\r\n\r\nعبادت‌هايى را كه بجا نياورده ، قضا نمايد و اگر دو سه روز بعد از وقت عادت خون شروع شود ، اگر واجد صفات حيض باشد ، حيض و گرنه استحاضه است .\r\n« مسألهء 456 » زنى كه عادت وقتيّه دارد ، اگر بيشتر از ده روز خون ببيند ، چنانچه مقدارى از خون داراى صفات حيض بوده و بقيه داراى صفات حيض نباشد ، بايد خونى را كه داراى صفات حيض است ، حيض و بقيه را استحاضه قرار دهد ، به شرط آن كه اولًا :\r\nخونى كه داراى صفات حيض است ، كمتر از سه روز و بيشتر از ده روز نباشد و ثانياً :\r\nخون ديگرى با آن تعارض نكند ؛ يعنى قبل از گذشتن ده روز از پايان خون اول كه داراى صفات حيض است ، خون ديگرى نبيند كه داراى صفات حيض بوده و مجموع آن و خون اول و روزهايى كه در بين آنها واقع شده ، بيشتر از ده روز باشد .\r\n« مسألهء 457 » اگر زنى كه عادت وقتيّه دارد بيشتر از ده روز خون ببيند و تمام آن داراى صفات حيض باشد و يا هيچ مقدار از آن صفات حيض را نداشته باشد و يا دو شرطى را كه در مسألهء قبل گفته شد ، نداشته باشد ، چنانچه تعداد روزهاى عادت خويشان پدرى يا مادرى او - زنده باشند يا مرده - به يك اندازه باشد و يا تعداد كسانى كه عادتشان با بقيّه فرق مىكند ، بسيار كم باشد ، در صورتى كه عادتشان كمتر از هفت روز باشد ، بايد آن را حيض قرار دهد و اگر بيشتر از هفت روز باشد ، هفت روز را حيض قرار دهد و در هر دو صورت در اختلاف روزهاى عادت خويشان و هفت روز ، بين تروك حائض و اعمال مستحاضه جمع كند و بقيه را استحاضه قرار دهد ، مثلًا اگر عادت خويشان او چهار روز باشد ، بايد تا چهار روز را حيض قرار داده و سپس تا سه روز بين تروك حائض و اعمال مستحاضه جمع كند و اگر عادت خويشان او هشت روز باشد ، بايد تا هفت روز را حيض قرار داده و سپس يك روز بين تروك حائض و اعمال مستحاضه جمع كند و اگر خويشاوندى نداشت يا تعداد روزهاى عادت آنان يك اندازه نبود ، مثلًا عادت بعضى پنج روز و عادت بعضى ديگر سه روز بود ، بنابر احتياط واجب هفت روز را حيض و بقيه را استحاضه قرار دهد .\r\n« مسألهء 458 » زنى كه عادت وقتيّه دارد و شمارهء عادت خويشان خود و يا هفت روز\r\n\r\n","description":"","footnote":"","page_name":" 87 ","page_number":91},
  {"content":"\r\n\r\nرا عادت حيض خود قرار مىدهد ، بايد روزى را كه در هر ماه اوّل عادت او بوده ، اوّل حيض خود قرار دهد ، مثلًا زنى كه هر ماه در روز اوّل ماه خون مىديده ولى گاهى روز هفتم و گاهى روز هشتم پاك مىشده ، چنانچه يك ماه دوازده روز خون ببيند و عادت خويشان او هفت روز باشد ، بايد هفت روز اوّل ماه را حيض و باقى را استحاضه قرار دهد .\r\n« مسألهء 459 » زنى كه عادت عدديّه دارد ، اگر خونى ببيند كه نشانه‌هاى حيض را داشته باشد ، بايد عبادت را ترك كند و چنانچه بعد بفهمد حيض نبوده ، بايد عبادت‌هايى را كه بجا نياورده قضا نمايد و اگر نشانه‌هاى حيض را نداشته باشد ، بايد بين تروك حائض و اعمال مستحاضه جمع كند ، پس اگر خون به اندازهء عادت او استمرار بيابد و سپس قطع شود ، معلوم مىشود كه حيض بوده و اگر روزهايى كه در آنها خون مىبيند كمتر از شمارهء عادت او و يا بيشتر از آن شود ، معلوم مىشود كه استحاضه بوده است .\r\n« مسألهء 460 » اگر زنى كه عادت عدديه دارد كمتر از عادت خود خون ببيند و يا بيشتر از شمارهء عادت خود خون ببيند ولى از ده روز بيشتر نشود ، روزهايى را كه داراى صفات حيض بوده ، حيض و بقيه را استحاضه قرار مىدهد ، به شرط آن كه روزهايى كه خون داراى صفات حيض بوده كمتر از سه روز نباشد و گرنه تمام خون استحاضه است .\r\n« مسألهء 461 » اگر زنى كه عادت عدديّه دارد بيشتر از شمارهء عادت خود خون ببيند و از ده روز نيز بيشتر شود ، چنانچه همهء خونهايى كه ديده مثل هم باشند ، بايد براى تعيين روز شروع حيض ، به وقت شروع عادت خويشان خود مراجعه كند و از آن وقت به تعداد روزهاى عادت خود را حيض و بقيّه را استحاضه قرار دهد و اگر خويشاوندى نداشت و يا وقت شروع عادت آنان يكسان نبود ، بايد از هنگام ديدن خون ، به تعداد روزهاى عادت خود را حيض قرار دهد و اگر همهء خونهايى كه ديده يك جور نباشند بلكه چند روز از آن نشانه حيض و چند روز ديگر نشانه استحاضه را داشته باشد ، اگر روزهايى كه خون نشانه حيض را دارد با شمارهء روزهاى عادت او يك اندازه باشد ، بايد همان روزها را حيض و بقيه را استحاضه قرار دهد و اگر تعداد روزهايى كه خون نشانهء حيض را دارد از تعداد روزهاى عادت او بيشتر باشد ، فقط به اندازهء روزهاى عادت خود را حيض و\r\n\r\n","description":"","footnote":"","page_name":" 88 ","page_number":92},
  {"content":"\r\n\r\nبقيّه را استحاضه قرار دهد و اگر تعداد روزهايى كه خون نشانهء حيض را دارد از تعداد روزهاى عادت او كمتر باشد ، بايد آن روزها را با چند روز ديگر كه روى هم به اندازهء روزهاى عادت او مىشوند ، حيض و بقيّه را استحاضه قرار دهد .\r\n« مسألهء 462 » اگر زنى كه داراى عادت است بعد از آن كه سه روز يا بيشتر خون ديد پاك شود و دوباره سه روز يا بيشتر خون ببيند و فاصلهء پاكى بين دو خون كمتر از ده روز باشد و همهء روزهايى كه خون ديده با روزهايى كه در وسط پاك بوده از ده روز بيشتر باشد ؛ مثل آن كه پنج روز خون ببيند و پنج روز پاك شود و دوباره پنج روز خون ببيند ، سه صورت دارد :\r\nالف - آن كه تمام يا قسمتى از يكى از خونهايى كه ديده ، در روزهاى عادت باشد و خون ديگر در روزهاى عادت نباشد كه در اين صورت چنانچه تعداد روزهاى خونى كه در عادت ديده با عدد عادت او برابر و يا بيشتر از آن باشد و يا مجموع ايام عادت و ايام پاكى او بيشتر از ده روز باشد ، بايد همهء خونى را كه در عادت ديده حيض و خون ديگر را استحاضه قرار دهد و در غير اين صورت ، به تعدادى كه خونِ در ايام عادت از روزهاى عادت كمتر دارد ، از خون ديگر تكميل مىكند و مجموع آنها را با ايامى كه در وسط پاك بوده ، حيض قرار مىدهد و بقيهء خون خارج عادت را استحاضه قرار مىدهد ؛ مثلًا اگر عادت او از دوم تا ششم ماه باشد و يك ماه از اوّل تا سوم ماه خون ببيند و بعد چهار روز پاك شود و دوباره از هشتم تا دوازدهم ماه خون ببيند ، بايد از اوّل تا نهم ماه را حيض و از دهم تا دوازدهم را استحاضه قرار دهد ، ولى اگر از اوّل ماه تا پنجم يا بيشتر از آن خون ببيند و پاك شود و دوباره خون ببيند ، خون اوّل را حيض و خون ديگر را استحاضه قرار مىدهد . همچنين اگر از اوّل تا سوم ماه خون ببيند و بعد شش روز يا بيشتر پاك شود و سپس دوباره خون ببيند ، بايد خون اوّل را حيض و خون ديگر را استحاضه قرار دهد .\r\nب - آن كه هيچ يك از دو خون در ايام عادت نباشد كه در اين صورت اگر داراى عادت عدديّه بوده و يكى از آنها به تعداد ايام عادت باشد ، آن را حيض و ديگرى را استحاضه قرار مىدهد ، و گرنه خونى كه داراى صفات حيض است ، حيض و ديگرى\r\n\r\n","description":"","footnote":"","page_name":" 89 ","page_number":93},
  {"content":"\r\n\r\nاستحاضه است و اگر هر دو داراى صفات حيض باشند ، بنابر احتياط واجب خون اوّل را حيض و دومى را استحاضه قرار مىدهد و اگر هيچ يك داراى صفات حيض نباشند ، هر دو استحاضه مىباشند .\r\nج - آن كه مقدارى از خون اوّل و دوم در روزهاى عادت باشد كه در اين صورت خون‌هايى كه در ايام عادت واقع شده‌اند به همراه ايام پاكى بين آنها حيض و بقيّهء خون دوم كه خارج از ايام عادت بوده ، استحاضه مىباشد و بقيّهء خون اوّل كه پيش از ايام عادت بوده ، اگر مجموع آن و ايام عادت بيشتر از ده روز شود ، آن نيز استحاضه مىباشد و گرنه حيض است ؛ مثلًا اگر عادت او از سوم تا دهم ماه بوده ، در صورتى كه از اوّل تا ششم ماه خون ببيند و دو روز پاك شود و بعد تا پانزدهم خون ببيند ، از اوّل تا دهم حيض است و از يازدهم تا پانزدهم استحاضه مىباشد .\r\n« مسألهء 463 » زنى كه در حيض داراى عادت است ، اگر دو ماه پشت سر هم بر خلاف عادت خود خونى ببيند كه وقت آن يا شمارهء روزهاى آن يا هم وقت و هم شمارهء روزهاى آن يكى باشند ، عادت او به آنچه در اين دو ماه ديده است برمىگردد ؛ مثلًا اگر از روز اوّل تا هفتم ماه خون مىديده و پاك مىشده ، چنانچه دو ماه از دهم تا هفدهم ماه خون ببيند و پاك شود ، عادت او از دهم تا هفدهم مىشود و اگر دو بار بر خلاف عادت خون ببيند ، ولى آن دو بار نه در وقت و نه در عدد مانند هم نباشند ، بنابر احتياط بايد ميان احكام عادتى كه داشته و احكام مضطربه جمع كند و اگر چند بار بر خلاف عادت خود خونى ببيند كه نه در وقت و نه در عدد مانند هم نباشند ، حكم زن مضطربه را دارد .\r\n\r\n2 - احكام زنهايى كه در حيض داراى عادت نيستند\r\n« مسألهء 464 » مبتدئه ، مضطربه و ناسيه ، به محض ديدن خونى كه نشانه‌هاى حيض را دارد ، بايد عبادت را ترك كنند و چنانچه بعد بفهمند حيض نبوده - مثل اين كه قبل از سه روز خون قطع شود و يا نشانه‌هاى حيض را از دست بدهد - بايد عبادت‌هايى را كه بجا نياورده‌اند ، قضا نمايند و اگر نشانه‌هاى حيض را نداشته باشد ، آن را استحاضه قرار\r\n\r\n","description":"","footnote":"","page_name":" 90 ","page_number":94},
  {"content":"\r\n\r\nمىدهند ، حتى اگر تا سه روز ادامه پيدا كند .\r\n« مسألهء 465 » اگر مضطربه ، مبتدئه و يا ناسيه ، بيشتر از ده روز خون ببيند ، خونى را كه داراى صفات حيض است ، حيض و خونى را كه داراى صفات استحاضه است ، استحاضه قرار مىدهد ، به شرط آن كه اوّلًا : خون داراى صفات حيض كمتر از سه روز و بيشتر از ده روز نباشد و ثانياً : خون ديگرى با آن تعارض نكند ، يعنى قبل از گذشتن ده روز از پايان خونى كه داراى صفات حيض است ، خون ديگرى نبيند كه داراى صفات حيض بوده و مجموع آن و خون اول كه داراى صفات حيض است و روزهايى كه در بين آنها واقع شده ، بيشتر از ده روز باشد ، مثل آن كه پنج روز خون سرخ يا تيره و چهار روز خون زرد و دوباره هفت روز خون سرخ يا تيره ببيند .\r\n« مسألهء 466 » اگر مضطربه ، مبتدئه و يا ناسيه ، بيشتر از ده روز خون ببيند و تمام آن فاقد صفات حيض باشد و يا خونى كه داراى صفات حيض است كمتر از سه روز باشد ، تمام آن استحاضه است .\r\n« مسألهء 467 » اگر مضطربه و يا مبتدئه ، بيشتر از ده روز خون ببيند و تمام آن داراى صفات حيض باشد و يا قسمتى از آن داراى صفات حيض باشد ، ولى خونى كه داراى صفات حيض است بيشتر از ده روز باشد و يا خون ديگرى با آن تعارض كند ، بايد در عدد روزهاى حيض به عادت خويشان خود مراجعه كند ، پس اگر عادت آنان كمتر از هفت روز باشد ، از ابتداى ديدن خون به اندازهء عادت آنان را حيض قرار مىدهد و اگر عادت آنان بيشتر از هفت روز باشد ، از ابتداى ديدن خون به اندازهء هفت روز را حيض قرار مىدهد و در هر دو صورت ، در اختلاف روزهاى عادت خويشان و هفت روز ، بين تروك حائض و اعمال مستحاضه جمع مىكند و اگر خويشاوندى نداشت يا شمارهء روزهاى عادت آنان يك اندازه نبود ، بنابر احتياط واجب بايد از ابتداى ديدن خون تا هفت روز را حيض و بقيّه را استحاضه قرار دهد .\r\n« مسألهء 468 » اگر ناسيه بيشتر از ده روز خون ببيند و تمام آن داراى صفات حيض باشد و يا خونى كه داراى صفات حيض است بيشتر از ده روز باشد و يا خون ديگرى با\r\n\r\n","description":"","footnote":"","page_name":" 91 ","page_number":95},
  {"content":"\r\n\r\nآن تعارض كند ، بنابر احتياط واجب بايد از ابتداى ديدن خون تا هفت روز را حيض و بقيّه را استحاضه قرار دهد .\r\n\r\nاحكام حائض\r\n« مسألهء 469 » چند چيز بر حائض حرام است :\r\nاوّل : عبادت‌هايى كه مانند نماز ، بايد با وضو ، غسل يا تيمّم بجا آورده شوند ؛ ولى بجا آوردن عبادت‌هايى كه وضو ، غسل و تيمّم براى آنها لازم نيست - مانند نماز ميّت - مانعى ندارد . دوم : تمام چيزهايى كه بر جنب حرام است و در احكام جنابت گفته شد .\r\nسوم : وطى در قُبُل ( جلو ) كه هم براى مرد و هم براى زن حرام است ، اگرچه به مقدار ختنه‌گاه داخل شود و منى هم بيرون نيايد ، بلكه احتياط واجب آن است كه مقدار كمتر از ختنه‌گاه را نيز داخل نكند و همچنين احتياط ، ترك وطى در دُبُر ( عقب ) زن در حال حيض است ؛ بلكه اگر زن راضى نباشد ، در غير حال حيض نيز وطى در دُبُر زن جايز نيست .\r\n« مسألهء 470 » جماع كردن در روزهايى هم كه حيض زن قطعى نيست ولى شرعاً بايد آن را حيض قرار دهد حرام است ، پس زنى كه بيشتر از ده روز خون مىبيند و بايد به دستورى كه گفته شد روزهاى عادت خود را طبق روزهاى عادت خويشان خود حيض قرار دهد ، شوهرش نمىتواند در آن روزها با او نزديكى نمايد .\r\n« مسألهء 471 » اگر مرد در حال جماع بفهمد زن حائض شده ، بايد فوراً از او جدا شود .\r\n« مسألهء 472 » اگر زن بگويد : « حيض هستم » يا « از حيض پاك شده‌ام » ، بايد حرف او را قبول كرد .\r\n« مسألهء 473 » براى جماع با زن حائض كفاره واجب نمىشود ، اگرچه دادن كفاره بر مرد مستحب است .\r\n« مسألهء 474 » اگر شمارهء روزهاى حيض زن به سه قسمت تقسيم شود و مرد در قسمت اوّل آن از روى علم و عمد با زن خود جماع كند ، مستحب است هجده نخود طلا كفاره به فقير بدهد ، و اگر در قسمت دوم جماع كند ، نُه نخود ، و اگر در قسمت سوم جماع\r\n\r\n","description":"","footnote":"","page_name":" 92 ","page_number":96},
  {"content":"\r\n\r\nكند ، چهار نخود و نيم بدهد ؛ مثلًا زنى كه شش روز خون حيض مىبيند ، اگر شوهرش در شب يا روز اوّل و دوم با او جماع كند ، هيجده نخود طلا و در شب يا روز سوم و چهارم نُه نخود و در شب يا روز پنجم و ششم چهار نخود و نيم طلا مىدهد .\r\n« مسألهء 475 » اگر كسى هم در قسمت اوّل و هم در قسمت دوم و هم در قسمت سوم دوران حيض با زن خود جماع كند ، مستحب است هر سه كفاره را كه روى هم سى و يك نخود و نيم مىشود بدهد .\r\n« مسألهء 476 » كسى كه نمىتواند كفاره مذكور را بدهد ، بهتر آن است كه صدقه‌اى به فقير بدهد و اگر نمىتواند صدقه بدهد ، استغفار كند و هر وقت توانست كفاره بدهد .\r\n« مسألهء 477 » طلاق دادن زن در حال حيض به تفصيلى كه در كتاب طلاق گفته مىشود ، باطل است .\r\n« مسألهء 478 » اگر زن در بين نماز يا روزه حائض شود ، نماز يا روزه او باطل است .\r\n« مسألهء 479 » اگر زن در بين نماز شك كند كه حائض شده يا نه ، نماز او صحيح است ، ولى اگر بعد از نماز بفهمد كه در بين نماز حائض شده ، نمازى كه خوانده باطل است .\r\n« مسألهء 480 » بعد از آن كه زن از خون حيض پاك شد ، واجب است براى نماز و اعمال ديگرى كه بايد با وضو ، غسل يا تيمّم بجا آورده شوند ، غسل كند ولى احتياطاً اين غسل كفايت از وضو نمىكند و بايد پيش از غسل يا بعد از آن وضو نيز بگيرد و اگر پيش از غسل وضو بگيرد بهتر است .\r\n« مسألهء 481 » اگر حائض ، جُنب باشد و هنگامى كه پاك مىشود غسل جنابت را انجام دهد ، لازم نيست براى حيض نيز جداگانه غسل نمايد ، هر چند خوب است در غسل خود هر دو را نيّت كند و اين غسل كفايت از وضو مىكند ؛ پس براى انجام عباداتى مانند نماز كه طهارت در آنها شرط است ، لازم نيست وضو بگيرد .\r\n« مسألهء 482 » بعد از آن كه زن از خون حيض پاك شد ، اگرچه غسل نكرده باشد ، طلاق او صحيح است ، ولى احتياط واجب آن است كه همسرش پيش از غسل از جماع با\r\n\r\n","description":"","footnote":"","page_name":" 93 ","page_number":97},
  {"content":"\r\n\r\nاو خوددارى نمايد و همچنين بنابر احتياط بايد از قرائت سوره‌هاى سجده‌دار و توقف در مساجد و قرار دادن چيزى در آنها پيش از غسل خوددارى نمايد و بايد از بقيهء اعمالى هم كه بر حائض حرام است تا غسل نكرده اجتناب كند .\r\n« مسألهء 483 » اگر آب براى وضو و غسل كافى نباشد و به اندازه‌اى باشد كه بتواند يا غسل كند و يا وضو بگيرد ، بنابر احتياط واجب بايد غسل كند و به عوض وضو تيمّم نمايد و اگر فقط براى وضو كافى باشد و به اندازه غسل نباشد ، بايد وضو بگيرد و به عوض غسل تيمّم نمايد و اگر براى هيچ يك از آنها آب نداشته باشد ، بايد يك تيمّم به عوض غسل به جا آورد و بنابر احتياط تيمّم ديگرى به عوض وضو نيز انجام دهد .\r\n« مسألهء 484 » نمازهاى واجب روزانه كه زن در حال حيض نمىخواند ، قضا ندارند ، ولى روزه‌هاى واجب را بايد قضا نمايد .\r\n« مسألهء 485 » هرگاه وقت نماز داخل شود و بداند كه اگر نماز را تأخير بيندازد حائض مىشود ، بايد فوراً نماز بخواند .\r\n« مسألهء 486 » اگر زن نماز را تأخير بيندازد و از اوّل وقت به اندازهء انجام واجباتِ يك نماز بگذرد و حائض شود ، بنابر احتياط قضاى آن نماز بر او واجب است ، ولى در تند خواندن و كُنْد خواندن و چيزهاى ديگر ، بايد حال خود را ملاحظه بكند ؛ مثلًا زنى كه مسافر نيست اگر در اوّل ظهر نماز نخواند ، قضاى آن در صورتى واجب مىشود كه به مقدار خواندن چهار ركعت نماز به دستورى كه گفته شد از اوّل ظهر بگذرد و حائض شود و براى كسى كه مسافر است ، گذشتن وقت به مقدار خواندن دو ركعت كافى است و نيز بايد ملاحظهء تهيهء شرايطى را كه دارا نيست بنمايد ؛ پس اگر به مقدار فراهم آوردن آن مقدمات و خواندن يك نماز وقت بگذرد و حائض شود ، قضا واجب است و گرنه واجب نيست .\r\n« مسألهء 487 » اگر زن در آخر وقت نماز از خون پاك شود و به اندازهء غسل و وضو و مقدمات ديگر نماز ، مانند تهيه كردن لباس يا آب كشيدن آن و خواندن يك ركعت نماز ( يعنى تا پايان ذكر سجدهء دوم از ركعت اول ) يا بيشتر از يك ركعت وقت داشته باشد ، بايد نماز را بخواند و اگر نخواند ، بايد قضاى آن را بجا آورد و اگر فقط به اندازهء خواندن\r\n\r\n","description":"","footnote":"","page_name":" 94 ","page_number":98},
  {"content":"\r\n\r\nيك ركعت نماز با طهارت وقت داشته باشد ، ولى براى بقيهء مقدمات مانند تهيه كردن و يا آب كشيدن لباس و مانند آن وقت نداشته باشد ، احتياط واجب آن است كه در اين صورت نيز قضاى آن نماز را بجا آورد .\r\n« مسألهء 488 » اگر زنى كه از خون حيض پاك شده به اندازهء غسل و وضو وقت نداشته باشد ، ولى بتواند با تيمّم يك ركعت از نماز را در وقت بخواند ، احتياط مستحب آن است كه نماز را با تيمم بخواند و اگر گذشته از تنگى وقت ، تكليفش تيمّم باشد - مثل آن كه آب براى او ضرر داشته باشد - بايد تيمّم كند و آن نماز را بخواند .\r\n« مسألهء 489 » اگر زن حائض بعد از پاك شدن شك كند كه براى نماز وقت دارد يا نه ، بايد نمازش را بخواند .\r\n« مسألهء 490 » اگر به گمان اين كه به اندازهء تهيهء مقدمات نماز و خواندن يك ركعت وقت ندارد ، نماز نخواند و بعد بفهمد كه وقت داشته ، بايد قضاى آن نماز را بجا آورد .\r\n« مسألهء 491 » اگر زن پيش از ده روز پاك شود و بداند كه در باطن خون نيست ، بايد براى عبادت‌هاى خود غسل كند ، اگرچه گمان داشته باشد كه پيش از تمام شدن ده روز دوباره خون مىبيند ، ولى اگر يقين يا اطمينان داشته باشد كه پيش از تمام شدن ده روز دوباره خون مىبيند ، بايد فعلًا در ايام پاكى به وظيفهء حائض عمل نمايد .\r\n« مسألهء 492 » اگر زن پيش از ده روز پاك شود و احتمال دهد كه در باطن خون باشد ، مقدارى پنبه داخل فرج مىنمايد و كمى صبر مىكند و بيرون مىآورد ، پس اگر پاك بود غسل مىكند و عبادت‌هاى خود را بجا مىآورد و اگر آلوده به خون داراى صفات حيض بود ، چنانچه در حيض عادت نداشته باشد يا عادت او ده روز باشد ، بايد صبر كند كه اگر پيش از ده روز پاك شد ، غسل كند و اگر در پايان ده روز پاك شد يا خون او از ده روز گذشت ، آخر روز دهم غسل نمايد و اگر عادتش كمتر از ده روز باشد ، در صورتى كه بداند پيش از تمام شدن ده روز يا در پايان ده روز پاك مىشود ، نبايد غسل كند و اگر احتمال دهد كه خون او از ده روز بگذرد ، احتياط واجب آن است كه تا دو روز عبادت را ترك كند و بعد از آن تا تكميل ده روز اعمالى را كه بر حائض حرام است ترك كند و اعمال مستحاضه را\r\n\r\n","description":"","footnote":"","page_name":" 95 ","page_number":99},
  {"content":"\r\n\r\nانجام دهد ؛ پس اگر پيش از تمام شدن ده روز يا در پايان ده روز از خون پاك شد ، تمام آن مدّت حيض است و اگر از ده روز گذشت ، بايد عادت خود را حيض و بقيّه را استحاضه قرار دهد و عبادت‌هايى را كه بعد از روزهاى عادت بجا نياورده قضا نمايد و اگر پنبه‌اى كه داخل مىكند آلوده به آب زرد رنگى شود ، چنانچه در روزهاى عادتش باشد ، مانند آلودگى به خون حيض است و احكامى كه گذشت بر آن جارى است و گرنه استحاضه مىباشد .\r\n« مسألهء 493 » اگر چند روز را حيض قرار دهد و عبادت نكند و بعد بفهمد كه حيض نبوده است ، بايد نماز و روزه‌اى را كه در آن روزها بجا نياورده قضا نمايد و اگر چند روز به گمان اين كه حيض نيست عبادت كند و بعد بفهمد حيض بوده ، چنانچه در آن روزها روزهء واجب گرفته ، بايد آن را قضا نمايد .\r\n« مسألهء 494 » مستحب است زن حائض در وقت نماز خود را از خون پاك نمايد و پنبه و دستمال را عوض كند و وضو بگيرد و اگر نمىتواند وضو بگيرد ، به اميد درك ثواب تيمّم نمايد و در جاى نماز خويش رو به قبله بنشيند و مشغول قرائت قرآن ، ذكر ، دعا و صلوات شود ، اگرچه در غير اين اوقات ، خواندن قرآن بر حائض مكروه است .\r\n« مسألهء 495 » خواندن و همراه داشتن قرآن و رساندن جايى از بدن به حاشيه و بين خطهاى قرآن و نيز خضاب كردن به حنا و مانند آن براى حائض مكروه است .\r\n« مسألهء 496 » غسل‌هاى مستحبى مثل غسل جمعه ، غسل احرام ، غسل توبه و غير آن و همچنين وضوهاى مستحبى ، براى حائض نيز مستحب است .\r\n\r\nاستحاضه\r\nيكى از خونهايى كه از زن خارج مىشود يا فضاى داخل فرج را آلوده مىكند ، خون استحاضه است و زن را در حال استحاضه ، مستحاضه مىگويند .\r\n« مسألهء 497 » خون استحاضه غالباً زرد رنگ و سرد است و بدون فشار و سوزش بيرون مىآيد و غليظ نيز نيست ، ولى ممكن است گاهى سياه يا سرخ و گرم و غليظ باشد و با فشار و سوزش بيرون آيد .\r\n\r\n","description":"","footnote":"","page_name":" 96 ","page_number":100},
  {"content":"\r\n\r\n« مسألهء 498 » خون استحاضه سه قسم است : قليله ، متوسطه و كثيره . استحاضهء قليله آن است كه خون ، پنبه‌اى را كه زن معمولًا بر محل مىگذارد آلوده كند ، ولى به داخل آن نفوذ نكند . استحاضهء متوسطه آن است كه خون در پنبه فرو برود ، ولى بر دستمال و مانند آن كه معمولًا زنها براى جلوگيرى از خون مىبندند ، جارى نشود . استحاضهء كثيره آن است كه خون از پنبه گذشته و بر دستمال نيز جارى شود .\r\n\r\nاحكام استحاضه\r\n« مسألهء 499 » در استحاضهء قليله بايد زن براى هر نماز يك وضو بگيرد و ظاهر فرج را نيز اگر خون به آن رسيده ، آب بكشد و بنابر احتياط واجب ، پنبه را عوض كند يا آب بكشد .\r\n« مسألهء 500 » در استحاضهء متوسطه زن علاوه بر انجام دادن اعمال استحاضه قليله بايد يك غسل نيز در شبانه روز به تفصيل ذيل انجام دهد :\r\nاگر استحاضه قبل از نماز صبح يا در بين آن حادث شود ، بايد براى نماز صبح غسل كند و اگر بعد از خواندن نماز صبح تا قبل از نماز ظهر يا بين آن حادث شود ، بايد براى نماز ظهر غسل كند و به همين ترتيب قبل از هر نماز يا بين هر نمازى كه استحاضه متوسطه حادث شود ، بايد براى آن غسل نمايد و تا صبح ديگر براى نمازهاى خود اعمال استحاضهء قليله را كه در مساله پيش گفته شد انجام دهد و پس از آن تا وقتى كه خون ادامه دارد ، هر روز قبل از نماز صبح يك غسل انجام دهد و اگر عمداً يا از روى فراموشى براى نماز صبح غسل نكند ، بايد براى نماز ظهر و عصر غسل كند و اگر براى نماز ظهر و عصر غسل نكند ، بايد پيش از نماز مغرب و عشاء غسل نمايد ، چه خون بيايد و چه قطع شده باشد .\r\n« مسألهء 501 » زن در استحاضهء كثيره علاوه بر اين كه بايد احتياطاً براى هر نماز پنبه و دستمالى را كه بسته است عوض كند يا تطهير نمايد ، بايد يك غسل براى نماز صبح و يك غسل براى نماز ظهر و عصر و يك غسل براى نماز مغرب و عشاء بجا آورد و بين نماز ظهر و عصر و همچنين مغرب و عشاء فاصله نيندازد و اگر بين نماز ظهر و عصر\r\n\r\n","description":"","footnote":"","page_name":" 97 ","page_number":101},
  {"content":"\r\n\r\nفاصله بيندازد ، بايد براى نماز عصر دوباره غسل كند و نيز اگر بين نماز مغرب و عشاء فاصله بيندازد ، بايد براى نماز عشاء دوباره غسل نمايد ، ولى در استحاضه كثيره براى خواندن نماز ، وضو لازم نيست .\r\n« مسألهء 502 » غسل و يا وضوى استحاضه بايد در داخل وقت نماز انجام شود ؛ بنابر اين اگر خون استحاضه پيش از وقت نماز نيز بيايد ، اگرچه زن براى آن خون وضو و غسل را انجام داده باشد ، بنابر احتياط واجب بايد در هنگام نماز نيز وضو و غسل را بجا آورد ، بلكه اگر نزديك اذان صبح براى نماز شب غسل كند و نماز شب را بخواند ، احتياط واجب آن است كه بعد از داخل شدن صبح ، دوباره غسل و وضو را بجا آورد .\r\n« مسألهء 503 » مستحاضهء متوسطه كه وظيفه‌اش وضو گرفتن و غسل كردن است ، مىتواند هر كدام را كه بخواهد اوّل بجا آورد ، ولى بهتر است اوّل وضو بگيرد .\r\n« مسألهء 504 » اگر استحاضهء قليله زن بعد از خواندن نماز صبح متوسطه شود ، بايد براى نماز ظهر و عصر غسل كند و اگر بعد از نماز ظهر و عصر متوسطه شود ، بايد براى نماز مغرب و عشاء غسل نمايد .\r\n« مسألهء 505 » اگر استحاضهء قليله يا متوسطهء زن بعد از خواندن نماز صبح كثيره شود ، بايد براى نماز ظهر و عصر يك غسل و براى نماز مغرب و عشاء غسل ديگرى بجا آورد و اگر بعد از نماز ظهر و عصر كثيره شود ، بايد براى نماز مغرب و عشاء غسل نمايد .\r\n« مسألهء 506 » زن مستحاضه‌اى كه وظيفهء او وضو گرفتن و يا تطهير ظاهر فرج و يا تبديل و تطهير پنبه و دستمالى است كه بسته ، بايد اين اعمال را براى هر نماز ، چه واجب و چه مستحب ، انجام دهد و نيز اگر بخواهد نمازى را كه خوانده احتياطاً دوباره بخواند يا نمازى را كه تنها خوانده است دوباره با جماعت بخواند ، بايد تمام كارهايى را كه براى استحاضه گفته شد انجام دهد .\r\n« مسألهء 507 » زن مستحاضه براى خواندن نماز احتياط و سجده و تشهّد فراموش شده و سجدهء سهو ، اگر آنها را بعد از نماز فوراً بجا آورد ، لازم نيست كارهاى استحاضه را انجام دهد .\r\n\r\n","description":"","footnote":"","page_name":" 98 ","page_number":102},
  {"content":"\r\n\r\n« مسألهء 508 » زن مستحاضه بعد از آن كه خونش قطع شد ، فقط براى نماز اوّلى كه مىخواند بايد كارهاى استحاضه را انجام دهد و براى نمازهاى بعد انجام اعمال استحاضه لازم نيست .\r\n« مسألهء 509 » اگر زن نداند استحاضهء او از كدام قسم است ، بايد هنگامى كه مىخواهد نماز بخواند ، وضعيت خود را بررسى كند ، به اين ترتيب كه مقدارى پنبه داخل فرج نمايد و كمى صبر كند و بيرون آورد و بعد از آن كه فهميد استحاضهء او كدام يك از آن سه قسم است ، اعمالى را كه براى آن نوع عنوان شد انجام دهد ، ولى اگر بداند تا وقتى كه مىخواهد نماز بخواند استحاضهء او تغيير نخواهد كرد ، پيش از داخل شدن وقت نيز مىتواند خود را وارسى نمايد .\r\n« مسألهء 510 » زن مستحاضه اگر پيش از آن كه خود را وارسى كند مشغول نماز شود ، چنانچه قصد قربت داشته و به وظيفهء خود عمل كرده باشد ، مثلًا استحاضهء او قليله بوده و به وظيفهء استحاضهء قليله يا متوسطه عمل نموده ، نماز او صحيح است و اگر قصد قربت نداشته يا عمل او مطابق وظيفه‌اش نبوده ، مثل آن كه استحاضهء او متوسطه بوده و به وظيفهء قليله رفتار كرده ، نماز او باطل است .\r\n« مسألهء 511 » زن مستحاضه اگر نتواند خود را وارسى نمايد ، بايد به آنچه مسلماً وظيفهء اوست عمل كند ، مثلًا اگر نمىداند استحاضهء او قليله است يا متوسطه ، بايد اعمال استحاضهء قليله را انجام دهد و اگر نمىداند استحاضهء او متوسطه است يا كثيره ، بايد اعمال استحاضهء متوسطه را انجام دهد ، ولى اگر بداند استحاضهء او سابقاً از كدام يك از آن سه قسم بوده ، بايد به وظيفهء همان قسم رفتار نمايد .\r\n« مسألهء 512 » براى آن كه زن مستحاضه شود ، بايد خون از فرج خارج شود و چنانچه خون استحاضه به فضاى فرج برسد ، ولى بيرون نيايد ، حكم استحاضه بر آن جارى نمىشود ؛ اما پس از خارج شدن خون و مستحاضه شدن زن ، مادامى كه خون در باطن وجود دارد ، زن مستحاضه است ، حتى اگر ديگر خونى از او خارج نشود و وقتى پاك مىشود كه خون در باطن نيز موجود نباشد .\r\n\r\n","description":"","footnote":"","page_name":" 99 ","page_number":103},
  {"content":"\r\n\r\n« مسألهء 513 » اگر زن مستحاضه بداند از وقتى كه مشغول وضو يا غسل شده خونى از او بيرون نيامده و در داخل فرج نيز خونى نبوده و اگر نماز را با تأخير بخواند نيز تا آخر نماز به همين وضعيت باقى خواهد ماند ، مىتواند خواندن نماز را تأخير بيندازد .\r\n« مسألهء 514 » اگر خون استحاضه قبل از نماز قطع شود و در باطن نيز وجود نداشته باشد و مستحاضه به وظيفهء خود عمل نمايد و نمازش را بخواند ، چنانچه تا زمان نماز بعدى خون از وى خارج نشود و در فضاى فرج نيز خون وجود نداشته باشد ، لازم نيست براى نماز بعدى وظايف استحاضه را به جا آورد ، بلكه مىتواند با همان وضو يا غسل نماز بعدى را بخواند ، هرچند بداند كه دوباره خون استحاضه خواهد آمد .\r\n« مسألهء 515 » اگر زن مستحاضه بداند كه پيش از گذشتن وقت نماز به كلّى پاك مىشود يا به اندازهء خواندن نماز ، پاك خواهد شد ، بايد صبر كند و نماز را در وقتى كه پاك است بخواند .\r\n« مسألهء 516 » اگر بعد از وضو و غسل ، خون در ظاهر قطع شود و مستحاضه بداند كه اگر نماز را به قدرى تأخير بيندازد كه پيش از گذشتن وقت نماز بتواند وضو ، غسل و نماز را بجا آورد ، كاملًا پاك مىشود ، بايد نماز را تأخير بيندازد و هنگامى كه كاملًا پاك شد ، دوباره وضو و غسل را بجا آورده و نماز را بخواند و اگر وقت نماز تنگ شد ، لازم نيست وضو و غسل را دوباره بجا آورد ، بلكه اگر وقت براى تيمّم كافى باشد ، احتياطاً به جاى وضو و غسل تيمّم كند .\r\n« مسألهء 517 » وقتى مستحاضهء كثيره و متوسطه كاملًا از خون پاك شد ، بايد غسل كند و احتياطاً براى نماز وضو نيز بگيرد ، ولى اگر بداند از وقتى كه براى نماز قبلى مشغول غسل شده ديگر خون نيامده ، لازم نيست دوباره غسل نمايد .\r\n« مسألهء 518 » مستحاضهء قليله بعد از وضو و مستحاضهء متوسطه بعد از غسل و وضو و مستحاضهء كثيره بعد از غسل ، بايد فوراً مشغول نماز شوند ، ولى گفتن اذان و اقامه و خواندن دعاهاى قبل از نماز اشكال ندارد و در نماز نيز مىتوانند اعمال مستحب مثل قنوت و غير آن را بجا آورند .\r\n\r\n","description":"","footnote":"","page_name":" 100 ","page_number":104},
  {"content":"\r\n\r\n« مسألهء 519 » اگر زن مستحاضه بين غسل و نماز فاصله بيندازد ، بايد دوباره غسل كند و بلافاصله مشغول نماز شود ، ولى اگر از هنگام شروع به غسل ، خون به فضاى فرج نيايد ، غسل مجدد لازم نيست و حكم وضو نيز به همين ترتيب است .\r\n« مسألهء 520 » زن مستحاضه چنانچه براى او ضرر نداشته باشد ، بايد بعد از غسل و وضو به وسيله‌اى مانند پنبه از بيرون آمدن خون جلوگيرى كند و چنانچه كوتاهى كند و خون بيرون بيايد ، نمازى را كه خوانده ، بايد دوباره بخواند ، بلكه بنابر احتياط واجب بايد غسل را نيز اعاده كند .\r\n« مسألهء 521 » اگر در هنگام غسل خون قطع نشود ، غسل صحيح است و اگر در بين غسل ، استحاضه متوسطه كثيره شود ، لازم نيست غسل را از سر بگيرد .\r\n« مسألهء 522 » لازم نيست زن مستحاضه در هنگام روزه ، از بيرون آمدن خون جلوگيرى كند .\r\n« مسألهء 523 » روزهء زن مستحاضه‌اى كه غسل بر او واجب مىباشد ، بنابر احتياط در صورتى صحيح است كه غسل‌هايى را كه براى خواندن نمازهاى روز بر وى واجب است ، در روز انجام دهد ؛ بنابر اين چنانچه قبل از خواندن نماز صبح يا ظهر و عصر مستحاضه شود و استحاضهء وى متوسطه يا كثيره باشد و براى نماز غسل نكند ، روزهء آن روز او باطل است و بنابر احتياط واجب ، غسل نماز مغرب و عشاى شبى كه مىخواهد فرداى آن را روزه بگيرد نيز شرط صحّت روزهء فردا مىباشد ؛ ولى چنانچه براى نماز مغرب و عشاء غسل نكند ، اگر پيش از طلوع فجر به جهتى ( مثل نماز شب ) غسل كند ، براى صحّت روزهء فردا كافى است .\r\n« مسألهء 524 » اگر بعد از نماز عصر مستحاضه شود ، صحّت روزهء آن روز او منوط به غسل نيست .\r\n« مسألهء 525 » اگر استحاضهء قليلهء زن پيش از نماز ، متوسطه يا كثيره شود ، بايد اعمال استحاضهء متوسطه يا كثيره را كه بيان شد انجام دهد و اگر استحاضهء متوسطه ، كثيره شود ، بايد اعمال استحاضهء كثيره را انجام دهد ، ولى چنانچه پيش از همان نماز براى\r\n\r\n","description":"","footnote":"","page_name":" 101 ","page_number":105},
  {"content":"\r\n\r\nاستحاضهء متوسطه غسل كرده باشد ، لازم نيست دوباره براى كثيره نيز غسل كند .\r\n« مسألهء 526 » اگر در بين نماز استحاضهء متوسطه زن كثيره شود ، چنانچه پيش از آن نماز غسل انجام داده باشد ، نمازش را ادامه مىدهد و گرنه بايد نمازش را رها كند و پس از غسل كردن و انجام دادن بقيهء اعمال استحاضهء كثيره ، نماز را از سر بگيرد و اگر استحاضهء قليلهء او متوسطه و يا كثيره شود ، بايد نماز را رها كند و براى متوسطه غسل كند و وضو بگيرد و براى كثيره غسل انجام دهد و اعمال ديگر آن را نيز بجا آورد و همان نماز را بخواند و اگر براى غسل يا وضو وقت نداشته باشد ، بايد بدل از هر كدام آنها كه وقت انجام دادن آن را ندارد ، تيمّم كند و اگر براى تيمّم نيز وقت نداشته باشد ، نمىتواند نماز را رها كند بلكه بنابر احتياط واجب بايد نماز را تمام كند و پس از آن بايد قضاى آن را نيز بجا آورد .\r\n« مسألهء 527 » اگر در بين نماز خون متوقف شود و مستحاضه نداند كه در باطن نيز قطع شده يا نه ، چنانچه بعد از نماز بفهمد كه خون در باطن نيز قطع شده بوده ، بايد وضو و غسل و نماز را دوباره بجا آورد .\r\n« مسألهء 528 » اگر استحاضهء كثيرهء زن ، متوسطه شود ، بايد براى نماز اوّل عمل كثيره و براى نمازهاى بعد عمل متوسطه را بجا آورد ؛ مثلًا اگر پيش از نماز ظهر استحاضهء كثيره متوسطه شود ، بايد براى نماز ظهر غسل كند و براى نماز عصر ، مغرب و عشاء فقط وضو بگيرد ، ولى اگر براى نماز ظهر غسل نكند و فقط به مقدار نماز عصر وقت داشته باشد ، بايد براى نماز عصر غسل نمايد و اگر براى نماز عصر نيز غسل نكند ، بايد براى نماز مغرب غسل كند و اگر براى آن نيز غسل نكند و فقط به مقدار نماز عشاء وقت داشته باشد ، بايد براى نماز عشاء غسل نمايد و همچنين اگر استحاضهء كثيره قليله شود ، بايد براى نماز اوّل عمل كثيره و براى نمازهاى بعد عمل قليله را انجام دهد و نيز اگر استحاضهء متوسطه قليله شود ، بايد براى نماز اوّل عمل متوسطه و براى نمازهاى بعد عمل قليله را بجا آورد .\r\n« مسألهء 529 » اگر پيش از هر نماز ، خون مستحاضهء كثيره قطع شود و دوباره جريان يابد ، بايد براى هر نماز يك غسل بجا آورد ، ولى اگر بعد از غسل و پيش از نماز خون قطع\r\n\r\n","description":"","footnote":"","page_name":" 102 ","page_number":106},
  {"content":"\r\n\r\nشود ، چنانچه وقت به گونه‌اى تنگ باشد كه نتواند غسل كند و نماز را در وقت بخواند ، مىتواند با همان غسل نماز را بخواند ، ولى اگر شك كند كه براى اعاده غسل وقت دارد يا نه ، بايد غسل را اعاده كند حكم وضو نيز در اين مسأله مانند غسل است .\r\n« مسألهء 530 » اگر مستحاضه يكى از كارهايى را كه براى او واجب مىباشد ( حتّى مانند عوض كردن پنبه ) ترك كند ، نمازش باطل است .\r\n« مسألهء 531 » اگر مستحاضهء قليله بخواهد عملى غير از نماز را كه شرط آن داشتن وضو است ، انجام دهد ( مثلًا بخواهد جايى از بدن خود را به خط قرآن برساند ) بايد وضو بگيرد و بنابر احتياط واجب وضويى كه براى نماز گرفته كافى نيست .\r\n« مسألهء 532 » زن مستحاضه كثيره و متوسطه بنابر احتياط مستحب بايد از رفتن به داخل مسجد مكّه ( مسجدالحرام ) و مدينه ( مسجدالنّبى صلى الله عليه و آله و سلم ) و توقّف در ساير مساجد و خواندن سوره‌اى كه سجدهء واجب دارد بدون غسل خوددارى كند ، و چنانچه شوهرش بخواهد با او نزديكى كند ، بنابر احتياط واجب بايد غسل كند .\r\n« مسألهء 533 » زن در استحاضهء كثيره و متوسطه بنابر احتياط واجب نمىتواند جايى از بدن خود را به خط قرآن برساند ، حتى اگر وظايف خود را انجام داده باشد .\r\n« مسألهء 534 » نماز آيات بر مستحاضه واجب است و بنابر احتياط واجب بايد براى نماز آيات نيز اعمالى را كه براى نمازهاى واجب روزانه گفته شد ، انجام دهد و اگر در وقت نماز واجب روزانه ، نماز آيات بر مستحاضه واجب شود ، گرچه بخواهد هر دو را پشت سر هم بجا آورد ، احتياط واجب آن است كه براى نماز آيات نيز تمام اعمالى را كه براى نماز روزانه بر او واجب است انجام دهد و هر دو را با يك غسل و وضو بجا نياورد .\r\n« مسألهء 535 » زن مستحاضه احتياطاً بايد نماز قضا نخواند تا پاك شود ، مگر اين كه وقت نماز قضا تنگ باشد كه در اين صورت بايد براى هر نماز قضا اعمالى را كه براى نماز ادا بر او واجب است انجام دهد .\r\n« مسألهء 536 » اگر زن بداند خونى كه از رحم او خارج مىشود ، خون زخم يا غده نيست و شرعاً حكم حيض و نفاس را نيز ندارد ، بايد به دستور استحاضه عمل كند ، بلكه\r\n\r\n","description":"","footnote":"","page_name":" 103 ","page_number":107},
  {"content":"\r\n\r\nاگر شك داشته باشد كه خون استحاضه است يا خونهاى ديگر ، چنانچه نشانهء آنها را نداشته باشد ، بنابر احتياط واجب بايد اعمال استحاضه را انجام دهد .\r\n\r\nنفاس\r\n« مسألهء 537 » از وقتى كه اولين جزء بچّه از بدن مادر بيرون مىآيد ، هر خونى كه زن مىبيند ، اگر پيش از ده روز يا سرِ ده روز قطع شود ، خون نفاس است و زن را در حال نفاس ، « نُفَساء » مىگويند ، ولى اگر بين تولد بچه و خروج خون فاصله زيادى باشد ، در صورتى حكم نفاس بر آن جارى مىشود كه عرفاً به آن خون زايمان بگويند و اگر عرفاً به آن خون زايمان نگويند ، مثل اين كه پس از گذشت ده روز از زايمان از زن خون خارج شود ، خون نفاس نيست .\r\n« مسألهء 538 » خونى كه زن پيش از بيرون آمدن اولين جزء بچّه مىبيند ، نفاس نيست .\r\n« مسألهء 539 » اگر خونى كه پيش از تولد بچّه از زن خارج مىشود ، سه روز يا بيشتر باشد و در ايام عادت بوده و يا داراى صفات حيض باشد و بين آن و خون نفاس كمتر از ده روز فاصله شود ، بنابر احتياط واجب بايد در روزهايى كه آن خون را مىبيند ، بين تروك حيض و اعمال استحاضه جمع كند .\r\n« مسألهء 540 » لازم نيست كه خلقت بچّه تمام باشد ، اما اگر خون بسته‌اى از رحم زن خارج شود و خود زن بداند يا چهار نفر قابله يا متخصص مورد وثوق بگويند كه اگر در رحم مىماند انسان مىشد ، در صورتى خون نفاس است كه عرفاً به آن خون زاييدن گفته شود و اگر عرفاً به آن خون زاييدن گفته نشود ، حكم نفاس بر آن جارى نمىشود و اگر شك كند كه به آن خون زاييدن گفته مىشود يا نه ، بايد وظايف مستحاضه را انجام دهد و كارهايى را كه بر نفساء حرام است ترك كند .\r\n« مسألهء 541 » ممكن است خون نفاس بيشتر از يك لحظه نيايد ، ولى بيشتر از ده روز نيز نمىشود .\r\n« مسألهء 542 » هرگاه شك كند كه چيزى سقط شده يا نه ، يا چيزى كه سقط شده اگر\r\n\r\n","description":"","footnote":"","page_name":" 104 ","page_number":108},
  {"content":"\r\n\r\nمىماند انسان مىشد يا نه ، لازم نيست وارسى كند و خونى كه از او خارج مىشود شرعاً خون نفاس نيست .\r\n« مسألهء 543 » وظيفه نفساء در امور واجب و حرام مانند حائض است ؛ همچنين اعمالى كه براى حائض مستحب و مكروه است ، براى نفساء نيز مستحب و مكروه مىباشد .\r\n« مسألهء 544 » طلاق دادن زنى كه در حال نفاس مىباشد ، باطل و نزديكى كردن با او حرام مىباشد .\r\n« مسألهء 545 » زن پس از پاك شدن از خون نفاس ، براى اين كه عبادات خود را به جا آورد ، بنابر احتياط بايد غسل كند و اگر دوباره خون ببيند ، چنانچه مجموع روزهايى كه خون ديده و روزهايى كه در وسط پاك بوده ، ده روز يا كمتر از ده روز باشد ، تمام آن نفاس است و اگر در روزهايى كه پاك بوده روزه واجب گرفته باشد ، بايد قضا نمايد .\r\n« مسألهء 546 » اگر زن از خون نفاس پاك شود و احتمال دهد كه در باطن خون باشد ، مىتواند مقدارى پنبه داخل فرج نمايد و كمى صبر كند و آن را بررسى نمايد و اگر معلوم شود كه پاك شده ، براى عبادت‌هاى خود غسل مىكند .\r\n« مسألهء 547 » زنى كه عادت حيض او كمتر از ده روز است ، اگر بيشتر از روزهاى عادت خود خون نفاس ببيند ، بايد به اندازهء روزهاى عادت خود را نفاس قرار دهد و بعد از آن تا دو روز عبادت را ترك نمايد و مستحب است تا روز دهم عبادت را ترك كند ، اگرچه پس از دو روز مىتواند با اعمال استحاضه عبادات خود را بجا آورد ، پس اگر خون از ده روز بگذرد ، روزهاى عادت او نفاس و بقيّه استحاضه است و اگر عبادت را ترك كرده ، بايد آن را قضا كند .\r\n« مسألهء 548 » زنى كه در حيض عادت دارد ، اگر بعد از زايمان خون ببيند و از ده روز بيشتر شود و استمرار پيدا كند ، به اندازهء روزهاى عادت او نفاس است و ده روز از خونى كه بعد از نفاس مىبيند ، اگرچه در روزهاى عادت ماهانه‌اش باشد ، استحاضه است ؛ مثلًا زنى كه عادت حيض او از بيستم هر ماه تا بيست و هفتم آن است ، اگر روز دهم ماه زاييد\r\n\r\n","description":"","footnote":"","page_name":" 105 ","page_number":109},
  {"content":"\r\n\r\nو تا يك ماه يا بيشتر پى در پى خون ديد ، تا روز هفدهم نفاس و از هفدهم تا ده روز - حتى در روزهاى عادت او كه از بيستم تا بيست و هفتم است - استحاضه مىباشد و بعد از گذشتن ده روز ، اگر خونى كه مىبيند در روزهاى عادت او باشد ، خون حيض است ، چه نشانه‌هاى حيض را داشته باشد و چه نداشته باشد و اگر در روزهاى عادت او نباشد ، اگر نشانه‌هاى حيض را داشته باشد ، حيض و گرنه استحاضه است .\r\n« مسألهء 549 » زنى كه در حيض عادت ندارد ، اگر بعد از زايمان خون ببيند و از ده روز بيشتر شود و استمرار پيدا كند ، بنابر احتياط واجب به عدد عادت خويشان خود مراجعه مىكند و از ابتداى ديدن خون به عدد عادت آنان را نفاس قرار مىدهد و پس از آن تا تكميل ده روز بين تروك حيض و اعمال مستحاضه جمع مىكند و اگر خويشاوندى نداشته باشد يا عادت آنان يكسان نباشد ، بايد ده روز اوّل خون را نفاس قرار دهد و ده روز دوم آن استحاضه است و خونى كه بعد از آن مىبيند ، اگر نشانه‌هاى حيض را داشته باشد ، حيض و گرنه آن نيز استحاضه مىباشد .\r\n\r\nغسل مسّ ميّت\r\n« مسألهء 550 » اگر كسى بدن انسان مرده‌اى را كه سرد شده و او را غسل نداده‌اند مس كند ( يعنى جايى از بدن خود را به بدن او برساند ) ، بايد غسل « مسّ ميّت » نمايد ، خواه در خواب مس كند يا در بيدارى ، با اختيار باشد يا بى اختيار ، حتى اگر باطن ميّت را نيز مس كرده باشد ، بايد غسل كند بلكه بنابر احتياط واجب ، مسّ بدن مرده‌اى كه او را به جاى غسل تيمّم داده‌اند و يا هر سه غسل او با آب خالص و بدون سِدر و كافور انجام شده است نيز همين حكم را دارد .\r\n« مسألهء 551 » براى مسّ مرده‌اى كه تمام بدن او سرد نشده غسل واجب نيست ، اگر چه جايى را كه سرد شده مس نمايد .\r\n« مسألهء 552 » رساندن ناخن و استخوان به ناخن واستخوان ميّت ، باعث واجب شدن غسل است و همچنين اگر موى خود را به بدن ميّت يا بدن خود را به موى ميّت يا\r\n\r\n","description":"","footnote":"","page_name":" 106 ","page_number":110},
  {"content":"\r\n\r\nموى خود را به موى ميّت برساند ، اگر عرفاً مسّ ميّت به آن صدق كند ، غسل واجب است .\r\n« مسألهء 553 » براى مسّ بچهء مرده ، حتى بچّهء سقط شده‌اى كه چهار ماه او تمام شده ، غسل مسّ ميّت واجب است ، بلكه بهتر است براى مسّ بچّه سقط شده‌اى كه از چهار ماه كمتر دارد نيز غسل كند .\r\n« مسألهء 554 » اگر بچّهء چهار ماهه‌اى مرده به دنيا بيايد و بدن او سرد شده باشد و عرفاً بر تماس بدن مادر با بدن او در حين تولد ، مسّ ميّت صدق كند ، مادر او بنابر احتياط واجب بايد غسل مسّ ميّت كند .\r\n« مسألهء 555 » بچّه‌اى كه بعد از مردن مادر و سرد شدن بدن او به دنيا مىآيد ، اگر عرفاً بر تماس بدن او با بدن مادرش در حين تولد ، مسّ ميت صدق كند ، وقتى بالغ شد احتياط واجب آن است كه غسل مسّ ميّت كند .\r\n« مسألهء 556 » اگر انسان ميّتى را كه سه غسل او كاملًا تمام شده مس نمايد ، غسل بر او واجب نمىشود ، ولى اگر پيش از آن كه غسل سوم او تمام شود جايى از بدن او را مس كند ، اگرچه غسل سوم آنجا تمام شده باشد ، بايد غسل مسّ ميّت نمايد .\r\n« مسألهء 557 » اگر ديوانه يا بچهء نابالغى ميّت را مس كند ، بعد از آن كه ديوانه ، عاقل يا بچّه ، بالغ شد بايد غسل مسّ ميّت نمايد ، اگرچه غسل بچّه غير بالغ مميز نيز بنابر اقوى صحيح است .\r\n« مسألهء 558 » اگر از بدن انسان زنده و يا مرده قسمتى كه داراى استخوان است جدا شود و پيش از آن كه قسمت جدا شده را غسل دهند انسان آن را مس نمايد ، بايد غسل مسّ ميّت كند ، ولى اگر قسمتى كه جدا شده استخوان نداشته باشد ، چنانچه از بدن انسان زنده جدا شده باشد ، براى مسّ آن غسل واجب نيست ، ولى اگر از بدن مرده‌اى كه او را غسل نداده‌اند جدا شده باشد ، بنابر احتياط واجب مسّ آن موجب غسل مىشود .\r\n« مسألهء 559 » براى مسّ استخوان و دندانى كه از مرده جدا شده و آن را غسل نداده‌اند ، بنابر احتياط واجب بايد غسل كرد ، ولى براى مسّ استخوان و يا دندانى كه از زنده جدا شده و گوشت ندارد ، غسل لازم نيست .\r\n\r\n","description":"","footnote":"","page_name":" 107 ","page_number":111},
  {"content":"\r\n\r\n« مسألهء 560 » اگر چند ميّت را مس كند يا يك ميّت را چند بار مس نمايد ، يك غسل كافى است .\r\n« مسألهء 561 » بنابر احتياط واجب براى مسّ بدن شهيدى كه او را غسل ميّت نمىدهند و همچنين براى مسّ بدن كسى كه پيش از اجراى قصاص يا حد ، غسل ميّت انجام داده است ، بايد غسل مسّ ميّت انجام داد .\r\n« مسألهء 562 » مسّ ناف بچه بعد از افتادن آن موجب غسل نمىشود .\r\n« مسألهء 563 » براى كسى كه بعد از مسّ ميّت غسل نكرده است ، توقف در مسجد و جماع و خواندن سوره‌هايى كه سجده واجب دارند ، مانعى ندارد ، ولى بنابر احتياط واجب بايد براى انجام نماز و عبادات ديگرى كه صحّت آنها منوط به وضو مىباشد ، غسل مسّ ميّت انجام دهد .\r\n« مسألهء 564 » اگر كسى كه غسل مسّ ميّت كرده بخواهد نماز بخواند ، چنانچه قبلًا وضو نداشته ، احتياطاً بايد وضو نيز بگيرد . حكم عبادات ديگرى كه صحت آنها منوط به وضو مىباشد نيز همين است .\r\n« مسألهء 565 » حدث اصغر و اكبر در اثناى غسل مسّ ميّت ضررى به صحت آن نمىرساند ، ولى اگر در اثناى آن دوباره ميّتى را مس كند ، بايد غسل را از سر بگيرد .\r\n\r\nغسلى كه با نذر يا سوگند يا عهد واجب مىشود\r\n« مسألهء 566 » اگر كسى براى زيارت يا براى اعمالى كه غسل براى انجام دادن آنها مستحب است نذر يا عهد كند يا سوگند ياد كند كه غسلى را انجام دهد ، در صورت رعايت احكام نذر ، عهد و سوگند ، غسل بر او واجب مىشود .\r\n\r\nغسل‌هاى مستحب\r\n« مسألهء 567 » غسلهاى مستحب در شرع مقدس اسلام بسيار است كه برخى از آنان در ذيل و در مسألهء بعدى مىآيد :\r\n\r\n","description":"","footnote":"","page_name":" 108 ","page_number":112},
  {"content":"\r\n\r\nالف - غسل جمعه ؛ و وقت آن از اذان صبح تا ظهر روز جمعه است و بهتر است نزديك ظهر بجا آورده شود و اگر تا ظهر انجام ندهد ، بهتر است كه بدون نيّت ادا و قضا تا غروب جمعه آن را بجا آورد و اگر در روز جمعه غسل نكند ، مستحب است از صبح شنبه تا غروب قضاى آن را بجا آورد و كسى كه مىترسد در روز جمعه آب پيدا نكند ، مىتواند روز پنجشنبه و يا شب جمعه غسل را بجا آورد و مستحب است انسان در هنگام غسل جمعه بگويد : « أَشْهَدُ أَنْ لاإِلهَ إِلَّا اللَّهُ وَحْدَهُ لاشَريكَ لَهُ وَأَنَّ مُحَمَّداً عَبْدُهُ وَرَسُولُهُ ، أَللَّهُمَّ صَلِّ عَلى مُحَمَّدٍ وَآلِ مُحَمَّدٍ وَاجْعَلْنى مِنَ التَّوّابينَ وَاجْعَلْنى مِنَ المُتَطَهِّرينَ » .\r\nب - غسل شب اوّل ماه رمضان و تمام شبهاى « فرد » آن ؛ مثل شب سوم ، پنجم و هفتم ، ولى از شب بيست و يكم مستحب است همهء شب‌ها غسل كند و براى غسل شب‌هاى پانزدهم ، هفدهم ، نوزدهم ، بيست و يكم ، بيست و سوم ، بيست و پنجم ، بيست و هفتم و بيست و نهم ، بيشتر سفارش شده است و وقت غسل شب‌هاى ماه رمضان ، تمام شب است و بهتر است غسل مقارن غروب آفتاب بجا آورده شود ، ولى از شب بيست و يكم تا آخر ماه بهتر است غسل را بين نماز مغرب و عشاء بجا آورد و نيز مستحب است در شب بيست و سوم غير از غسل اوّل شب ، يك غسل نيز در آخر شب انجام دهد .\r\nج - غسل روز عيد فطر و عيد قربان ؛ و وقت آن از اذان صبح تا ظهر است و بهتر است آن را پيش از نماز عيد بجا آورد و اگر بخواهد آن را از ظهر تا غروب بجا آورد ، احتياط آن است كه به قصد رجاء ( يعنى به اميد اين كه مطلوب خداوند باشد ) انجام دهد .\r\nد - غسل شب عيد فطر ؛ و وقت آن از اوّل مغرب تا اذان صبح است و بهتر است در اوّل شب بجا آورده شود .\r\nه - غسل روزهاى هشتم و نهم ذىحَجّه كه وقت آن تمام روز مىباشد ؛ و در روز نهم ، بهتر است آن را نزديك ظهر بجا آورد .\r\nو - غسل روز اوّل ، پانزدهم ، بيست و هفتم و آخر ماه رجب .\r\nز - غسل روز عيد غدير ؛ و بهتر است آن را قبل از ظهر انجام دهد .\r\nح - غسل روز مباهله كه بنا بر اقوى بيست و چهارم ذىحَجّه است .\r\n\r\n","description":"","footnote":"","page_name":" 109 ","page_number":113},
  {"content":"\r\n\r\nط - غسل شب پانزدهم شعبان ، روز عيد نوروز ، نهم و هفدهم ربيع الاول و روز بيست و پنجم ذىقعده ( دحو الارض ) ؛ و روز پانزدهم شعبان نيز مىتواند به قصد رجاء غسل نمايد .\r\nى - غسل دادن نوزادى كه تازه به دنيا آمده .\r\nك - غسل زنى كه براى غير شوهر خود بوى خوش استعمال كرده است .\r\nل - غسل كسى كه در حال مستى خوابيده .\r\nم - غسل كسى كه جايى از بدن خود را به بدن ميّتى كه غسل داده‌اند رسانده است .\r\nن - غسل كسى كه براى تماشاى به دار آويخته رفته و آن را ديده باشد ، ولى اگر اتفاقاً يا از روى ناچارى نگاهش به او بيفتد يا مثلًا براى اداى شهادت رفته باشد ، غسل مستحب نيست .\r\nس - غسل احرام و آن غسلى است كه پيش از احرام در ميقات انجام مىدهند و اين غسل براى زن حائض و نفساء نيز مستحب است .\r\n« مسألهء 568 » براى داخل شدن در حرم مكه ، شهر مكه ، خانهء كعبه ، حرم مدينه ، شهر مدينه و مسجد پيامبر صلى الله عليه و آله و سلم ، مستحب است انسان غسل كند و براى صِرف داخل شدن در مسجدالحرام و حرم امامان عليهم السلام نيز مىتواند به قصد رجاء غسل كند و اگر در يك روز چند مرتبه مشرّف شود ، يك غسل كافى است و كسى كه مىخواهد در يك روز داخل حرم مكه و مسجدالحرام و خانهء كعبه شود ، اگر به نيّت همه يك غسل كند كافى است و نيز اگر در يك روز بخواهد داخل حرم مدينه و شهر مدينه و مسجد پيامبر صلى الله عليه و آله و سلم شود ، يك غسل براى همه كفايت مىكند و براى زيارت پيامبر صلى الله عليه و آله و سلم و امامان عليهم السلام از دور يا نزديك و براى حاجت خواستن از خداوند و همچنين براى توبه و براى نشاط به جهت عبادت و براى به سفر رفتن ، خصوصاً سفر زيارت حضرت سيدالشهداء عليه السلام ، مستحب است انسان غسل كند و اگر يكى از غسل‌هايى را كه در اين مسأله گفته شد بجا آورد و بعد كارى كند كه وضو را باطل مىكند - مثلًا بخوابد - غسل او باطل مىشود .\r\n\r\n","description":"","footnote":"","page_name":" 110 ","page_number":114},
  {"content":"\r\n\r\n« مسألهء 569 » به احتياط واجب انسان نمىتواند با غسل مستحبّى عملى را كه مانند نماز احتياج به وضو دارد انجام دهد و بايد براى انجام آنها وضو بگيرد .\r\n« مسألهء 570 » اگر انجام چند غسل بر كسى مستحب باشد و به نيّت همه يك غسل بجا آورد ، كافى است ؛ بلكه مىتوان يك غسل را به نيّت چند غسل واجب و مستحب بجا آورد .\r\n\r\nاحكام محتضر و اموات\r\n« مسألهء 571 » مسلمانى را كه محتضر است ( يعنى در حال جان دادن است ، مرد باشد يا زن ، بزرگ باشد يا كوچك ، احتياطاً بايد به پشت بخوابانند به گونه‌اى كه كف پاهاى او به طرف قبله باشد و اگر خواباندن او به اين روش ممكن نباشد ، بنابر احتياط واجب تا اندازه‌اى كه ممكن باشد بايد به اين دستور عمل كنند و چنانچه خواباندن او به اين روش به هيچ قسم ممكن نباشد ، احتياطاً او را رو به قبله بنشانند و يا به پهلوى راست يا به پهلوى چپ رو به قبله بخوابانند .\r\n« مسألهء 572 » احتياط واجب آن است كه تا وقتى ميّت را از محل احتضار حركت نداده‌اند ، رو به قبله باشد ؛ ولى پس از حركت دادن او از محل احتضار ، رو به قبله بودن وى واجب نيست .\r\n« مسألهء 573 » رو به قبله كردن محتضر بر هر مسلمان واجب است .\r\n« مسألهء 574 » مستحب است شهادتين و اقرار به دوازده امام عليهم السلام و ساير عقايد حقّه را به كسى كه در حال جان دادن است ، به نحوى تلقين كنند كه بفهمد و نيز مستحب است مطالبى را كه گفته شد ، تا وقت مرگ تكرار كنند .\r\n« مسألهء 575 » مستحب است اين دعاها را به گونه‌اى به محتضر تلقين كنند كه بفهمد :\r\n« اللّهُمَّ اغْفِرْ لِىَ الْكَثيرَ مِنْ مَعاصيكَ وَاقْبَلْ مِنِّى الْيَسيرَ مِنْ طاعَتِكَ ، يا مَنْ يَقْبَلُ الْيَسيرَ وَيَعْفُو عَنِ الْكَثيرِ إقْبَلْ مِنِّى الْيَسيرَ وَاعْفُ عَنِّى الْكَثيرَ إنَّكَ أنْتَ الْعَفُوُّ الْغَفُورُ أَللّهُمَّ ارْحَمْنى فَإنَّكَ رَحيمٌ » .\r\n\r\n","description":"","footnote":"","page_name":" 111 ","page_number":115},
  {"content":"\r\n\r\n« مسألهء 576 » مستحب است كسى را كه سخت جان مىدهد ، اگر ناراحت نمىشود ، به جايى كه نماز مىخوانده ببرند .\r\n« مسألهء 577 » مستحب است براى راحت جان دادن محتضر ، بر بالين او سوره‌هاى مباركهء يس ، صافّات و احزاب و آيةالكرسى و آيهء پنجاه و چهارم سورهء اعراف و سه آيهء آخر سورهء بقره و بلكه هر چه از قرآن ممكن است را بخوانند .\r\n« مسألهء 578 » تنها گذاشتن محتضر و گذاشتن چيز سنگين روى شكم او و بودن شخص جُنُب و حائض نزد او و همچنين حرف زدن زياد و گريه كردن و تنها گذاشتن زنها نزد او مكروه است .\r\n\r\nاحكام بعد از مرگ\r\n« مسألهء 579 » مستحب است بعد از مرگ دهان ، چشمها و چانهء ميّت را ببندند و دست و پاى او را دراز كنند و پارچه‌اى روى او بيندازند و اگر شب مرده است ، در جايى كه مرده چراغ روشن كنند و براى تشييع جنازهء او مؤمنين را خبر كنند و در دفن او عجله نمايند ، ولى اگر يقين به مردن او ندارند ، بايد صبر كنند تا مرگ او معلوم شود و نيز اگر ميّت حامله باشد و بچّه در شكم او زنده باشد ، بايد تدفين را به قدرى عقب بيندازند كه پهلوى چپ او را بشكافند و طفل را بيرون آورند و پهلو را بدوزند .\r\n\r\nاحكام غسل ، كفن ، نماز و دفن ميّت\r\n« مسألهء 580 » غسل ، كفن ، نماز و دفن مسلمان ، بر هر مكلّفى واجب است و اگر بعضى آن را انجام دهند ، از ديگران ساقط مىشود و چنانچه هيچ كس انجام ندهد ، همه معصيت كرده‌اند .\r\n« مسألهء 581 » اگر كسى مشغول كارهاى ميّت شود ، بر ديگران واجب نيست اقدام نمايند ، ولى اگر او عمل را ناتمام بگذارد ، بايد ديگران آن را تمام كنند .\r\n« مسألهء 582 » اگر انسان يقين كند كه ديگرى مشغول كارهاى ميّت شده ، واجب\r\n\r\n","description":"","footnote":"","page_name":" 112 ","page_number":116},
  {"content":"\r\n\r\nنيست به كارهاى ميّت اقدام كند ، ولى اگر شك يا گمان داشته باشد ، بايد اقدام نمايد .\r\n« مسألهء 583 » اگر كسى بداند غسل يا كفن يا نماز يا دفن ميّت را باطل انجام داده‌اند ، بايد آن را دوباره انجام دهد ، ولى اگر گمان داشته باشد كه باطل بوده يا شك داشته باشد كه صحيح بوده يا نه ، لازم نيست اقدام نمايد . همچنين اگر مسلمان غير امامى را هم‌مذهبان او طبق مذهب خود تجهيز و دفن كرده باشند ، كافى است .\r\n« مسألهء 584 » براى غسل ، كفن ، نماز و دفن ميّت ، لازم نيست از ولىّ او اجازه بگيرند اگرچه بهتر است از او اجازه بگيرند ، اما در صورتى كه ولى خود اقدام به اين كارها كرد و يا كسى را جهت انجام آن معين نمود ، مخالفت با او جايز نيست .\r\n« مسألهء 585 » ولىّ زن كه در غسل ، كفن ، نماز و دفن او دخالت مىكند ، شوهر اوست و اگر شوهر نداشته باشد ، كسى كه در زمان حيات او سرپرستى او را به عهده داشته بر ديگران در اين امر مقدم است .\r\n« مسألهء 586 » اگر كسى بگويد من وصى يا ولىّ ميّت هستم يا ولىّ ميّت به من اجازه داده كه غسل ، كفن و دفن او را انجام دهم ، چنانچه اطمينان به اين ادعاى او حاصل شود و شخص ديگرى نيز چنين ادعايى نكند ، انجام كارهاى ميّت با اوست ؛ اما اگر شخص ديگرى نيز چنين ادعايى بكند ، اگر به ادعاى يكى اطمينان حاصل شود ، او مقدم است و گرنه هر كدام بينّه داشته باشند ، مقدم هستند .\r\n« مسألهء 587 » اگر ميّت براى غسل ، كفن ، دفن و نماز خود غير از ولىّ كس ديگرى را معين كند ، اجازهء آن شخص كافى است و كسى كه ميّت او را براى انجام اين اعمال معيّن كرده ، واجب نيست اين وصيّت را قبول كند ، ولى اگر قبول كند بايد به آن عمل نمايد .\r\n\r\nاحكام غسل ميّت\r\n« مسألهء 588 » پس از پاك كردن ميت از نجاست ظاهرى ، واجب است ميّت را سه غسل بدهند ؛ بار اوّل با آبى كه با سِدر مخلوط باشد ، بار دوم با آبى كه با كافور مخلوط باشد و بار سوم با آب خالص .\r\n\r\n","description":"","footnote":"","page_name":" 113 ","page_number":117},
  {"content":"\r\n\r\n« مسألهء 589 » سِدر و كافور نبايد به اندازه‌اى زياد باشند كه آب را مضاف كنند و همچنين نبايد به اندازه‌اى كم باشند كه نگويند سدر و كافور با آب مخلوط شده است .\r\n« مسألهء 590 » اگر سِدر و كافور به اندازه‌اى كه لازم است پيدا نشود ، بنابر احتياط واجب بايد مقدارى را كه به آن دسترسى دارند در آب بريزند و او را با آن غسل دهند و بدل از آن او را تيمّم نيز بدهند .\r\n« مسألهء 591 » اگر سدر و كافور يا يكى از آنها پيدا نشود يا استعمال آن جايز نباشد - مثل آن كه غصبى باشد - بنا بر احتياط واجب بايد به جاى هر كدام كه موجود نيست ، ميّت را با آب خالص غسل داده و بدل از آن او را تيمم نيز بدهند .\r\n« مسألهء 592 » اگر كسى كه براى حجّ احرام بسته است پيش از تمام كردن سعىِ بين صفا و مَروه ، بميرد و همچنين اگر در احرام عمره پيش از كوتاه كردن مو يا ناخن فوت كند ، نبايد او را با آب كافور غسل دهند ، بلكه به جاى آن بايد با آب خالص او را غسل بدهند .\r\n« مسألهء 593 » كسى كه ميّت را غسل مىدهد ، بايد مسلمان ، عاقل و بالغ باشد ، اگرچه غسل دادن توسط كودك مميز نيز كفايت مىكند و بايد مسائل غسل را نيز بداند يا ديگرى در حين غسل به او آموزش بدهد و بنابر احتياط واجب ، بايد دوازده امامى نيز باشد .\r\n« مسألهء 594 » كسى كه ميّت را غسل مىدهد ، بايد قصد قربت داشته باشد ، يعنى غسل را براى انجام فرمان خداوند بجا آورد و اگر به همين نيّت تا آخر غسلِ سوم باقى باشد ، كافى است و تجديد نيّت لازم نيست .\r\n« مسألهء 595 » غسل بچّه مسلمان ، اگرچه از زنا باشد ، واجب است و غسل ، كفن و دفن كافر و اولاد او جايز نيست و كسى كه از كودكى ديوانه بوده و به حال ديوانگى بالغ شده ، چنانچه پدر و مادر او يا يكى از آنان مسلمان باشند ، بايد او را غسل داد و اگر هيچ كدام از آنان مسلمان نباشند ، غسل دادن او جايز نيست .\r\n« مسألهء 596 » اگر بچهء سقط شده چهار ماه يا بيشتر داشته باشد ، بايد او را غسل\r\n\r\n","description":"","footnote":"","page_name":" 114 ","page_number":118},
  {"content":"\r\n\r\nبدهند و اگر چهار ماه نداشته باشد و خلقت او نيز كامل نباشد ، بايد او را در پارچه‌اى بپيچند و بدون غسل دفن كنند .\r\n« مسألهء 597 » اگر مرد ، زن را و زن ، مرد را غسل بدهد ، غسل باطل است ، ولى زن مىتواند شوهر خود را غسل دهد و شوهر نيز مىتواند زن خود را غسل دهد ، اگرچه احتياط مستحب آن است كه زن ، شوهر خود و شوهر ، زن خود را غسل ندهد .\r\n« مسألهء 598 » مرد مىتواند دختر بچّه‌اى را كه سن او از سه سال بيشتر نيست غسل دهد و زن نيز مىتواند پسر بچّه‌اى را كه سه سال بيشتر ندارد ، غسل دهد .\r\n« مسألهء 599 » مردانى كه با ميت زن نسبت دارند و با او محرمند و يا به واسطه شير خوردن با او محرم شده‌اند ، بنابر احتياط نمىتوانند او را غسل دهند ، مگر اين كه زنى براى غسل دادن او يافت نشود ؛ همچنين زنانى كه با ميت مرد نسبت دارند و با او محرمند و يا به واسطه شير خوردن با او محرم شده‌اند ، بنابر احتياط نمىتوانند او را غسل دهند ، مگر اين كه مردى براى غسل دادن او يافت نشود و در هر دو صورت بنا بر احتياط واجب ، غسل بايد از روى لباس صورت گيرد و اگر براى غسل دادن ميت ، نه همچنس او يافت شود و نه محرم او ، احتياطاً بايد او را بدون غسل و با لباس خودش دفن كنند .\r\n« مسألهء 600 » اگر ميّت و كسى كه او را غسل مىدهد هر دو مرد يا هر دو زن باشند ، جايز است كه غير از عورت ، جاهاى ديگر ميّت برهنه باشد .\r\n« مسألهء 601 » نگاه كردن به عورت ميّت حرام است و كسى كه او را غسل مىدهد ، اگر نگاه كند معصيت كرده ، ولى غسل باطل نمىشود .\r\n« مسألهء 602 » اگر جايى از بدن ميّت نجس باشد ، بايد آن جا را پيش از آن كه غسل بدهند آب بكشند و احتياط مستحب آن است كه تمام بدن ميّت پيش از شروع به غسل پاك باشد .\r\n« مسألهء 603 » احتياط واجب آن است كه تا غسل ترتيبى ممكن است ، ميّت را غسل ارتماسى ندهند ؛ ولى جايز است كه در غسل ترتيبى هر يك از سه قسمت بدن را با مراعات ترتيب در آب فرو برند .\r\n\r\n","description":"","footnote":"","page_name":" 115 ","page_number":119},
  {"content":"\r\n\r\n« مسألهء 604 » لازم نيست كسى را كه در حال حيض يا در حال جنابت مرده ، غسل حيض يا غسل جنابت بدهند ، بلكه همان غسل ميّت براى او كافى است .\r\n« مسألهء 605 » بنا بر احتياط جايز نيست كه براى غسل دادن ميّت مزد بگيرند ، ولى مزد گرفتن براى كارهاى مقدماتى غسل ( مثل شستشو و تطهير ) حرام نيست .\r\n« مسألهء 606 » اگر آب پيدا نشود يا استعمال آن مانعى داشته باشد ، بايد به عوض هر غسل ، يك بار ميّت را تيمّم دهند .\r\n« مسألهء 607 » كسى كه ميّت را تيمّم مىدهد ، بايد با دستان خود او را تيمم دهد و احتياط واجب آن است كه در صورت امكان دست ميت را نيز بر زمين بزند و به صورت و پشت دستهاى او بكشد .\r\n« مسألهء 608 » شهيدى كه در ميدان جنگ و در معركه ، پيش از آن كه به سراغ او بيايند به شهادت رسيده و جان داده است ، غسل و كفن ندارد و بايد او را با لباسهاى خود بدون غسل دفن كنند ، چه جنگ در زمان امام عليه السلام و به اذن و اجازهء امام عليه السلام باشد و چه براى دفاع از اسلام و كشور اسلامى به شهادت رسيده باشد .\r\n\r\nاحكام حُنوط\r\n« مسألهء 609 » واجب است بعد از غسل ، مواضع سجده ميّت را حنوط كنند ، يعنى به پيشانى و كف دستها و سر زانوها و سر دو انگشت بزرگ پاهاى او كافور بمالند و مستحب است بر سر بينى ميّت نيز كافور بمالند و بايد كافور ساييده و تازه باشد و اگر به واسطهء كهنه بودن ، عطر آن از بين رفته باشد ، كفايت نمىكند .\r\n« مسألهء 610 » در حنوط ميّت ، بنا بر احتياط واجب بايد ابتدا كافور را به پيشانى ميّت بمالند ، ولى مراعات ترتيب در بقيه اعضاى سجده لازم نيست .\r\n« مسألهء 611 » بهتر آن است كه ميّت را پيش از كفن كردن حنوط نمايند ، اگرچه در بين كفن كردن و بعد از آن نيز حنوط كردن مانعى ندارد .\r\n« مسألهء 612 » اگر كسى كه براى حجّ احرام بسته است ، پيش از تمام كردن سعىِ بين\r\n\r\n","description":"","footnote":"","page_name":" 116 ","page_number":120},
  {"content":"\r\n\r\nصفا و مروه بميرد ، حنوط كردن او جايز نيست و نيز اگر در احرام عمره پيش از آن كه مو يا ناخن خود را كوتاه كند بميرد ، نبايد او را حنوط كنند .\r\n« مسألهء 613 » زنى كه شوهر او مرده و هنوز عدّهء او تمام نشده ، اگرچه حرام است خود را خوشبو كند ، ولى چنانچه بميرد حنوط او واجب است .\r\n« مسألهء 614 » مكروه است ميّت را با مُشك و عنبر و عود و عطرهاى ديگر خوشبو كنند يا براى حنوط ، آنها را با كافور مخلوط نمايند .\r\n« مسألهء 615 » مستحب است قدرى از تربت حضرت سيدالشهداء عليه السلام را با كافور مخلوط كنند ، ولى بايد آن كافور را به جاهايى كه موجب بىاحترامى به تربت مقدّس مىشود نرسانند و نيز تربت نبايد به قدرى زياد باشد كه وقتى با كافور مخلوط شد ، ديگر به آن كافور نگويند .\r\n« مسألهء 616 » اگر كافور به اندازهء غسل و حنوط نباشد ، بنابر احتياط واجب بايد غسل را مقدّم دارند و اگر كافور براى هفت عضو كفايت نكند ، بنابر احتياط واجب بايد پيشانى را مقدّم بدارند .\r\n« مسألهء 617 » مستحب است دو چوب تَر و تازه در قبر همراه ميّت بگذارند .\r\n\r\nاحكام كفن ميّت\r\n« مسألهء 618 » ميّت مسلمان را بايد با سه پارچه كه آنها را لنگ ، پيراهن و سرتاسرى مىگويند كفن نمايند .\r\n« مسألهء 619 » لنگ بايد اطراف بدن را از ناف تا زانو بپوشاند و بهتر آن است كه از سينه تا روى قدم برسد و بنابر احتياط واجب ، پيراهن بايد از سر شانه تا نصف ساق پا را كاملًا بپوشاند و درازى سرتاسرى بنا بر احتياط واجب بايد به قدرى باشد كه بستن دو سرِ آن ممكن باشد و پهناى آن بايد به اندازه‌اى باشد كه يك طرف آن روى طرف ديگر قرار گيرد .\r\n« مسألهء 620 » هر مقدار از هزينه كفن - چه واجب و چه مستحب - كه در شأن ميّت\r\n\r\n","description":"","footnote":"","page_name":" 117 ","page_number":121},
  {"content":"\r\n\r\nباشد ، از اصل تركه او برداشته مىشود و احتياج به اجازه ورثه ندارد .\r\n« مسألهء 621 » اگر ميّت وصيّت نكرده باشد كه كفن را از ثلث مال او بردارند ، هر مقدار از هزينه كفن را كه بيشتر از شأن اوست با اجازه ورثه بالغ او مىتوان از سهم آنان برداشت .\r\n« مسألهء 622 » اگر كسى وصيّت كرده باشد كه مقدار مستحب كفن را از ثلث مال او بردارند يا وصيّت كرده باشد كه ثلث مال را به مصرف خود او برسانند ، ولى مصرف آن را معين نكرده باشد يا فقط مصرف مقدارى از آن را معين كرده باشد ، مىتوانند مقدار مستحب كفن را از ثلث مال او بردارند .\r\n« مسألهء 623 » كفن زن بر عهدهء شوهر است ، اگرچه خود زن داراى اموال باشد و همچنين اگر زن را به شرحى كه در كتاب طلاق گفته مىشود طلاق رجعى بدهند و پيش از تمام شدن عدّه بميرد ، بنابر احتياط واجب شوهر بايد كفن او را بدهد ، و چنانچه شوهر بالغ نباشد يا ديوانه باشد ، ولىّ شوهر بايد از مال او كفن زن را بدهد .\r\n« مسألهء 624 » كفن ميّت بر خويشان او واجب نيست ، اگرچه مخارج او در حال حيات بر آنان واجب باشد ، بلكه از مال خودش برداشته مىشود ، ولى اگر مالى نداشته باشد ، احتياط واجب آن است كه كسى كه مخارج ميت در حال حيات بر او واجب بوده ، كفن او را بدهد و گرنه دادن كفن او بر مسلمين واجب كفايى است .\r\n« مسألهء 625 » اگر مجموع سه قطعه كفن به گونه‌اى باشد كه بدن ميت از زير آن پيدا نباشد ، كافى است ، ولى بهتر است كه هر يك از سه پارچهء كفن به قدرى نازك نباشند كه بدن ميّت از زير آن پيدا باشد .\r\n« مسألهء 626 » كفن كردن با مال غصبى هر چند كفن ديگرى نيز پيدا نشود ، جايز نيست و چنانچه كفن ميّت غصبى باشد و صاحب آن راضى نباشد ، بايد آن را از تن ميّت بيرون آورند ، اگرچه او را دفن كرده باشند و همچنين جايز نيست با پوست مردار او را كفن كنند .\r\n« مسألهء 627 » كفن كردن ميّت با چيز نجس و با پارچهء ابريشمى خالص ، جايز نيست و در حال ناچارى نيز كفن كردن با آنها خالى از اشكال نيست و احتياط واجب آن است كه\r\n\r\n","description":"","footnote":"","page_name":" 118 ","page_number":122},
  {"content":"\r\n\r\nبا پارچهء طلا باف نيز مگر در حال ناچارى ، ميّت را كفن نكنند .\r\n« مسألهء 628 » كفن كردن با پارچه‌اى كه از پشم ، پوست يا موى حيوان حرام گوشت تهيه شده ، در حال اختيار جايز نيست ، ولى اگر پوست حيوان حلال گوشت را به نحوى درست كنند كه به آن جامه گفته شود ، مىتوان ميّت را با آن كفن كرد و همچنين اگر كفن از مو و پشم حيوان حلال گوشت باشد ، اشكال ندارد ، اگرچه احتياط آن است كه با اين دو نيز كفن نكنند .\r\n« مسألهء 629 » اگر كفن ميّت با نجاست خود او يا با نجاست ديگرى نجس شود ، چنانچه كفن ضايع نمىشود ، بايد مقدار نجس شده را بشويند يا ببُرند و اگر شستن يا بريدن آن ممكن نباشد ، در صورتى كه عوض كردن آن ممكن باشد ، بايد عوض نمايند .\r\n« مسألهء 630 » اگر كسى كه براى حجّ يا عمره احرام بسته بميرد ، بايد مثل ديگران كفن شود و پوشاندن سر و صورت او - كه در حال احرام بايد برهنه باشند - اشكال ندارد .\r\n\r\nاحكام نماز ميّت\r\n« مسألهء 631 » نماز خواندن بر ميّت مسلمان ، اگرچه بچّه باشد ، واجب است ، به شرط اين كه پدر و مادر آن بچّه يا يكى از آنان ، مسلمان باشند و شش سال بچّه تمام شده باشد .\r\n« مسألهء 632 » نماز ميّت بايد بعد از غسل و حنوط و كفن كردن او خوانده شود و اگر پيش از آنها يا در بين آنها بخوانند ، اگرچه از روى فراموشى يا ندانستن مسأله باشد ، كافى نيست .\r\n« مسألهء 633 » كسى كه مىخواهد نماز ميّت بخواند ، لازم نيست با وضو يا غسل يا تيمّم باشد و بدن و لباس او پاك باشد ، اگرچه احتياط مستحب آن است كه تمام چيزهايى را كه در نمازهاى ديگر لازم است ، رعايت كند و احتياط واجب آن است كه عورت او پوشيده باشد و لباس او نيز غصبى نباشد .\r\n« مسألهء 634 » كسى كه بر ميّت نماز مىخواند ، بايد رو به قبله باشد و نيز واجب است ميّت را مقابل او به گونه‌اى به پشت بخوابانند كه سر ميّت به طرف راست و پاى او\r\n\r\n","description":"","footnote":"","page_name":" 119 ","page_number":123},
  {"content":"\r\n\r\nبه طرف چپ نمازگزار باشد .\r\n« مسألهء 635 » مكان نمازگزار بايد از جاى ميّت پايين‌تر يا بلندتر نباشد ، ولى پستى و بلندى مختصر اشكال ندارد . همچنين مكان نمازگزار بايد غصبى نباشد .\r\n« مسألهء 636 » نمازگزار نبايد از ميّت به قدرى دور باشد كه نگويند در كنار ميّت ايستاده ؛ ولى كسى كه نماز ميّت را به جماعت مىخواند ، اگر از ميّت دور باشد ، چنانچه صفها به يكديگر متصل باشند ، اشكال ندارد .\r\n« مسألهء 637 » نمازگزار بايد مقابل ميّت بايستد ، ولى اگر نماز به جماعت خوانده شود و صف جماعت از دو طرف ميّت بگذرد ، نماز كسانى كه مقابل ميّت نيستند ، اشكال ندارد .\r\n« مسألهء 638 » نبايد بين ميّت و نمازگزار پرده و ديوار يا چيز ديگرى مانند اينها فاصله باشد ، ولى اگر ميّت در تابوت و مانند آن باشد ، اشكال ندارد .\r\n« مسألهء 639 » در وقت خواندن نماز ، بايد عورت ميّت پوشيده باشد و اگر كفن كردن او ممكن نباشد ، بايد عورت او را حتّى با تخته و آجر و مانند اينها بپوشانند .\r\n« مسألهء 640 » نماز ميّت را بايد ايستاده و به قصد قربت خواند و هنگام نيّت ، بايد ميّت را معين كرد ، مثلًا نيّت كند : « بر اين ميّت نماز مىخوانم قربةً الى اللَّه » .\r\n« مسألهء 641 » اگر كسى نباشد كه بتواند ايستاده نماز ميّت را بخواند ، مىتوان نشسته بر او نماز خواند .\r\n« مسألهء 642 » مكروه است بر ميّت چند مرتبه نماز بخوانند ، ولى اگر ميّت اهل علم و تقوى باشد ، اين عمل مكروه نيست .\r\n« مسألهء 643 » اگر ميّت را عمداً يا از روى فراموشى يا به جهت عذرى بدون نماز دفن كنند يا بعد از دفن معلوم شود نمازى كه بر او خوانده شده باطل بوده است ، واجب است تا وقتى كه جسد او از هم نپاشيده با شرطهايى كه براى نماز ميّت گفته شد ، به قبر او نماز بخوانند ؛ ولى چنانچه پس از دفن معلوم شود كه به هنگام نماز سر ميّت به طرف چپ نمازگزار و پاى او به سمت راست وى بوده ، نماز خواندن بر قبر او واجب نيست .\r\n\r\n","description":"","footnote":"","page_name":" 120 ","page_number":124},
  {"content":"\r\n\r\n\r\nدستور نماز ميّت\r\n« مسألهء 644 » نماز ميّت پنج تكبير دارد و اگر نمازگزار پنج تكبير به اين ترتيب بگويد كافى است :\r\nبعد از نيّت و گفتن تكبير اوّل بگويد : « اشْهَدُ أَنْ لاإِلهَ إِلَّا اللَّهُ وَأنَّ مُحَمَّداً رَسُولُ اللَّهِ » و بعد از تكبير دوم بگويد : « اللَّهُمَّ صَلِّ عَلى مُحَمَّدٍ وَآلِ مُحَمَّدٍ » و بعد از تكبير سوم بگويد : « اللَّهُمَّ اغْفِرْ لِلْمُؤْمِنينَ وَالْمُؤْمِناتِ » و بعد از تكبير چهارم ، اگر ميّت مرد است بگويد : « اللَّهُمَّ اغْفِرْ لِهذَا الْمَيِّتِ » و اگر زن است بگويد : « اللَّهُمَّ اغْفِرْ لِهذِهِ المَيِّتِ » و بعد تكبير پنجم را بگويد .\r\nو بهتر است بعد از تكبير اوّل بگويد : « اشْهَدُ أنْ لاإلهَ إلَّااللَّهُ وَحْدَهُ لاشَريكَ لَهُ وَأشْهَدُ أنَّ مُحَمَّداً عَبْدُهُ وَرَسُولُهُ أرْسَلَهُ بِالْحَقِّ بَشيراً وَنَذيراً بَيْنَ يَدَى السَّاعَةِ » و بعد از تكبير دوم بگويد : « أللَّهُمَّ صَلِّ عَلى مُحَمَّدٍ وَآلِ مُحَمَّدٍ وَبارِكْ عَلى مُحَمَّدٍ وَآلِ مُحَمَّدٍ وَارْحَمْ مُحَمَّداً وَآلَ مُحَمَّدٍ كَأفْضَلِ ما صَلَّيْتَ وَبارَكْتَ وَتَرَحَّمْتَ عَلى إبْراهيمَ وَآلِ إبْراهيمَ إنَّكَ حَميدٌ مَجيدٌ وَصَلِّ عَلى جَميعِ الأنْبياءِ وَالْمُرْسَلينَ وَالشُّهَداءِ وَالصِّدّيقينَ وَجَميعِ عِبادِ اللَّهِ الصّالِحينَ » و بعد از تكبير سوم بگويد : « اللَّهُمَّ اغْفِرْ لِلْمُؤْمِنينَ وَالْمُؤْمِناتِ وَالْمُسْلِمينَ وَالْمُسْلِماتِ الأحْياءِ مِنْهُمْ وَالأمْواتِ تابِعْ بَيْنَنا وَبَيْنَهُمْ بِالْخَيْراتِ إنَّكَ مُجيبُ الدَّعَواتِ إنَّكَ عَلى كُلِّ شَىءٍ قَديرٌ » و بعد از تكبير چهارم ، اگر ميّت مرد باشد بگويد : « اللَّهُمَّ إنَّ هذا عَبْدُكَ وَابْنُ عَبْدِكَ وَابْنُ أمَتِكَ نَزَلَ بِكَ وَأنْتَ خَيْرُ مَنْزولٍ بِهِ أللَّهُمَّ إنّا لانَعْلَمُ مِنْهُ إلّاخَيْراً وَأنْتَ أعْلَمُ بِهِ مِنّا أللَّهُمَّ إنْ كانَ مُحْسِناً فَزِدْ فى إحْسانِهِ وَإنْ كانَ مُسيئاً فَتَجَاوَزْ عَنْهُ وَاغْفِرْ لَهُ أللَّهُمَّ اجْعَلْهُ عِنْدَكَ فى أعْلى عِلّيّينَ واخْلُفْ عَلى أهْلِهِ فى الْغابِرينَ وَارْحَمْهُ بِرَحْمَتِكَ يا أرْحَمَ الرّاحِمينَ » و بعد تكبير پنجم را بگويد ؛ ولى اگر ميّت زن باشد ، بعد از تكبير چهارم بگويد : « اللَّهُمَّ إنَّ هذِهِ أمَتُكَ وَابْنَةُ عَبْدِكَ وَابْنَةُ أمَتِكَ نَزَلَتْ بِكَ وَأنْتَ خَيْرُ مَنْزولٍ بِهِ أللَّهُمَّ إنّا لانَعْلَمُ مِنْها إلّاخَيْراً وَأنْتَ أعْلَمُ بِها مِنّا أللَّهُمَّ إنْ كانَتْ مُحْسِنَةً فَزِدْ فى إحْسانِها وَإنْ كانَتْ مُسيئَةً فَتَجَاوَزْ عَنْها وَاغْفِرْ لَها أللَّهُمَّ اجْعَلْها عِنْدَكَ فى أعْلى عِلّيّينَ واخْلُفْ عَلى أهْلِها فى الْغابِرينَ وَارْحَمْها بِرَحْمَتِكَ يا أرْحَمَ الرّاحِمينَ » .\r\n« مسألهء 645 » بايد تكبيرها و دعاها را به گونه‌اى پشت سر هم بخوانند كه نماز از\r\n\r\n","description":"","footnote":"","page_name":" 121 ","page_number":125},
  {"content":"\r\n\r\nصورت خود خارج نشود .\r\n« مسألهء 646 » كسى كه نماز ميّت را به جماعت مىخواند نيز بايد تكبيرها و دعاهاى آن را بخواند .\r\n\r\nمستحبّات نماز ميّت\r\n« مسألهء 647 » چند چيز در نماز ميّت مستحب است :\r\nاوّل : كسى كه نماز ميّت مىخواند ، داراى وضو ، غسل يا تيمّم باشد و احتياط مستحب آن است كه در صورتى تيمّم كند كه وضو و غسل ممكن نباشد يا بترسد كه اگر وضو بگيرد يا غسل كند ، به نماز ميّت نرسد . دوم : اگر ميّت مرد باشد ، امام جماعت يا كسى كه به طور فُرادى به او نماز مىخواند مقابل وسط قامت او بايستد و اگر زن باشد ، مقابل سينه او بايستد . سوم : با پاى برهنه نماز بخواند . چهارم : در هر تكبير دست‌ها را تا مقابل گوش بلند كند . پنجم : فاصله او با ميّت به قدرى كم باشد كه اگر باد لباس او را حركت دهد ، به جنازه برسد . ششم : نماز ميّت را به جماعت بخواند . هفتم : امام جماعت تكبير و دعاها را بلند بخواند و كسانى كه با او نماز مىخوانند آهسته بخوانند . هشتم : در جماعت ، مأموم اگرچه يك نفر باشد ، پشت سر امام بايستد . نهم : نمازگزار به ميّت و مؤمنين زياد دعا كند . دهم : پيش از نماز سه مرتبه بگويد : « الصَّلاة » . يازدهم : نماز را در جايى بخواند كه مردم براى نماز ميّت بيشتر به آن جا مىروند . دوازدهم : زن حائض اگر نماز ميّت را به جماعت مىخواند ، در صفى تنها بايستد .\r\n« مسألهء 648 » خواندن نماز ميّت در مساجد مكروه است ، ولى در مسجدالحرام مكروه نيست .\r\n\r\nاحكام دفن\r\n« مسألهء 649 » واجب است ميّت را به گونه‌اى در زمين دفن كنند كه بوى او بيرون نيايد و درندگان نيز نتوانند بدن او را بيرون آورند و در صورتى كه ترس از درنده و نزديك شدن\r\n\r\n","description":"","footnote":"","page_name":" 122 ","page_number":126},
  {"content":"\r\n\r\nانسانى كه از بوى ميّت اذيت شود در بين نباشد ، عنوان دفن در زمين كافى است ، اگرچه احتياط مستحب آن است كه گودى قبر به همان اندازهء مذكور در بالا باشد و اگر ترس آن باشد كه جانور بدن او را بيرون آورد ، بايد قبر را با آجر و مانند آن محكم كنند .\r\n« مسألهء 650 » اگر دفن ميّت در زمين ممكن نباشد ، بايد او را به جاى دفن ، در بنا يا تابوت بگذارند .\r\n« مسألهء 651 » ميّت را بايد در قبر به پهلوى راست به گونه‌اى بخوابانند كه جلوى بدن او به طرف قبله باشد .\r\n« مسألهء 652 » اگر كسى در كشتى بميرد ، چنانچه جسد او فاسد نشود و بودن او در كشتى نيز مانعى نداشته باشد ، بايد صبر كنند تا به خشكى برسند و او را در زمين دفن كنند و گرنه بايد او را در كشتى غسل بدهند و حنوط و كفن كنند و پس از خواندن نماز ميّت ، چيز سنگينى به پاى او ببندند و به دريا بيندازند يا او را در خمره گذاشته و در آن را ببندند و به دريا بيندازند .\r\n« مسألهء 653 » اگر بترسند كه دشمن ، قبر ميّت را بشكافد و بدن او را بيرون آورد و گوش يا بينى يا اعضاى ديگر او را ببرد ، چنانچه ممكن باشد بايد به نحوى كه در مسأله پيش گفته شد او را به دريا بيندازند .\r\n« مسألهء 654 » هزينه انداختن در دريا و هزينه محكم كردن قبر ميّت را در صورتى كه لازم باشد ، بايد از اصل مال ميّت بردارند .\r\n« مسألهء 655 » اگر زن كافر بميرد و بچّه در شكم او مرده باشد ، چنانچه پدر بچّه مسلمان باشد ، احتياطاً بايد زن را در قبر به پهلوى چپ و پشت به قبله بخوابانند تا روى بچّه به طرف قبله باشد ، بلكه اگر هنوز روح نيز به بدن طفل داخل نشده باشد ، بنابر احتياط واجب بايد به همين دستور عمل كنند .\r\n« مسألهء 656 » دفن مسلمان در قبرستان كفار چنانچه اهانت به وى باشد و دفن كفار در قبرستان مسلمانان چنانچه اهانت به مسلمين باشد ، جايز نيست و احتياط واجب آن است كه اگر اهانت نيز نباشد ، مسلمان را در قبرستان كفار و كافر را در قبرستان مسلمانان\r\n\r\n","description":"","footnote":"","page_name":" 123 ","page_number":127},
  {"content":"\r\n\r\nدفن نكنند .\r\n« مسألهء 657 » اگر ناچار شوند كه مسلمان را در قبرستان غير مسلمانان دفن كنند - مانند برخى كشورهاى غير اسلامى - دفن او در آنجا جايز است ، مخصوصاً اگر موجب اهانت بر او نباشد .\r\n« مسألهء 658 » دفن مسلمان در جايى كه بىاحترامى به او باشد ، مانند جايى كه خاكروبه و كثافات در آن مىريزند ، جايز نيست .\r\n« مسألهء 659 » ميّت را نبايد در جاى غصبى دفن كنند و دفن كردن او نيز در جايى كه براى غير دفن كردن وقف شده ، مثل مدارس موقوفه ، جايز نيست .\r\n« مسألهء 660 » دفن ميّت در قبر مردهء ديگر ، اگر موجب نبش قبر شود جايز نيست .\r\n« مسألهء 661 » چيزى كه از ميّت جدا مىشود ، اگرچه مو ، ناخن و دندان او باشد ، بايد دفن شود و اگر موجب نبش نشود ، احتياط واجب آن است كه با خود او دفن شود و نيز دفن ناخن و دندانى كه در حال حيات از انسان جدا مىشود مستحب است .\r\n« مسألهء 662 » اگر كسى در چاه بميرد و بيرون آوردن او ممكن نباشد ، بايد درِ چاه را ببندند و همان چاه را قبر او قرار دهند و در صورتى كه چاه مال غير باشد ، بايد به نحوى او را راضى كنند .\r\n« مسألهء 663 » اگر بچّه در رحم مادر بميرد و ماندن او در رحم براى مادر خطر داشته باشد ، بايد به آسانترين راه او را بيرون آورند و چنانچه ناچار شوند كه او را قطعه قطعه كنند ، اشكال ندارد ، ولى بايد شوهرش اگر اهل فن است يا زنى كه اهل فن باشد و اگر ممكن نيست مرد محرمى كه اهل فن باشد و اگر آن هم ممكن نشود ، مرد نامحرمى كه اهل فن باشد ، بچّه را بيرون بياورد و در صورتى كه آن نيز پيدا نشود ، كسى كه اهل فن نباشد ، با رعايت ترتيب ذكر شده مىتواند بچّه را بيرون آورد .\r\n« مسألهء 664 » هرگاه مادر بميرد و بچّه در شكم او زنده باشد ، اگرچه اميد به زنده ماندن طفل نداشته باشند ، بايد به وسيلهء كسانى كه در مسألهء پيش گفته شد ، به هر ترتيبى كه بچّه سالم بيرون مىآيد ، بچّه را بيرون آورند و دوباره آن جا را بدوزند .\r\n\r\n","description":"","footnote":"","page_name":" 124 ","page_number":128},
  {"content":"\r\n\r\n\r\nمستحبّات دفن\r\n« مسألهء 665 » خوب است به اميد آن كه مطلوب پروردگار باشد ، قبر را به اندازهء قامت انسان متوسط گود كنند و ميّت را در نزديك‌ترين قبرستان دفن نمايند ، مگر آن كه قبرستان دور تر از جهتى بهتر باشد ؛ مثل آن كه افراد خوب در آن جا دفن شده باشند يا مردم براى فاتحهء اهل قبور بيشتر به آن جا بروند و نيز بهتر است جنازه را در چند مترى قبر ، زمين بگذارند و تا سه مرتبه كم كم نزديك قبر ببرند و در هر مرتبه زمين بگذارند و بردارند و در نوبت چهارم وارد قبر كنند و اگر ميّت مرد است ، در دفعهء سوم به گونه‌اى او را زمين بگذارند كه سر او طرف پايين قبر باشد و در دفعهء چهارم او را از طرف سر وارد قبر نمايند و اگر زن است ، در دفعهء سوم به طرف قبله قبر بگذارند و به پهنا وارد قبر كنند و هنگام وارد كردن زن در قبر ، پارچه‌اى روى قبر بگيرند و نيز جنازه ميت را به آرامى از تابوت بيرون آورند و وارد قبر كنند و دعاهايى را كه دستور داده شده ، پيش از دفن و موقع دفن بخوانند و بعد از آن كه ميّت را در قبر گذاشتند ، گره‌هاى كفن را باز كنند و صورت ميّت را روى خاك بگذارند و بالشى از خاك زير سر او بسازند و پشت ميّت ، خشت خام يا كلوخى بگذارند كه ميّت به پشت برنگردد و پيش از آن كه لحد را بپوشانند ، دست راست را به شانهء راست ميّت بزنند و دست چپ را با قوت بر شانهء چپ ميّت بگذارند و دهان را نزديك گوش او ببرند و به شدّت حركتش دهند و سه مرتبه بگويند : « اسْمَعْ إفْهَمْ يا فُلانَ بْنَ فُلان » و به جاى فلان ، اسم ميّت و پدر او را بگويند ؛ مثلًا اگر اسم ميّت محمد و اسم پدر او على است ، سه مرتبه بگويند : « اسْمَعْ إفْهَمْ يا مُحَمَّدَ بْنَ عَلى » و پس از آن بگويند : « هَلْ أنْتَ عَلى الْعَهْدِ الَّذى فارَقْتَنا عَلَيهِ مِنْ شَهادَةِ أنْ لاإلهَ إلَّااللَّهُ وَحْدَهُ لاشَريكَ لَهُ وَأنَّ مُحَمَّداً صلى الله عليه و آله و سلم عَبْدُهُ وَرَسُولُهُ وَسَيِّدُ النَّبيّينَ وَخاتَمُ الْمُرْسَلينَ وَأنَّ عَليّاً عليه السلام أميرُالْمُؤْمِنينَ وَسَيِّدُ الْوَصيّينَ وَإمامٌ افْتَرَضَ اللَّهُ طاعَتَهُ عَلَى الْعالَمينَ وَأنَّ الْحَسَنَ وَالْحُسَيْنَ وَعَلِىَّ بْنَ الْحُسَيْنِ وَمُحَمَّدَ بْنَ عَلىٍّ وَجَعْفَرَ بْنَ مُحَمَّدٍ وَمُوسَى بْنَ جَعْفَرٍ وَعَلِىَّ بْنَ مُوسى وَمُحَمَّدَ بْنَ عَلىٍّ وَعَلِىَّ بْنَ مُحَمَّدٍ وَالْحَسَنَ بْنَ عَلىٍّ وَالْقائِمَ الْحُجَّةَ المَهْدىَّ صَلَواتُ اللَّهِ عَلَيْهِمْ أئِمَّةُ الْمُؤْمِنينَ وَحُجَجُ اللَّهِ عَلَى الْخَلْقِ أجْمَعينَ وَأئِمَّتُكَ أئِمَّةُ هُدىً بِكَ أبْرارٌ يا فُلانَ بْنَ\r\n\r\n","description":"","footnote":"","page_name":" 125 ","page_number":129},
  {"content":"\r\n\r\nفُلانٍ » و به جاى فلان بن فلان ، اسم ميّت و پدرش را بگويد و بعد ادامه دهد : « إذا أتاكَ الْمَلَكانِ الْمُقَرَّبانِ رَسُولَيْنِ مِنْ عِنْدِ اللَّهِ تَبارَكَ وَتَعالى وَسَألاكَ عَنْ رَبِّكَ وَعَنْ نَبِيِّكَ وَعَنْ دينِكَ وَعَنْ كِتابِكَ وَعَنْ قِبْلَتِكَ وَعَنْ أئِمَّتِكَ فَلا تَخَفْ وَلا تَحْزَنْ وَقُلْ فى جَوابِهِما : اللَّهُ رَبّى وَمُحَمَّدٌ صلى الله عليه و آله و سلم نَبيّى وَالْإسْلامُ دينى وَالْقُرْآنُ كِتابى وَالْكَعْبَةُ قِبْلَتى وَأميرُالْمُؤْمِنينَ عَلِىُّ بْنُ أبى طالِبٍ عليه السلام إمامى وَالْحَسَنُ بْنُ عَلِىٍّ الْمُجْتَبى عليه السلام إمامى وَالْحُسَيْنُ بْنُ عَلِىٍّ الْشَّهيدُ بِكَرْبَلاءِ عليه السلام إمامى وَعَلِىٌّ زَيْنُ الْعابِدينَ عليه السلام إمامى وَمُحَمَّدٌ الْباقِرُ عليه السلام إمامى وَجَعْفَرٌ الصّادِقُ عليه السلام إمامى وَمُوسَى الْكاظِمُ عليه السلام إمامى وَعَلِىٌّ الرِّضا عليه السلام إمامى وَمُحَمَّدٌ الْجَوادُ عليه السلام إمامى وَعَلِىٌّ الْهادى عليه السلام إمامى وَالْحَسَنُ الْعَسْكَرىُّ عليه السلام إمامى وَالْحُجَّةُ الْمُنْتَظَرُ عليه السلام إمامى هؤُلاءِ صَلَواتُ اللَّهِ عَلَيْهِمْ أجْمَعينَ أئِمَّتى وَسادَتى وَقادَتى وَشُفَعائى بِهِمْ أتَوَلّى وَمِنْ أعْدائِهِمْ أتَبَرَّءُ فى الدُّنْيا وَالْآخِرَةِ ثُمَّ اعْلَمْ يا فُلانَ بْنَ فُلانٍ » و به جاى فلان بن فلان ، اسم ميّت و پدرش را بگويد و سپس ادامه دهد : « أنَّ اللَّهَ تَبارَكَ وَتَعالى نِعْمَ الرَّبُ وَأنَّ مَحَمَّداً صلى الله عليه و آله و سلم نِعْمَ الرَّسُولُ وَأنَّ عَلِىَّ بْنَ أبى طالِبٍ وَأوْلادَهُ الْمَعْصُومينَ الْائِمَّةَ الْإثْنَىْ عَشَرَ نِعْمَ الْأئِمَّةُ وَأنَّ ما جاءَ بِهِ مُحَمَّدٌ صلى الله عليه و آله و سلم حَقٌّ وَأنَّ الْمَوْتَ حَقٌّ وَسُؤالَ مُنْكَرٍ وَنَكيرٍ فى الْقَبْرِ حَقٌّ وَالْبَعْثَ حَقٌّ وَالْنُّشُورَ حَقٌّ وَالصِّراطَ حَقٌّ وَالْميزانَ حَقٌّ وَتَطايُرَ الْكُتُبِ حَقٌّ وَأنَّ الْجَنَّةَ حَقٌّ وَالنَّارَ حَقٌّ وَأنَّ السَّاعَةَ آتِيَةٌ لارَيْبَ فيها وَأنَّ اللَّهَ يَبْعَثُ مَنْ فى الْقُبُورِ » و سپس بگويد : « أ فَهِمْتَ يا فُلانُ » و به جاى فلان اسم ميّت را بگويد ، و پس از آن بگويد : « ثَبَّتَكَ اللَّهُ بِالْقَولِ الثَّابِتِ وَهَداكَ اللَّهُ إلى صِراطٍ مُسْتَقيمٍ عَرَّفَ اللَّهُ بَيْنَكَ وَبَيْنَ أوْلِيائِكَ فى مُسْتَقَرٍّ مِنْ رَحْمَتَهِ » پس بگويد : « اللَّهُمَّ جافِ الْارْضَ عَنْ جَنْبَيْهِ وَاصْعَدْ بِرُوحِهِ إلَيْكَ وَلَقِّهِ مِنْكَ بُرْهاناً أللَّهُمَّ عَفْوَكَ عَفْوَكَ » .\r\n« مسألهء 666 » خوب است به اميد اين كه مطلوب پروردگار باشد ، كسى كه ميّت را در قبر مىگذارد ، با طهارت و سر و پاى برهنه باشد و از طرف پاى ميّت از قبر بيرون بيايد و غير از خويشان ميّت ، كسانى كه حاضرند با پشت دست خاك بر قبر بريزند و بگويند « انَّا للَّهِ وَإنَّا إلَيْهِ راجِعُونَ » و اگر ميّت زن باشد ، كسى كه با او محرم مىباشد و اگر محرمى نباشد ، خويشانش او را در قبر بگذارند .\r\n« مسألهء 667 » مستحب است انسان در حال سلامتى ، كفن و سِدر و كافور خود را\r\n\r\n","description":"","footnote":"","page_name":" 126 ","page_number":130},
  {"content":"\r\n\r\nتهيّه كند .\r\n« مسألهء 668 » خوب است به اميد اين كه مطلوب پروردگار باشد ، قبر را مربع يا مربع مستطيل بسازند و به اندازهء چهار انگشت از زمين بلند كنند و نشانه‌اى روى آن بگذارند كه اشتباه نشود و روى قبر آب بپاشند و بعد از پاشيدن آب ، كسانى كه حاضرند دستها را بر قبر بگذارند و انگشتان را باز كرده در خاك فرو برند و هفت مرتبه سوره مباركهء « انّا أنْزَلْناهُ » را بخوانند و براى ميّت طلب آمرزش كنند و اين دعا را بخوانند : « اللَّهُمَّ جافِ الْأرْضَ عَنْ جَنْبَيْهِ وَاصْعَدْ إلَيْكَ رُوحَهُ وَلَقِّهِ مِنْكَ رِضْواناً وَأسْكِنْ قَبْرَهُ مِنْ رَحْمَتِكَ ما تُغْنيهِ بِهِ عَنْ رَحْمَةِ مَنْ سِوَاكَ » .\r\n« مسألهء 669 » مستحب است پس از رفتن كسانى كه تشييع جنازه كرده‌اند ، وَلىّ ميّت يا كسى كه از طرف ولىّ اجازه دارد ، دعاهايى را كه دستور داده شده به ميّت تلقين كند .\r\n« مسألهء 670 » بعد از دفن ميّت ، مستحب است صاحبان عزا را سرسلامتى دهند ، ولى اگر مدّتى از دفن گذشته باشد كه به واسطهء سرسلامتى دادن ، مصيبت به خاطر آنان بيايد ، ترك آن بهتر است و نيز مستحب است تا سه روز براى اهل خانهء ميّت غذا بفرستند و غذا خوردن نزد آنان و در منزلشان مكروه است .\r\n« مسألهء 671 » مستحب است انسان در مرگ خويشان ، مخصوصاً در مرگ فرزند صبر كند و هر وقت ميّت را ياد مىكند ، « انَّا للَّهِ وَانَّا إلَيْهِ راجِعُونَ » بگويد و براى ميّت قرآن بخواند و سر قبر پدر و مادر از خداوند حاجت بخواهد و قبر را محكم بسازد كه زود خراب نشود .\r\n« مسألهء 672 » بنا بر احتياط واجب جايز نيست انسان در مرگ كسى صورت و بدن را بخراشد و يا موى خود را بكند و به خود لطمه بزند .\r\n« مسألهء 673 » پاره كردن يقه در مرگ كسى غير از پدر و برادر بنابر احتياط جايز نيست .\r\n« مسألهء 674 » اگر مرد در مرگ زن يا فرزند ، يقه يا لباس خود را پاره كند يا اگر زن در عزاى ميّت صورت خود را به گونه‌اى بخراشد كه خون بيايد يا موى خود را بكند ، بنابر احتياط واجب بايد يك بنده آزاد كند يا ده فقير را غذا دهد و يا آنها را بپوشاند و اگر\r\n\r\n","description":"","footnote":"","page_name":" 127 ","page_number":131},
  {"content":"\r\n\r\nنتواند ، بايد سه روز روزه بگيرد .\r\n« مسألهء 675 » احتياط واجب آن است كه در گريهء بر ميّت صدا را خيلى بلند نكند .\r\n\r\nنماز شب دفن\r\n« مسألهء 676 » مستحب است در شب اوّل قبر ، دو ركعت نماز براى ميّت بخوانند و ثواب آن را به وى هديه كنند و دستور آن اين است كه در ركعت اوّل بعد از حمد يك مرتبه « آيةالكرسى » و در ركعت دوم بعد از حمد ده مرتبه سوره « انّا أَنْزَلْناهُ » ( قدر ) بخوانند و بعد از سلام بگويند : « اللَّهُمَّ صَلِّ عَلى مُحَمَّدٍ وَآلِ مُحَمَّدٍ وَابْعَثْ ثَوابَهَا إلَى قَبْرِ فُلانٍ » و به جاى كلمه فلان ، اسم ميّت را بگويند و نيز مىتواند پس از حمد در ركعت اول دو مرتبه « قُلْ هُوَ اللَّهُ أحَدٌ » و در ركعت دوم ده بار « ألْهكُمُ التَّكَاثُرُ » ( سوره تكاثر ) را بخواند .\r\n« مسألهء 677 » نماز شب دفن را در هر موقع از شب اوّل قبر مىتوان خواند ، ولى بهتر است در اوّل شب بعد از نماز عشاء خوانده شود .\r\n« مسألهء 678 » اگر بخواهند ميّت را به شهر دورى ببرند يا به جهت ديگرى دفن او تأخير بيفتد ، بايد نماز شب دفن را تا شب اوّل قبر او تأخير بيندازند .\r\n\r\nاحكام نبش قبر\r\n« مسألهء 679 » نبش قبر مسلمان ( يعنى شكافتن قبر او به گونه‌اى كه جنازه او آشكار شود ) اگرچه طفل يا ديوانه باشد حرام است ، ولى اگر بدنش از بين رفته و خاك شده باشد ، اشكال ندارد .\r\n« مسألهء 680 » نبش قبر امام زاده‌ها ، شهدا ، علماء و صُلَحا ، اگرچه سالها بر آن گذشته باشد ، حرام است مخصوصاً اگر زيارتگاه باشد .\r\n« مسألهء 681 » شكافتن قبر در چند مورد حرام نيست :\r\nاوّل : آن كه ميّت در زمين غصبى دفن شده باشد و مالك زمين راضى نشود كه در آن جا بماند . دوم : آن كه كفن يا چيز ديگرى كه با ميّت دفن شده ، غصبى باشد و صاحب آن\r\n\r\n","description":"","footnote":"","page_name":" 128 ","page_number":132},
  {"content":"\r\n\r\nراضى نشود كه در قبر بماند و يا چيزى از مال خود ميّت كه به ورثهء او رسيده ، با او دفن شده باشد و ورثه راضى نشوند كه آن چيز در قبر بماند و اگر وصيّت كرده باشد كه دعا يا قرآن يا انگشترى را با او دفن كنند ، در صورتى كه وصيّتش بيشتر از يك سوم مال او نباشد ، براى بيرون آوردن آنها نمىتوانند قبر را بشكافند . سوم : آن كه ميّت بىغسل يا بىكفن دفن شده باشد يا بفهمند كه غسل او باطل بوده يا به غير دستور شرع كفن شده يا در قبر ، او را رو به قبله نگذاشته باشند . چهارم : آن كه براى ثابت شدن حقّى بخواهند بدن ميّت را ببينند . پنجم : آن كه ميّت را در جايى كه بىاحترامى به اوست ، مثل قبرستان كفار يا جايى كه كثافات و خاكروبه مىريزند ، دفن كرده باشند . ششم : آن كه براى يك مطلب شرعى كه اهميت آن از شكافتن قبر بيشتر است قبر را بشكافند ؛ مثلًا بخواهند بچّه زنده را از شكم زن حامله‌اى كه او را دفن كرده‌اند بيرون آورند . هفتم : آن كه بترسند درنده‌اى بدن ميّت را پاره كند يا سيل او را ببرد يا دشمن او را بيرون آورد . هشتم : آن كه وصيت كرده باشد او را در مكان معينى دفن نمايند و به خاطر ندانستن يا فراموشى و يا عمداً او را در جاى ديگرى دفن كرده باشند .\r\n\r\nتيمّم\r\n\r\nموارد تيمّم\r\nدر هفت مورد به جاى وضو و غسل بايد تيمّم كرد :\r\n* اوّل : آن كه تهيهء آب به قدر وضو يا غسل ممكن نباشد .\r\n« مسألهء 682 » اگر انسان در آبادى باشد ، بايد براى تهيهء آب وضو و غسل ، به قدرى جستجو كند كه از پيدا شدن آن نااميد شود و اگر در بيابان باشد ، چنانچه زمين آن پست و بلند باشد و يا به واسطهء درخت و مانند آن عبور در آن زمين مشكل باشد ، بايد در دايره‌اى كه مركز آن محل نماز خواندن اوست و شعاع آن به اندازهء پرتاب يك تير قديمى است كه با كمان پرتاب مىكردند « 1 » ، در جستجوى آب برود و اگر زمين آن اين گونه نباشد ،\r\n\r\n\r\n","description":"","footnote":"\r\n( 1 ) - مجلسى قدس سره در شرح « من لا يحضره الفقيه » ، مقدار پرتاب تير را دويست گام معين فرموده است .\r\n","page_name":" 129 ","page_number":133},
  {"content":"\r\n\r\nبايد در دايره‌اى كه شعاع آن به اندازهء پرتاب دو تير است جستجو نمايد .\r\n« مسألهء 683 » اگر بعضى از اطراف ، هموار و بعضى ديگر پست و بلند بوده يا عبور در آن مشكل باشد ، بايد در طرفى كه هموار است به اندازهء پرتاب دو تير و در طرفى كه اين طور نيست ، به اندازهء پرتاب يك تير جستجو كند .\r\n« مسألهء 684 » در هر طرفى كه يقين دارد آب نيست ، لازم نيست جستجو كند .\r\n« مسألهء 685 » كسى كه وقت نماز او تنگ نيست و براى تهيهء آب وقت دارد ، اگر يقين داشته باشد در محلّى دور تر از مقدارى كه بايد جستجو كند آب هست ، در صورتى كه مانعى نباشد و مشقّت نيز نداشته باشد ، بايد براى تهيهء آب برود و اگر گمان داشته باشد كه آب هست ، رفتن به آن محل لازم نيست ، لكن اگر گمان او نزديك به يقين باشد ، بايد براى تهيهء آب به آن محل برود .\r\n« مسألهء 686 » لازم نيست خود انسان در جستجوى آب برود بلكه مىتواند كسى را كه به گفتهء او اطمينان دارد ، بفرستد و در اين صورت اگر يك نفر از طرف چند نفر برود كافى است .\r\n« مسألهء 687 » اگر احتمال دهد داخل بار سفر او يا در منزل يا در قافله آب هست ، بايد به قدرى جستجو نمايد كه به نبودن آب يقين كند يا از پيدا كردن آن نااميد شود .\r\n« مسألهء 688 » اگر پيش از وقت نماز جستجو نمايد و آب پيدا نكند و تا وقت نماز همان جا بماند ، لازم نيست كه دوباره در جستجوى آب برود ، ولى اگر احتمال عقلايى بدهد كه در اين مدت آبى در آنجا پيدا شده باشد ، احتياطاً بايد دوباره جستجو كند .\r\n« مسألهء 689 » اگر بعد از داخل شدن وقت نماز جستجو كند و آب پيدا نكند و تا وقت نماز ديگر در همان جا بماند ، جستجو لازم نيست ، ولى اگر احتمال عقلايى بدهد كه در اين مدت آبى در آنجا پيدا شده باشد ، احتياطاً بايد دوباره جستجو كند .\r\n« مسألهء 690 » اگر از درنده بترسد يا جستجوى آب به قدرى سخت باشد كه نتواند تحمل كند يا وقت نماز به قدرى تنگ باشد كه هيچ نتواند جستجو كند ، جستجو لازم\r\n\r\n","description":"","footnote":"","page_name":" 130 ","page_number":134},
  {"content":"\r\n\r\nنيست ؛ ولى اگر بتواند مقدارى جستجو كند ، جستجو به همان مقدار لازم است و اگر از دزد بر جان يا مال خود بترسد ، نبايد در جستجوى آب برود ؛ ولى اگر مالى كه احتمال مىدهد از بين برود به حسب حال او قابل اعتنا نباشد و ترس ديگرى نيز نداشته باشد ، جستجوى آب واجب است .\r\n« مسألهء 691 » اگر در جستجوى آب نرود تا وقت نماز تنگ شود ، معصيت كرده ، ولى نماز او با تيمّم صحيح است .\r\n« مسألهء 692 » كسى كه يقين دارد آب پيدا نمىكند ، چنانچه به دنبال آب نرود و با تيمّم نماز بخواند و بعد از نماز بفهمد كه اگر جستجو مىكرد آب پيدا مىشد ، نماز او باطل است .\r\n« مسألهء 693 » اگر بعد از جستجو ، آب پيدا نكند و با تيمّم نماز بخواند و بعد از نماز بفهمد در جايى كه جستجو كرده آب بوده ، نماز او صحيح است .\r\n« مسألهء 694 » اگر بعد از داخل شدن وقت نماز ، وضو داشته باشد و بداند كه اگر وضوى خود را باطل كند ، نمىتواند وضو بگيرد يا آب پيدا نمىكند ، چنانچه بتواند بدون ضرر و مشقّت وضوى خود را نگهدارد ، نبايد آن را مگر با جِماع - به تفصيلى كه در مسألهء 412 گذشت - باطل كند .\r\n« مسألهء 695 » اگر پيش از وقت نماز وضو داشته باشد و بداند كه اگر وضوى خود را باطل كند تهيهء آب براى او ممكن نيست ، چنانچه بتواند بدون ضرر و مشقّت وضوى خود را نگهدارد ، احتياط واجب آن است كه آن را باطل نكند .\r\n« مسألهء 696 » كسى كه فقط به مقدار وضو يا به مقدار غسل آب دارد ، در صورتى كه بداند كه اگر آن را بريزد آب پيدا نمىكند ، چنانچه وقت نماز داخل شده باشد ، ريختن آن حرام است ، و احتياط واجب آن است كه پيش از وقت نماز نيز آن را نريزد .\r\n« مسألهء 697 » اگر كسى بداند كه آب پيدا نمىكند ، در صورتى كه وضوى خود را باطل كند يا آبى را كه دارد بريزد ، معصيت كرده ، ولى نماز او با تيمّم صحيح است ، اگرچه احتياط مستحب آن است كه قضاى آن نماز را نيز بخواند .\r\n\r\n","description":"","footnote":"","page_name":" 131 ","page_number":135},
  {"content":"\r\n\r\n* دوم : اگر به واسطه پيرى يا ترس از دزد و جانور و مانند آنها يا نداشتن وسيله‌اى كه آب از چاه بكشد ، دسترسى به آب نداشته باشد .\r\n« مسألهء 698 » اگر براى كشيدن آب از چاه ، دلو و ريسمان و مانند اينها لازم داشته باشد و مجبور باشد آنها را بخرد يا كرايه نمايد ، اگرچه قيمت آنها چند برابر معمول باشد ، بايد تهيّه كند و همچنين اگر آب را به چندين برابر قيمت آن بفروشند ، بايد آن را بخرد ، ولى اگر تهيهء آنها به قدرى پول بخواهد كه نسبت به حال او ضرر يا مشقت داشته باشد ، واجب نيست تهيّه نمايد .\r\n« مسألهء 699 » اگر ناچار شود كه براى تهيهء آب پول قرض كند ، بايد قرض نمايد ، ولى كسى كه مىداند يا گمان دارد كه نمىتواند قرض خود را بدهد ، واجب نيست قرض كند ، بلكه نبايد قرض كند .\r\n« مسألهء 700 » اگر كندن چاه مشقّت نداشته باشد ، بايد براى تهيهء آب چاه بكند .\r\n« مسألهء 701 » اگر كسى بدون منّت و خوارى مقدارى آب به او ببخشد ، بايد آن را قبول كند .\r\n* سوم : اگر از استعمال آب بر جان خود بترسد يا بترسد كه به واسطهء استعمال آن ، مرض يا عيبى در او پيدا شود يا مرض او طولانى شود يا شدّت پيدا كند يا به سختى معالجه شود ، بايد تيمّم نمايد ؛ ولى اگر آب گرم براى او ضرر نداشته باشد ، بايد با آب گرم وضو بگيرد يا غسل كند .\r\n« مسألهء 702 » لازم نيست يقين كند كه آب براى او ضرر دارد ، بلكه اگر احتمال ضرر نيز بدهد ، چنانچه احتمال او در نظر مردم بجا باشد و از آن احتمال ترس براى او پيدا شود ، بايد تيمّم كند .\r\n« مسألهء 703 » اگر به واسطهء يقين يا ترس ضرر ، تيمّم كند و پيش از نماز بفهمد كه آب براى او ضرر ندارد ، تيمّم او باطل است و اگر بعد از نماز بفهمد نيز بنا بر احتياط واجب ، نماز او باطل است .\r\n« مسألهء 704 » كسى كه نمىداند آب براى او ضرر دارد ، چنانچه غسل كند يا وضو\r\n\r\n","description":"","footnote":"","page_name":" 132 ","page_number":136},
  {"content":"\r\n\r\nبگيرد و بعد بفهمد كه آب براى او ضررى داشته كه از نظر شرع تحمل آن حرام است ، وضو يا غسل او احتياطاً باطل است و اگر ضرر آن به اين حد نباشد ، وضو يا غسل او صحيح مىباشد .\r\n* چهارم : هرگاه بترسد كه اگر آب را به مصرف وضو يا غسل برساند ، خود يا همسر يا اولاد يا رفيق او و يا كسانى كه با او مربوط هستند ، مانند خدمتكاران ، از تشنگى بميرند يا مريض شوند يا به قدرى تشنه شوند كه تحمّل آن مشقّت داشته باشد ، بايد به جاى وضو و غسل تيمّم نمايد و نيز اگر حيوانى داشته باشد كه معمولًا آن را براى خوردن ذبح نمىكنند - مانند اسب و قاطر - و بترسد كه از تشنگى تلف شود ، بايد آب را به آن بدهد و تيمّم نمايد و همچنين اگر كسى كه حفظ جان او واجب است و يا حتى كسى كه كشتن او فعلًا واجب نيست ، به گونه‌اى تشنه باشد كه اگر انسان آب را به او ندهد تلف شود ، بايد آب را به او بدهد .\r\n« مسألهء 705 » اگر غير از آب پاكى كه براى وضو يا غسل دارد ، آب نجسى نيز به مقدار آشاميدن خود و كسانى كه با او مربوط هستند داشته باشد ، بايد آب پاك را براى آشاميدن بگذارد و با تيمّم نماز بخواند ؛ ولى چنانچه آب را براى حيوان خود بخواهد ، بايد آب نجس را به آن بدهد و با آب پاك ، وضو و غسل را انجام دهد .\r\n* پنجم : كسى كه بدن يا لباس او نجس است و كمى آب دارد كه اگر با آن وضو بگيرد يا غسل كند ، براى آب كشيدن بدن يا لباس او آبى باقى نمىماند ، چنانچه بتواند غساله وضو يا غسل را جمع كرده و با آن لباس يا بدن را تطهير كند ، بايد همين كار را انجام دهد ، و گرنه بنابر احتياط واجب بايد بدن يا لباس را آب بكشد و با تيمّم نماز بخواند ؛ ولى اگر چيزى نداشته باشد كه بر آن تيمّم كند ، بايد آب را به مصرف وضو يا غسل برساند .\r\n* ششم : اگر غير از آب يا ظرفى كه استعمال آن حرام است ، آب يا ظرف ديگرى نداشته باشد ، مثلًا آب يا ظرف او غصبى بوده و غير از آن ، آب و ظرف ديگرى نداشته باشد ، بايد به جاى وضو و غسل ، تيمّم كند .\r\n* هفتم : هرگاه وقت به قدرى تنگ باشد كه اگر وضو بگيرد يا غسل كند كمتر از يك\r\n\r\n","description":"","footnote":"","page_name":" 133 ","page_number":137},
  {"content":"\r\n\r\nركعت از نماز در وقت خوانده شود ، بايد تيمّم كند و اگر يك ركعت يا بيشتر در وقت خوانده شود ، ولى مقدارى از آن در خارج وقت واقع شود ، ظاهراً بين تيمّم و وضو مخيّر است ، اگرچه بعيد نيست كه تيمّم موافق احتياط باشد ، اما اگر براى وضو و تيمّم يا براى غسل و تيمّم به يك اندازه وقت لازم باشد ، بايد وضو يا غسل به جا آورد .\r\n« مسألهء 706 » اگر عمداً نماز را به قدرى تأخير بيندازد كه وقت براى وضو يا غسل نداشته باشد ، معصيت كرده و بايد نماز را با تيمّم بخواند ، اگرچه احتياط مستحب آن است كه قضاى آن نماز را نيز بجا آورد .\r\n« مسألهء 707 » كسى كه شك دارد كه اگر وضو بگيرد يا غسل كند ، وقت براى نماز او باقى مىماند يا نه ، بايد تيمّم كند .\r\n« مسألهء 708 » اگر كسى گمان كند كه براى وضو يا غسل وقت ندارد و با تيمّم نماز خود را بجا آورد و بعد بفهمد وقت داشته است ، بايد پس از به جا آوردن وضو يا غسل ، نماز خود را دوباره بخواند .\r\n« مسألهء 709 » اگر كسى كه آب دارد به واسطهء تنگى وقت با تيمّم مشغول نماز شود و در بين نماز ، آبى را كه داشته از دست بدهد و تا نمازهاى بعدى آب به دست نياورد ، چنانچه تيمّم خود را باطل نكرده باشد ، مىتواند نمازهاى بعدى را با همان تيمّم بخواند ، ولى اگر آب بعد از نماز از دست برود ، اگرچه تيمّم خود را باطل نكرده باشد - در صورتى كه وظيفهء او تيمّم باشد - بايد دوباره تيمّم نمايد .\r\n« مسألهء 710 » اگر به قدرى وقت داشته باشد كه بتواند وضو بگيرد يا غسل كند و نماز را بدون اعمال مستحبّى آن ( مثل اقامه و قنوت ) بخواند ، بايد غسل كند يا وضو بگيرد و نماز را بدون اعمال مستحبّى آن بجا آورد ، بلكه اگر به اندازهء سوره نيز وقت نداشته باشد ، بايد غسل كند يا وضو بگيرد و نماز را بدون سوره بخواند .\r\n\r\nچيزهايى كه تيمّم بر آنها صحيح است\r\n« مسألهء 711 » تيمّم بر خاك ، ريگ ، كلوخ و سنگ ، اگر پاك باشند صحيح است ، ولى\r\n\r\n","description":"","footnote":"","page_name":" 134 ","page_number":138},
  {"content":"\r\n\r\nبنا بر احتياط واجب با بودن خاك و يا چيزهاى ديگرى كه تيمم بر آنها صحيح است ، بر گل پخته مثل آجر و كوزه نمىتوان تيمم كرد .\r\n« مسألهء 712 » تيمّم بر سنگ گچ ، سنگ آهك ، سنگ مرمر و ساير اقسام سنگها صحيح است ، ولى تيمّم بر جواهر ، مثل سنگ عقيق و فيروزه ، باطل مىباشد و بنا بر احتياط واجب با بودن خاك يا چيزهاى ديگرى كه تيمّم بر آنها صحيح است ، نمىتوان بر گچ و آهك پخته تيمّم كرد .\r\n« مسألهء 713 » اگر خاك ، ريگ ، كلوخ و سنگ پيدا نشود ، بايد بر گرد و غبارى كه روى فرش و لباس و مانند آنهاست ، تيمّم نمايد و اگر غبار در لاى لباس و فرش باشد ، تيمّم بر آن صحيح نيست ، مگر آن كه اوّل كارى كند كه غبار به سطح آن بيايد و بعد بر آن تيمّم كند و چنانچه گرد و غبار پيدا نشود ، بايد بر گِل تيمّم كند و اگر گِل نيز پيدا نشود ، احتياط واجب آن است كه نماز را بدون تيمّم بخواند و بعداً قضاى آن را نيز بجا آورد .\r\n« مسألهء 714 » در صورتى كه خاك ، ريگ ، كلوخ و سنگ پيدا نشود ، ولى گل پخته يا گچ و آهك پخته وجود داشته باشد ، بنابر احتياط واجب بايد علاوه بر تيمّم بر گرد و غبار يا گل ، بر آنها نيز تيمّم كند و اگر گرد و غبار و گل نيز وجود نداشته باشد ، بنابر احتياط بايد بر آنها تيمّم كرده و نماز بخواند و بعد از وقت نيز نماز را اعاده كند .\r\n« مسألهء 715 » اگر بتواند با تكان دادن فرش و مانند آن خاك تهيّه نمايد ، تيمّم بر گرد و غبار باطل است و اگر بتواند گِل را خشك كند و از آن خاك تهيّه نمايد ، تيمّم بر گِل باطل مىباشد .\r\n« مسألهء 716 » اگر كسى كه آب ندارد برف يا يخ داشته باشد ، چنانچه ممكن باشد بايد آن را آب كند و با آن وضو بگيرد يا غسل نمايد و اگر ممكن نباشد و چيزى هم كه تيمّم بر آن صحيح است نداشته باشد ، احتياط واجب آن است كه نماز را بدون وضو و تيمّم بخواند و بعداً آن را قضا كند .\r\n« مسألهء 717 » اگر چيزى مانند كاه كه تيمّم بر آن باطل است با خاك و ريگ مخلوط شود ، نمىتواند بر آن تيمّم كند ؛ ولى اگر آن چيز به قدرى كم باشد كه در خاك يا ريگ از\r\n\r\n","description":"","footnote":"","page_name":" 135 ","page_number":139},
  {"content":"\r\n\r\nبين رفته حساب شود ، تيمّم بر آن خاك و ريگ صحيح است .\r\n« مسألهء 718 » اگر چيزى نداشته باشد كه بر آن تيمّم كند ، چنانچه ممكن باشد بايد آن را با خريدن و مانند آن تهيّه نمايد .\r\n« مسألهء 719 » تيمّم بر ديوار گِلى صحيح است و احتياط مستحب آن است كه با بودن زمين يا خاك خشك ، بر زمين يا خاك نمناك تيمّم نكند .\r\n« مسألهء 720 » چيزى كه بر آن تيمّم مىكند بايد پاك باشد و اگر چيز پاكى كه تيمّم بر آن صحيح است نداشته باشد ، بنا بر احتياط واجب بايد آن نماز را بدون وضو و تيمّم بخواند و بعداً قضاى آن را نيز بجا آورد .\r\n« مسألهء 721 » اگر يقين داشته باشد كه تيمّم بر چيزى صحيح است و بر آن تيمّم نمايد و بعد بفهمد كه تيمّم بر آن باطل بوده ، نمازهايى را كه با آن تيمّم خوانده بايد دوباره بخواند .\r\n« مسألهء 722 » چيزى كه بر آن تيمّم مىكند بايد غصبى نباشد .\r\n« مسألهء 723 » تيمم در فضاى غصبى باطل است ، بنابر اين اگر در ملك خود دستها را به زمين بزند و بدون اجازه داخل ملك ديگرى شود و دستها را به پيشانى بكشد ، بايد دوباره تيمم كند .\r\n« مسألهء 724 » اگر نداند محل تيمّم غصبى است و يا فراموش كرده باشد ، تيمّم او صحيح است ؛ ولى اگر خود وى آن محل را غصب كرده باشد و سپس فراموش نموده باشد ، تيمّم او در آن جا صحيح نيست .\r\n« مسألهء 725 » كسى كه در جاى غصبى حبس است ، اگر آب و خاك آن محل غصبى باشد ، چنانچه ناچار به استفاده از آب آن محل باشد ، با آن وضو نيز مىتواند بگيرد و نبايد تيمم كند .\r\n« مسألهء 726 » مستحب است چيزى كه بر آن تيمّم مىكند ، گردى داشته باشد كه به دست بماند و بعد از زدن دست بر آن ، مستحب است دست را تكان دهد تا گرد آن بريزد .\r\n« مسألهء 727 » تيمّم بر زمين گود و خاك جاده و زمين شوره‌زار كه نمك روى آن را نگرفته ، مكروه است و اگر نمك روى آن را گرفته باشد ، باطل است .\r\n\r\n","description":"","footnote":"","page_name":" 136 ","page_number":140},
  {"content":"\r\n\r\n\r\nشيوه تيمّم كردن\r\n« مسألهء 728 » تيمم آن است كه به قصد بدل از وضو يا غسل ، كف دو دست را به چيزى كه تيمّم بر آن صحيح است بزند و آنها را به صورت و پشت دستها بكشد ، بنابر اين در تيمم چهار چيز واجب است :\r\nاوّل : نيّت ؛ يعنى قصد كند به جهت فرمانبردارى از دستور خداوند به جاى وضو و يا غسل تيمم كند . دوم : زدن كف هر دو دست بر چيزى كه تيمّم بر آن صحيح است .\r\nسوم : كشيدن كف هر دو دست بر تمام پيشانى و دو طرف آن ، از جايى كه موى سر مىرويد تا ابروها و بالاى بينى ، و بنابر احتياط واجب ، بايد دستها روى ابروها نيز كشيده شود . چهارم : كشيدن كف دست چپ بر تمام پشت دست راست و بعد از آن كشيدن كف دست راست بر تمام پشت دست چپ ، و احتياط واجب آن است كه پس از مسح پيشانى و پيش از كشيدن كف دست‌ها بر پشت يكديگر ، يك بار ديگر دستها را بر زمين بزند .\r\n« مسألهء 729 » تيمّم بدل از غسل و بدل از وضو با هم فرقى ندارند .\r\n\r\nاحكام تيمّم\r\n« مسألهء 730 » كسى كه نمىتواند غسل كند ، اگر بخواهد عملى را كه براى آن غسل واجب است انجام دهد ، بايد بدل از غسل تيمّم نمايد و اگر نتواند وضو بگيرد و بخواهد عملى را كه براى آن وضو واجب است انجام دهد ، بايد بدل از وضو تيمّم نمايد .\r\n« مسألهء 731 » در هنگام نيّت بايد معيّن كند كه تيمّم او بدل از غسل است يا بدل از وضو و اگر بدل از غسل باشد ، بايد آن غسل را و لو اجمالًا معيّن نمايد ؛ ولى چنانچه اشتباهاً به جاى بدل از وضو ، بدل از غسل يا به جاى بدل از غسل ، بدل از وضو نيّت كند يا مثلًا در تيمّم بدل از غسل جنابت ، نيّت بدل از غسل مسّ ميّت نمايد ، تيمّم او صحيح است .\r\n« مسألهء 732 » اگر مختصرى از پيشانى و پشت دستها را نيز مسح نكند ، تيمّم باطل است ، چه عمداً مسح نكند و چه مسأله را نداند يا فراموش كرده باشد ، ولى دقت زياد\r\n\r\n","description":"","footnote":"","page_name":" 137 ","page_number":141},
  {"content":"\r\n\r\nنيز لازم نيست و همين قدر كه بگويند تمام پيشانى و پشت دست مسح شده كافى است .\r\n« مسألهء 733 » براى آن كه يقين كند تمام پشت دست را مسح كرده ، بايد مقدارى بالاتر از مچ را نيز مسح نمايد ، ولى مسح بين انگشتان لازم نيست .\r\n« مسألهء 734 » پيشانى و پشت دستها را بايد از بالا به پايين مسح نمايد و اعمال آن را بايد پشت سر هم بجا آورد و اگر بين آنها به قدرى فاصله بيندازد كه نگويند تيمّم مىكند ، تيمّم او باطل است .\r\n« مسألهء 735 » در تيمّم بايد پيشانى و كف دستها و پشت دستها پاك باشند و اگر كف دست نجس باشد و نتواند آن را آب بكشد ، احتياط واجب آن است كه دو تيمّم كند ، يكى با كف دست و ديگرى با پشت دست .\r\n« مسألهء 736 » بايد براى تيمّم انگشتر را از دست بيرون آورد و اگر در پيشانى يا پشت دستها يا در كف دستها مانعى باشد ، مثلًا چيزى به آنها چسبيده باشد ، بايد آن را بر طرف كرد .\r\n« مسألهء 737 » اگر پيشانى يا پشت دستها زخم باشد و پارچه يا چيز ديگرى را بر آن بسته باشد و نتواند آن را باز كند ، بايد دست را روى آن بكشد و نيز اگر كف دست زخم باشد و پارچه يا چيز ديگرى را بر آن بسته باشد و نتواند آن را باز كند ، بايد دست را با همان پارچه به چيزى كه تيمّم بر آن صحيح است بزند و بر پيشانى و پشت دستها بكشد .\r\n« مسألهء 738 » اگر پيشانى و پشت دستها مو داشته باشد ، اشكال ندارد ، ولى اگر موى سر روى پيشانى آمده باشد ، بايد آن را عقب بزند .\r\n« مسألهء 739 » اگر احتمال دهد كه در پيشانى و كف دستها يا پشت دستها مانعى وجود داشته باشد ، چنانچه احتمال او در نظر مردم بجا باشد ، بايد جستجو نمايد تا يقين يا اطمينان پيدا كند كه مانعى نيست .\r\n« مسألهء 740 » اگر وظيفهء او تيمّم باشد و نتواند تيمّم كند ، بايد نائب بگيرد و كسى كه نائب مىشود ، بايد دستهاى آن شخص را به چيزى كه تيمّم بر آن صحيح است بزند و با آنها او را تيمّم دهد و اگر نتواند دست‌هاى او را بر چيزى كه تيمّم بر آن صحيح است\r\n\r\n","description":"","footnote":"","page_name":" 138 ","page_number":142},
  {"content":"\r\n\r\nبزند ، چنانچه بتواند دست‌هاى او را بر آن چيز بگذارد و سپس او را با دست‌هاى خودش تيمّم دهد ، بايد همين كار را بكند و اگر اين نيز ممكن نبود ، بايد دست خود را به چيزى كه تيمّم بر آن صحيح است بزند و بر پيشانى و پشت دستهاى او بكشد .\r\n« مسألهء 741 » اگر بعد از آن كه مشغول بخشى از اعمال تيمّم شد ، شك كند كه قسمت پيش از آن را فراموش كرده يا نه و يا شك كند كه آن را درست به جا آورده يا نه ، اگر احتمال بدهد در حال عمل متوجه بوده ، نبايد اعتنا كند و تيمّم او صحيح است .\r\n« مسألهء 742 » اگر بعد از مسح دست چپ شك كند كه درست تيمّم كرده يا نه ، چنانچه احتمال بدهد كه در حال عمل متوجه بوده ، تيمّم او صحيح است .\r\n« مسألهء 743 » كسى كه وظيفهء او تيمّم است ، بنابر احتياط واجب نبايد پيش از وقت نماز براى نماز تيمّم كند ، ولى اگر براى كار واجب ديگرى يا عمل مستحبّى تيمّم كند و تا وقت نماز عذر او باقى باشد ، مىتواند با همان تيمّم نماز بخواند .\r\n« مسألهء 744 » اگر كسى كه وظيفهء او تيمّم است بداند يا گمان داشته باشد كه تا آخر وقت عذر او باقى مىماند ، در وسعت وقت مىتواند با تيمّم نماز بخواند ؛ بنابر اين با احتمال بر طرف شدن عذر نيز تيمم در وسعت وقت جايز است ، ولى اگر بداند يا گمان داشته باشد كه تا آخر وقت عذر او بر طرف مىشود ، بايد صبر كند و با وضو يا غسل نماز بخواند يا در تنگى وقت با تيمّم نماز را بجا آورد .\r\n« مسألهء 745 » كسى كه نمىتواند وضو بگيرد يا غسل كند ، مىتواند نمازهاى قضاى خود را با تيمّم بخواند ، هر چند احتمال بدهد كه به زودى عذر او بر طرف مىشود ، ولى در صورتى كه بداند و يا گمان داشته باشد كه عذر او به زودى بر طرف مىشود ، بايد منتظر بماند .\r\n« مسألهء 746 » كسى كه نمىتواند وضو بگيرد يا غسل كند ، جايز است نمازهاى مستحبّى مثل نافله‌هاى شبانه‌روزى را كه وقت معيّنى دارند ، حتى در اوّل وقت - به شرط آن كه علم و يا گمان به بر طرف شدن عذر تا آخر وقت نداشته باشد - با تيمّم بخواند .\r\n« مسألهء 747 » كسى كه احتياطاً بايد بين غسل جبيره‌اى و تيمّم جمع نمايد ، اگر بعد از\r\n\r\n","description":"","footnote":"","page_name":" 139 ","page_number":143},
  {"content":"\r\n\r\nغسل و تيمّم نماز بخواند و بعد از نماز حَدَث اصغرى از او سر زند - مثلًا ادرار كند - بايد براى نمازهاى بعد وضو بگيرد و احتياطاً تيمّم بدل از غسل نيز بكند .\r\n« مسألهء 748 » اگر به واسطهء نداشتن آب يا عذر ديگرى تيمّم كند ، بعد از بر طرف شدن عذر ، تيمّم او باطل مىشود .\r\n« مسألهء 749 » چيزهايى كه وضو را باطل مىكنند ، تيمّم بدل از وضو را نيز باطل مىكنند و چيزهايى كه غسل را باطل مىنمايند ، تيمّم بدل از غسل را نيز باطل مىنمايند .\r\n« مسألهء 750 » اگر بر كسى كه نمىتواند غسل كند چند غسل واجب باشد ، احتياط واجب آن است كه بدل هر يك از آنها يك تيمّم نمايد .\r\n« مسألهء 751 » اگر بدل از غسل جنابت تيمّم كند ، لازم نيست براى نماز وضو بگيرد ، ولى اگر بدل از غسل‌هاى ديگر تيمّم كند ، احتياطاً براى نماز بايد وضو بگيرد و اگر نتواند وضو بگيرد ، بايد تيمّم ديگرى نيز بدل از وضو بنمايد .\r\n« مسألهء 752 » اگر بدل از غسل جنابت تيمّم كند و بعد كارى كه وضو را باطل مىكند براى او پيش آيد ، چنانچه براى نمازهاى بعد نتواند غسل كند ، بايد وضو بگيرد و بنابر احتياط واجب ، تيمّم بدل از غسل نيز بكند و اگر وضو نيز نتواند بگيرد ، مىتواند يك تيمّم به نيّت ما فى الذمّه ( اعم از وضو و غسل جنابت ) به جا آورد و كافى است .\r\n« مسألهء 753 » اگر كسى كه وظيفهء او تيمّم است براى كارى تيمّم كند ، تا تيمّم و عذر او باقى است ، مىتواند اعمالى را كه بايد با وضو يا غسل انجام داد بجا آورد ، ولى اگر با داشتن آب براى نماز ميّت يا خوابيدن تيمّم كرده باشد ، فقط كارى را كه براى آن تيمّم نموده مىتواند انجام دهد و چنانچه به خاطر تنگى وقت تيمم كرده باشد ، به احتياط واجب نبايد ساير اعمالى را كه احتياج به وضو يا غسل دارند انجام دهد .\r\n« مسألهء 754 » در چند مورد مستحب است نمازهايى را كه انسان با تيمّم خوانده دوباره بخواند :\r\nاوّل : آن كه از استعمال آب ترس داشته و عمداً خود را جنب كرده و با تيمّم نماز خوانده باشد . دوم : آن كه مىدانسته يا گمان داشته كه آب پيدا نمىكند و عمداً خود را\r\n\r\n","description":"","footnote":"","page_name":" 140 ","page_number":144},
  {"content":"\r\n\r\nجنب كرده و با تيمّم نماز خوانده باشد . سوم : آن كه تا آخر وقت عمداً در جستجوى آب نرود و با تيمّم نماز بخواند و بعد بفهمد كه اگر جستجو مىكرد ، آب پيدا مىشد .\r\nچهارم : آن كه عمداً نماز را تأخير انداخته و در آخر وقت با تيمّم نماز خوانده باشد .\r\nپنجم : آن كه مىدانسته يا گمان داشته كه آب پيدا نمىشود و آبى را كه داشته ريخته و با تيمّم نماز خوانده است .\r\n\r\n","description":"","footnote":"","page_name":" 141 ","page_number":145},
  {"content":"\r\n\r\n\r\nاحكام نماز\r\nنماز مهم‌ترين اعمال دين است كه اگر مورد قبول درگاه خداوند متعال واقع شود ، عبادت‌هاى ديگر نيز قبول مىشوند و اگر نماز پذيرفته نشود ، اعمال ديگر نيز قبول نمىشوند . همان گونه كه اگر انسان هر شبانه روز پنج نوبت در نهر آبى شستشو كند چركى در بدن او باقى نمىماند ، نمازهاى پنجگانه نيز انسان را از گناهان و پليدىها پاك مىكنند . سزاوار است كه انسان نماز را در اوّل وقت بخواند و كسى كه نماز را كم ارزش و سبك مىشمارد ، مانند كسى است كه نماز نمىخواند . خداوند در ابتداى سورهء بقره نماز را از ويژگىهاى پرهيزگاران و سبب برخوردارى از هدايت قرآنى و در سورهء مؤمنون مراقبت بر انجام نماز و خشوع در هنگام نماز را از ويژگىهاى مؤمنان بر شمرده است و پيامبر اكرم صلى الله عليه و آله و سلم فرموده : كسى كه به نماز اهميت ندهد و آن را سبك شمارد ، سزاوار عذاب آخرت است . روزى حضرت در مسجد تشريف داشتند ؛ مردى وارد و مشغول نماز شد و ركوع و سجود خود را به طور كامل بجا نياورد . حضرت فرمودند : اگر اين مرد در حالى كه نمازش به اين نحو است از دنيا برود ، به دين من از دنيا نرفته است ! پس انسان بايد مراقب باشد كه با عجله و شتابزدگى نماز نخواند و در حال نماز به ياد خدا و با خضوع ، خشوع و وقار باشد و متوجه باشد كه با چه كسى سخن مىگويد و خود را در مقابل عظمت و بزرگى خداوند متعال بسيار كوچك و ناچيز ببيند . همچنين نمازگزار بايد توبه و استغفار نمايد و گناهانى را كه مانع قبول شدن نمازند ، مانند حسد ، كبر ، غيبت ، خوردن مال حرام ، آشاميدن مسكرات و ندادن خمس و زكات ، بلكه هر معصيتى را ترك كند . همچنين سزاوار است اعمالى را كه ثواب نماز را كم مىكند ،\r\n\r\n","description":"","footnote":"","page_name":" 142 ","page_number":146},
  {"content":"\r\n\r\nبجا نياورد ، مثلًا در حال خواب‌آلودگى و خوددارى از ادرار به نماز نايستد و در هنگام نماز به آسمان نگاه نكند و نيز اعمالى را كه ثواب نماز را زياد مىكند بجا آورد ، مثلًا انگشترى عقيق به دست كند و لباس پاكيزه بپوشد و شانه و مسواك كند و خود را خوشبو نمايد .\r\n\r\nنمازهاى واجب\r\nنمازهاى واجب هفت موردند :\r\nاوّل : نمازهاى يوميّه كه نماز جمعه نيز جزء آن است ، دوم : نماز آيات ، سوم : نماز ميّت ، چهارم : نماز طواف واجب خانه كعبه ، پنجم : نماز قضاى پدر كه بر پسر بزرگ‌تر واجب است ، ششم : نمازى كه به واسطهء اجاره ، نذر ، قسم و عهد واجب مىشود ، هفتم : نماز عيد فطر و قربان در زمان حضور امام معصوم عليه السلام .\r\n\r\nنمازهاى واجب يوميّه\r\nنمازهاى واجب يوميّه ( در شبانه روز ) پنج موردند : صبح دو ركعت ، ظهر چهار ركعت ، عصر چهار ركعت ، مغرب سه ركعت و عشاء چهار ركعت .\r\n« مسألهء 755 » در سفر بايد نمازهاى چهار ركعتى را - با شرايطى كه گفته مىشود - دو ركعت خواند .\r\n« مسألهء 756 » هر يك از نمازهاى ظهر و عصر و همچنين مغرب و عشاء ، داراى وقت مخصوص و وقت مشتركى مىباشند كه در مسائل بعدى بيان خواهد شد . وقت مخصوص و مشترك براى اشخاص فرق مىكند ، مثلًا اگر به اندازهء خواندن دو ركعت نماز از اوّل ظهر بگذرد ، وقت مخصوص نماز ظهر كسى كه مسافر است ، تمام شده و داخل وقت مشترك مىشود و براى كسى كه مسافر نيست ، بايد به اندازهء خواندن چهار ركعت نماز بگذرد .\r\n\r\nوقت نماز صبح\r\n« مسألهء 757 » نزديك اذان صبح از طرف مشرق ، سپيده‌اى رو به بالا حركت مىكند\r\n\r\n","description":"","footnote":"","page_name":" 143 ","page_number":147},
  {"content":"\r\n\r\nكه آن را « فجر اوّل » مىگويند . هنگامى كه آن سپيده پهن شد ، « فجر دوم » و اوّل وقت نماز صبح است و آخر وقت نماز صبح هنگامى است كه آفتاب بيرون مىآيد .\r\n« مسألهء 758 » در شب‌هاى مهتابى ، اگر وقت طلوع صبح را به علم و يقين بداند ، لازم نيست صبر كند تا سپيده صبح در افق ظاهر شود و بر روشنايى مهتاب غلبه كند و اگر وقت طلوع صبح را نداند ، بايد صبر كند تا اطمينان به طلوع فجر پيدا كند و احتياط مستحب آن است كه براى نماز صبح صبر كند تا سپيده صبح بر افق ظاهر شود ، ولى براى روزه بايد از زمانى جلوتر - يعنى مطابق ساعت و به وقت شرعى - از انجام كارى كه روزه را باطل مىكند ، خوددارى نمايد .\r\n\r\nوقت نماز ظهر و عصر\r\n« مسألهء 759 » اگر چوب يا چيزى مانند آن را كه به آن شاخص مىگويند ، به طور عمودى در زمين هموار فرو برند ، هنگام صبح كه خورشيد طلوع مىكند ، سايهء آن در سمت غرب مىافتد و هر چه آفتاب بالا مىآيد ، اين سايه كم مىشود و در بيشتر شهرها ، در اوّل ظهر شرعى به كمترين حدّ خود مىرسد و وقتى ظهر گذشت ، سايه آن به طرف شرق برمىگردد و هر چه خورشيد رو به مغرب مىرود ، سايه بيشتر به طرف شرق مىچرخد و بلندتر مىشود ؛ بنابر اين وقتى سايه به كمترين حدّ خود رسيد و دو مرتبه رو به زياد شدن گذاشت ، معلوم مىشود ظهر شرعى شده است ؛ ولى در بعضى شهرها - مثل مكه - كه گاهى هنگام ظهر سايه به كلّى از بين مىرود ، بعد از آن كه سايه دوباره پيدا شد ، معلوم مىشود ظهر شده است .\r\n« مسألهء 760 » وقت نماز ظهر و عصر از اول ظهر شرعى آغاز مىشود و بنا بر احتياط واجب در هنگام غروب آفتاب به پايان مىرسد و اگر تا اين هنگام نماز ظهر و عصر را نخواند ، در فاصلهء بين غروب آفتاب و مغرب شرعى بايد بدون نيّت ادا و قضا و به قصد ما فى الذمّه آنها را بجا آورد . هر كدام از نماز ظهر و عصر وقت مخصوص و وقت مشتركى دارند . وقت مخصوص نماز ظهر از اوّل ظهر تا وقتى است كه از ظهر به اندازهء\r\n\r\n","description":"","footnote":"","page_name":" 144 ","page_number":148},
  {"content":"\r\n\r\nخواندن نماز ظهر بگذرد و وقت مخصوص نماز عصر هنگامى است كه به اندازهء خواندن نماز عصر ، از وقت نماز ظهر و عصر باقى مانده باشد و ما بين وقت مخصوص نماز ظهر و وقت مخصوص نماز عصر ، وقت مشترك نماز ظهر و نماز عصر است و اگر كسى عمداً نماز ظهر يا عصر را در وقت مخصوص ديگرى بخواند ، بايد آن را اعاده كند .\r\n« مسألهء 761 » اگر پيش از خواندن نماز ظهر ، سهواً مشغول نماز عصر شود و در بين نماز بفهمد كه اشتباه كرده است ، بايد نيّت را به نماز ظهر برگرداند ، يعنى نيّت كند كه « آنچه تا حال خوانده‌ام و آنچه اكنون مشغول خواندن آن هستم و آنچه بعد مىخوانم همه نماز ظهر باشد » و بعد از آن كه نماز را تمام كرد ، نماز عصر را بخواند و اگر پس از نماز بفهمد ، آنچه خوانده ظهر واقع شده و بايد نماز عصر را بخواند .\r\n« مسألهء 762 » انسان مىتواند در روز جمعه به جاى نماز ظهر دو ركعت نماز جمعه بخواند ، ولى احتياط مستحب آن است كه اگر نماز جمعه خواند ، نماز ظهر را نيز بخواند .\r\n« مسألهء 763 » احتياط واجب آن است كه نماز جمعه را از هنگامى كه عرفاً آن را اوّل ظهر مىگويند تأخير نيندازد و اگر از اوائل ظهر تأخير افتاد ، به جاى نماز جمعه نماز ظهر بخواند .\r\n\r\nوقت نماز مغرب و عشاء\r\n« مسألهء 764 » مغرب هنگامى است كه سرخى طرف مشرق كه بعد از غروب آفتاب پيدا مىشود ، از بين برود ؛ ولى احتياط واجب آن است كه نماز ظهر و عصر از غروب آفتاب تأخير نيفتد و نماز مغرب پيش از محو شدن سرخى طرف مشرق شروع نگردد .\r\n« مسألهء 765 » نماز مغرب و عشاء هر كدام وقت مخصوص و وقت مشتركى دارند .\r\nوقت مخصوص نماز مغرب از اوّل مغرب تا وقتى است كه از مغرب به اندازهء خواندن سه ركعت نماز بگذرد و وقت مخصوص نماز عشاء هنگامى است كه به اندازهء خواندن نماز عشاء ، به نيمه شب مانده باشد و اگر كسى تا اين هنگام نماز مغرب را نخوانده باشد ، احتياطاً بايد اوّل نماز عشاء را بجا آورد و بعد از آن تا طلوع فجر نماز مغرب را به قصد\r\n\r\n","description":"","footnote":"","page_name":" 145 ","page_number":149},
  {"content":"\r\n\r\nما فى الذمّه بخواند و سپس بنا بر احتياط واجب نماز عشاء را نيز دوباره به قصد ما فى الذمّه بجا آورد و بين وقت مخصوص نماز مغرب و وقت مخصوص نماز عشاء ، وقت مشترك نماز مغرب و عشاء است .\r\n« مسألهء 766 » اگر پيش از خواندن نماز مغرب ، سهواً مشغول خواندن نماز عشاء شود و در بين نماز بفهمد كه اشتباه كرده ، چنانچه به ركوع ركعت چهارم نرفته باشد ، بايد نيّت را به نماز مغرب برگرداند و نماز را تمام كند و بعد نماز عشاء را بخواند و اگر به ركوع ركعت چهارم رفته باشد ، احتياطاً بايد نماز را به قصد رجاء تمام كند سپس نماز مغرب را بخواند و بعد از آن نماز عشاء را احتياطاً اعاده نمايد و اگر پس از نماز متوجّه شود ، نماز عشاى او صحيح است و بايد نماز مغرب را بجا آورد .\r\n« مسألهء 767 » آخر وقت نماز عشاء نيمه شب است و احتياط واجب آن است كه براى محاسبه نيمه شب در مورد نماز مغرب و عشاء و مانند آنها ، شب را از اوّل غروب تا اذان صبح حساب كند « 1 » و براى نماز شب و مانند آن ، تا اوّل آفتاب حساب نمايد .\r\n« مسألهء 768 » اگر از روى معصيت يا به واسطهء عذرى نماز مغرب يا نماز عشاء را تا نصف شب نخواند ، بنابر احتياط واجب بايد تا قبل از اذان صبح بدون اين كه نيّت ادا و قضا كند آن را بجا آورد .\r\n\r\nاحكام وقت نماز\r\n« مسألهء 769 » انسان هنگامى مىتواند مشغول نماز شود كه يقين يا اطمينان كند وقت آن فرا رسيده است يا دو مرد عادل از داخل شدن وقت خبر دهند .\r\n« مسألهء 770 » شخص نابينا و زندانى و مانند آنها ، بنابر احتياط واجب تا وقتى كه به فرا رسيدن وقت يقين پيدا كنند ، نبايد مشغول نماز شوند ؛ ولى اگر انسان به واسطهء وجود موانعى مثل ابر ، غبار و مانند آنها كه در غالب افراد مانع از حصول يقين و اطمينان به دخول وقت مىشود ، نتواند در اوّل وقت نماز به فرا رسيدن وقت يقين يا اطمينان پيدا\r\n\r\n\r\n","description":"","footnote":"\r\n( 1 ) - تقريباً يازده ساعت و يك ربع بعد از ظهر شرعى ، آخر وقت نماز مغرب و عشاء است .\r\n","page_name":" 146 ","page_number":150},
  {"content":"\r\n\r\nكند ، چنانچه گمان داشته باشد كه وقت فرا رسيده ، مىتواند مشغول نماز شود .\r\n« مسألهء 771 » اگر براى شخص ثابت شود كه وقت نماز شده و مشغول نماز شود و در بين نماز بفهمد كه هنوز وقت فرا نرسيده و يا بعد از نماز بفهمد كه تمام نماز را پيش از وقت خوانده ، نماز او باطل است ؛ ولى اگر در بين نماز يا بعد از آن بفهمد كه در بين نماز وقت داخل شده ، نماز او صحيح است .\r\n« مسألهء 772 » اگر انسان متوجه نباشد كه بايد پس از ثابت شدن دخول وقت ، مشغول نماز شود و بدون آن كه دخول وقت براى او ثابت شود ، نماز بخواند ، چنانچه بعد از نماز بفهمد كه تمام نماز را در وقت آن خوانده ، نماز او صحيح است و اگر بفهمد تمام نماز را پيش از وقت آن خوانده يا بفهمد كه در بين نماز وقت داخل شده است ، نماز او باطل است .\r\n« مسألهء 773 » اگر اطمينان كند وقت نماز فرا رسيده و مشغول نماز شود و در بين نماز شك كند كه وقت داخل شده يا نه ، نماز او صحيح نيست ؛ ولى اگر در بين نماز اطمينان داشته باشد كه وقت فرا رسيده و شك كند كه آنچه از نماز خوانده در وقت بوده يا نه ، نماز او صحيح است .\r\n« مسألهء 774 » اگر وقت نماز به قدرى تنگ باشد كه به واسطهء بجا آوردن بعضى از اعمال مستحب نماز ، مقدارى از آن بعد از وقت خوانده شود ، بايد آن اعمال مستحب را بجا نياورد ؛ مثلًا اگر به واسطهء خواندن قنوت مقدارى از نماز بعد از وقت خوانده شود ، نبايد قنوت را بخواند .\r\n« مسألهء 775 » كسى كه به اندازهء خواندن يك ركعت نماز وقت دارد ، بايد نماز را به نيّت ادا بخواند ، ولى نبايد عمداً نماز را تا اين وقت تأخير بيندازد .\r\n« مسألهء 776 » كسى كه مسافر نيست اگر تا غروب آفتاب به اندازهء خواندن پنج ركعت نماز وقت داشته باشد ، بايد هر دو نماز ظهر و عصر را بخواند و اگر به اندازهء پنج ركعت وقت نداشته باشد ، بايد احتياطاً يك نماز چهار ركعتى به قصد ادا و به نيّت ما فى الذمّه ( بدون قصد ظهر و عصر ) بخواند و پس از آن يك نماز چهار ركعتى ديگر بدون قصد ادا و قضا و به نيّت ما فى الذمّه بجا آورد و اگر تا مغرب به اندازهء خواندن پنج ركعت نماز وقت\r\n\r\n","description":"","footnote":"","page_name":" 147 ","page_number":151},
  {"content":"\r\n\r\nداشته باشد ، بايد هر دو نماز ظهر و عصر را احتياطاً بدون قصد ادا و قضا بخواند و اگر به اندازهء پنج ركعت وقت نداشته باشد ، بايد نماز عصر را احتياطاً بدون نيّت ادا و قضا بخواند و سپس نماز ظهر را قضا كند و اگر تا نيمه شب به اندازهء خواندن پنج ركعت نماز وقت داشته باشد ، بايد نماز مغرب و عشاء را بخواند و اگر كمتر وقت داشته باشد ، بايد نماز عشاء را به نيّت ادا خوانده و بعد نماز مغرب را بخواند و احتياط واجب اين است كه نيّت ادا و قضا ننمايد و سپس نماز عشاء را احتياطاً بدون نيّت ادا و قضا اعاده نمايد .\r\n« مسألهء 777 » اگر مسافر تا غروب آفتاب به اندازهء خواندن سه ركعت نماز وقت داشته باشد ، بايد نماز ظهر و عصر را بخواند و اگر كمتر وقت داشته باشد ، بايد احتياطاً يك نماز دو ركعتى به قصد ادا و به نيّت ما فى الذمّه ( بدون قصد ظهر و عصر ) بخواند و پس از آن يك نماز دو ركعتى ديگر بدون قصد ادا و قضا و به نيّت ما فى الذمّه بجا آورد و اگر تا مغرب به اندازهء خواندن سه ركعت نماز وقت داشته باشد ، بايد هر دو نماز ظهر و عصر را احتياطاً بدون قصد ادا و قضا بخواند و اگر به اندازهء سه ركعت وقت نداشته باشد ، بايد نماز عصر را احتياطاً بدون نيّت ادا و قضا بخواند و سپس نماز ظهر را قضا كند و اگر تا نيمه شب به اندازهء خواندن چهار ركعت نماز وقت داشته باشد ، بايد نماز مغرب و عشاء را بخواند و اگر كمتر وقت داشته باشد ، بايد فقط نماز عشاء را بخواند و بعد نماز مغرب را احتياطاً بدون نيّت ادا و قضا بجا آورد و سپس احتياطاً نماز عشاء را نيز بدون نيّت ادا و قضا اعاده كند و چنانچه بعد از خواندن نماز عشاء معلوم شود كه به مقدار يك ركعت يا بيشتر وقت به نيمه شب باقى مانده است ، بايد فوراً نماز مغرب را به نيّت ادا بخواند - اگرچه احتياط مستحب اين است كه آن را به قصد ما فى الذمّه بجا آورد - و سپس بنابر احتياط واجب نماز عشاء را بدون نيت ادا و قضا ، اعاده نمايد .\r\n« مسألهء 778 » مستحب است انسان نماز را در اوّل وقت آن بخواند و دربارهء آن سفارش بسيارى شده است و هر چه به اوّل وقت نزديك‌تر باشد بهتر است ، مگر آن كه تأخير آن از جهتى بهتر باشد ، مثل اين كه مقدارى صبر كند تا نماز را به جماعت بخواند .\r\n« مسألهء 779 » هرگاه انسان عذرى داشته باشد كه اگر بخواهد در اوّل وقت نماز\r\n\r\n","description":"","footnote":"","page_name":" 148 ","page_number":152},
  {"content":"\r\n\r\nبخواند ، ناچار باشد با تيمّم نماز بخواند و يا اين كه لباس او نجس باشد و يا عذر ديگرى داشته باشد ، چنانچه بداند يا گمان داشته باشد كه عذر او تا آخر وقت بر طرف خواهد شد ، نمىتواند در اوّل وقت نماز بخواند ، بلكه بايد صبر كند تا عذرش بر طرف شود و چنانچه عذر او بر طرف نشود ، در آخر وقت نماز بخواند و لازم نيست به قدرى صبر كند كه فقط بتواند كارهاى واجب نماز را انجام دهد ، بلكه اگر براى مستحبات نماز ، مانند اذان ، اقامه و قنوت نيز وقت داشته باشد ، مىتواند نماز را با آن مستحبات بجا آورد .\r\n« مسألهء 780 » كسى كه مسائل نماز و شكيات و سهويات را نمىداند و احتمال مىدهد كه يكى از آنها در نماز پيش آيد ، بايد براى ياد گرفتن آنها نماز را از اوّل وقت تأخير بيندازد ؛ ولى اگر اطمينان داشته باشد كه نماز را به نحو صحيح تمام مىكند ، مىتواند در اوّل وقت مشغول نماز شود ؛ پس اگر در نماز مسأله‌اى كه حكم آن را نمىداند پيش نيايد ، نماز او صحيح است و اگر مسأله‌اى كه حكم آن را نمىداند پيش آيد ، مىتواند به احتمالى كه در نظرش صحيح‌تر است عمل نمايد و نماز را تمام كند ، ولى بعد از نماز بايد مسأله را بپرسد و اگر نماز او باطل بوده ، دوباره آن را بخواند .\r\n« مسألهء 781 » اگر وقت نماز وسعت داشته باشد و طلبكار نيز طلب خود را مطالبه كند ، در صورتى كه ممكن باشد بايد اوّل قرض خود را بدهد و بعد نماز بخواند و همچنين اگر كار واجب ديگرى كه بايد آن را فوراً بجا آورد پيش آيد - مثلًا ببيند مسجد نجس است - بايد اوّل آن كار را انجام دهد - مثلًا مسجد را تطهير كند - و بعد نماز بخواند و چنانچه اوّل نماز بخواند ، معصيت كرده و صحّت نماز او خالى از اشكال نيست .\r\n\r\nنمازهايى كه بايد به ترتيب خوانده شوند\r\n« مسألهء 782 » بايد نماز عصر را بعد از نماز ظهر و نماز عشاء را بعد از نماز مغرب بخوانند و اگر عمداً نماز عصر را پيش از نماز ظهر و نماز عشاء را پيش از نماز مغرب بخوانند ، باطل است .\r\n« مسألهء 783 » اگر به نيّت نماز ظهر مشغول نماز شود و در بين نماز به خاطر آورد كه\r\n\r\n","description":"","footnote":"","page_name":" 149 ","page_number":153},
  {"content":"\r\n\r\nنماز ظهر را خوانده است ، نمىتواند نيّت را به نماز عصر برگرداند ، بلكه بايد آن نماز را رها كند و نماز عصر را بخواند . حكم نماز مغرب و عشاء نيز به همين ترتيب است .\r\n« مسألهء 784 » اگر در بين نماز عصر يقين كند كه نماز ظهر را نخوانده است و نيّت را به نماز ظهر برگرداند و بعد به خاطر آورد كه نماز ظهر را خوانده بوده ، بنابر احتياط واجب بايد نيّت را به نماز عصر برگرداند و پس از اتمام نماز آن را دوباره بجا آورد .\r\n« مسألهء 785 » اگر در بين نماز عصر شك كند كه نماز ظهر را خوانده يا نه ، بايد نيّت را به نماز ظهر برگرداند ، ولى اگر وقت به قدرى كم باشد كه بعد از تمام شدن نماز ، كمتر از يك ركعت به پايان وقت باقى بماند ، بايد به نيّت نماز عصر ، نماز را تمام كند و سپس نماز ظهر را قضا كند .\r\n« مسألهء 786 » اگر در نماز عشاء پيش از ركوع ركعت چهارم شك كند كه نماز مغرب را خوانده يا نه ، چنانچه وقت به قدرى كم باشد كه بعد از تمام شدن نماز ، نيمه شب شود ، بايد به نيّت عشاء نماز را تمام كند و سپس به قصد ما فى الذمّه نماز مغرب را بجا آورد و احتياطاً نماز عشاء را نيز به قصد ما فى الذمّه اعاده كند و اگر بيشتر وقت داشته باشد ، بايد نيّت را به نماز مغرب برگرداند و نماز را در سه ركعت تمام كند و بعد نماز عشاء را بخواند .\r\n« مسألهء 787 » اگر در نماز عشاء بعد از رسيدن به ركوع ركعت چهارم شك كند كه نماز مغرب را خوانده يا نه ، بايد نماز را تمام كند و بعد نماز مغرب را بخواند و پس از آن نماز عشاء را احتياطاً اعاده كند .\r\n« مسألهء 788 » اگر انسان نمازى را كه خوانده احتياطاً دوباره بخواند و در بين نماز به خاطر آورد كه نمازى را كه بايد پيش از آن بخواند نخوانده است ، نمىتواند نيّت را به آن نماز برگرداند ، مثلًا اگر هنگامى كه نماز عصر را احتياطاً مىخواند به خاطر آورد كه نماز ظهر را نخوانده است ، نمىتواند نيّت را به نماز ظهر برگرداند .\r\n« مسألهء 789 » برگرداندن نيّت از نماز قضا به نماز ادا و از نماز مستحب به نماز واجب جايز نيست .\r\n\r\n","description":"","footnote":"","page_name":" 150 ","page_number":154},
  {"content":"\r\n\r\n« مسألهء 790 » اگر وقت نماز ادا وسعت داشته باشد ، مىتواند در بين نماز نيّت را به نماز قضا برگرداند ، ولى بايد برگرداندن نيّت به نماز قضا ممكن باشد ، مثلًا اگر مشغول نماز ظهر است ، در صورتى مىتواند نيّت را به قضاى صبح برگرداند كه داخل ركوع ركعت سوم نشده باشد .\r\n\r\nنمازهاى مستحب\r\n« مسألهء 791 » تعداد نمازهاى مستحبّى زياد است و آنها را « نافله » مىگويند و از ميان نمازهاى مستحبّى ، خواندن نافله‌هاى شبانه‌روزى بيشتر سفارش شده و تعداد آنها در غير روز جمعه ، سى و چهار ركعت است كه دو ركعت آن نافلهء صبح ، هشت ركعت نافلهء ظهر ، هشت ركعت نافلهء عصر ، چهار ركعت نافلهء مغرب ، دو ركعت نافلهء عشاء و يازده ركعت نافلهء شب مىباشد و چون دو ركعت نافلهء عشاء را بنابر احتياط واجب بايد نشسته خواند ، يك ركعت حساب مىشود ، ولى در روز جمعه بر شانزده ركعت نافلهء ظهر و عصر ، چهار ركعت اضافه مىشود .\r\n« مسألهء 792 » از يازده ركعت نافلهء شب ، هشت ركعت آن بايد به نيّت نافلهء شب ، دو ركعت به نيّت نماز شَفْع و يك ركعت به نيّت نماز وَتْر خوانده شود . دستور كامل نافلهء شب در كتابهاى ادعيه گفته شده است .\r\n« مسألهء 793 » نمازهاى نافله را بجز نماز وَتْر كه يك ركعت مىباشد ، بايد دو ركعتى بجا آورد و مستحب است در ركعت دوم نمازهاى نافله و نيز در نماز وتر قنوت را بخوانند ، ولى در نماز شفع اگر بخواهند قنوت را بجا آورند ، احتياطاً آن را به اميد ثواب انجام دهند .\r\n« مسألهء 794 » نمازهاى نافله را مىتوان نشسته خواند ، ولى بهتر است دو ركعت نماز نافلهء نشسته را يك ركعت حساب كند ؛ مثلًا كسى كه مىخواهد نافلهء ظهر را كه هشت ركعت است نشسته بخواند ، بهتر است شانزده ركعت بخواند و اگر بخواهد نماز وتر را نشسته بخواند ، دو نماز يك ركعتى نشسته بخواند .\r\n« مسألهء 795 » نافلهء ظهر و عصر را در سفر نبايد خواند ، ولى نافلهء عشاء را به نيّت اين\r\n\r\n","description":"","footnote":"","page_name":" 151 ","page_number":155},
  {"content":"\r\n\r\nكه شايد مطلوب خداوند باشد ، مىتوان بجا آورد .\r\n\r\nوقت نمازهاى نافله يوميّه\r\n« مسألهء 796 » نافلهء نماز ظهر ، پيش از نماز ظهر خوانده مىشود و وقت آن از اوّل ظهر تا هنگامى است كه طول سايهء شاخص كه بعد از ظهر پيدا مىشود ، به اندازهء دو هفتم آن شود ؛ مثلًا اگر طول شاخص هفت وجب باشد ، هر وقت مقدار سايه‌اى كه بعد از ظهر پيدا مىشود به دو وجب رسيد ، آخر وقت نافلهء ظهر است .\r\n« مسألهء 797 » نافلهء عصر پيش از نماز عصر خوانده مىشود و وقت آن تا هنگامى است كه طول آن مقدار از سايهء شاخص كه بعد از ظهر پيدا مىشود ، به چهار هفتم آن برسد و چنانچه بخواهد نافلهء ظهر يا نافلهء عصر را بعد از وقت آنها بخواند ، بهتر است نافلهء ظهر را بعد از نماز ظهر و نافلهء عصر را بعد از نماز عصر و بدون نيّت ادا و قضا بخواند .\r\n« مسألهء 798 » وقت نافلهء مغرب ، پس از تمام شدن نماز مغرب است تا وقتى كه سرخى طرف مغرب كه بعد از غروب كردن آفتاب در آسمان پيدا مىشود ، از بين برود و چنانچه بخواهد پس از اين هنگام آن را بخواند ، بنا بر احتياط واجب بايد بدون نيّت ادا و قضا آن را بجا آورد .\r\n« مسألهء 799 » وقت نافلهء عشاء تا پايان وقت نماز عشاء است و بهتر است بلافاصله بعد از نماز عشاء خوانده شود .\r\n« مسألهء 800 » نافلهء صبح پيش از نماز صبح خوانده مىشود و وقت آن از 16 آخر شب شروع مىشود و اگر نافلهء شب را به جا آورد ، مىتواند نافلهء صبح را متّصل به نافلهء شب پس از نيمهء شب بخواند و اگر از كسانى باشد كه تقديم نافلهء شب بر نيمهء شب براى آنان جايز است ، مىتواند نافلهء صبح را همراه نافلهء شب قبل از نيمهء شب بجا آورد .\r\n« مسألهء 801 » وقت نافله شب از نيمه شب « 1 » تا اذان صبح است و بهتر است نزديك اذان صبح خوانده شود .\r\n\r\n\r\n","description":"","footnote":"\r\n( 1 ) - شيوهء محاسبه نيمه شب در مسالهء 767 گذشت .\r\n","page_name":" 152 ","page_number":156},
  {"content":"\r\n\r\n« مسألهء 802 » مسافر و كسى كه خواندن نافلهء شب بعد از نيمه شب براى او دشوار است ، مىتواند آن را قبل از نيمهء شب بجا آورد .\r\n\r\nنماز غفيله\r\n« مسألهء 803 » نماز غفيله نمازى است كه بين نماز مغرب و عشاء خوانده مىشود و بنابر احتياط بايد به قصد قربت مطلقه خوانده شود و ابتداى وقت آن بعد از نماز مغرب و انتهاى آن بنابر احتياط وقتى است كه سرخى طرف مغرب از بين برود . در ركعت اوّل آن ، بعد از حمد بايد به جاى سوره اين آيات را بخوانند : « وَذَا النُّونِ إذْ ذَهَبَ مُغاضِباً فَظَنَّ أنْ لَنْ نَقْدِرَ عَلَيْهِ فَنادى فِى الظُّلُماتِ أنْ لاإلهَ إلّاأنْتَ سُبْحانَكَ إنّى كُنْتُ مِنَ الظَّالِمينَ فَاسْتَجَبْنا لَهُ وَنَجَّيْناهُ مِنَ الْغَمِّ وَكَذلِكَ نُنْجِى الْمُؤْمِنينَ » « 1 » و در ركعت دوم بعد از حمد به جاى سوره ، اين آيه را بخوانند : « وَعِنْدَهُ مَفاتِحُ الْغَيْبِ لايَعْلَمُها إلّاهُوَ وَيَعْلَمُ ما فِى الْبَرِّ وَالْبَحْرِ وَما تَسْقُطُ مِنْ وَرَقَةٍ إِلّا يَعْلَمُها وَلا حَبَّةٍ فى ظُلُماتِ الْأرْضِ وَلا رَطْبٍ وَلا يابِسٍ إِلّا فى كِتابٍ مُبينٍ » « 2 » و در قنوت آن بگويند : « اللَّهُمَّ إنّى أَسْأَلُكَ بِمَفاتِحِ الْغَيْبِ الَّتِى لايَعْلَمُها إِلّا أنْتَ أنْ تُصَلِّىَ عَلى مُحَمَّدٍ وَآلِ مُحَمَّدٍ وَأنْ تَفْعَلَ بى كَذا وَكَذا » و به جاى كلمهء « كذا و كذا » ، حاجتهاى خود را بگويند ، و بعد ادامه دهند : « اللَّهُمَّ أنْتَ وَلِىُّ نِعْمَتِى وَالْقادِرُ عَلى طَلِبَتِى تَعْلَمُ حاجَتِى فَأَسْأَلُكَ بِحَقِّ مُحَمَّدٍ وَآلِ مُحَمَّدٍ عَلَيْهِ وَعَلَيْهِمُ السَّلامُ لَمَّا قَضَيْتَها لِى » .\r\n\r\nاحكام قبله\r\n« مسألهء 804 » خانهء كعبه كه در مكهء معظّمه مىباشد قبله است و بايد روبروى آن نماز خواند ، ولى كسى كه از آن دور است ، اگر به نحوى بايستد كه بگويند رو به قبله نماز مىخواند ، كافى است . اعمال ديگرى مانند سربريدن حيوانات كه بايد رو به قبله انجام گيرند نيز همين حكم را دارند .\r\n\r\n\r\n","description":"","footnote":"\r\n( 1 ) - انبياء ( 21 ) : 87 و 88 .\r\n( 2 ) - انعام ( 6 ) : 59 .\r\n","page_name":" 153 ","page_number":157},
  {"content":"\r\n\r\n« مسألهء 805 » كسى كه نماز واجب را ايستاده مىخواند ، بايد به گونه‌اى بايستد كه بگويند رو به قبله ايستاده و لازم نيست زانوها و انگشتان پاى او نيز رو به قبله باشند .\r\n« مسألهء 806 » كسى كه بايد نشسته نماز بخواند ، بايد به گونه‌اى بنشيند كه صورت ، سينه و شكم او رو به قبله باشد ، ولى لازم نيست زانوهاى خود را به سمت قبله قرار دهد ، ولى اگر نتواند به نحو معمول بنشيند و هنگام نشستن ، كف پاها را به زمين بگذارد ، بايد به نحوى بنشيند كه پاهاى او نيز رو به قبله باشد .\r\n« مسألهء 807 » كسى كه نمىتواند نشسته نماز بخواند ، بايد در حال نماز به گونه‌اى به پهلوى راست بخوابد كه جلوى بدن او رو به قبله باشد و اگر ممكن نباشد ، بايد به نحوى به پهلوى چپ بخوابد كه جلوى بدن او رو به قبله باشد و اگر به اين نحو نيز نتواند قرار گيرد ، بايد به گونه‌اى به پشت بخوابد كه كف پاى او رو به قبله باشد .\r\n« مسألهء 808 » نماز احتياط و سجده و تشهّد فراموش شده را بايد رو به قبله بجا آورد و سجدهء سهو نيز بنا بر احتياط واجب بايد رو به قبله بجا آورده شود .\r\n« مسألهء 809 » نماز مستحبّى را مىتوان در حال راه رفتن و سواره خواند و اگر انسان در اين دو حال نماز مستحبّى بخواند ، لازم نيست رو به قبله باشد ؛ ولى اگر در حال استقرار نماز مىخواند ، بنا بر احتياط بايد رو به قبله باشد .\r\n« مسألهء 810 » كسى كه مىخواهد نماز بخواند ، بايد براى پيدا كردن قبله كوشش نمايد تا يقين يا اطمينان كند كه قبله كدام طرف است و اگر علم يا اطمينان به قبله براى او حاصل نشود ، مىتواند به گفتهء دو شاهد عادل كه از روى نشانه‌هاى حسّى شهادت مىدهند يا به قول كسى كه از روى قاعدهء علمى قبله را مىشناسد و مورد اطمينان است ، عمل كند و اگر از اين راه‌ها ممكن نشد ، بايد به گمانى كه به وسيله محراب مسجد مسلمانان يا قبرهاى آنان يا از راههاى ديگر پيدا مىشود ، عمل نمايد و حتّى اگر از گفتهء فاسق يا كافرى هم كه به واسطهء قواعد علمى قبله را مىشناسد گمان به قبله پيدا كند ، كافى است .\r\n« مسألهء 811 » اگر كسى كه گمان به قبله دارد بتواند گمان قوىترى پيدا كند ، نمىتواند به گمان خود عمل نمايد ؛ مثلًا اگر ميهمان از گفته صاحب خانه گمان به قبله پيدا كند ولى\r\n\r\n","description":"","footnote":"","page_name":" 154 ","page_number":158},
  {"content":"\r\n\r\nبتواند از راه ديگر گمان قوىترى پيدا نمايد ، نبايد به حرف او عمل كند .\r\n« مسألهء 812 » اگر براى پيدا كردن قبله وسيله‌اى نداشته باشد يا با اين كه كوشش كرده گمان او به هيچ جهتى تمايل پيدا نكرده باشد ، بنابر احتياط چهار نماز به چهار طرف مىخواند ، اگرچه بعيد نيست خواندن يك نماز به هر جهتى كه خواست ، كافى باشد .\r\n« مسألهء 813 » اگر يقين يا گمان كند كه قبله در يكى از دو طرف است ، بايد به هر دو طرف نماز بخواند .\r\n« مسألهء 814 » كسى كه به چند طرف نماز مىخواند ، اگر بخواهد نماز ظهر و عصر يا مغرب و عشاء را بخواند ، مىتواند نماز اوّل را به تمام جهات بخواند و بعد نماز دوم را شروع كند و يا آن كه هر دو نماز را به يك جهت بخواند و سپس هر دو را در جهات ديگر تكرار كند ، اگرچه روش اول بهتر است .\r\n« مسألهء 815 » اگر كسى كه يقين به قبله ندارد بخواهد غير از نماز عملى انجام دهد كه بايد رو به قبله صورت گيرد ، مثلًا بخواهد سر حيوانى را ببرد ، در صورت ضرورت ، مىتواند به گمان عمل نمايد و گرنه در صورت امكان بايد آن عمل را به تأخير اندازد و پس از حصول اطمينان به جهت قبله آن را به جا آورد .\r\n\r\nپوشاندن بدن در نماز\r\n« مسألهء 816 » مرد بايد در حال نماز - اگرچه كسى او را نبيند - عورتين خود را بپوشاند و بهتر است از ناف تا زانو را نيز بپوشاند .\r\n« مسألهء 817 » زن بايد در هنگام نماز تمام بدن حتى سر و موى خود را بپوشاند و همچنين بنابر احتياط بايد كف پاى خود را نيز بپوشاند ، ولى پوشاندن صورت به مقدارى كه در وضو شسته مىشود و دستها و روى پاها تا مچ لازم نيست ، امّا براى آن كه يقين كند كه مقدار واجب را پوشانده است ، بايد مقدارى از اطراف صورت و قدرى پايين‌تر از مچ را نيز بپوشاند .\r\n« مسألهء 818 » زن در برابر نامحرم بايد تمام بدن خود ، غير از مقدارى از صورت كه\r\n\r\n","description":"","footnote":"","page_name":" 155 ","page_number":159},
  {"content":"\r\n\r\nدر وضو شسته مىشود و دست‌ها تا مچ را بپوشاند . بنابراين چنانچه زنى در محلّى نماز بخواند كه مرد نامحرمى او را ببيند ، بايد در حال نماز روى پا و كف پاى خود را نيز بپوشاند و چنانچه روى پاى خود تا مچ آن را نپوشاند و نگاه مرد نامحرم به آن بيفتد ، گناه كرده ، ولى نمازش صحيح است .\r\n« مسألهء 819 » هنگامى كه انسان قضاى سجدهء فراموش شده يا تشهّد فراموش شده را بجا مىآورد و بلكه بنابر احتياط واجب در موقع سجدهء سهو نيز بايد خود را مانند هنگام نماز بپوشاند .\r\n« مسألهء 820 » اگر انسان در نماز عمداً عورتش را نپوشاند ، نماز او باطل است ، بلكه اگر نپوشاندن عورت از روى ندانستن مسأله نيز باشد وجهل او ناشى از كوتاهى در يادگيرى مسأله باشد ، بايد نماز خود را دوباره بخواند .\r\n« مسألهء 821 » اگر در بين نماز بفهمد كه عورتش پيداست ، بايد آن را بپوشاند و بنابر احتياط واجب نماز را تمام كرده و دوباره آن را بخواند ، خصوصاً اگر پوشاندن عورت زياد طول بكشد ، ولى اگر بعد از نماز بفهمد كه در نماز عورت او پيدا بوده ، نمازش صحيح است .\r\n« مسألهء 822 » اگر لباس نمازگزار در حال ايستاده عورت او را بپوشاند ، ولى امكان داشته باشد كه در حال ديگر - مثلًا در حال ركوع و سجود - نپوشاند ، چنانچه قبل از آشكار شدن عورت به وسيله‌اى آن را بپوشاند ، نماز او صحيح است ، ولى احتياط مستحب آن است كه با آن لباس نماز نخواند .\r\n« مسألهء 823 » انسان مىتواند در نماز خود را با علف و برگ درختان و يا با پنبه و پشم بافته نشده بپوشاند ، ولى بهتر است در غير ضرورت ، از پوشاندن عورت با موارد فوق خوددارى كند و آن را با لباس‌هاى متعارف بپوشاند .\r\n« مسألهء 824 » بنابر احتياط واجب در حال اختيار نمازگزار نمىتواند با گِل عورت خود را بپوشاند ، ولى در حال اضطرار پوشاندن آن با گِل كافى است .\r\n« مسألهء 825 » اگر چيزى نداشته باشد كه در نماز خود را با آن بپوشاند ، چنانچه\r\n\r\n","description":"","footnote":"","page_name":" 156 ","page_number":160},
  {"content":"\r\n\r\nاحتمال دهد كه چيزى پيدا كند ، بنابر احتياط واجب بايد نماز را تأخير بيندازد و اگر چيزى پيدا نكرد ، در آخر وقت مطابق وظيفه خود ( برهنه ) نماز بخواند .\r\n« مسألهء 826 » اگر كسى كه مىخواهد نماز بخواند براى پوشاندن خود حتّى گِل نيز نداشته باشد و احتمال ندهد كه تا آخر وقت چيزى پيدا كند كه خود را با آن بپوشاند و يا تا آخر وقت صبر كند و چيزى پيدا نكند ، در صورتى كه نامحرم او را ببيند بايد نشسته نماز بخواند و عورت خود را با ران خود بپوشاند و براى ركوع و سجده به مقدارى خم شود كه عورت او ظاهر نگردد و اگر امكان نداشت ، با سر خود براى ركوع و سجده اشاره كند و براى سجده بيشتر از ركوع خم شود و يا سر را خم كند و بايد چيزى را كه بر آن سجده مىكند از زمين بلند كند و بر آن سجده نمايد و احتياط واجب آن است كه پيشانى را بر آن بگذارد نه اين كه فقط آن را به پيشانى بچسباند و اگر كسى او را نبيند ، بايد ايستاده نماز بخواند و بنابر احتياط جلوى خود را با دست بپوشاند و در هر صورت ركوع و سجود را با اشاره انجام دهد و براى سجود سر را قدرى پايين‌تر آورد و چيزى را كه سجده بر آن صحيح است از زمين بردارد و هنگامى كه براى سجده اشاره مىكند ، بنابر احتياط پيشانى را بر آن بگذارد ، نه اين كه فقط آن را به پيشانى بچسباند .\r\n\r\nشرايط لباس نمازگزار\r\n« مسألهء 827 » لباس نمازگزار شش شرط دارد :\r\nاوّل : آن كه پاك باشد . دوم : آن كه مباح باشد . سوم : آن كه از اجزاى مردار نباشد . چهارم : آن كه از اجزاى حيوان حرام گوشت نباشد . پنجم و ششم : آن كه اگر نمازگزار مرد است ، لباس او ابريشم خالص و طلاباف نباشد . تفصيل اين شروط در مسائل آينده بيان مىشود .\r\n* شرط اوّل : لباس نمازگزار بايد پاك باشد و اگر كسى عمداً با بدن يا لباس نجس نماز بخواند ، نمازش باطل است .\r\n« مسألهء 828 » كسى كه نمىداند نماز با بدن و لباس نجس ، باطل است ، اگر در ندانستن\r\n\r\n","description":"","footnote":"","page_name":" 157 ","page_number":161},
  {"content":"\r\n\r\nحكم مسأله مقصّر باشد و با بدن يا لباس نجس نماز بخواند ، نمازش باطل مىباشد .\r\n« مسألهء 829 » اگر به واسطهء تقصير در ندانستن مسأله ، نجاست چيز نجسى را نداند - مثلًا نداند عرق كافر غير كتابى نجس است - و با بدن يا لباس آلوده به آن نماز بخواند ، نمازش باطل است .\r\n« مسألهء 830 » اگر نداند كه بدن يا لباسش نجس است و بعد از نماز بفهمد نجس بوده ، نماز او صحيح است ، ولى احتياط مستحب آن است كه اگر وقت دارد دوباره آن نماز را بخواند .\r\n« مسألهء 831 » اگر فراموش كند كه بدن يا لباسش نجس است و در بين نماز يا بعد از آن به خاطر آورد ، بايد نماز را دوباره بخواند و اگر وقت گذشته قضا نمايد .\r\n« مسألهء 832 » اگر بدن يا لباس كسى كه در وسعت وقت مشغول نماز است در بين نماز نجس شود و پيش از آن كه چيزى از نماز را با نجاست بخواند ، متوجّه اين موضوع شود يا بفهمد كه بدن يا لباس او نجس است و شك كند كه همان وقت نجس شده يا از قبل نجس بوده ، در صورتى كه آب كشيدن بدن يا لباس يا عوض كردن لباس يا بيرون آوردن آن ، نماز را به هم نزند ، بايد در بين نماز بدن يا لباس را آب بكشد يا لباس را عوض نمايد يا اگر چيز ديگرى عورت او را پوشانده ، لباس را بيرون آورد ، ولى اگر به نحوى باشد كه در صورت آب كشيدن بدن يا لباس يا تعويض يا بيرون آوردن لباس ، نماز به هم بخورد ، بايد نماز را رها كند و دوباره با بدن و لباس پاك نماز بخواند .\r\n« مسألهء 833 » اگر لباس كسى كه در تنگى وقت مشغول نماز است ، در بين نماز نجس شود و پيش از آن كه چيزى از نماز را با نجاست بخواند ، بفهمد كه نجس شده يا بفهمد كه لباس او نجس است و شك كند كه همان وقت نجس شده يا از پيش نجس بوده ، در صورتى كه آب كشيدن يا عوض كردن يا بيرون آوردن لباس نماز را به هم نزند و بتواند لباس را بيرون آورد ، بايد لباس را آب بكشد يا عوض كند يا اگر چيز ديگرى عورت او را پوشانده ، لباس را بيرون آورد و نماز را تمام كند ، اما اگر چيز ديگرى عورت او را نپوشانده باشد و لباس را نيز نتواند آب بكشد يا عوض كند ، بايد لباس را بيرون آورد و به\r\n\r\n","description":"","footnote":"","page_name":" 158 ","page_number":162},
  {"content":"\r\n\r\nدستورى كه براى برهنگان گفته شد ، نماز را تمام كند و احتياطاً آن را با لباس و بدن پاك قضا نيز بنمايد ، ولى چنانچه به گونه‌اى باشد كه اگر لباس را آب بكشد يا عوض كند ، نماز به هم بخورد و به واسطهء سرما و مانند آن نيز نتواند لباس را بيرون آورد ، بايد با همان حال نماز را تمام كند و نماز او صحيح است .\r\n« مسألهء 834 » اگر بدن كسى كه در تنگى وقت مشغول نماز است ، در بين نماز نجس شود و پيش از آن كه چيزى از نماز را با نجاست بخواند متوجّه اين موضوع شود يا بفهمد بدن او نجس است و شك كند كه همان وقت نجس شده يا از پيش نجس بوده ، در صورتى كه آب كشيدن بدن نماز را به هم نزند ، بايد آن را آب بكشد و اگر نماز را به هم بزند ، بايد با همان حال نماز را تمام كند و نماز او صحيح است .\r\n« مسألهء 835 » كسى كه در پاك بودن بدن يا لباس خود شك دارد ، اگر پيش از آن كه شك كند ، علم به نجاست آن نداشته ، بايد آن را جستجو كند و اگر اثرى از نجاست در آن نيافت و پس از نماز فهميد كه نجس بوده ، نمازش صحيح است ، ولى اگر پيش از نماز جستجو نكند ، احتياطاً بايد نمازش را اعاده كند و اگر وقت آن گذشته باشد ، آن را قضا نمايد و اگر پيش از آن كه شك كند ، مىدانسته كه لباس يا بدنش نجس است و سپس شك كرد و پس از نماز فهميد كه در حال نماز نجس بوده ، احتياطاً بايد نماز خود را اعاده كند و اگر وقت گذشته باشد ، آن را قضا نمايد ، چه قبل از نماز جستجو كرده باشد و چه نكرده باشد .\r\n« مسألهء 836 » اگر لباس را آب بكشد و اطمينان يابد يا يقين كند كه پاك شده است و با آن نماز بخواند و بعد از نماز بفهمد پاك نشده ، احتياطاً بايد نماز را اعاده كند و اگر وقت آن گذشته باشد ، آن را قضا نمايد .\r\n« مسألهء 837 » اگر خونى در بدن يا لباس خود ببيند و يقين يا اطمينان يابد كه از خونهاى نجس نيست ، مثلًا اطمينان يابد كه خون پشه است ، چنانچه بعد از نماز بفهمد از خون‌هايى بوده كه نمىشود با آن نماز خواند ، احتياطاً بايد نماز را اعاده كند و اگر وقت آن گذشته باشد ، آن را قضا نمايد .\r\n\r\n","description":"","footnote":"","page_name":" 159 ","page_number":163},
  {"content":"\r\n\r\n« مسألهء 838 » اگر اطمينان يابد خونى كه در بدن يا لباس اوست ، خون نجسى است كه نماز با آن صحيح است ، مثلًا اطمينان يابد خون زخم و دمل است ، چنانچه بعد از نماز بفهمد خونى بوده كه نماز با آن باطل است ، احتياطاً بايد نماز را اعاده كند و اگر وقت آن گذشته باشد ، آن را قضا نمايد .\r\n« مسألهء 839 » اگر نجس بودن چيزى را فراموش كند و بدن يا لباسش با رطوبت به آن برسد و در حال فراموشى نماز بخواند و بعد از نماز به خاطر آورد ، نماز او صحيح است ؛ ولى اگر بدنش با رطوبت به چيزى كه نجس بودن آن را فراموش كرده برسد و بدون اين كه خود را آب بكشد ، غسل كند و نماز بخواند ، غسل و نماز او باطل است ، مگر اين كه غسل او به گونه‌اى باشد كه بدن قبل از غسل پاك شود و نيز اگر جايى از اعضاى وضو با رطوبت به چيزى كه نجس بودن آن را فراموش كرده برسد و پيش از آن كه آنجا را آب بكشد ، وضو بگيرد و نماز بخواند ، وضو و نمازش باطل مىباشد ، مگر اين كه وضوى او به گونه‌اى باشد كه قبل از وضو اعضاى وضو پاك شود .\r\n« مسألهء 840 » اگر بدن و لباس كسى كه يك لباس دارد نجس شود و به اندازهء آب كشيدن يكى از آنها آب داشته باشد ، چنانچه بتواند لباسش را بيرون آورد ، بايد بدن را آب بكشد و نماز را به دستورى كه براى برهنگان گفته شد ، بجا آورد و احتياطاً با آن لباس نجس نيز نماز را اعاده نمايد و اگر به واسطهء سرما يا عذر ديگرى نتواند لباسش را بيرون آورد ، در صورتى كه نجاست هر دو مساوى باشد ، مثلًا هر دو ادرار يا خون باشد يا نجاست بدن شديدتر باشد ، مثلًا نجاست آن ادرار باشد كه بايد دو مرتبه آن را آب كشيد ، بعيد نيست كه آب كشيدن بدن مقدم باشد و اگر نجاست لباس بيشتر يا شديدتر باشد ، هر كدام از بدن يا لباس را كه بخواهد ، مىتواند آب بكشد .\r\n« مسألهء 841 » كسى كه غير از لباس نجس لباس ديگرى ندارد و احتمال نمىدهد كه لباس پاك پيدا كند ، اگر به واسطهء سرما يا عذر ديگرى نتواند لباس را بيرون بياورد ، بايد در همان لباس نماز بخواند و نماز او صحيح است ؛ ولى چنانچه بتواند لباس را بيرون آورد ، بايد نماز را به دستورى كه براى برهنگان گفته شد بجا آورد و احتياطاً نماز را با\r\n\r\n","description":"","footnote":"","page_name":" 160 ","page_number":164},
  {"content":"\r\n\r\nهمان لباس نجس تكرار نمايد .\r\n« مسألهء 842 » اگر كسى كه دو لباس دارد بداند يكى از آنها نجس است و نتواند آنها را آب بكشد و نداند كدام يك از آنها نجس است ، چنانچه وقت داشته باشد ، بايد با هر دو لباس نماز بخواند ، مثلًا اگر بخواهد نماز ظهر و عصر بخواند ، بايد با هر كدام يك نماز ظهر و يك نماز عصر بخواند ، ولى اگر وقت تنگ باشد ، بايد نماز را به دستورى كه براى برهنگان گفته شد بجا آورد و احتياطاً آن نماز را با لباس پاك قضا نيز بنمايد .\r\n* شرط دوم : آن قسمت از لباس نمازگزار كه عورت او را مىپوشاند ، بايد مباح باشد و حكم قسمتهايى كه عورت را نمىپوشاند نيز بنابر احتياط واجب همين است و كسى كه مىداند پوشيدن لباس غصبى حرام است ، اگر عمداً در لباس غصبى يا در لباسى كه نخ يا دگمه يا چيز ديگر آن غصبى است نماز بخواند ، بايد آن نماز را با لباس غير غصبى اعاده نمايد .\r\n« مسألهء 843 » اگر كسى كه مىداند پوشيدن لباس غصبى حرام است ، ولى نمىداند نماز را باطل مىكند ، عمداً با لباس غصبى نماز بخواند ، بايد آن نماز را با لباس غير غصبى اعاده كند .\r\n« مسألهء 844 » اگر نداند يا فراموش كند كه لباس او غصبى است و با آن نماز بخواند ، نمازش صحيح است ؛ ولى اگر خودش آن لباس را غصب كرده باشد و بعد فراموش كرده و با آن نماز بخواند ، بايد آن نماز را اعاده كند .\r\n« مسألهء 845 » اگر نداند يا فراموش كند كه لباس او غصبى است و در بين نماز بفهمد ، چنانچه چيز ديگرى عورت او را پوشانده باشد و بتواند فوراً و بدون اين كه موالات - يعنى پىدرپى بودن نماز - به هم بخورد لباس غصبى را بيرون آورد ، بنابر احتياط واجب بايد آن را بيرون آورد و نمازش صحيح است و اگر چيز ديگرى عورت او را نپوشانده باشد يا نتواند لباس غصبى را فوراً بيرون آورد و در صورت بيرون آوردن ، پىدرپى بودن نماز به هم بخورد ، در صورتى كه به مقدار يك ركعت نيز وقت داشته باشد ، بايد نماز را رها كند و با لباس غير غصبى نماز بخواند و اگر اين مقدار نيز وقت نداشته باشد ، بايد در حال نماز\r\n\r\n","description":"","footnote":"","page_name":" 161 ","page_number":165},
  {"content":"\r\n\r\nلباس را بيرون آورد و مانند نماز برهنگان ، نماز را تمام نمايد .\r\n« مسألهء 846 » اگر كسى براى حفظ جان خود و يا مثلًا براى اين كه دزد لباس غصبى را نبرد ناچار شود آن را بپوشد و با آن نماز بخواند ، چنانچه خود او لباس را غصب نكرده باشد ، نمازش صحيح است ، ولى اگر خود او لباس را غصب كرده باشد و لباس نيز عورت او را بپوشاند ، صحت نمازش خالى از اشكال نيست مگر آن كه به قصد بازگرداندن به صاحبش آن را بپوشد تا به سرقت نرود .\r\n« مسألهء 847 » اگر با عين پولى كه خمس به آن تعلّق گرفته ، لباس بخرد ، مىتواند با آن نماز بخواند ؛ ولى بايد فوراً خمس آن پول را بپردازد . البته چنانچه اصلًا قصد پرداخت خمس را نداشته باشد و معامله را به نحو شخصى انجام داده باشد ( يعنى اين كه در هنگام معامله به فروشنده بگويد كه اين لباس را با عين همين پول خريدارى مىكنم ) ، نماز در آن لباس باطل است و اگر با عين پولى كه زكات آن را نداده لباس بخرد ، چنانچه قصد داشته باشد كه از مال ديگرى زكات را بپردازد ، نماز او در آن لباس صحيح است و گرنه نماز در آن لباس باطل است و اگر به ذمّه بخرد و در هنگام معامله قصدش اين باشد كه از پولى كه خمس يا زكات آن را نداده ، پول لباس را بدهد ، در اين صورت نمازش باطل نيست ، اگرچه احتياط مستحب اعاده اين نماز است .\r\n* شرط سوم : لباس نمازگزار بايد از اجزاى حيوان مرده‌اى كه خون جهنده دارد - يعنى حيوانى كه اگر رگ آن را ببرند خون از آن جستن مىكند - نباشد و اگر از اجزاى حيوان مردهء حلال گوشتى كه خون جهنده ندارد - مانند ماهى فلس‌دار - لباس تهيّه كند ، احتياط مستحب آن است كه با آن نماز نخواند .\r\n« مسألهء 848 » حيوان حلال گوشتى كه خون جهنده دارد ، چنانچه مردار شود ، بنابر احتياط واجب نبايد چيزى از آن كه روح داشته - مانند گوشت و پوست - همراه نمازگزار باشد ، اگرچه لباس او نيز نباشد .\r\n« مسألهء 849 » اگر چيزى از مردار حلال گوشت كه روح ندارد - مانند مو و پشم - همراه نمازگزار باشد يا با لباسى كه از آنها تهيّه كرده‌اند نماز بخواند ، نماز او صحيح است .\r\n\r\n","description":"","footnote":"","page_name":" 162 ","page_number":166},
  {"content":"\r\n\r\n* شرط چهارم : لباس نمازگزار بايد از حيوان حرام گوشتى كه خون جهنده دارد نباشد و اگر مويى از آن هم همراه نمازگزار باشد ، نماز او باطل است و بنابر احتياط حكم حيوان حرام گوشتى كه خون جهنده ندارد نيز همين است .\r\n« مسألهء 850 » اگر آب دهان يا بينى يا رطوبت ديگرى از حيوان حرام گوشت - مانند گربه - بر بدن يا لباس نمازگزار باشد ، چنانچه مرطوب باشد ، نماز باطل و اگر خشك شده و عين آن بر طرف شده باشد ، نماز صحيح است .\r\n« مسألهء 851 » اگر مو ، عرق و آب دهان كسى بر بدن يا لباس نمازگزار باشد و يا مرواريد و موم و عسل همراه او باشد ، اشكال ندارد .\r\n« مسألهء 852 » اگر شك داشته باشد لباسى از حيوان حلال گوشت است يا از حيوان حرام گوشت ، مىتواند با آن نماز بخواند .\r\n« مسألهء 853 » اگر انسان احتمال دهد دگمهء صدفى و مانند آن از حيوان است ، نماز خواندن با آن مانعى ندارد ، ولى اگر بداند صدف است ، بنابر احتياط نمىتواند با آن نماز بخواند .\r\n« مسألهء 854 » نماز خواندن با پوست خز اشكال ندارد ؛ ولى بنابر احتياط از نماز خواندن در پوست سنجاب اجتناب شود .\r\n« مسألهء 855 » اگر با لباسى كه نمىداند از حيوان حرام گوشت است نماز بخواند ، نمازش صحيح است و همچنين است اگر فراموش كرده باشد و يا جاهل به مسأله باشد ؛ ولى اگر جهل او به خاطر كوتاهى در يادگيرى مسأله باشد ، نمازش باطل است .\r\n« مسألهء 856 » اگر غير از لباسى كه از حيوان حرام گوشت تهيّه شده لباس ديگرى نداشته باشد ، چنانچه در حال نماز ناچار به پوشيدن لباس باشد ، مىتواند با همان لباس نماز بخواند و اگر ناچار نباشد ، بايد به دستورى كه براى برهنگان گفته شد نماز را بجا آورد و بنابر احتياط واجب ، يك نماز ديگر نيز با همان لباس بخواند .\r\n* شرط پنجم : پوشيدن لباس طلاباف براى مرد حرام و نماز با آن باطل است ، ولى براى زن در نماز و غير آن اشكال ندارد .\r\n\r\n","description":"","footnote":"","page_name":" 163 ","page_number":167},
  {"content":"\r\n\r\n« مسألهء 857 » زينت كردن با طلا ، مثل آويختن زنجير طلا به سينه و به دست كردن انگشتر طلا و بستن ساعت مچى طلا به دست ، براى مرد حرام و نماز خواندن با آنها باطل است و احتياط واجب آن است كه از استعمال عينك طلا نيز خوددارى كند ؛ اما اگر از آنها در حال نماز استفاده نكند بلكه فقط همراه داشته باشد - مثلًا در جيب خود بگذارد - نماز صحيح است ، ولى زينت كردن با طلا ، براى زن در نماز و غير آن اشكال ندارد .\r\n« مسألهء 858 » زينت كردن با انگشتر پلاتين و امثال آن كه از طلا نمىباشد و همچنين گذاشتن دندان طلا براى مرد اشكال ندارد و نماز با آن صحيح است .\r\n« مسألهء 859 » اگر مردى نداند يا فراموش كند كه مثلًا انگشتر او از طلاست و با آن نماز بخواند و يا آن كه نداند نماز با انگشتر طلا باطل است و در آموختن مسأله نيز كوتاهى نكرده باشد ، نماز او صحيح است .\r\n* شرط ششم : لباس مرد نمازگزار بايد از ابريشم خالص نباشد و نماز خواندن با آن باطل است ، فرقى نمىكند كه آن لباس عورت او را پوشانده باشد و يا عورتش با لباس ديگرى پوشانده شده باشد و فرقى نمىكند كه امكان پوشاندن عورت با آن باشد يا مثل بند شلوار و عرقچين امكان پوشاندن عورت با آن وجود نداشته باشد و در غير نماز نيز پوشيدن لباس ابريشم خالص براى مرد حرام است .\r\n« مسألهء 860 » اگر آستر تمام لباس يا آستر مقدارى از آن ابريشم خالص باشد ، پوشيدن آن براى مرد حرام و نماز در آن باطل است .\r\n« مسألهء 861 » پوشيدن لباسى كه نمىداند از ابريشم خالص است يا از چيزى ديگر ، اشكال ندارد و نماز با آن صحيح است .\r\n« مسألهء 862 » اگر دستمال ابريشمى و مانند آن در جيب مرد باشد ، اشكال ندارد و نماز را باطل نمىكند .\r\n« مسألهء 863 » پوشيدن لباس ابريشمى براى زن در نماز و غير نماز اشكال ندارد .\r\n« مسألهء 864 » پوشيدن لباس ابريشمى خالص و طلاباف ، در حال ناچارى مانعى ندارد و نيز كسى كه ناچار است در حال نماز لباس بپوشد و لباس ديگرى غير از اينها و يا\r\n\r\n","description":"","footnote":"","page_name":" 164 ","page_number":168},
  {"content":"\r\n\r\nغير از لباسى كه از مردار تهيه شده در اختيار ندارد و احتمال نيز نمىدهد كه تا آخر وقت بتواند در لباس داراى شرايط نماز بخواند ، مىتواند با آن لباسها نماز بخواند .\r\n« مسألهء 865 » اگر غير از لباس غصبى يا لباسى كه از مردار و يا اجزاى حيوان حرام گوشت تهيّه شده يا لباس ابريشمى خالص يا طلاباف ، لباس ديگرى نداشته باشد و ناچار نباشد لباس بپوشد ، بايد به دستورى كه براى برهنگان گفته شد ، نماز بخواند و در مورد لباسى كه از مردار يا اجزاى حيوان حرام گوشت تهيّه شده ، احتياطاً نماز را با همان لباس اعاده يا قضا نيز بنمايد .\r\n« مسألهء 866 » اگر چيزى نداشته باشد كه عورت خود را در نماز با آن بپوشاند ، واجب است آن را - اگرچه با كرايه يا خريدارى باشد - تهيّه نمايد ، ولى اگر تهيهء آن به قدرى پول لازم داشته باشد كه نسبت به دارايى او زياد باشد يا به نحوى باشد كه اگر پول را به مصرف لباس برساند ، به حال او ضرر داشته باشد ، بايد به دستورى كه براى برهنگان گفته شد نماز بخواند .\r\n« مسألهء 867 » اگر به كسى كه لباس ندارد لباس ببخشند يا عاريه دهند ، چنانچه قبول كردن آن براى او مشقّت نداشته باشد ، بايد قبول كند ، بلكه اگر عاريه كردن يا طلب بخشش براى او سخت نباشد ، بايد از كسى كه لباس دارد ، طلب بخشش يا عاريه نمايد .\r\n« مسألهء 868 » پوشيدن لباس شهرت - كه پارچه يا رنگ يا دوخت آن براى كسى كه مىخواهد آن را بپوشد معمول نيست - در صورتى كه موجب وهن و هتك انسان شود جايز نيست ، ولى اگر با آن لباس نماز بخواند ، نمازش صحيح است .\r\n« مسألهء 869 » چنانچه پوشيدن لباس زنانه براى مرد و يا لباس مردانه براى زن موجب وهن و هتك وى شود ، بايد از آن خوددارى كند ، ولى اگر با آن لباس نماز بخواند نمازش صحيح است .\r\n« مسألهء 870 » اگر كسى كه بايد خوابيده نماز بخواند برهنه باشد و لحاف يا تشك او نجس يا از ابريشم خالص يا از اجزاى حيوان حرام گوشت باشد ، احتياط واجب آن است كه در نماز عورت خود را با چيزى كه نماز در آن صحيح است بپوشاند ، بلكه بنابر احتياط\r\n\r\n","description":"","footnote":"","page_name":" 165 ","page_number":169},
  {"content":"\r\n\r\nواجب در حال نماز نبايد لحافى كه از اجزاى حيوان حرام گوشت درست شده ، به روى خود بيندازد .\r\n\r\nمواردى كه لازم نيست بدن و لباس نمازگزار پاك باشد\r\n« مسألهء 871 » در سه صورت - كه تفصيل آنها خواهد آمد - اگر بدن يا لباس نمازگزار نجس باشد ، نماز او صحيح است :\r\nاوّل : به واسطهء زخم يا جراحت يا دملى كه در بدن اوست ، لباس يا بدن او به خون آلوده شده باشد . دوم : بدن يا لباس او به مقدار كمتر از درهم ( كه تقريباً به اندازهء بند سر انگشت سبّابه است ) به خون آلوده باشد . سوم : ناچار باشد با بدن يا لباس نجس نماز بخواند .\r\nدر دو صورت نيز اگر فقط لباس نمازگزار نجس باشد ، نماز او صحيح است :\r\nاوّل : لباسهاى كوچك او ، مانند جوراب و عرقچين ، نجس شده باشند . دوم : لباس مادرى كه پرستار بچّه است نجس شده باشد و احكام اين پنج صورت به تفصيل در مسائل بعد گفته مىشود .\r\n« مسألهء 872 » اگر در بدن يا لباس نمازگزار خون زخم يا جراحت يا دمل باشد و همچنين اگر چركى كه با خون بيرون آمده يا عرق متّصل به زخم يا دوايى كه روى زخم گذاشته‌اند و نجس شده ، در بدن يا لباس او باشد ، چنانچه به نحوى باشد كه آب كشيدن بدن يا لباس يا تعويض لباس در آن شرايط براى بيشتر مردم سخت باشد ، تا وقتى كه زخم يا جراحت يا دمل خوب نشده است ، مىتواند با آن خون نماز بخواند .\r\n« مسألهء 873 » اگر خونِ بريدگى ، دمل و زخمى كه به زودى خوب مىشود و شستن آن آسان است ، در بدن يا لباس نمازگزار باشد ، نماز او باطل است .\r\n« مسألهء 874 » اگر جايى از بدن يا لباس كه با زخم فاصله دارد ، با رطوبت زخم نجس شود ، جايز نيست با آن نماز بخواند ، ولى اگر مقدارى از بدن يا لباس كه معمولًا به رطوبت زخم آلوده مىشود ، با رطوبت آن نجس شود ، نماز خواندن با آن مانعى ندارد .\r\n« مسألهء 875 » اگر در قسمتى از داخل دهان و بينى و مانند آنها كه معمولًا ديده\r\n\r\n","description":"","footnote":"","page_name":" 166 ","page_number":170},
  {"content":"\r\n\r\nمىشود ، زخمى وجود داشته باشد و از آن زخم خونى به بدن يا لباس برسد ، مىتوان با آن نماز خواند و نيز با خون بَواسيرى كه دانه‌هاى آن بيرون است ، مىتوان نماز خواند ؛ امّا در صورتى كه زخمِ داخل دهان و بينى در قسمتى باشد كه معمولًا ديده نمىشود و يا دانه‌هاى بواسير در باطن باشند ، احتياط واجب آن است كه با لباس يا بدنى كه به اين خون آلوده است ، نماز خوانده نشود .\r\n« مسألهء 876 » اگر كسى كه بدنش زخم است ، در بدن يا لباس خود خونى ببيند و نداند خون زخم است يا خون ديگر ، احتياط واجب آن است كه با آن نماز نخواند .\r\n« مسألهء 877 » اگر چند زخم در بدن باشد و به گونه‌اى نزديك هم باشند كه يك زخم حساب شود ، تا وقتى همه خوب نشده‌اند ، نماز خواندن با خون آنها اشكال ندارد ؛ ولى اگر به قدرى از هم دور باشند كه هر كدام يك زخم حساب شوند ، هر يك كه خوب شد ، بايد براى نماز بدن و لباس را از خون آن آب بكشد .\r\n« مسألهء 878 » اگر سر سوزنى خونِ حيض يا نفاس در بدن يا لباس نمازگزار باشد ، نماز او باطل است و بنابر احتياط واجب خون استحاضه و خون سگ ، خوك ، كافرِ غير كتابى ، مردار و حيوان حرام گوشت نيز همين حكم را دارند ؛ ولى نماز خواندن با خون‌هاى ديگر مثل خون بدن انسان يا خون حيوان حلال گوشت ، اگرچه در چند جاى بدن و لباس باشند ، در صورتى كه روى هم كمتر از درهم باشند ، اشكال ندارد و اگر بيشتر از درهم باشد ، نماز با آن باطل است و اگر به مقدار درهم باشد نيز بنابر احتياط واجب نمىتوان با آن نماز خواند .\r\n« مسألهء 879 » اگر خونى به لباس بىآستر بريزد و به پشت آن برسد ، احتياط واجب آن است كه دو لكهء خون حساب شود ، مگر اين كه لباس به قدرى نازك باشد كه يك لكه به حساب آيد و ملاك در مسأله عرف است و اگر پشت آن جداگانه خونى شود ، بايد هر كدام را جدا حساب نمود ؛ پس اگر خون‌هايى كه در پشت و روى لباسند روى هم كمتر از يك درهم باشند ، نماز با آن لباس صحيح است و اگر بيشتر باشند ، نماز با آن باطل است .\r\n« مسألهء 880 » اگر روى لباسى كه آستر دارد خون بريزد و به آستر آن برسد و يا به\r\n\r\n","description":"","footnote":"","page_name":" 167 ","page_number":171},
  {"content":"\r\n\r\nآستر بريزد و روى لباس خونى شود ، بايد هر كدام را جدا حساب نمود ؛ پس اگر مجموع خون روى لباس و آستر كمتر از درهم باشد ، نماز با آن صحيح است و اگر بيشتر باشد ، نماز با آن باطل است .\r\n« مسألهء 881 » اگر خون بدن يا لباس كمتر از درهم باشد و رطوبتى از خارج به آن برسد ، در صورتى كه خون و رطوبتى كه به آن رسيده به اندازهء درهم يا بيشتر شود و اطراف را آلوده كند ، نماز با آن باطل است و اگر رطوبت و خون به اندازهء درهم نشود ولى اطراف را آلوده كند ، احتياطاً نمىتوان با آن نماز خواند ، ولى اگر اطراف را آلوده نكند ، نماز خواندن با آن بى اشكال است . همچنين اگر رطوبت با خون مخلوط شود و از بين برود ، نماز صحيح است .\r\n« مسألهء 882 » اگر بدن يا لباس خونى نشود ، ولى به واسطهء رسيدن به خون ، متنجّس شود ، اگرچه مقدارى كه متنجس شده كمتر از درهم باشد ، نمىتوان با آن نماز خواند .\r\n« مسألهء 883 » اگر خونى كه در بدن يا لباس است كمتر از درهم باشد و نجاست ديگرى به آن برسد ، مثلًا يك قطره ادرار روى آن بريزد ، نماز خواندن با آن صحيح نيست .\r\n« مسألهء 884 » اگر لباسهاى كوچك نمازگزار ، مثل عرقچين و جوراب كه نمىتوان با آنها عورت را پوشاند ، نجس باشند ، چنانچه از اجزاى مردار - به تفصيلى كه گذشت - يا از اجزاى حيوان حرام گوشت درست نشده باشند ، نماز با آنها صحيح است و نيز اگر با انگشترى نجس نماز بخواند ، اشكال ندارد .\r\n« مسألهء 885 » چيزهاى كوچكى كه پوشش نمازگزار محسوب نمىشوند - مثل چاقو ، پول و مانند آن - اگر نجس باشند و به هنگام نماز همراه نمازگزار باشند ، اشكال ندارد .\r\n« مسألهء 886 » احتياط آن است كه چيز نجسى كه با آن مىتوان عورت را پوشاند همراه نمازگزار نباشد ، ولى كسى كه اين مسأله را نمىدانسته و به اين نحو نماز خوانده ، لازم نيست آن نمازها را قضا كند .\r\n« مسألهء 887 » اگر مادرى كه پرستار بچّه است و بيشتر از يك لباس ندارد ، در هر شبانه روز يك مرتبه لباس خود را آب بكشد ، اگرچه تا روز ديگر لباس او به ادرار بچّه\r\n\r\n","description":"","footnote":"","page_name":" 168 ","page_number":172},
  {"content":"\r\n\r\nنجس شود ، مىتواند با آن لباس نماز بخواند ؛ ولى احتياط مستحب آن است كه لباس خود را در آخر روز آب بكشد تا بتواند نماز ظهر و عصر و مغرب و عشاء را با لباس پاك يا با نجاست كم‌ترى بجا آورد و نيز اگر بيشتر از يك لباس دارد ولى ناچار است كه همهء آنها را با هم بپوشد ، چنانچه در شبانه روز يك مرتبه همهء آنها را آب بكشد ، كافى است ؛ ولى زنى كه مادر آن بچّه نيست ، اگرچه يك لباس بيشتر نداشته باشد ، احتياطاً براى هر نماز اگر لباسش نجس شد ، بايد آن را آب بكشد و با لباس پاك نماز بخواند .\r\n\r\nچيزهايى كه در لباس نمازگزار مستحب است\r\n« مسألهء 888 » چند چيز در لباس نمازگزار مستحب است كه از آن جمله‌اند : عمامه با تَحت‌ُالحَنَك ، پوشيدن عبا و لباس سفيد و پاكيزه‌ترين لباسها و استعمال بوى خوش و به دست كردن انگشتر عقيق .\r\n\r\nچيزهايى كه در لباس نمازگزار مكروه است\r\n« مسألهء 889 » چند چيز در لباس نمازگزار مكروه است كه از آن جمله‌اند : پوشيدن لباس سياه مگر براى عزاى اهل بيت عليهم السلام و همچنين لباس چرك و تنگ و لباس شرابخوار و لباس كسى كه از نجاست پرهيز نمىكند و پوشيدن لباسى كه نقش صورت دارد و نيز باز بودن دكمه‌هاى لباس و به دست كردن انگشترى كه نقش صورت دارد .\r\n\r\nمكان نمازگزار\r\nمكان نمازگزار چند شرط دارد :\r\n* شرط اوّل : مكان نمازگزار بايد مباح باشد .\r\n« مسألهء 890 » نماز كسى كه در ملك غصبى نماز مىخواند - اگرچه روى فرش و تخت و مانند آنها باشد - باطل است و همچنين نماز خواندن در زير خيمه غصبى باطل است ، ولى نماز خواندن در زير سقف غصبى چنانچه ديوارهاى آن غصبى نباشد ، مانعى ندارد .\r\n\r\n","description":"","footnote":"","page_name":" 169 ","page_number":173},
  {"content":"\r\n\r\n« مسألهء 891 » نماز در ملكى كه منفعت آن مال ديگرى است ، بدون اجازهء او باطل است ؛ مثلًا اگر در خانهء اجاره‌اى ، صاحب‌خانه يا ديگرى بدون اجازهء كسى كه آن خانه را اجاره كرده ، نماز بخواند ، نمازش باطل است و همچنين نمىتوان در ملكى كه ديگرى در آن حقّى دارد نماز خواند ؛ مثلًا اگر ميّت وصيّت كرده باشد كه ثلث مال او را به مصرفى برسانند ، تا وقتى ثلث را جدا نكرده‌اند ، نمىتوان در ملك او نماز خواند .\r\n« مسألهء 892 » اگر كسى جاى شخص ديگرى را كه در مسجد نشسته غصب كند و در آن جا نماز بخواند ، بنابر احتياط واجب بايد دوباره نماز خود را در محل ديگرى اعاده كند .\r\n« مسألهء 893 » اگر در جايى كه نمىداند غصبى است ، نماز بخواند و بعد از نماز بفهمد ، نماز او صحيح است و همچنين اگر در جايى كه غصبى بودن آن را فراموش كرده ، نماز بخواند و بعد از نماز به خاطر آورد ، نماز او صحيح است ، مگر آن كه خودش غصب كرده باشد كه در اين صورت نمازش باطل است .\r\n« مسألهء 894 » اگر بداند جايى غصبى است ولى نداند كه در جاى غصبى نماز باطل است و در آن جا نماز بخواند ، چنانچه در يادگيرى مسأله كوتاهى كرده باشد نماز او باطل است .\r\n« مسألهء 895 » اگر كسى ناچار باشد نماز واجب را سواره بخواند و يا بخواهد نماز مستحبّى را سواره بخواند ، چنانچه وسيله سوارى يا چيزى كه روى آن نشسته غصبى باشد ، بعيد نيست نماز او صحيح باشد .\r\n« مسألهء 896 » اگر سهم كسى كه در ملكى با ديگرى شريك است ، از سهم شريكش جدا نباشد ، بدون اجازهء شريك خود نمىتواند در آن ملك تصرّف كند و نماز بخواند .\r\n« مسألهء 897 » اگر با عين پولى كه خمس آن را نداده ، ملكى بخرد ، مىتواند در آن نماز بخواند ؛ ولى بايد فوراً خمس آن پول را بپردازد . البته اگر اصلًا قصد پرداخت خمس را نداشته باشد و معامله را به نحو شخصى انجام داده باشد ، نماز در آن ملك باطل است و اگر با عين پولى كه زكات آن را نداده ملكى بخرد ، تصرّف او در آن ملك حرام و نماز او نيز در آن باطل است ، مگر آن كه قصد جدى داشته باشد كه زكات آن را از مال ديگر خود\r\n\r\n","description":"","footnote":"","page_name":" 170 ","page_number":174},
  {"content":"\r\n\r\nبپردازد و اگر به ذمّه بخرد و در موقع خريدن قصد او اين باشد كه از مالى كه خمس يا زكات آن را نداده پول ملك را بدهد ، تصرّف و نماز در آن صحيح است ولى احتياط مستحب آن است كه در آن نماز نخواند .\r\n« مسألهء 898 » اگر صاحب ملك اجازهء نماز خواندن بدهد ، ولى انسان بداند كه قلباً راضى نيست ، نماز خواندن در ملك او باطل است و اگر اجازه ندهد و انسان يقين كند كه قلباً راضى است ، نماز صحيح است .\r\n« مسألهء 899 » تصرّف در ملك كسى كه مرده و خمس يا زكات بدهكار بوده است ، حرام و نماز در آن باطل است ، مگر آن كه بدهى او را بدهند يا بنا داشته باشند بدون مسامحه بپردازند .\r\n« مسألهء 900 » تصرّف در ملك كسى كه مرده و به مردم بدهكار بوده است ، حرام و نماز در آن باطل است ؛ ولى تصرّفات جزيى كه براى برداشتن جنازهء مرده معمول است ، اشكال ندارد و نيز اگر بدهكارى او كمتر از مالش باشد و ورثه نيز تصميم داشته باشند كه بدون مسامحه بدهى او را بپردازند ، تصرّف در آن با رضايت ورثه و طلبكاران اشكال ندارد .\r\n« مسألهء 901 » اگر كسى كه مرده قرض نداشته باشد ، ولى بعضى از ورثهء او صغير يا ديوانه يا غايب باشند ، تصرّف در ملك او حرام و نماز در آن باطل است ؛ ولى تصرّفات جزيى كه براى برداشتن جنازهء مرده معمول است ، اشكال ندارد .\r\n« مسألهء 902 » نماز خواندن در مسافرخانه و حمام و مانند آن كه براى واردين آماده است ، در صورتى كه نمازگزار به عنوان مهمان يا مسافر و يا براى انجام كارى آنجا باشد ، اشكال ندارد ، امّا اگر فقط براى خواندن نماز به آنجا برود ، اشكال دارد ، مگر اين كه به رضايت مالك آن اطمينان داشته يا اجازه داشته باشد ؛ ولى در غير اين قبيل مكانها ، در صورتى مىتوان نماز خواند كه مالك آن اجازه بدهد يا حرفى بزند كه معلوم شود براى نماز خواندن اذن داده است ، مثل اين كه به كسى اجازه دهد در ملك او بنشيند و بخوابد كه از اينها فهميده مىشود براى نماز خواندن نيز اجازه داده است .\r\n« مسألهء 903 » نماز خواندن در زمين‌هاى بسيار بزرگى كه مردم ناچارند در آنها\r\n\r\n","description":"","footnote":"","page_name":" 171 ","page_number":175},
  {"content":"\r\n\r\nتصرّفاتى مانند رفت و آمد انجام دهند و در صورت تصرّف نكردن به زحمت و مشقّت مىافتند ، اشكال ندارد ، حتّى اگر رضايت صاحبان آنها معلوم نباشد و يا در بين آنها صغير و يا مجنون وجود داشته باشد ؛ ولى چنانچه بدانند كه صاحبان آنها راضى نيستند ، نمىتوانند در آن جا نماز بخوانند .\r\n* شرط دوم : مكان نمازگزار بايد بىحركت باشد و اگر به واسطهء تنگى وقت يا جهت ديگرى ناچار باشد در جايى كه حركت دارد - مانند اتومبيل ، كشتى و قطار - نماز بخواند ، به قدرى كه ممكن است بايد در حال حركت چيزى نخواند و اگر آن وسايل از سمت قبله به طرف ديگر حركت كنند ، نمازگزار بايد به طرف قبله برگردد .\r\n« مسألهء 904 » نماز خواندن در اتومبيل ، كشتى ، قطار و مانند آنها در حال توقف مانعى ندارد .\r\n« مسألهء 905 » نماز روى خرمن گندم و جو و مانند آنها كه نمىتوان روى آن بىحركت ماند ، باطل است .\r\n« مسألهء 906 » در جايى كه به واسطهء احتمال باد ، باران ، تراكم جمعيت و مانند آن اطمينان ندارد كه بتواند نماز را تمام كند ، اگر نماز را به اميد تمام كردنِ آن شروع كند ، اشكال ندارد و اگر به مانعى برخورد نكند ، نماز او صحيح است .\r\n* شرط سوم : مكان نمازگزار نبايد از جاهايى باشد كه ماندن در آن حرام است ؛ بنابر اين نبايد در محلى كه باقى ماندن در آن براى انسان خطر جانى دارد - مانند محلى كه نزديك است سقف آن خراب شود - نماز خواند .\r\n« مسألهء 907 » بودن مرد و زن نامحرم در جاى خلوت جايز نيست ؛ ولى چنانچه در چنين محلّى نماز بخواند ، نمازش اشكال ندارد .\r\n« مسألهء 908 » نماز خواندن در جايى كه صداى آلات لهو و لعب شنيده مىشود باطل نيست ، ولى گوش دادن به آنها حرام است .\r\n* شرط چهارم : نبايد در جايى كه سقف آن كوتاه است و نمىتوان در آن جا راست ايستاد يا به اندازه‌اى كوچك است كه جاى ركوع و سجود ندارد ، نماز خواند و اگر ناچار\r\n\r\n","description":"","footnote":"","page_name":" 172 ","page_number":176},
  {"content":"\r\n\r\nشود كه در چنين جايى نماز بخواند ، بايد به قدرى كه ممكن است ، قيام ، ركوع و سجود را بجا آورد .\r\n* شرط پنجم : در مكانهايى نباشد كه ماندن ، نشستن يا ايستادن روى آن حرام است .\r\nبنابر اين نماز خواندن روى چيزى كه ايستادن و يا نشستن روى آن موجب بىاحترامى و هتك حرمت به چيزى مىشود كه هتك حرمت آن حرام است - مثل فرشى كه اسم خداوند متعال و يا آيات قرآن يا اسامى معصومين عليهم السلام بر آن نوشته شده است - جايز نيست .\r\n* شرط ششم : مكان نمازگزار نبايد جلوتر از قبر معصومين عليهم السلام باشد .\r\n« مسألهء 909 » اگر در نماز چيزى مانند ديوار بين او و قبر مطهّر فاصله باشد كه بىاحترامى نشود ، اشكال ندارد ، ولى فاصله شدن صندوق شريف و ضريح و پارچه‌هايى كه روى آن افتاده كافى نيست .\r\n* شرط هفتم : مكان نمازگزار اگر نجس است ، به گونه‌اى مرطوب نباشد كه رطوبت آن به بدن يا لباس او برسد ؛ ولى اگر جايى كه پيشانى را بر آن مىگذارد نجس باشد ، حتّى در صورتى كه خشك نيز باشد ، نماز باطل است و احتياط مستحب آن است كه در مكان نجس نماز خوانده نشود ، مخصوصاً اگر عين نجاست در آن وجود داشته باشد .\r\n* شرط هشتم : جاى پيشانى نمازگزار از جاى قدم‌ها و زانوهاى او بيش از چهار انگشت بسته ، پست‌تر يا بلندتر نباشد .\r\n* شرط نهم : اگر زن و مردى در يك مكان نماز مىخوانند ، بنابر احتياط واجب مكان نماز زن بايد به گونه‌اى باشد كه عرفاً عقب‌تر از مكان نماز مرد قلمداد شود ، اگرچه بهتر است كه در تمام حالات نماز ، زن عقب‌تر از مرد باشد ، به اين معنى كه جاى سجدهء او از جاى ايستادن مرد عقب‌تر باشد .\r\n« مسألهء 910 » اگر بين مرد و زن به اندازهء ده ذراع فاصله باشد و يا آن كه ما بين آنها ديوار يا پرده يا چيز ديگرى وجود داشته باشد ، جلوتر بودن زن از مرد در نماز اشكالى ندارد .\r\n« مسألهء 911 » شرط مذكور مربوط به موردى است كه هر دو نمازگزار بالغ باشند\r\n\r\n","description":"","footnote":"","page_name":" 173 ","page_number":177},
  {"content":"\r\n\r\nولى در آن تفاوتى بين نماز واجب و مستحب نيست . البته براى كسانى كه در مسجدالحرام نماز مىخوانند مراعات اين شرط لازم نيست .\r\n« مسألهء 912 » خواندن نماز واجب در خانهء كعبه و بر بام آن بنابر احتياط جايز نيست ، ولى در حال ناچارى مانعى ندارد .\r\n« مسألهء 913 » خواندن نماز مستحب در خانهء كعبه و بر بام آن اشكال ندارد ، بلكه مستحب است در داخل خانه مقابل هر ركن دو ركعت نماز بخوانند .\r\n\r\nجاهايى كه نماز خواندن در آنها مستحب است\r\n« مسألهء 914 » در شرع مقدس اسلام بسيار سفارش شده است كه نماز را در مسجد بخوانند و بهتر از همهء مسجدها ، مسجدالحرام و بعد از آن مسجد پيامبر صلى الله عليه و آله و سلم و بعد از آن مسجد كوفه و بعد از آن مسجد بيت‌المقدس و بعد از آن مسجد جامع هر شهر و بعد از آن مسجد محلّه و بعد از آن مسجد بازار است .\r\n« مسألهء 915 » براى زنها نماز خواندن در خانه بهتر است ، ولى اگر بتوانند كاملًا خود را از نامحرم حفظ كنند ، بهتر است در مسجد نماز بخوانند .\r\n« مسألهء 916 » نماز خواندن در حرم امامان عليهم السلام مستحب و بلكه بهتر از مسجد است و نماز در حرم مطهر حضرت اميرالمؤمنين عليه السلام برابر با دويست هزار نماز است .\r\n« مسألهء 917 » زياد رفتن به مسجد و رفتن در مسجدى كه نمازگزار ندارد ، مستحب است و همسايه‌هاى مسجد اگر عذرى نداشته باشند ، مكروه است در غير مسجد نماز بخوانند .\r\n« مسألهء 918 » مستحب است انسان با كسى كه در مسجد حاضرنمىشود غذا نخورد ، در كارها با او مشورت نكند ، همسايه او نشود ، از او زن نگيرد و به او زن ندهد .\r\n\r\nجاهايى كه نماز خواندن در آنها مكروه است\r\n« مسألهء 919 » نماز خواندن در چند جا مكروه است و از آن جمله است : حمام ، زمين\r\n\r\n","description":"","footnote":"","page_name":" 174 ","page_number":178},
  {"content":"\r\n\r\nنمكزار ، مقابل انسان ، مقابل درى كه باز است ، در جاده ، خيابان و كوچه - اگر براى كسانى كه عبور مىكنند ايجاد مزاحمت نكند ، و چنانچه ايجاد مزاحمت كند ، حرام و نماز باطل است - مقابل آتش و چراغ ، آشپزخانه و هر جا كه كورهء آتش باشد ، مقابل چاه و چاله‌اى كه محل ادرار باشد ، روبروى تصوير يا مجسمهء انسان يا حيوان مگر آن كه روى آن چيزى مانند پرده بكشند ، در اتاقى كه جُنب در آن باشد ، در جايى كه تصويرى از جاندار باشد اگرچه روبروى نمازگزار نباشد ، مقابل قبر ، روى قبر ، بين دو قبر و يا در قبرستان .\r\n« مسألهء 920 » كسى كه در محلّ عبور مردم يا روبروى كسى نماز مىخواند ، مستحب است چيزى مقابل خود بگذارد ، و اگر چوب يا ريسمانى هم باشد كافى است .\r\n\r\nاحكام مسجد\r\n« مسألهء 921 » نجس كردن زمين ، سقف ، بام و طرف داخل ديوار مسجد حرام است و هر كس بفهمد كه اين مكانها نجس شده است ، بايد فوراً نجاست آن را بر طرف كند و احتياط واجب آن است كه طرف بيرون ديوار مسجد را نيز نجس نكنند و اگر نجس شود ، نجاست آن را بر طرف نمايند ، مگر آن كه واقف ، آن را جزء مسجد قرار نداده باشد .\r\n« مسألهء 922 » اگر نتواند مسجد را پاك نمايد يا كمك لازم داشته باشد و پيدا نكند ، پاك كردن مسجد بر او واجب نيست ؛ ولى اگر بىاحترامى به مسجد باشد ، بايد به كسى كه مىتواند آن را پاك كند ، اطلاع دهد .\r\n« مسألهء 923 » اگر جايى از مسجد نجس شود كه پاك كردن آن بدون كندن يا كمى خراب كردن ممكن نباشد ، بايد آنجا را بكنند يا خراب نمايند و پر كردن چاله و تعمير خرابى بر عهدهء كسى است كه مسجد را نجس كرده است ؛ ولى چنانچه پاك كردن مسجد احتياج به خراب كردن زيادى داشته باشد به نحوى كه موجب ضرر رساندن به مسجد شود ، تطهير آن واجب نيست .\r\n« مسألهء 924 » اگر مسجدى را غصب كنند و به جاى آن خانه و مانند آن بسازند به صورتى كه ديگر به آن مسجد نگويند ، باز هم بنابر احتياط واجب نجس كردن آن حرام\r\n\r\n","description":"","footnote":"","page_name":" 175 ","page_number":179},
  {"content":"\r\n\r\nاست ، ولى وجوب پاك كردن آن محلّ اشكال است .\r\n« مسألهء 925 » نجس كردن حرم پيامبر صلى الله عليه و آله و سلم و امامان عليهم السلام حرام است و اگر يكى از آنها نجس شود ، چنانچه نجس ماندن آن بىاحترامى باشد ، پاك كردن آن واجب است ، بلكه احتياط مستحب آن است كه اگر بىاحترامى نيز نباشد ، آن را تطهير كنند .\r\n« مسألهء 926 » اگر حصير يا فرش مسجد نجس شود ، بنابر احتياط واجب بايد آن را آب بكشند و بنابر احتياط واجب نبايد محل نجس آن را ببرند .\r\n« مسألهء 927 » بردن عين نجس - مانند خون - و يا چيزى كه نجس شده به مسجد ، اگر موجب سرايت نجاست به مسجد نشود ، اشكال ندارد ؛ اما چنانچه موجب بىاحترامى به مسجد باشد ، حرام است .\r\n« مسألهء 928 » اگر گذاشتن جسد ميّت در مسجد پيش از غسل دادن آن موجب سرايت نجاست به مسجد و يا هتك احترام نباشد ، مانعى ندارد ، گرچه احوط ترك آن است ؛ ولى اگر ميّت را غسل داده باشند ، گذاشتن آن در مسجد اشكال ندارد .\r\n« مسألهء 929 » اگر در مسجد براى روضه‌خوانى چادر بزنند و سياهى بكوبند و آن را فرش كنند و اسباب چاى در آن ببرند و همچنين برگزارى مراسم گوناگون در مسجد از قبيل عروسى و مجلس ختم اگر موجب ضرر به مسجد و هتك حرمت آن و مانع نماز خواندن نشود ، با رعايت مصلحت وقف و اذن متولّى اشكال ندارد .\r\n« مسألهء 930 » بنابر احتياط واجب نبايد مسجد را با طلا زينت نمايند و همچنين نبايد صورت چيزهايى را كه مثل انسان و حيوان روح دارند ، در مسجد نقش كنند و نقاشى چيزهايى كه روح ندارند ، مثل گُل و بوته مكروه است .\r\n« مسألهء 931 » حتى اگر مسجد خراب شود ، نمىتوانند آن را بفروشند يا داخل ملك و جاده نمايند .\r\n« مسألهء 932 » فروختن در و پنجره و چيزهاى ديگر مسجد ، حرام است و اگر مسجد خراب شود ، بايد آنها را صرف تعمير همان مسجد كنند و چنانچه در همان مسجد قابل استفاده نباشند ، بايد در مسجد ديگر مصرف شوند ، ولى اگر قابل استفاده در ساير\r\n\r\n","description":"","footnote":"","page_name":" 176 ","page_number":180},
  {"content":"\r\n\r\nمساجد نيز نباشند ، مىتوانند آنها را بفروشند و پول آن را اگر ممكن است صرف تعمير همان مسجد و گرنه صرف تعمير مسجد ديگرى نمايند .\r\n« مسألهء 933 » ساختن مسجد و تعمير مسجدى كه نزديك به خرابى مىباشد ، مستحب است و اگر مسجد به گونه‌اى خراب شود كه تعمير آن ممكن نباشد ، مىتوانند آن را خراب كنند و دوباره بسازند ، بلكه مىتوانند مسجدى را كه خراب نشده ولى جا براى نمازگزاران در آن كم مىباشد ، خراب كنند و مسجد بزرگ‌ترى بسازند .\r\n« مسألهء 934 » تميز كردن مسجد و روشن كردن چراغ آن مستحب است و كسى كه مىخواهد به مسجد برود ، مستحب است خود را خوشبو كند و لباس پاكيزه و قيمتى بپوشد و زير كفش خود را وارسى كند كه نجاستى به آن نباشد و هنگام داخل شدن به مسجد ، اوّل پاى راست و هنگام بيرون آمدن ، اوّل پاى چپ را بگذارد و همچنين مستحب است از همه زودتر به مسجد آيد و از همه ديرتر از مسجد بيرون رود .\r\n« مسألهء 935 » هنگامى كه انسان وارد مسجد مىشود ، مستحب است دو ركعت نماز به قصد تحيّت و احترام به مسجد بخواند و اگر نماز واجب يا مستحب ديگرى نيز بخواند ، كافى است .\r\n« مسألهء 936 » خوابيدن در مسجد - اگر انسان ناچار نباشد - و صحبت كردن راجع به كارهاى دنيا و مشغول صنعت شدن و خواندن شعرى كه نصيحت و مانند آن نباشد ، مكروه است و نيز مكروه است آب دهان و بينى و اخلاط سينه را در مسجد بيندازد و اگر اين اعمال موجب هتك حرمت مسجد يا باعث انزجار و تنفر مردم شود و يا بر خلاف بهداشت نمازگزاران باشد ، حرام است و همچنين مكروه است گمشده‌اى را طلب كند و صداى خود را بلند كند ، ولى بلند كردن صدا براى اذان مانعى ندارد .\r\n« مسألهء 937 » داخل شدن كافر در مسجد اشكال دارد و اگر خواستند جهت شنيدن مطالب اسلامى داخل مسجد شوند ، بايد محلّى را در كنار مسجد تهيّه نمود كه عنوان « مسجد » نداشته باشد .\r\n« مسألهء 938 » راه دادن بچّه و ديوانه به مسجد مكروه است ؛ ولى راه دادن بچّه اگر\r\n\r\n","description":"","footnote":"","page_name":" 177 ","page_number":181},
  {"content":"\r\n\r\nبراى آموختن احكام اسلام و آشنايى با مسجد باشد ، اشكال ندارد و كسى كه پياز و سير و مانند آنها خورده و بوى دهانش مردم را اذيّت مىكند ، مكروه است به مسجد برود .\r\n\r\nاذان و اقامه\r\n« مسألهء 939 » براى مرد و زن مستحب است پيش از نمازهاى واجب شبانه‌روزى اذان و اقامه بگويند ، ولى پيش از نماز عيد فطر و قربان - اگر به جماعت خوانده شوند - مستحب است سه مرتبه بگويند : « الصَّلاة » و در نمازهاى واجب ديگر و همچنين نماز عيد فطر و قربان اگر فرادى خوانده شوند ، سه مرتبه « الصَّلاة » را به اميد ثواب بگويند .\r\n« مسألهء 940 » مستحب است در روز اوّلى كه بچّه به دنيا مىآيد يا پيش از آن كه بند ناف او بيفتد ، در گوش راست او اذان و در گوش چپش اقامه بگويند .\r\n« مسألهء 941 » اذان داراى هيجده جمله است كه به ترتيب عبارتند از : « اللَّهُ أكْبَرُ » « 1 » چهار مرتبه و « أَشْهَدُ أنْ لاإلهَ إلَّااللَّهُ « 2 » ، أَشْهَدُ أنَّ مُحَمَّداً رَسُولُ اللَّهِ « 3 » ، حَىَّ عَلَى الصَّلاةِ « 4 » ، حَىَّ عَلَى الْفَلاحِ « 5 » ، حَىَّ عَلى خَيْرِ الْعَمَلِ « 6 » ، اللَّهُ أكْبَرُ ، لاإلهَ إلَّااللَّهُ « 7 » » هر يك دو مرتبه و اقامه داراى هفده جمله است ، يعنى دو مرتبه « اللَّهُ أكْبَرُ » از اوّل اذان و يك مرتبه « لا إلهَ إلَّااللَّهُ » از آخر آن كم مىشود و بعد از گفتن « حَىَّ عَلى خَيْرِ الْعَمَلِ » بايد دو مرتبه « قَدْ قامَتِ الصَّلاةُ » « 8 » به آن اضافه نمود .\r\n« مسألهء 942 » « أشْهَدُ أنَّ عَلِيّاً أميرَالْمُؤْمِنينَ وَلِىُّ اللَّهِ » « 9 » جزء اذان و اقامه نيست ، ولى خوبست بعد از « أَشْهَدُ أنَّ مُحَمَّداً رَسُولُ اللَّهِ » به قصد قربت مطلقه گفته شود .\r\n\r\n\r\n","description":"","footnote":"\r\n( 1 ) - يعنى : « خداى تعالى بزرگ‌تر از آن است كه او را وصف كنند » .\r\n( 2 ) - يعنى : « شهادت مىدهم كه معبودى جز خداوند يكتا و بىهمتا ، نيست » .\r\n( 3 ) - يعنى : « شهادت مىدهم كه حضرت محمد بن عبداللَّه صلى الله عليه و آله و سلم پيامبر و فرستاده خدا است » .\r\n( 4 ) - يعنى : « بشتاب براى نماز » .\r\n( 5 ) - يعنى : « بشتاب براى رستگارى » .\r\n( 6 ) - يعنى : « بشتاب براى بهترين كارها كه نماز است » .\r\n( 7 ) - يعنى : « معبودى جز خداى يكتا و بىهمتا ، نيست » .\r\n( 8 ) - يعنى : « به تحقيق نماز بر پاشد » .\r\n( 9 ) - يعنى : « شهادت مىدهم كه حضرت على عليه السلام اميرالمؤمنين ، ولىّ خدا بر خلق است » .\r\n","page_name":" 178 ","page_number":182},
  {"content":"\r\n\r\n« مسألهء 943 » بين جمله‌هاى اذان و اقامه بايد خيلى فاصله نشود و اگر بين آنها بيشتر از معمول فاصله بيندازد ، بايد دوباره آن را از سر بگيرد .\r\n« مسألهء 944 » اگر در اذان و اقامه صدا را در گلو بيندازد ، چنانچه غنا شود - يعنى به نحو آوازه‌خوانى كه در مجالس لهو و بازيگرى معمول است ، اذان و اقامه را بگويد - حرام است .\r\n« مسألهء 945 » اگر نمازگزار نماز ظهر و عصر يا مغرب و عشاء را بدون فاصله يا با فاصلهء كمى از هم بخواند ، در نماز عصر يا عشاء اذان ساقط مىشود و خواندن نافله و تعقيبات نماز ، موجب فاصله شدن بين دو نماز و عدم سقوط اذان از نماز دوم نمىگردد .\r\nهمچنين در نماز عصر روز جمعه چنانچه آن را پس از نماز جمعه و بدون فاصله با آن بخواند ، اذان ساقط مىشود .\r\n« مسألهء 946 » اگر براى نماز جماعتى اذان و اقامه گفته باشند ، كسى كه با آن جماعت نماز مىخواند ، نبايد براى نماز خود اذان و اقامه بگويد .\r\n« مسألهء 947 » اگر براى خواندن نماز به جايى برود كه در آن نماز جماعت بر پاست ولى با آنها نماز نخواند و يا آن كه ببيند جماعت تمام شده ولى صفها به هم نخورده و جمعيّت متفرّق نشده است ، چه نماز خود را فرادى بخواند و چه به جماعت ، بنابراحتياط واجب با وجود سه شرط ذيل نبايد براى نماز خود اذان و اقامه بگويد :\r\nاوّل : آن كه براى آن نماز ، اذان و اقامه گفته باشند . دوم : آن كه نماز جماعت باطل نباشد .\r\nسوم : آن كه نماز او و نماز جماعت در يك مكان باشند ، پس اگر نماز جماعت داخل مسجد باشد و او بخواهد بر بام مسجد نماز بخواند ، مستحب است اذان و اقامه بگويد .\r\n« مسألهء 948 » اگر در شرط دوم از شرطهايى كه در مسألهء پيش گفته شده شك كند ، يعنى شك كند كه نماز جماعت صحيح بوده يا نه ، اذان و اقامه از او ساقط است ، ولى اگر در يكى از دو شرط ديگر شك كند ، مىتواند به اميد ثواب اذان و اقامه بگويد .\r\n« مسألهء 949 » كسى كه اذان شخص ديگرى را مىشنود ، مستحب است هر قسمتى را كه مىشنود تكرار كند ، ولى در بازگويى اقامه‌اى كه از ديگرى مىشنود ، بايد قصد ذكر\r\n\r\n","description":"","footnote":"","page_name":" 179 ","page_number":183},
  {"content":"\r\n\r\nمطلق نمايد نه قصد اقامه و از « حَىَّ عَلَى الصَّلاةِ » تا « حَىَّ عَلى خَيْرِ الْعَمَلِ » را به اميد ثواب بگويد .\r\n« مسألهء 950 » كسى كه اذان و اقامه ديگرى را به طور كامل شنيده ، چه با او گفته باشد و چه نگفته باشد ، در صورتى كه بين آن اذان و اقامه و نمازى كه مىخواهد بخواند ، زياد فاصله نشده باشد ، مىتواند براى نماز خود اذان و اقامه نگويد .\r\n« مسألهء 951 » اگر مرد اذان زن را بشنود ، اذان از او ساقط نمىشود ، چه آن را به قصد لذّت بشنود و چه بدون قصد لذت .\r\n« مسألهء 952 » اذان و اقامه نماز جماعت را بايد مرد بگويد ؛ ولى چنانچه زنى با جماعت مردان محرم باشد ، اذان او براى آن جماعت كافى است ، اگرچه احتياط مستحب آن است كه به آن اكتفا نشود .\r\n« مسألهء 953 » اقامه بايد بعد از اذان گفته شود و اگر قبل از اذان بگويند ، صحيح نيست .\r\n« مسألهء 954 » اگر كلمات اذان و اقامه را بدون ترتيب بگويد ، مثلًا « حَىَّ عَلَى الْفَلاحِ » را پيش از « حَىَّ عَلَى الصَّلاةِ » بگويد ، بايد از جايى كه ترتيب به هم خورده ، دوباره بگويد .\r\n« مسألهء 955 » بايد بين اذان و اقامه فاصله ندهد و اگر بين آنها به قدرى فاصله دهد كه اذانى كه گفته ، اذان اين اقامه حساب نشود ، مستحب است دوباره اذان و اقامه را بگويد و نيز اگر بين اذان و اقامه و نماز به قدرى فاصله دهد كه اذان و اقامه آن نماز حساب نشوند ، مستحب است دوباره براى آن نماز اذان و اقامه بگويد .\r\n« مسألهء 956 » اذان و اقامه بايد به عربى صحيح گفته شود ، پس اگر كسى به عربى غلط بگويد يا به جاى يك حرف ، حرف ديگرى را بگويد يا مثلًا ترجمهء آن را بگويد ، صحيح نيست .\r\n« مسألهء 957 » اذان و اقامه بايد بعد از داخل شدن وقت نماز گفته شود و اگر عمداً يا از روى فراموشى پيش از وقت بگويد ، باطل است .\r\n« مسألهء 958 » اگر پيش از گفتن اقامه شك كند كه اذان گفته يا نه ، بايد اذان را بگويد ، ولى اگر مشغول اقامه شود و شك كند كه اذان گفته يا نه ، گفتن اذان لازم نيست .\r\n\r\n","description":"","footnote":"","page_name":" 180 ","page_number":184},
  {"content":"\r\n\r\n« مسألهء 959 » اگر در بين اذان يا اقامه ، پيش از آن كه قسمتى را بگويد ، شك كند كه قسمت پيش از آن را گفته يا نه ، بايد قسمتى را كه در گفتن آن شك كرده ، بگويد و اگر بعد از اين كه شروع به گفتن قسمتى از اذان يا اقامه كرد ، شك كند كه آنچه پيش از آن است را گفته يا نه ، بنابر احتياط قسمت قبل را بايد بگويد .\r\n« مسألهء 960 » مستحب است انسان در هنگام گفتن اذان رو به قبله بايستد ، با وضو يا غسل باشد ، دستها را به گوش بگذارد ، صدا را بلند نمايد و بكشد و بين جمله‌هاى اذان كمى فاصله دهد و بين آنها حرف نزند .\r\n« مسألهء 961 » لازم است انسان هنگام گفتن اقامه ، با طهارت باشد و اقامه را در حال ايستاده بگويد .\r\n« مسألهء 962 » مستحب است بدن انسان در هنگام گفتن اقامه آرام باشد ، آن را از اذان آهسته تر بگويد و جمله‌هاى آن را به هم نچسباند ، ولى به اندازه‌اى كه بين جمله‌هاى اذان فاصله مىدهد ، بين جمله‌هاى اقامه فاصله ندهد .\r\n« مسألهء 963 » انسان مىتواند به اميد كسب ثواب بين اذان و اقامه يك قدم بردارد يا قدرى بنشيند يا سجده كند يا ذكر بگويد يا دعا بخواند يا قدرى ساكت باشد يا حرفى بزند يا دو ركعت نماز بخواند ، ولى حرف زدن بين اذان و اقامهء نماز صبح مكروه است و بهتر است دو ركعت نماز را بين اذان و اقامهء نماز مغرب ، بجا نياورد .\r\n« مسألهء 964 » مستحب است كسى را كه براى گفتن اذان معيّن مىكنند ، عادل و آگاه به اوقات نماز بوده و صداى او بلند باشد و اذان را در جاى بلندى بگويد .\r\n\r\nواجبات نماز\r\nواجبات نماز يازده چيز است :\r\nاوّل : نيّت ، دوم : تكبيرةُالاحرام ( يعنى گفتن « اللَّهُ اكْبَر » در اوّل نماز ) ، سوم : قيام ( يعنى ايستادن ) ، چهارم : قرائت ، پنجم : ذكر ركوع و سجود و ركعتهاى سوم و چهارم ، ششم : ركوع ، هفتم : سجود ، هشتم : تشهّد ، نهم : سلام ، دهم : ترتيب ، يازدهم : موالات ( يعنى پى\r\n\r\n","description":"","footnote":"","page_name":" 181 ","page_number":185},
  {"content":"\r\n\r\nدر پى بودن اجزاى نماز ) .\r\n« مسألهء 965 » بعضى از واجبات نماز ركن هستند ؛ يعنى اگر انسان آنها را عمداً يا سهواً بجا نياورد يا در نماز اضافه كند ، نماز باطل مىشود ، ولى زيادى سهوى تكبيرةالاحرام موجب بطلان نماز نمىشود و بعضى ديگر ركن نيستند ؛ يعنى اگر عمداً كم يا زياد شوند ، نماز باطل مىشود و چنانچه سهواً كم يا زياد گردند ، نماز باطل نمىشود . پنج چيز ركن نماز هستند :\r\nاوّل : نيّت . دوم : تكبيرةُالاحرام . سوم : قيام در هنگام گفتن تكبيرةُالاحرام و قيام متّصل به ركوع ( يعنى ايستادن پيش از ركوع ) . چهارم : ركوع . پنجم : دو سجده .\r\n\r\n1 - نيّت\r\n« مسألهء 966 » انسان بايد نماز را به نيّت قربت ، يعنى براى انجام فرمان خداوند بجا آورد و لازم نيست نيّت را از قلب خود بگذراند يا مثلًا به زبان بگويد كه چهار ركعت نماز ظهر مىخوانم قربةً إلى اللَّه .\r\n« مسألهء 967 » لازم نيست نمازگزار به هنگام نيت شمارهء ركعت‌هاى نمازى را كه مىخواند تعيين كند ؛ ولى بايد متوجه باشد نمازى كه مىخواند ، مثلًا نماز ظهر است يا عصر و همچنين بايد بداند كه نماز ادا مىخواند يا قضا ؛ ولى لازم نيست قصد وجوب يا استحباب نمايد ، مگر در مثل نماز صبح و نافلهء آن كه تعيين هر كدام متوقّف بر قصد وجوب يا استحباب مىباشد .\r\n« مسألهء 968 » انسان بايد از اوّل تا آخر نماز به نيّت خود باقى باشد ؛ پس اگر در بين نماز به گونه‌اى غافل شود كه اگر بپرسند : « چه مىكنى ؟ » نداند چه بگويد ، نمازش باطل است .\r\n« مسألهء 969 » انسان فقط بايد براى انجام دستور خداوند يكتا نماز بخواند ، پس نماز كسى كه ريا كند ، يعنى براى نشان دادن به مردم نماز بخواند ، باطل است ، خواه فقط براى مردم باشد يا هم خدا و هم مردم را در نظر بگيرد .\r\n\r\n","description":"","footnote":"","page_name":" 182 ","page_number":186},
  {"content":"\r\n\r\n« مسألهء 970 » اگر قسمتى از نماز را براى غير خدا بجا آورد ، چنانچه آن قسمت مثل حمد و سوره واجب باشد و محل تدارك آن باقى باشد ( مثل اين كه هنوز وارد ركوع نشده باشد ) ، بنابر احتياط واجب بايد آن را دوباره به قصد قربت تكرار كرده و نماز را تمام كند و سپس دوباره نماز را بخواند ، و اگر نتواند آن را دوباره بگويد ؛ يعنى محل تدارك آن گذشته باشد ، نمازش باطل است ؛ و اگر آن قسمت مانند قنوت مستحب باشد ، بنابر احتياط واجب نماز را تمام كند و سپس آن را دوباره بخواند ، بلكه اگر تمام نماز را براى خدا بجا آورد ، ولى براى نشان دادن به مردم در جاى مخصوصى مثل مسجد يا در وقت مخصوصى مثل اوّل وقت يا به طرز مخصوصى مثلًا با جماعت نماز بخواند ، نماز او باطل است .\r\n\r\n2 - تَكبيرةُ الإحرام\r\n« مسألهء 971 » گفتن « اللَّهُ اكْبَر » در اوّل هر نماز ، واجب و « ركن » است و بايد حروف « اللَّه » و « اكْبَر » و دو كلمه « اللَّهُ اكْبَر » را پشت سر هم بگويد و نيز بايد اين دو كلمه به عربى صحيح گفته شوند و اگر به عربى غلط بگويد يا مثلًا ترجمهء آن را به فارسى بگويد ، صحيح نيست .\r\n« مسألهء 972 » احتياط واجب آن است كه تكبيرةالاحرام نماز را به چيزى كه پيش از آن مىخواند - مثلًا به اقامه يا به دعايى كه پيش از تكبير مىخواند - و همچنين به چيزى كه پس از آن مىخواند ، نچسباند .\r\n« مسألهء 973 » هنگام گفتن تكبيرةالاحرام ، بدن بايد آرام باشد و اگر عمداً در حالى كه بدن او حركت دارد تكبيرةالاحرام را بگويد ، احتياطاً بايد نماز را پس از اتمام آن اعاده كند ، ولى چنانچه سهواً حركت كند ، نماز او صحيح است .\r\n« مسألهء 974 » نمازگزار بايد تكبير ، حمد ، سوره ، ذكر و دعا را به گونه‌اى بخواند كه خودش بشنود و اگر به واسطهء سنگينى يا ناشنوايى گوش يا سر و صداى زياد نمىشنود ، بايد به نحوى بگويد كه اگر مانعى نباشد بشنود .\r\n« مسألهء 975 » كسى كه لال است يا زبان او مرضى دارد كه نمىتواند « اللَّهُ اكْبَر » را\r\n\r\n","description":"","footnote":"","page_name":" 183 ","page_number":187},
  {"content":"\r\n\r\nدرست بگويد ، بايد به هر نحو كه مىتواند بگويد و اگر هيچ نمىتواند بگويد ، بايد در قلب خود بگذراند و براى تكبير اشاره كند و اگر مىتواند ، بنابر احتياط واجب زبانش را نيز حركت دهد .\r\n« مسألهء 976 » مستحب است بعد از تكبيرةالاحرام بگويد : « يا مُحْسِنُ قَدْ أتاكَ الْمُسىءُ وَقَدْ أمَرْتَ الْمُحْسِنَ أنْ يَتَجَاوَزَ عَنِ الْمُسىءِ ، أنْتَ الْمُحْسِنُ وَأنَا الْمُسىءُ ، بِحَقِّ مُحَمَّدٍ وَآلِ مُحَمَّدٍ صَلِّ عَلى مُحَمَّدٍ وَآلِ مُحَمَّدٍ وَتَجاوَزْ عَنْ قَبيحِ ما تَعْلَمُ مِنّى » يعنى : « اى خدايى كه به بندگان احسان مىكنى ، بندهء گنهكار به در خانهء تو آمده و تو امر كرده‌اى كه نيكوكار از گنهكار بگذرد ، تو نيكوكارى و من گناهكار ، به حقّ محمّد و آل محمّد صلى الله عليه و آله و سلم رحمت خود را بر محمّد و آل محمّد بفرست و از بدىهايى كه مىدانى از من سر زده درگذر . »\r\n« مسألهء 977 » مستحب است هنگام گفتن تكبير اوّل نماز و تكبيرهاى بين نماز ، دستها را تا مقابل گوشها بالا ببرد .\r\n« مسألهء 978 » اگر شك كند كه تكبيرةالاحرام را گفته يا نه ، چنانچه بعد از آن مشغول خواندن چيزى شده باشد ، به شك خود اعتنا نكند و اگر چيزى نخوانده باشد ، بايد تكبير را بگويد .\r\n« مسألهء 979 » اگر بعد از گفتن تكبيرةالاحرام شك كند كه آن را صحيح گفته يا نه ، به شك خود اعتنا نكند .\r\n« مسألهء 980 » مستحب است انسان علاوه بر تكبيرةالاحرام شش تكبير ديگر نيز بگويد و مىتواند هر كدام از آنها را كه خواست به عنوان تكبيرةالاحرام تعيين كند .\r\n\r\n3 - قيام ( ايستادن )\r\n« مسألهء 981 » قيام در هنگام گفتن تَكبيرةُالاحرام و قيام متّصل به ركوع - به اين معنا كه از حالت قيام به ركوع برود - ركن است ، ولى قيام در هنگام خواندن حمد و سوره و قيام بعد از ركوع ركن نيست و اگر كسى آن را از روى فراموشى ترك كند ، نماز او صحيح است .\r\n« مسألهء 982 » واجب است پيش از گفتن تكبير و بعد از آن مقدارى بايستد تا يقين\r\n\r\n","description":"","footnote":"","page_name":" 184 ","page_number":188},
  {"content":"\r\n\r\nكند كه در حال ايستادن ، تكبير گفته است .\r\n« مسألهء 983 » اگر ركوع را فراموش كند و بعد از حمد و سوره بنشيند و به خاطر آورد كه ركوع نكرده ، بايد بايستد و به ركوع رود و اگر بدون اين كه بايستد ، به حال خميدگى به ركوع برگردد ، چون قيام متصل به ركوع را بجا نياورده ، نماز او باطل است .\r\n« مسألهء 984 » نبايد هنگامى كه ايستاده است بدن را حركت دهد و به طرفى خم شود و بنابر احتياط به جايى تكيه نيز نبايد بكند ؛ ولى اگر از روى ناچارى باشد يا در حال خم شدن براى ركوع پاها را حركت دهد ، اشكال ندارد .\r\n« مسألهء 985 » اگر هنگامى كه ايستاده از روى فراموشى بدن را حركت دهد يا به طرفى خم شود يا به جايى تكيه كند ، اشكال ندارد ، ولى اگر در قيام به هنگام گفتن تكبيرةالاحرام و قيام متصل به ركوع از روى فراموشى به طرفى خم شود ، بنابر احتياط واجب بايد نماز را تمام كند و دوباره بخواند .\r\n« مسألهء 986 » هنگام ايستادن بنابر احتياط بايد هر دو پا روى زمين باشد ، ولى لازم نيست سنگينى بدن روى هر دو پا باشد و اگر روى يك پا نيز باشد ، اشكال ندارد .\r\n« مسألهء 987 » اگر كسى كه مىتواند درست بايستد ، پاها را به قدرى از هم فاصله دهد كه به حال ايستادن معمولى نباشد ، نماز او باطل است .\r\n« مسألهء 988 » اگر انسان در نماز بخواهد كمى جلو يا عقب رود يا كمى بدن را به طرف راست يا چپ حركت دهد ، نبايد چيزى بگويد ، ولى « بِحَوْلِ اللَّهِ وَقُوَّتِهِ أَقُومُ وَأَقْعُدُ » را بايد در حال برخاستن بگويد و در هنگام گفتن ذكرهاى واجب نيز بدن بايد بىحركت باشد ؛ بلكه احتياط واجب آن است كه در هنگام گفتن ذكرهاى مستحبّى نماز نيز بدنش آرام باشد .\r\n« مسألهء 989 » اگر عمداً در حال حركت بدن ذكر بگويد ، مثلًا هنگام رفتن به ركوع يا سجده تكبير بگويد ، چنانچه آن را به قصد ذكرى كه در نماز دستور داده‌اند بگويد ، احتياطاً بايد نماز را دوباره بخواند و اگر به اين قصد نگويد بلكه بخواهد ذكرى گفته باشد ، نماز صحيح است .\r\n\r\n","description":"","footnote":"","page_name":" 185 ","page_number":189},
  {"content":"\r\n\r\n« مسألهء 990 » حركت دادن دست و انگشتان در هنگام خواندن حمد اشكال ندارد ، اگرچه احتياط مستحب آن است كه آنها را نيز حركت ندهد .\r\n« مسألهء 991 » اگر هنگام خواندن حمد و سوره يا تسبيحات ، بىاختيار به قدرى حركت كند كه از حال آرام بودن خارج شود ، احتياط واجب آن است كه بعد از آرام گرفتن بدن ، آنچه را در حال حركت خوانده ، دوباره بخواند .\r\n« مسألهء 992 » اگر در بين نماز از ايستادن عاجز شود ، بايد بنشيند و اگر از نشستن نيز عاجز شود ، بايد بخوابد ، ولى تا بدن آرام نگرفته ، نبايد چيزى بخواند .\r\n« مسألهء 993 » انسان تا مىتواند ايستاده نماز بخواند نبايد بنشيند ، مثلًا كسى كه در هنگام ايستادن ، بدنش حركت مىكند يا مجبور است به چيزى تكيه دهد يا بدنش را كج كند يا خم شود يا پاها را بيشتر از معمول از هم فاصله دهد ، بايد به هر نحوى كه مىتواند ايستاده نماز بخواند ، ولى اگر به هيچ صورت ، حتّى مثل حال ركوع نيز نتواند بايستد ، بايد راست بنشيند و نشسته نماز بخواند .\r\n« مسألهء 994 » انسان تا مىتواند بنشيند ، نبايد خوابيده نماز بخواند و اگر نتواند راست بنشيند ، بايد به هر نحو كه مىتواند بنشيند و اگر به هيچ صورت نتواند بنشيند ، بايد به گونه‌اى كه در احكام قبله گفته شد ، به پهلوى راست بخوابد و اگر نتواند ، به پهلوى چپ بخوابد و اگر آن نيز ممكن نباشد ، به گونه‌اى به پشت بخوابد كه كف پاهاى او رو به قبله باشد .\r\n« مسألهء 995 » اگر كسى كه نشسته نماز مىخواند ، بعد از خواندن حمد و سوره بتواند بايستد و ركوع را ايستاده بجا آورد ، بايد بايستد و از حال ايستاده به ركوع رود و اگر نتواند ، بايد ركوع را نيز نشسته بجا آورد .\r\n« مسألهء 996 » اگر كسى كه خوابيده نماز مىخواند ، در بين نماز بتواند بنشيند ، بايد مقدارى را كه مىتواند نشسته بخواند و نيز اگر مىتواند بايستد ، بايد مقدارى را كه مىتواند ايستاده بخواند ، ولى تا بدن آرام نگرفته ، نبايد چيزى بخواند .\r\n« مسألهء 997 » اگر كسى كه نشسته نماز مىخواند ، در بين نماز بتواند بايستد ، بايد\r\n\r\n","description":"","footnote":"","page_name":" 186 ","page_number":190},
  {"content":"\r\n\r\nمقدارى را كه مىتواند ، ايستاده بخواند ، ولى تا بدن آرام نگرفته ، نبايد چيزى بخواند .\r\n« مسألهء 998 » كسى كه مىتواند بايستد ، اگر بترسد كه به واسطهء ايستادن مريض شود يا ضررى به او برسد ، بايد نشسته نماز بخواند و اگر از نشستن نيز بترسد ، بايد خوابيده نماز بخواند .\r\n« مسألهء 999 » اگر انسان گمان داشته باشد كه تا آخر وقت مىتواند ايستاده نماز بخواند ، بايد نماز را به تأخير بيندازد ، ولى اگر احتمال دهد ، لازم نيست آن را به تأخير بيندازد .\r\n« مسألهء 1000 » مستحب است نمازگزار در حال ايستادن ، ستون فقرات و گردن خود را صاف نگهدارد ، شانه‌ها و دست‌ها را پايين بيندازد و كف دستها را روى رانها بگذارد ، انگشتان را به هم بچسباند ، جاى سجده را نگاه كند ، سنگينى بدن را به طور مساوى روى دو پا بيندازد ، با خضوع و خشوع باشد ، پاها را پس و پيش نگذارد و پاها را سه انگشتِ باز تا يك وجب از هم فاصله دهد .\r\n\r\n4 - قرائت\r\n« مسألهء 1001 » در ركعت اوّل و دوم نمازهاى واجب شبانه‌روزى ، انسان بايد نخست سوره حمد و بعد از آن بنابر احتياط يك سورهء كامل بخواند .\r\n« مسألهء 1002 » اگر وقت نماز تنگ باشد يا انسان ناچار شود كه سوره را نخواند ، مثلًا بترسد كه اگر سوره را بخواند دزد يا درنده يا چيز ديگرى به او صدمه بزند ، نبايد سوره را بخواند و در حال بيمارى و همچنين اگر در كارى عجله داشته باشد ، مىتواند سوره را نخواند .\r\n« مسألهء 1003 » اگر عمداً سوره را پيش از حمد بخواند ، نماز او باطل است و اگر سهواً سوره را پيش از حمد بخواند ، چنانچه در بين آن به خاطر آورد ، بايد سوره را رها كند و بعد از خواندن حمد ، سوره را از اوّل بخواند و اگر بعد از اتمام سوره و قبل از خواندن حمد يا در بين حمد يا پس از تمام كردن حمد و پيش از رفتن به ركوع به خاطر\r\n\r\n","description":"","footnote":"","page_name":" 187 ","page_number":191},
  {"content":"\r\n\r\nآورد ، پس از حمد همان سوره يا سورهء ديگرى را به قصد رجا بخواند .\r\n« مسألهء 1004 » اگر حمد و سوره يا يكى از آنها را فراموش كند و بعد از رسيدن به ركوع بفهمد ، نماز او صحيح است .\r\n« مسألهء 1005 » اگر پيش از آن كه براى ركوع خم شود بفهمد كه حمد و سوره را نخوانده ، بايد بخواند و اگر بفهمد سوره را نخوانده ، بايد فقط سوره را بخواند ؛ ولى اگر بفهمد حمد تنها را نخوانده ، بايد اوّل حمد و بعد از آن سوره را به قصد رجا بخواند و نيز اگر خم شود و پيش از آن كه به حدّ ركوع برسد ، بفهمد حمد و سوره يا سورهء تنها يا حمد تنها را نخوانده ، بايد بايستد و به همين دستور عمل نمايد .\r\n« مسألهء 1006 » اگر يكى از چهار سوره‌اى را كه آيهء سجده دارد - يعنى سوره‌هاى :\r\nسجده ، فصّلت ، نجم و علق - عمداً در نماز بخواند ، چنانچه آيهء سجده‌دار را در ضمن آن بخواند ، نمازش باطل است ، بلكه بنابر احتياط با قرائت عمدى جزئى از اين سوره‌ها نيز نماز باطل مىشود .\r\n« مسألهء 1007 » اگر سهواً مشغول خواندن سوره‌اى شود كه سجده واجب دارد ، چنانچه پيش از رسيدن به آيهء سجده بفهمد ، بايد آن سوره را رها كند و سورهء ديگرى را بخواند و اگر بعد از خواندن آيهء سجده بفهمد ، بايد در بين نماز با اشاره ، سجدهء آن را بجا آورد و همان سوره را تمام كند و پس از نماز به جهت آيهء سجده يك سجده بجا آورد .\r\n« مسألهء 1008 » اگر در نماز آيهء سجده را بشنود ، نماز او صحيح است و انجام سجده لازم نيست ، ولى اگر به آن گوش كند ، مانند كسى است كه آيهء سجده را بخواند .\r\n« مسألهء 1009 » در نماز مستحبّى خواندن سوره لازم نيست ، اگرچه آن نماز به واسطهء نذر كردن واجب شده باشد ؛ ولى در بعضى از نمازهاى مستحبّى مثل نماز شب دفن كه سوره مخصوصى دارد ، اگر بخواهد به دستور آن نماز رفتار كرده باشد ، بايد همان سوره را بخواند .\r\n« مسألهء 1010 » در نماز جمعه و در نماز ظهر روز جمعه ، مستحب است در ركعت اوّل بعد از حمد ، سورهء جمعه و در ركعت دوم بعد از حمد ، سورهء منافقين را بخواند\r\n\r\n","description":"","footnote":"","page_name":" 188 ","page_number":192},
  {"content":"\r\n\r\nو اگر مشغول يكى از آنها شود ، بنابر احتياط واجب نمىتواند آن را رها كند و سورهء ديگرى بخواند .\r\n« مسألهء 1011 » اگر بعد از حمد مشغول خواندن سورهء توحيد - « قل هو اللَّه أحد » - يا سورهء كافرون - « قل يا أيّها الكافرون » - شود ، نمىتواند آن را رها كند و سورهء ديگرى بخواند ، ولى اگر در نماز جمعه و نماز ظهر روز جمعه از روى فراموشى به جاى سورهء جمعه يا منافقين يكى از اين دو سوره را بخواند ، تا دو ثلث آن را نخوانده ، مىتواند آن را رها كند و سورهء « جمعه » يا « منافقين » را بخواند .\r\n« مسألهء 1012 » اگر در نماز جمعه يا نماز ظهر روز جمعه عمداً سورهء « قل هو اللَّه أحد » يا سورهء « قل يا أيّها الكافرون » را بخواند ، بنابر احتياط واجب نمىتواند آن را رها كند و سورهء جمعه و منافقين را بخواند .\r\n« مسألهء 1013 » اگر در نماز ، غير از سورهء « قل هو اللَّه أحد » و « قل يا أيّها الكافرون » سورهء ديگرى بخواند ، تا به دو ثلث سوره نرسيده ، مىتواند آن را رها كند و سورهء ديگرى بخواند ، اگرچه احتياط مستحب آن است كه پس از گذشتن از نصف سوره ، به سورهء ديگر عدول نكند .\r\n« مسألهء 1014 » دو سورهء « فيل » و « قريش » و نيز دو سورهء « الضّحى » و « انشراح » با هم در نماز يك سوره محسوب مىشوند و بايد با همان ترتيبى كه در قرآن آمده و با گفتن « بِسم اللَّهِ الرَّحمنِ الرَّحيمِ » براى هر كدام خوانده شوند .\r\n« مسألهء 1015 » هر سوره‌اى را كه نمازگزار بخواهد بخواند ، بايد « بِسمِ اللَّهِ الرَّحمنِ الرَّحيمِ » آن را به نيّت همان سوره بگويد ، پس نمىتواند اوّل « بِسمِ اللَّهِ الرَّحمن الرَّحيمِ » را بگويد و بعد سوره را انتخاب نمايد و يا آن را به قصد سوره‌اى بگويد و سورهء ديگرى را بخواند .\r\n« مسألهء 1016 » اگر مقدارى از سوره را فراموش كند يا از روى ناچارى ، مثلًا به واسطهء تنگى وقت يا جهت ديگرى نتواند آن را تمام نمايد ، مىتواند آن سوره را رها كند و سورهء ديگرى را بخواند ، اگرچه از دو ثلث آن گذشته باشد يا سوره‌اى كه مىخوانده ،\r\n\r\n","description":"","footnote":"","page_name":" 189 ","page_number":193},
  {"content":"\r\n\r\n« قل هو اللَّه أحد » يا « قل يا أيّها الكافرون » باشد .\r\n« مسألهء 1017 » بر مرد واجب است حمد و سورهء نمازهاى صبح ، مغرب و عشاء را بلند بخواند و بر مرد و زن واجب است حمد و سورهء نمازهاى ظهر و عصر را آهسته بخوانند .\r\n« مسألهء 1018 » مرد بايد در نمازهاى صبح ، مغرب و عشاء مراقب باشد كه تمام كلمات حمد و سوره حتى بنابر احتياط حرف آخر آنها را بلند بخواند .\r\n« مسألهء 1019 » ملاك در بلند و آهسته بودن صدا ، تشخيص عرف است ؛ بنابر اين اگر صدا به اندازه‌اى آهسته باشد كه تنها خود او بشنود و به نظر مردم بلند به حساب نيايد - هر چند جوهره داشته باشد - كافى نيست .\r\n« مسألهء 1020 » زن مىتواند حمد و سورهء نمازهاى صبح ، مغرب و عشاء را بلند يا آهسته بخواند ، ولى اگر نامحرم صداى او را بشنود ، بنابر احتياط واجب بايد آهسته بخواند .\r\n« مسألهء 1021 » اگر نمازگزار در جايى كه بايد نماز را بلند خواند ، عمداً آهسته بخواند يا در جايى كه بايد آهسته خواند ، عمداً بلند بخواند ، نماز او باطل است ؛ ولى اگر از روى فراموشى يا ندانستن مسأله باشد ، صحيح است و اگر در بين خواندن حمد و سوره نيز بفهمد كه اشتباه كرده ، لازم نيست مقدارى را كه خوانده دوباره بخواند .\r\n« مسألهء 1022 » اگر كسى در خواندن حمد و سوره بيشتر از معمول صداى خود را بلند كند ، مثل آن كه آن را با فرياد بخواند ، نماز او باطل است .\r\n« مسألهء 1023 » انسان بايد نماز را ياد بگيرد كه غلط نخواند و كسى كه به هيچ صورت نمىتواند صحيح آن را ياد بگيرد ، بايد به هر نحوى كه مىتواند بخواند ، گرچه احتياط مستحب آن است كه نماز خود را به جماعت بخواند .\r\n« مسألهء 1024 » كسى كه حمد و سوره و چيزهاى ديگر نماز را به خوبى نمىداند و مىتواند ياد بگيرد ، چنانچه وقت نماز وسعت داشته باشد ، بايد يا نماز را به جماعت بخواند و يا آن را به نحو صحيح ياد بگيرد و اگر وقت تنگ باشد ، بنابر احتياط واجب در صورتى كه ممكن باشد ، بايد نماز خود را به جماعت بخواند .\r\n« مسألهء 1025 » براى ياد دادن واجبات يا مستحبات نماز مىتوان مزد گرفت .\r\n\r\n","description":"","footnote":"","page_name":" 190 ","page_number":194},
  {"content":"\r\n\r\n« مسألهء 1026 » اگر يكى از كلمات حمد يا سوره را عمداً نگويد يا عمداً به جاى يك حرف ، حرف ديگرى بگويد ، مثلًا به جاى حرف « ض » حرف « ظ » بگويد يا جايى كه بايد بدون كسره و فتحه خوانده شود ، كسره و فتحه بدهد يا تشديد را نگويد ، نماز او باطل است .\r\n« مسألهء 1027 » اگر انسان كلمه‌اى را صحيح بداند و در نماز به همان نحو بخواند و بعد بفهمد غلط خوانده ، لازم نيست دوباره نماز را بخواند و يا اگر وقت گذشته ، آن را قضا نمايد .\r\n« مسألهء 1028 » اگر كسره و فتحه كلمه‌اى را نداند ، بايد ياد بگيرد ؛ ولى اگر كلمه‌اى را كه وقف كردن آخر آن جايز است هميشه وقف كند ، ياد گرفتن كسره و فتحه آن لازم نيست و نيز اگر نداند مثلًا كلمه‌اى با « س » است يا با « ص » ، بايد ياد بگيرد و چنانچه دو نوع يا بيشتر بخواند - مثل آن كه در « اهْدِنا الصِّراطَ المُسْتَقيم » ، مستقيم را يك مرتبه با سين و يك مرتبه با صاد بخواند - نماز او باطل است ، مگر آن كه در كلمه‌اى هر دو نوع قرائت شده باشد - مانند كلمهء « صراط » كه « سراط » نيز قرائت شده - كه در اين صورت اگر هر دو را بگويد ، اشكال ندارد .\r\n« مسألهء 1029 » اگر در كلمه‌اى « واو » باشد و حرف قبل از « واو » در آن كلمه ضمّه داشته باشد و حرف بعد از « واو » در آن كلمه « همزه » باشد - مثل كلمهء « سُوْء » - بايد آن « واو » را مدّ بدهد ، يعنى آن را بكشد و همچنين اگر در كلمه‌اى « الف » باشد و حرف قبل از « الف » در آن كلمه فتحه داشته باشد و حرف بعد از « الف » در آن كلمه « همزه » باشد - مثل كلمهء « جاءَ » - احتياطاً بايد « الف » آن را بكشد و نيز اگر در كلمه‌اى « ياء » باشد و حرف پيش از « ياء » در آن كلمه كسره داشته باشد و حرف بعد از « ياء » در آن كلمه همزه باشد - مثل كلمهء « جِىْءَ » - بايد « ياء » را با مدّ بخواند و اگر بعد از اين « واو » و « الف » و « ياء » ، به جاى « همزه » حرف ساكنى - يعنى حرفى كه كسره و فتحه و ضمّه ندارد - باشد ، بايد اين سه حرف را با مدّ بخواند ، مثلًا در « ولَا الضَّالّين » كه بعد از « الف » حرف « لام » ساكن است ، بايد « الف » را با مدّ بخواند .\r\n\r\n","description":"","footnote":"","page_name":" 191 ","page_number":195},
  {"content":"\r\n\r\n« مسألهء 1030 » بهتر است كه در نماز « وقف به حركت » و « وصل به سكون » ننمايد و معنى وقف به حركت آن است كه فتحه ، كسره يا ضمهء آخر كلمه‌اى را بگويد و بين آن كلمه و كلمهء بعد آن فاصله دهد ، مثلًا بگويد : « الرَّحْمنِ الرَّحيمِ » و ميم « الرَّحيمِ » را كسره بدهد و بعد قدرى فاصله دهد و بگويد : « مالكِ يَوْمِ الدِّين » و معنى وصل به سكون آن است كه كسره ، فتحه يا ضمهء آخر كلمه‌اى را نگويد و آن كلمه را به كلمهء بعد بچسباند ، مثل آن كه بگويد : « الرَّحْمنِ الرَّحيمْ » و ميم « الرحيم » را كسره ندهد و فوراً « مالِكِ يَوْمِ الدِّين » را بگويد .\r\n« مسألهء 1031 » هرگاه شك كند كه آيه يا كلمه‌اى را درست گفته يا نه ، اگر به خواندن چيزى كه بعد از آن است مشغول نشده باشد ، بايد آن آيه يا كلمه را به نحو صحيح بخواند و اگر به چيزى كه بعد از آن است مشغول شده باشد ، چنانچه آن چيز ركن باشد ، مثل آن كه در ركوع شك كند كه فلان كلمه از سوره را درست گفته يا نه ، نبايد به شك خود اعتنا كند و اگر ركن نباشد ، مثلًا هنگام گفتن « اللَّهُ الصَّمَد » شك كند كه « قُلْ هُوَ اللَّهُ احَد » را درست گفته يا نه ، لازم نيست به شك خود اعتنا كند ، ولى اگر براى مراعات احتياط برگردد و آن را به نحو صحيح بگويد ، اشكال ندارد و اگر چند مرتبه نيز شك كند ، مىتواند چند بار بگويد ، اما اگر به حدّ وسواس برسد ، ديگر نبايد تكرار كند و چنانچه باز هم بگويد ، بنابر احتياط واجب بايد نماز خود را دوباره بخواند .\r\n« مسألهء 1032 » مستحب است در ركعت اوّل پيش از خواندن حمد بگويد : « اعُوذُ بِاللَّهِ مِنَ الشَّيْطانِ الرَّجيمِ » و در ركعت اوّل و دوم نماز ظهر و عصر « بِسْمِ اللَّه الرَّحمنِ الرَّحيم » را بلند بگويد و مستحب است حمد و سوره را شمرده بخواند و در آخر هر آيه وقف كند ؛ يعنى آن را به آيهء بعد نچسباند و در حال خواندن حمد و سوره ، به معناى آيه توجه داشته باشد . اگر نماز را به جماعت مىخواند ، بعد از تمام شدن حمد امام و اگر فرادى مىخواند ، بعد از آن كه حمد خود او تمام شد بگويد : « الحَمْدُ للَّهِ رَبِّ العالَمين » و بعد از خواندن سورهء « قُلْ هُوَ اللَّهُ أَحَدٌ » ، يك يا دو يا سه مرتبه « كَذلِكَ اللَّهُ رَبِّى » يا سه مرتبه « كَذلِكَ اللَّهُ رَبُّنا » بگويد و بعد از خواندن سوره كمى صبر كند ، بعد تكبير پيش از ركوع را بگويد يا قنوت را بخواند .\r\n\r\n","description":"","footnote":"","page_name":" 192 ","page_number":196},
  {"content":"\r\n\r\n« مسألهء 1033 » مستحب است در تمام نمازها ، در ركعت اوّل ، سوره « إِنّا أَنْزَلناهُ » و در ركعت دوم ، سورهء « قُلْ هُوَ اللَّهُ أَحَدٌ » را بخواند .\r\n« مسألهء 1034 » مكروه است كه انسان در هيچ يك از نمازهاى يك شبانه روز ، سورهء « قُلْ هُوَ اللَّهُ أَحَدٌ » را نخواند .\r\n« مسألهء 1035 » خواندن سورهء « قُلْ هُوَ اللَّهُ أَحَدٌ » به يك نفس مكروه است .\r\n« مسألهء 1036 » مكروه است سوره‌اى را كه در ركعت اوّل خوانده در ركعت دوم نيز بخواند ، ولى اگر سورهء « قُلْ هُوَ اللَّهُ أَحَدٌ » را در هر دو ركعت بخواند ، مكروه نيست .\r\n\r\n5 - ذكر\r\nبر نمازگزار واجب است كه در حال ركوع و سجود و همچنين در ركعت‌هاى سوم و چهارم نمازهاى سه ركعتى و چهار ركعتى ذكر بگويد . احكام ذكر ركوع و سجود در مسائل آينده خواهد آمد .\r\n« مسألهء 1037 » نمازگزار مىتواند در ركعت سوم و چهارم نماز ، فقط سورهء حمد بخواند و يا يك مرتبه « تسبيحات اربعه » را بگويد ، يعنى بگويد : « سُبْحانَ اللَّهِ وَالْحَمْدُ للَّهِ وَلا إلهَ إلَّااللَّهُ وَاللَّهُ أَكْبَرُ » و احتياط مستحب آن است كه كمتر از سه مرتبه نگويد و مىتواند در يك ركعت ، حمد و در ركعت ديگر ، تسبيحات را بگويد .\r\n« مسألهء 1038 » بنابر احتياط بر مرد و زن ، واجب است كه در ركعت سوم و چهارم نماز ، حمد يا تسبيحات اربعه را آهسته بخوانند .\r\n« مسألهء 1039 » اگر در ركعت سوم يا چهارم عمداً حمد يا تسبيحات را بلند بخواند ، بنابر احتياط نمازش باطل است ، ولى اگر به علت ندانستن حكم مسأله يا فراموشى بلند بخواند ، نمازش صحيح است و نيازى به اعادهء حمد يا تسبيحات نيست .\r\n« مسألهء 1040 » اگر در ركعت سوم و چهارم حمد بخواند ، بنابر احتياط واجب بايد « بسم اللَّه » آن را نيز آهسته بگويد .\r\n« مسألهء 1041 » كسى كه نمىتواند تسبيحات اربعه را ياد بگيرد يا درست بخواند ، بايد\r\n\r\n","description":"","footnote":"","page_name":" 193 ","page_number":197},
  {"content":"\r\n\r\nدر ركعت سوم و چهارم سوره حمد را بخواند .\r\n« مسألهء 1042 » اگر در دو ركعت اوّل نماز به گمان اين كه دو ركعت آخر است تسبيحات اربعه را بگويد ، چنانچه پيش از ركوع بفهمد ، بايد حمد و سوره را بخواند و اگر در ركوع يا بعد از ركوع بفهمد ، نمازش صحيح است .\r\n« مسألهء 1043 » اگر در دو ركعت آخر نماز به گمان اين كه در دو ركعت اوّل است ، حمد بخواند يا در دو ركعت اوّل نماز با اين كه گمان مىكرده در دو ركعت آخر است حمد بخواند ، چه پيش از ركوع بفهمد چه بعد از آن ، نمازش صحيح است .\r\n« مسألهء 1044 » اگر در ركعت سوم يا چهارم بخواهد حمد بخواند ، ولى تسبيحات به زبانش بيايد يا بخواهد تسبيحات بخواند ، ولى حمد به زبانش بيايد ، چنانچه كاملًا غافل بوده و بدون قصد مشغول خواندن آن شده ، بايد آن را رها كند و دوباره حمد يا تسبيحات را بخواند ، ولى اگر عادت او خواندن چيزى بوده كه به زبانش آمده و در خزانه قلبش آن را قصد داشته ، مىتواند همان را تمام كند و نمازش صحيح است .\r\n« مسألهء 1045 » در ركعت سوم و چهارم مستحب است بعد از تسبيحات اربعه استغفار كند ، مثلًا بگويد : « أَسْتَغْفِرُ اللَّهَ رَبِّى وَأَتُوبُ إلَيْهِ » يا بگويد : « أَللَّهُمَّ اغْفِرْ لِى » و اگر به گمان آن كه حمد يا تسبيحات را گفته ، مشغول گفتن استغفار شود و شك كند كه حمد يا تسبيحات را خوانده يا نه ، نبايد به شك خود اعتنا نمايد ؛ ولى اگر استغفار نكند و پيش از آن كه به ركوع برود ، شك كند حمد يا تسبيحات را خوانده يا نه ، بايد حمد يا تسبيحات اربعه را بخواند . همچنين اگر بدون گفتن استغفار براى ركوع خم شود و پيش از آن كه به حدّ ركوع برسد ، شك كند ، بايد برگردد و حمد يا تسبيحات را بخواند .\r\n\r\n6 - ركوع\r\n« مسألهء 1046 » نمازگزار در هر ركعت بعد از قرائت يا گفتن تسبيحات اربعه و يا قنوت ، بايد به اندازه‌اى خم شود كه بتواند كف دست‌ها را به زانو بگذارد و اين عمل را « ركوع » مىگويند .\r\n\r\n","description":"","footnote":"","page_name":" 194 ","page_number":198},
  {"content":"\r\n\r\n« مسألهء 1047 » بنابر احتياط واجب نمازگزار در هنگام ركوع بايد كف دست‌هاى خود را روى زانوها قرار دهد .\r\n« مسألهء 1048 » چنانچه ركوع را به نحو غير معمول بجا آورد ، مثلًا به چپ يا راست خم شود ، اگرچه دستهاى او به زانو برسند ، صحيح نيست .\r\n« مسألهء 1049 » خم شدن بايد به قصد ركوع باشد ، پس اگر به قصد كار ديگرى ، مثلًا براى كشتن حيوانى خم شود ، نمىتواند آن را ركوع حساب كند ، بلكه بايد بايستد و دوباره براى ركوع خم شود و به واسطهء اين عمل ، ركن زياد نشده و نماز باطل نمىشود .\r\n« مسألهء 1050 » كسى كه دست يا زانوى او با دست و زانوى ديگران فرق دارد ، مثلًا دست او به قدرى بلند است كه اگر كمى خم شود ، به زانو مىرسد يا زانوى او به قدرى پايين‌تر از حدّ معمول است كه بايد خيلى خم شود تا دستش به زانو برسد ، بايد به اندازهء معمول افراد عادى خم شود .\r\n« مسألهء 1051 » كسى كه نشسته ركوع مىكند ، بايد به قدرى خم شود كه عرفاً بگويند ركوع كرده و بهتر است به قدرى خم شود كه صورت نزديك جاى سجده برسد .\r\n« مسألهء 1052 » در حال ركوع ، گفتن ذكر واجب است و ذكر ركوع « سُبْحانَ اللَّهِ » و يا « سُبْحانَ رَبّىَ الْعَظيمِ وَبِحَمْدِهِ » مىباشد و چنانچه در ركوع ذكر « سُبْحانَ اللَّهِ » بگويد ، بنابر احتياط واجب بايد آن را سه مرتبه تكرار كند ؛ ولى در صورت ضرورت و تنگى وقت ، گفتن يك « سُبْحانَ اللَّهِ » نيز كافى است و چنانچه ذكر « سُبْحانَ رَبّىَ الْعَظيمِ وَبِحَمْدِهِ » را بگويد ، يك بار كافى است . گفتن ذكرهاى ديگر ، مثل « الْحَمْدُ للَّهِ » يا « اللَّهُ اكْبَرُ » به جاى دو ذكر فوق نيز در ركوع جايز است ، به شرط آن كه به اندازهء سه بار « سُبْحانَ اللَّهِ » باشد .\r\n« مسألهء 1053 » ذكر ركوع بايد به دنبال هم و به عربى صحيح گفته شود و مستحب است « سُبْحانَ رَبّىَ الْعَظيمِ وَبِحَمْدِهِ » را سه يا پنج يا هفت مرتبه و بلكه بيشتر بگويند .\r\n« مسألهء 1054 » بايد بدن در ركوع به مقدار ذكر واجب آرام باشد و در ذكر مستحب نيز اگر آن را به قصد ذكرى كه براى ركوع دستور داده‌اند بگويد ، بنابر احتياط واجب آرام بودن بدن لازم است .\r\n\r\n","description":"","footnote":"","page_name":" 195 ","page_number":199},
  {"content":"\r\n\r\n« مسألهء 1055 » اگر هنگامى كه ذكر ركوع را مىگويد ، بىاختيار به قدرى حركت كند كه بدن از حال آرام بودن خارج شود ، نمازش صحيح است ، ولى چنانچه در حال گفتن ذكر واجب ، بىاختيار حركت كرده باشد ، احتياط واجب آن است كه بعد از آرام گرفتن بدن ، دوباره ذكر را بگويد و اگر كمى حركت كند كه از حال آرام بودن بدن خارج نشود يا انگشتان را حركت دهد ، اشكال ندارد .\r\n« مسألهء 1056 » اگر پيش از آن كه به مقدار ركوع خم شود و بدن آرام گيرد ، عمداً ذكر واجب ركوع را بگويد ، نماز او باطل است .\r\n« مسألهء 1057 » اگر پيش از تمام شدن ذكر واجب ، عمداً سر از ركوع بردارد ، نماز او باطل است و اگر سهواً سر بردارد ، چنانچه پيش از آن كه از حال ركوع خارج شود به خاطر آورد كه ذكر ركوع را تمام نكرده ، بايد در حال ركوع و با آرامش بدن دوباره ذكر را بگويد و اگر بعد از آن كه از حال ركوع خارج شد به خاطر آورد ، نماز او صحيح است .\r\n« مسألهء 1058 » اگر نتواند به مقدار ذكر واجب در ركوع بماند ، در صورتى كه بتواند پيش از آن كه از حدّ ركوع خارج شود ، ذكر را بگويد ، بايد در آن حال تمام كند و اگر نتواند ، چنانچه به مقدار يك « سبحان اللَّه » هم بتواند در حال ركوع بماند ، بايد در حال ركوع آن را بگويد و اگر به اين مقدار هم نتواند ، بنابر احتياط ذكر را در حال برخاستن به قصد قربت مطلقه بگويد .\r\n« مسألهء 1059 » اگر به واسطهء بيمارى و مانند آن در ركوع آرام نگيرد ، نماز صحيح است ، ولى بايد پيش از آن كه از حال ركوع خارج شود ، به مقدار ذكر واجب ، يعنى « سُبْحانَ رَبّىَ الْعَظيمِ وَبِحَمْدِهِ » يا سه مرتبه « سُبْحانَ اللَّه » ، ذكر بگويد .\r\n« مسألهء 1060 » اگر نتواند به اندازهء ركوع خم شود ، بايد به چيزى تكيه دهد و ركوع كند و اگر هنگامى كه تكيه داده نيز نتواند به نحو معمول ركوع كند ، بايد به هر اندازه كه مىتواند خم شود و اگر هيچ نتواند خم شود ، بايد هنگام ركوع بنشيند و نشسته ركوع كند و احتياط واجب آن است كه نماز ديگرى نيز بخواند و براى ركوع آن با سر اشاره نمايد .\r\n« مسألهء 1061 » اگر كسى كه مىتواند ايستاده نماز بخواند ، در حال ايستاده يا نشسته\r\n\r\n","description":"","footnote":"","page_name":" 196 ","page_number":200},
  {"content":"\r\n\r\nنتواند ركوع كند ، بايد ايستاده نماز بخواند و براى ركوع با سر اشاره كند و اگر نتواند اشاره كند ، بايد به نيّت ركوع چشمها را ببندد و ذكر آن را بگويد و به نيّت برخاستن از ركوع ، چشمها را باز كند و اگر از اين عمل نيز عاجز باشد ، بايد در قلب خود نيّت ركوع كند و ذكر آن را بگويد .\r\n« مسألهء 1062 » كسى كه نمىتواند ايستاده يا نشسته ركوع كند و براى ركوع فقط مىتواند در حالى كه نشسته است ، كمى خم شود يا در حالى كه ايستاده است با سر اشاره كند ، بايد ايستاده نماز بخواند و براى ركوع با سر اشاره نمايد و احتياط واجب آن است كه نماز ديگرى نيز بخواند و هنگام ركوع آن بنشيند و هر اندازه كه مىتواند براى ركوع خم شود .\r\n« مسألهء 1063 » اگر بعد از رسيدن به حد ركوع و آرام گرفتن بدن ، سر بردارد و دو مرتبه به قصد ركوع به اندازهء ركوع خم شود ، نماز او باطل است ؛ بلكه چنانچه قبل از آرام گرفتن بدن نيز از ركوع سر بردارد و دو مرتبه به قصد ركوع به اندازهء ركوع خم شود ، بنابر احتياط واجب بايد نماز را از سر بگيرد و نيز اگر بعد از آن كه به اندازهء ركوع خم شد و بدن آرام گرفت ، به قصد ركوع به قدرى خم شود كه از اندازهء ركوع بگذرد و دوباره به ركوع برگردد ، به صورتى كه گفته شود ركوع اضافى انجام داده ، نمازش باطل است و بهتر آن است كه نماز را تمام كند و دوباره از سر بخواند .\r\n« مسألهء 1064 » بعد از تمام شدن ذكر ركوع ، بايد راست بايستد و بعد از آن كه بدن آرام گرفت ، به سجده رود و اگر عمداً پيش از ايستادن يا پيش از آرام گرفتن بدن به سجده رود ، نماز او باطل است .\r\n« مسألهء 1065 » اگر ركوع را فراموش كند و پيش از آن كه به سجده برسد به خاطر آورد ، بايد بايستد و بعد به ركوع رود و چنانچه به حالت خميدگى به ركوع برگردد ، نماز او باطل است .\r\n« مسألهء 1066 » اگر نمازگزار بعد از آن كه پيشانيش به زمين رسيد به خاطر آورد كه ركوع نكرده ، نمازش باطل است .\r\n\r\n","description":"","footnote":"","page_name":" 197 ","page_number":201},
  {"content":"\r\n\r\n« مسألهء 1067 » مستحب است پيش از رفتن به ركوع در حالى كه راست ايستاده ، تكبير بگويد و در ركوع زانوها را به طرف عقب دهد ، پشت را صاف نگهدارد و گردن را بكشد و مساوى پشت نگهدارد ، بين دو قدم را نگاه كند ، پيش از ذكر يا بعد از آن صلوات بفرستد و بعد از آن كه از ركوع برخاست و راست ايستاد ، در حال آرامش بدن بگويد :\r\n« سَمِعَ اللَّهُ لِمَنْ حَمِدَهُ » .\r\n\r\n7 - سجود\r\n« مسألهء 1068 » نمازگزار بايد در هر ركعت از نمازهاى واجب و مستحب ، بعد از ركوع دو سجده بجا آورد و در سجده لازم است كه پيشانى و كف دو دست و سر دو زانو و دو انگشت بزرگ پاها را بر زمين بگذارد .\r\n« مسألهء 1069 » لازم نيست تمام پيشانى روى زمين قرار گيرد ، بلكه به اندازه‌اى كه عرفاً سجده گفته شود ، كفايت مىكند و بنابر احتياط جاى سجده نبايد از مقدار يك درهم كمتر باشد و اگر همين مقدار متفرق بوده ولى مثل دانه‌هاى تسبيح به هم اتصال داشته باشد ، اشكال ندارد .\r\n« مسألهء 1070 » دو سجده روى هم يك « ركن » است و اگر كسى در نماز واجب عمداً يا از روى فراموشى هر دو را ترك كند يا دو سجدهء ديگر به آنها اضافه نمايد ، نماز او باطل است .\r\n« مسألهء 1071 » اگر عمداً يك سجده را كم يا زياد كند ، نماز باطل مىشود و اگر سهواً در يك ركعت يك سجده زيادى به جا آورد ، نمازش صحيح است و چنانچه سهواً يك سجده را به جا نياورد ، حكم آن در مسائل بعدى گفته خواهد شد .\r\n« مسألهء 1072 » اگر پيشانى را عمداً يا سهواً به زمين نگذارد ، سجده نكرده است ، اگرچه اعضاى ديگر سجده به زمين برسند ، ولى اگر پيشانى را به زمين بگذارد و سهواً اعضاى ديگر را به زمين نرساند يا سهواً ذكر نگويد ، سجده صحيح است .\r\n« مسألهء 1073 » حكم ذكر سجده مانند حكم ذكر ركوع است كه در مسألهء 1052\r\n\r\n","description":"","footnote":"","page_name":" 198 ","page_number":202},
  {"content":"\r\n\r\nبيان شد ، با اين تفاوت كه در سجده به جاى ذكر « سُبْحانَ رَبّىَ الْعَظيمِ وَبِحَمْدِهِ » ذكر « سُبْحانَ رَبّىَ الاعْلى وَبِحَمْدِهِ » گفته مىشود .\r\n« مسألهء 1074 » بايد بدن در سجده به مقدار ذكر واجب آرام باشد و هنگام گفتن ذكر مستحب نيز اگر آن را به قصد ذكرى كه براى سجده دستور داده‌اند بگويد ، بنابر احتياط آرام بودن بدن لازم است .\r\n« مسألهء 1075 » اگر پيش از آن كه پيشانى به زمين برسد و بدن آرام بگيرد ، عمداً ذكر واجب سجده را بگويد يا پيش از تمام شدن ذكر واجب ، عمداً سر از سجده بردارد ، نماز باطل است .\r\n« مسألهء 1076 » اگر پيش از آن كه پيشانى به زمين برسد ، سهواً ذكر سجده را بگويد و پيش از آن كه سر از سجده بردارد ، بفهمد اشتباه كرده ، بايد دوباره ذكر را بگويد و بنابر احتياط واجب اگر قبل از آرام گرفتن بدن نيز سهواً ذكر سجده را بگويد ، بايد پس از آرام گرفتن بدن دوباره ذكر سجده را بگويد .\r\n« مسألهء 1077 » اگر بعد از آن كه سر از سجده برداشت ، بفهمد كه پيش از آرام گرفتن بدن ذكر راگفته يا پيش از آن كه ذكر سجده تمام شود سر برداشته ، نماز او صحيح است .\r\n« مسألهء 1078 » اگر به واسطهء بيمارى و مانند آن نتواند در سجده آرام بگيرد ، نماز او صحيح است ، ولى بايد پيش از آن كه از حالت سجده خارج شود ، ذكر واجب را بگويد .\r\n« مسألهء 1079 » اگر هنگامى كه ذكر سجده را مىگويد يكى از هفت عضو سجده را عمداً از زمين بردارد ، احتياطاً بايد نماز را از سر بگيرد ، ولى اگر هنگامى كه مشغول گفتن ذكر نيست غير از پيشانى اعضاى ديگر را از زمين بردارد و دوباره بگذارد ، اشكال ندارد .\r\n« مسألهء 1080 » اگر پيش از تمام شدن ذكر سجده سهواً پيشانى را از زمين بردارد ، نمىتواند دوباره به زمين بگذارد و بايد آن را يك سجده حساب كند ، ولى اگر اعضاى ديگر را سهواً از زمين بردارد ، بايد احتياطاً دو مرتبه به زمين بگذارد و ذكر را بگويد .\r\n« مسألهء 1081 » بعد از تمام شدن ذكر سجدهء اوّل ، بايد بنشيند تا بدن آرام گيرد و دوباره به سجده رود .\r\n\r\n","description":"","footnote":"","page_name":" 199 ","page_number":203},
  {"content":"\r\n\r\n« مسألهء 1082 » اگر در سجده اوّل مهر به پيشانى بچسبد ، بايد قبل از سجدهء دوم آن را از پيشانى جدا كند و سپس به سجده برود و چنانچه بدون اين كه مهر را بردارد ، عمداً دوباره به سجده رود ، نمازش باطل است و بايد آن را اعاده كند .\r\n« مسألهء 1083 » جاى پيشانى نمازگزار بايد از محل ايستادن و همچنين از محل زانوهاى او بيش از چهار انگشت بسته پست‌تر يا بلندتر نباشد .\r\n« مسألهء 1084 » در زمين سراشيبى كه شيب آن كم است ، اگر جاى پيشانى نمازگزار از جاى ايستادن و سر زانوهاى او بيش از چهار انگشت بسته ، بالاتر يا پايين‌تر باشد ، اشكال ندارد .\r\n« مسألهء 1085 » اگر پيشانى را سهواً بر چيزى بگذارد كه از جاى انگشتان پا و سر زانوهاى او بلندتر از چهار انگشت بسته است ، چنانچه بلندى آن به قدرى باشد كه نگويند در حال سجده است ، بنابر احتياط واجب بايد سر را بردارد و به چيزى كه بلندى آن به اندازه چهار انگشت بسته يا كمتر است بگذارد و احتياط اين است كه سر را از روى آن به روى چيزى كه بلندى آن به اندازهء چهار انگشت بسته يا كمتر است نكشد و اگر بلندى آن به قدرى باشد كه بگويند در حال سجده است ، احتياط واجب آن است كه پيشانى را از روى آن به روى چيزى كه بلندى آن به اندازهء چهار انگشت بسته يا كمتر است بكشد و اگر كشيدن پيشانى ممكن نباشد ، بنابر احتياط واجب بايد پيشانى را بلند كند و بر موضعى كه بلندى زايدى ندارد بگذارد و نماز را تمام كند و دوباره بخواند .\r\n« مسألهء 1086 » نبايد بين پيشانى و آنچه بر آن سجده مىكند چيزى فاصله باشد ، پس اگر مهر به قدرى چرك باشد كه پيشانى به خود مهر نرسد ، سجده باطل است ، ولى اگر مثلًا رنگ مهر تغيير كرده باشد ، اشكال ندارد .\r\n« مسألهء 1087 » اگر در حال سجده بفهمد چيزى مانند موى سر بين پيشانى و مهر فاصله شده ، نبايد پيشانى را بلند كند ، بلكه بايد به هر شكل ممكن چيزى را كه فاصله شده بر طرف نمايد ، مگر اين كه به قدرى كم باشد ( مانند يك يا دو تار مو ) كه مانع از تحقق سجده نباشد .\r\n\r\n","description":"","footnote":"","page_name":" 200 ","page_number":204},
  {"content":"\r\n\r\n« مسألهء 1088 » در سجده بايد كف دست را بر زمين بگذارد ، ولى در حال ناچارى ، گذاشتن پشت دست نيز مانعى ندارد و اگر پشت دست نيز ممكن نباشد ، بنابر احتياط بايد مچ دست را بر زمين بگذارد و چنانچه آن را نيز نتواند ، احتياطاً بايد تا آرنج هر جا را كه مىتواند بر زمين بگذارد و اگر آن نيز ممكن نباشد ، احتياطاً بايد بازو را بر زمين بگذارد .\r\n« مسألهء 1089 » در سجده بايد سر دو انگشت بزرگ پاها را به زمين بگذارد و گذاشتن پشت شست يا داخل آن نيز كفايت مىكند و اگر انگشتان ديگر پا يا روى پا را به زمين بگذارد يا به واسطهء بلند بودن ناخن ، سر شست به زمين نرسد ، نماز باطل است .\r\n« مسألهء 1090 » كسى كه مقدارى از شست پاى او بريده شده ، بايد بقيهء آن را به زمين بگذارد و اگر چيزى از آن نمانده باشد يا اگر مانده خيلى كوتاه باشد ، بنابر احتياط بايد بقيهء انگشتان را بگذارد و اگر هيچ انگشتى در پا نداشته باشد ، بنابر احتياط بايد هر مقدارى از پا را كه باقى مانده به زمين بگذارد .\r\n« مسألهء 1091 » بنابر احتياط واجب سجده بايد به نحو معمول و متعارف صورت بگيرد ، بنابر اين چسباندن سينه و شكم به زمين و يا دراز كردن پاها در سجده ، بنابر احتياط واجب جايز نيست ، اگرچه تمام اعضاى سجده بر زمين قرار گرفته باشد .\r\n« مسألهء 1092 » مهر يا چيز ديگرى كه بر آن سجده مىكند بايد پاك باشد ، ولى اگر مثلًا مهر را روى فرش نجس بگذارد يا يك طرف مهر نجس باشد و پيشانى را به طرف پاك آن بگذارد ، اشكال ندارد .\r\n« مسألهء 1093 » اگر در پيشانى دُمَل و مانند آن باشد ، چنانچه ممكن باشد بايد با جاى سالم پيشانى سجده كند و اگر ممكن نباشد ، بايد چيزى كه سجده بر آن صحيح است را گود كند و دمل را در گودال و جاى سالم را به مقدارى كه براى سجده كافى باشد ، بر آن بگذارد .\r\n« مسألهء 1094 » اگر دُمَل يا زخم تمام پيشانى را گرفته باشد ، بايد به يكى از دو طرف پيشانى سجده كند و احتياط واجب اين است كه در صورت امكان به طرف راست پيشانى سجده كند و اگر سجده بر پيشانى ممكن نباشد ، به چانه سجده كند و اگر به چانه نيز ممكن\r\n\r\n","description":"","footnote":"","page_name":" 201 ","page_number":205},
  {"content":"\r\n\r\nنباشد ، بنابر احتياط بايد به هر جايى از صورت كه ممكن باشد سجده كند .\r\n« مسألهء 1095 » كسى كه نمىتواند پيشانى را به زمين برساند ، بايد تا اندازه‌اى كه مىتواند خم شود و مهر يا چيز ديگرى را كه سجده بر آن صحيح است روى چيز بلندى گذاشته و به گونه‌اى پيشانى را بر آن بگذارد كه بگويند سجده كرده است ، ولى بايد كف دستها و زانوها و انگشتان پاها را به نحو معمول به زمين بگذارد .\r\n« مسألهء 1096 » كسى كه هيچ نمىتواند خم شود ، بايد براى سجده بنشيند و با سر اشاره كند و اگر نتواند ، بايد با چشمها اشاره نمايد و در هر دو صورت احتياط واجب آن است كه اگر مىتواند قدرى مهر را بلند كند و پيشانى را بر آن بگذارد و اگر با سر يا چشمها نيز نمىتواند اشاره كند ، بايد در قلب نيّت سجده كند و بنابر احتياط واجب با دست و مانند آن ، براى سجده اشاره نمايد .\r\n« مسألهء 1097 » كسى كه نمىتواند بنشيند ، بايد ايستاده نيّت سجده كند و چنانچه بتواند ، بايد براى سجده با سر اشاره كند و اگر نتواند ، بايد با چشمها اشاره نمايد و اگر اين را نيز نتواند ، در قلب نيّت سجده كند و بنابر احتياط واجب با دست و مانند آن براى سجده اشاره نمايد .\r\n« مسألهء 1098 » اگر پيشانى بىاختيار از جاى سجده بلند شود ، چنانچه ممكن باشد بايد نگذارد دوباره به جاى سجده برسد و اين يك سجده حساب مىشود ، چه ذكر سجده را گفته باشد يا نه و اگر نتواند سر را نگهدارد و بىاختيار دوباره به جاى سجده برسد ، روى هم يك سجده حساب مىشود و اگر ذكر نگفته باشد ، بايد بگويد .\r\n« مسألهء 1099 » انسان مىتواند در جايى كه بايد تقيّه كند ، بر فرش و مانند آن سجده نمايد و لازم نيست براى فرار از تقيه به مكان ديگر برود ، ولى اگر در آن جا چيزى مثل حصير يا سنگ كه سجده بر آن صحيح است وجود داشته باشد و سجده بر آن نيز محذورى نداشته باشد ، بايد بر آن سجده كند .\r\n« مسألهء 1100 » اگر روى چيزى كه بدن روى آن آرام نمىگيرد سجده كند ، سجده او باطل است ، ولى اگر روى تشك پَر يا چيز ديگرى كه بعد از گذاشتن سر و مقدارى پايين\r\n\r\n","description":"","footnote":"","page_name":" 202 ","page_number":206},
  {"content":"\r\n\r\nرفتن آرام مىگيرد سجده كند ، اشكال ندارد .\r\n« مسألهء 1101 » اگر انسان ناچار شود كه در زمين گِل نماز بخواند ، در صورتى كه آلوده شدن بدن يا لباس براى او مشقّت داشته باشد ، مىتواند در حالى كه ايستاده است براى سجده با سر اشاره كند و تشهّد و سلام را ايستاده بخواند و گرنه بايد سجده و تشهّد و سلام را به نحو معمول بجا آورد .\r\n« مسألهء 1102 » در ركعت اوّل و ركعت سومى كه تشهّد ندارد - مثل ركعت سوم نماز ظهر ، عصر و عشاء - بهتر است بعد از سجده دوم مقدارى بنشيند و سپس براى ركعت بعد برخيزد .\r\n\r\nچيزهايى كه سجده بر آنها صحيح است\r\n« مسألهء 1103 » سجده بايد بر زمين و چيزهاى غير خوراكى و غير پوشاكى كه از زمين مىرويند - مانند چوب و برگ درخت - باشد و سجده بر چيزهاى خوراكى و پوشاكى صحيح نيست و نيز سجده كردن بر چيزهايى مانند طلا ، نقره و عقيق ، باطل است و سجده بر فيروزه خالى از اشكال نيست ، امّا سجده كردن بر سنگهاى معدنى مانند سنگ مرمر و سنگهاى سياه ، اشكال ندارد .\r\n« مسألهء 1104 » احتياط واجب آن است كه بر برگ درخت مو ( انگور ) سجده نكنند .\r\n« مسألهء 1105 » سجده بر چيزهايى مثل علف و كاه كه از زمين روييده و خوراك حيوان هستند ، صحيح است .\r\n« مسألهء 1106 » سجده بر گُلهايى كه خوراكى نيستند صحيح است ، ولى سجده بر گلها و گياهان دارويى كه از زمين مىرويند ، مانند گُل بنفشه و گل گاو زبان ، بنابر احتياط صحيح نيست .\r\n« مسألهء 1107 » سجده بر گياهى كه خوردن آن در بعضى از شهرها معمول است و در شهرهاى ديگر معمول نيست و نيز سجده بر ميوه نارس صحيح نيست .\r\n« مسألهء 1108 » سجده بر آجر و كوزهء گِلى در حال اختيار جايز نيست و احتياط واجب\r\n\r\n","description":"","footnote":"","page_name":" 203 ","page_number":207},
  {"content":"\r\n\r\nدر ترك سجده بر گچ و آهك پخته است ، ولى سجده بر گچ و آهك پخته نشده اشكال ندارد .\r\n« مسألهء 1109 » اگر كاغذ را از چيزى كه سجده بر آن صحيح است ، مثلًا از كاه ساخته باشند ، مىشود بر آن سجده كرد و سجده بر كاغذى كه از پنبه ساخته شده ، خالى از اشكال نيست .\r\n« مسألهء 1110 » براى سجده بهتر از هر چيز تربت حضرت سيدالشهدا عليه السلام و بعد از آن خاك و بعد از آن سنگ و بعد از سنگ ، گياه است .\r\n« مسألهء 1111 » اگر چيزى كه سجده بر آن صحيح است ، نداشته باشد يا اگر دارد به واسطهء سرما يا گرماى زياد و مانند آنها نتواند بر آن سجده كند ، بايد به لباس خود سجده كند و اگر نتواند ، بايد بر پشت دست خود و چنانچه آن نيز ممكن نباشد ، بر چيزهاى معدنى مانند انگشتر عقيق سجده نمايد .\r\n« مسألهء 1112 » اگر در بين نماز چيزى كه بر آن سجده مىكند گم شود و چيزى كه سجده بر آن صحيح است نداشته باشد ، چنانچه وقت وسعت داشته باشد ، بايد نماز را رها كند و اگر وقت تنگ باشد ، بايد به لباس خود سجده كند و اگر ممكن نباشد ، بر پشت دست و اگر آن نيز نشود ، بر چيز معدنى مانند انگشتر عقيق سجده نمايد .\r\n« مسألهء 1113 » هرگاه در حال سجده بفهمد پيشانى را بر چيزى گذاشته كه سجده بر آن باطل است ، اگر ممكن باشد بايد پيشانى را از روى آن به روى چيزى كه سجده بر آن صحيح است بكشد و اگر ممكن نباشد ، بنابر احتياط بايد سر را از آن بردارد و بر چيزى كه سجده بر آن صحيح است بگذارد و سپس نماز را اعاده نمايد .\r\n« مسألهء 1114 » اگر بعد از سجده بفهمد پيشانى را روى چيزى گذاشته كه سجده بر آن باطل است ، احتياط واجب تكرار سجده و اتمام نماز و اعادهء آن است .\r\n« مسألهء 1115 » سجده كردن براى غير خداوند متعال حرام است و بعضى از مردم عوام كه مقابل قبر امامان عليهم السلام پيشانى را به زمين مىگذارند ، اگر براى شكر خداوند متعال باشد ، اشكال ندارد و گرنه حرام است و در هر صورت اجتناب از اين امور بهتر است .\r\n\r\n","description":"","footnote":"","page_name":" 204 ","page_number":208},
  {"content":"\r\n\r\n\r\nمستحبّات و مكروهات سجده\r\n« مسألهء 1116 » در سجده چند چيز مستحب است :\r\nالف - كسى كه ايستاده نماز مىخواند ، پس از آن كه سر از ركوع برداشت و كاملًا ايستاد و كسى كه نشسته نماز مىخواند ، پس از آن كه كاملًا نشست ، براى رفتن به سجده تكبير بگويد .\r\nب - هنگامى كه مرد مىخواهد به سجده برود ، اوّل دستها را و زن اوّل زانوها را به زمين بگذارد .\r\nج - بينى را بر مهر يا چيزى كه سجده بر آن صحيح است ، بگذارد .\r\nد - در حال سجده انگشتان دست را به هم بچسباند و به گونه‌اى برابر گوش بگذارد كه سر آنها رو به قبله باشد .\r\nه - در سجده دعا كند و از خدا حاجت بخواهد و مستحب است اين دعا را بخواند :\r\n« يا خَيْرَ الْمَسْؤُولينَ وَيا خَيْرَ الْمُعْطينَ ارْزُقْنى وَارْزُقْ عِيالى مِنْ فَضْلِكَ فَإنَّكَ ذُوالفَضْلِ الْعَظيمِ » يعنى : « اى بهترين كسى كه از او حاجت خواسته مىشود و اى بهترين عطا كنندگان ، به من و عيال من از فضل خودت روزى بده ، پس به درستى كه تو داراى فضل بزرگى هستى » .\r\nو - بعد از سجده بر ران چپ بنشيند و روى پاى راست را بر كف پاى چپ بگذارد .\r\nز - بعد از هر سجده ، هنگامى كه نشست و بدن آرام گرفت تكبير بگويد .\r\nح - بعد از سجدهء اوّل كه بدن آرام گرفت ، بگويد : « أَسْتَغْفِرُ اللَّهَ رَبّى وَأَتُوبُ إلَيْهِ » .\r\nط - سجده را طولانى كند و هنگام نشستن دستها را روى رانها بگذارد .\r\nى - براى رفتن به سجدهء دوم ، در حال آرامش بدن « اللّهُ اكْبَر » بگويد .\r\nك - در سجده‌ها ، صلوات بفرستد و اگر صلوات را به قصد ذكرى كه در سجده دستور داده‌اند بگويد ، اشكال ندارد .\r\nل - هنگام بلند شدن ، دستها را بعد از زانوها از زمين بردارد .\r\nم - مردها بازوها را از پهلو جدا نگاه دارند و زنها آرنج‌ها و شكم را بر زمين بگذارند و\r\n\r\n","description":"","footnote":"","page_name":" 205 ","page_number":209},
  {"content":"\r\n\r\nاعضاى بدن را به يكديگر بچسبانند .\r\nمستحبّات ديگر سجده در كتابهاى مفصّل گفته شده است .\r\n« مسألهء 1117 » قرآن خواندن در سجده مكروه است و نيز مكروه است براى بر طرف كردن گرد و غبار ، جاى سجده را فوت كند و اگر در اثر فوت كردن ، حرفى از دهان خارج شود ، نماز باطل است و غير از اينها مكروهات ديگرى نيز در كتابهاى مفصّل بيان شده است .\r\n\r\nسجدهء واجب قرآن\r\n« مسألهء 1118 » در هر يك از چهار سورهء « و النجم ( نجم ) ، اقرء ( علق ) ، الم تنزيل ( سجده ) و حم تنزيل ( فصّلت ) » ، يك آيهء سجده وجود دارد كه اگر انسان آن را بخواند يا به آن گوش دهد ، بعد از تمام شدن آن آيه بايد فوراً سجده كند و اگر فراموش كرد ، هر وقت به خاطر آورد ، بايد سجده نمايد .\r\n« مسألهء 1119 » اگر انسان هم زمان با اين كه آيهء سجده را مىخواند همان آيه را از ديگرى نيز بشنود ، يك سجده كافى است ، چه به آن گوش داده باشد و چه به گوش او خورده باشد و همچنين است اگر به صداى گروهى كه با هم آن آيه را مىخوانند ، گوش كند ؛ ولى چنانچه يك بار آيهء سجده را بخواند و يا به آن گوش كند و سپس دوباره آن را بخواند يا به آن گوش كند ، بايد دو سجده به جا آورد .\r\n« مسألهء 1120 » اگر در غير نماز در حال سجده آيهء سجده را بخواند يا به آن گوش بدهد ، بايد سر از سجده بردارد و دوباره سجده كند .\r\n« مسألهء 1121 » اگر ديوانه و يا كودك غير بالغ آيهء سجده را به قصد قرآن بخواند ، چنانچه كسى به آن آيه گوش كند ، بايد سجده نمايد ؛ ولى اگر كسى آيهء سجده را بدون آن كه قصد خواندن قرآن داشته باشد ، بخواند ( مثل كسى كه در خواب آن را مىخواند ) ، با گوش دادن به آن ، سجده واجب نمىشود ؛ ولى اگر از چيزى مثل ضبط صوت و راديو به آيهء سجده گوش كند ، احتياطاً لازم است سجده نمايد و اگر از وسيله‌اى كه صداى قارى\r\n\r\n","description":"","footnote":"","page_name":" 206 ","page_number":210},
  {"content":"\r\n\r\nرا هم‌زمان با قرائت او پخش مىكند به آيهء سجده گوش كند ، واجب است سجده كند .\r\n« مسألهء 1122 » در سجدهء واجب قرآن بايد نيت كند و پيشانى را بر چيزى كه سجده بر آن صحيح است بگذارد و محلى كه در آن سجده مىكند ، نبايد غصبى باشد ؛ ولى ساير شرايطى را كه در سجدهء نماز وجود دارد ، لازم نيست مراعات كند .\r\n« مسألهء 1123 » سجدهء واجب قرآن را بايد به نحوى انجام دهد كه بگويند سجده كرده است .\r\n« مسألهء 1124 » چنانچه در سجدهء واجب قرآن پيشانى را به قصد سجده به زمين بگذارد - اگرچه ذكر نگويد - كافى است و گفتن ذكر مستحب است و بهتر است بگويد :\r\n« لا إلهَ إلَّااللَّهُ حَقّاً حَقّاً لاإلهَ إلَّااللَّهُ إيماناً وَتَصْديقاً لاإلهَ إلَّااللَّهُ عُبُودِيَّةً وَ رِقّاً سَجَدْتُ لَكَ يا رَبِّ تَعَبُّداً وَ رِقّاً لامُسْتَنْكِفاً وَلا مُسْتَكْبِراً بَلْ أنَا عَبْدٌ ذَليلٌ ضَعيفٌ خائِفٌ مُسْتَجيرٌ » .\r\n\r\n8 - تَشَهُّد\r\n« مسألهء 1125 » نمازگزار بايد در ركعت دوم تمام نمازهاى واجب و مستحب و ركعت سوم نماز مغرب و ركعت چهارم نمازهاى ظهر ، عصر و عشاء ، بعد از سجدهء دوم بنشيند و در حال آرام بودن بدن تشهّد بخواند ، يعنى بگويد : « أَشْهَدُ أن لاإلهَ إلَّااللَّهُ وَحْدَهُ لا شَريكَ لَهُ وَأشْهَدُ أنَّ مُحَمَّداً عَبْدُهُ وَرَسُولُهُ اللَّهُمَّ صَلِّ عَلى مُحَمَّدٍ وَآلِ مُحَمَّدٍ . »\r\n« مسألهء 1126 » كلمات تشهّد بايد به عربى صحيح و به نحوى كه معمول است پشت سر هم گفته شوند .\r\n« مسألهء 1127 » اگر نمازگزار تشهّد را عمداً ترك كند ، نمازش باطل است و اگر تشهّد را فراموش كند و بايستد و پيش از ركوع به خاطر آورد كه تشهّد را نخوانده ، بايد بنشيند وتشهّد را بخواند و دوباره بايستد و آنچه بايد در آن ركعت خوانده شود را بخواند و نماز را تمام كند و بنابر احتياط واجب ، براى ايستادن بىجا دو سجدهء سهو به‌جا آورد و اگر در ركوع يا بعد از آن يا پس از سلام نماز به خاطر آورد ، مسأله داراى تفصيلى است كه\r\n\r\n","description":"","footnote":"","page_name":" 207 ","page_number":211},
  {"content":"\r\n\r\nخواهد آمد « 1 » .\r\n« مسألهء 1128 » مستحب است در حال تشهّد روى ران چپ بنشيند و روى پاى راست را بر كف پاى چپ بگذارد و پيش از تشهّد بگويد : « أَلْحَمْدُ للَّهِ » يا بگويد : « بِسْمِ اللَّهِ وَبِاللَّهِ وَالْحَمْدُ للَّهِ وَخَيْرُ الْأَسْماءِ للَّهِ » و نيز مستحب است دستها را بر رانها بگذارد و انگشتان را به يكديگر بچسباند و به دامان خود نگاه كند و بعد از تمام شدن تشهّد بگويد : « وَتَقَبَّلْ شَفاعَتَهُ وَارْفَعْ دَرَجَتَهُ » .\r\n« مسألهء 1129 » مستحب است زنها در وقت خواندن تشهّد ، رانها را به هم بچسبانند .\r\n\r\n9 - سلام نماز\r\n« مسألهء 1130 » بعد از تشهّد ركعت آخر نماز ، نمازگزار در حالى كه نشسته و بدنش آرام است بايد به عربى صحيح بگويد : « السَّلامُ عَلَيْكُمْ » و احوط استحبابى آن است كه « وَرَحْمَةُ اللَّهِ وَبَرَكاتُهُ » را نيز اضافه نمايد و يا بگويد : « السَّلامُ عَلَيْنا وَعَلى عِبادِ اللَّهِ الصَّالِحينَ » گرچه در اين صورت ، گفتن : « السَّلامُ عَلَيْكُمْ » نيز احتياطاً واجب است و مستحب است پيش از گفتن سلام واجب بگويد : « السَّلامُ عَلَيْكَ ايُّهَا النَّبِىُّ وَرَحْمَةُ اللَّهِ وَبَرَكاتُهُ » .\r\n« مسألهء 1131 » اگر سلام نماز را عمداً ترك كند ، نمازش باطل است و اگر آن را فراموش كند و هنگامى به خاطر آورد كه موالات و صورت نماز به هم نخورده و كارى هم كه عمدى و سهوى آن نماز را باطل مىكند - مثل پشت به قبله كردن - انجام نداده ، بايد سلام را بگويد و نماز او صحيح است و چنانچه حرف زده باشد ، سلام نماز را بگويد و دو سجده سهو نيز انجام دهد .\r\n« مسألهء 1132 » اگر سلام نماز را فراموش كند و هنگامى به خاطر آورد كه فاصلهء زيادى شده و موالات از بين رفته باشد ، چنانچه پيش از آن كه موالات از بين برود ، كارى كه عمدى و سهوى آن نماز را باطل مىكند - مثل پشت به قبله كردن - انجام نداده باشد ، لازم\r\n\r\n\r\n","description":"","footnote":"\r\n( 1 ) - رجوع شود به مسألهء 1276 به بعد .\r\n","page_name":" 208 ","page_number":212},
  {"content":"\r\n\r\nنيست سلام را بگويد و نمازش صحيح است و اگر پيش از آن كه موالات از بين برود ، كارى كه عمدى و سهوى آن نماز را باطل مىكند انجام داده باشد ، نماز او باطل است .\r\n\r\n10 - ترتيب\r\n« مسألهء 1133 » نمازگزار بايد اجزاء و واجبات نماز را به همان ترتيبى كه گفته شده بجا آورد و اگر عمداً ترتيب نماز را به هم بزند ، مثلًا سوره را پيش از حمد بخواند يا سجده را پيش از ركوع بجا آورد ، نمازش باطل مىشود .\r\n« مسألهء 1134 » اگر ركنى از نماز را فراموش كند و ركن بعد از آن را بجا آورد ، مثلًا پيش از آن كه ركوع كند ، به سجده برود ، نماز باطل است .\r\n« مسألهء 1135 » اگر ركنى را فراموش كند و چيزى را كه بعد از آن است و ركن نيست بجا آورد ، مثلًا پيش از آن كه دو سجده كند ، تشهّد بخواند ، بايد ركن را بجا آورد و آنچه را سهواً پيش از آن خوانده ، دوباره بخواند .\r\n« مسألهء 1136 » اگر چيزى را كه ركن نيست فراموش كند و ركن بعد از آن را بجا آورد ، مثلًا حمد را فراموش كند و مشغول ركوع شود ، نماز او صحيح است .\r\n« مسألهء 1137 » اگر چيزى را كه ركن نيست فراموش كند و چيزى را كه بعد از آن است و آن نيز ركن نيست بجا آورد ، مثلًا حمد را فراموش كند و سوره را بخواند ، چنانچه مشغول ركن بعد شده باشد ، مثلًا در ركوع به خاطر آورد كه حمد را نخوانده ، بايد بگذرد و نماز او صحيح است و اگر مشغول ركن بعد نشده باشد ، بايد آنچه را فراموش كرده - مثلًا حمد را - بجا آورد و بعد از آن چيزى را كه سهواً جلوتر خوانده - مثلًا سوره را - دوباره بخواند .\r\n« مسألهء 1138 » اگر سجدهء اوّل را به گمان اين كه سجدهء دوم است يا سجدهء دوم را به گمان اين كه سجدهء اوّل است بجا آورد ، نماز صحيح است و سجدهء اوّل او سجدهء اوّل و سجدهء دوم او سجدهء دوم حساب مىشود .\r\n\r\n11 - موالات\r\n« مسألهء 1139 » انسان بايد نماز را با موالات بخواند ، يعنى اعمال نماز مانند ركوع ،\r\n\r\n","description":"","footnote":"","page_name":" 209 ","page_number":213},
  {"content":"\r\n\r\nسجده و تشهّد را پشت سر هم بجا آورد و چيزهايى را كه در نماز مىخواند ، به گونه‌اى كه معمول است پشت سر هم بخواند و اگر به قدرى بين آنها فاصله بيندازد كه نگويند نماز مىخواند ، نمازش باطل است .\r\n« مسألهء 1140 » اگر در نماز سهواً بين حرفها يا كلمات فاصله بيندازد و فاصله به قدرى نباشد كه صورت نماز از بين برود ، چنانچه مشغول ركن بعد نشده باشد ، بايد آن حرفها يا كلمات را به نحو معمول دوباره بخواند و اگر مشغول ركن بعد شده باشد ، نماز او صحيح است .\r\n« مسألهء 1141 » طولانى كردن ركوع و سجود و خواندن سوره‌هاى بزرگ ، موالات را به هم نمىزند .\r\n\r\nقُنوت\r\n« مسألهء 1142 » در تمام نمازهاى واجب و مستحب ، پيش از ركوع ركعت دوم ، مستحب است قنوت بخوانند و در نماز « وتر » با آن كه يك ركعت مىباشد ، خواندن قنوت پيش از ركوع مستحب است و نماز جمعه در هر ركعت يك قنوت دارد و نماز آيات پنج قنوت و نماز عيد فطر و قربان در ركعت اوّل پنج قنوت و در ركعت دوم چهار قنوت دارد .\r\n« مسألهء 1143 » اگر بخواهد قنوت بخواند ، به احتياط واجب بايد دستها را بلند كند و مستحب است دستها را تا مقابل صورت بلند نمايد و كف دستها را رو به آسمان قرار دهد و به قصد رجاء ، انگشتان دستها - به جز شست - را به هم بچسباند و هر دو كف دست را پهلوى هم و متّصل به يكديگر قرار دهد و نگاهش هنگام قنوت به كف دستهايش باشد .\r\n« مسألهء 1144 » در قنوت هر ذكرى بگويد ، اگرچه يك « سُبْحانَ اللَّهِ » باشد ، كافى است و بهتر است بگويد : « لا إلهَ إلَّااللَّهُ الْحَليمُ الْكَريمُ ، لاإلهَ إلَّااللَّهُ الْعَلِىُّ الْعَظيمُ ، سُبْحانَ اللَّهِ رَبِّ السَّمواتِ السَّبْعِ وَرَبِّ الْأرَضينِ السَّبْعِ وَما فيهِنَّ وَما بَيْنَهُنَّ وَرَبِّ الْعَرْشِ الْعَظيمِ ، وَالْحَمْدُ للَّهِ رَبِّ الْعالَمينَ » .\r\n« مسألهء 1145 » مستحب است نمازگزار قنوت را بلند بخواند ، ولى براى كسى كه\r\n\r\n","description":"","footnote":"","page_name":" 210 ","page_number":214},
  {"content":"\r\n\r\nنماز را به جماعت مىخواند ، اگر امام جماعت صداى او را بشنود ، بلند خواندن قنوت مستحب نيست .\r\n« مسألهء 1146 » اگر عمداً قنوت نخواند ، قضا ندارد ، ولى اگر فراموش كند و پيش از آن كه به اندازهء ركوع خم شود ، به خاطر آورد ، مستحب است بايستد و آن را بخواند و اگر در ركوع به خاطر آورد ، مستحب است بعد از ركوع آن را قضا كند و اگر در سجده به خاطر آورد ، مستحب است بعد از سلام نماز آن را قضا نمايد .\r\n\r\nترجمهء نماز\r\n\r\n1 - ترجمهء سورهء حمد\r\n« بِسْمِ اللَّهِ الرَّحْمنِ الرَّحيمِ » يعنى : « آغاز مىكنم به نام خداوندى كه در دنيا بر مؤمن و كافر و در آخرت بر مؤمن رحم مىنمايد . » « الْحَمْدُ للَّهِ رَبِّ الْعالَمينَ » يعنى : « ثنا و ستايش مخصوص خداوندى است كه پرورش دهندهء همه موجودات است . » « الرَّحْمنِ الرَّحيمِ » يعنى : « در دنيا بر مؤمن و كافر و در آخرت بر مؤمن رحم مىكند . » « مالِكِ يَوْمِ الدّينِ » يعنى :\r\n« صاحب اختيار روز قيامت است . » « إيّاكَ نَعْبُدُ وَإيّاكَ نَسْتَعينُ » يعنى : « فقط تو را عبادت مىكنيم و فقط از تو كمك مىخواهيم . » « إهْدِنَا الصِّراطَ الْمُسْتَقيمَ » يعنى : « ما را به راه راست ( دين اسلام ) هدايت كن . » « صِراطَ الَّذينَ أنْعَمْتَ عَلَيْهِمْ » يعنى : « به راه كسانى كه به آنان نعمت دادى ( راه پيامبران و جانشينان آنان و شهداء و صديقان ) . » « غَيْرِ الْمَغْضُوبِ عَلَيْهِمْ وَلَا الضَّالّينَ » يعنى : « نه به راه كسانى كه بر آنان غضب كرده‌اى و نه آنانى كه گمراهند . »\r\n\r\n2 - ترجمهء سورهء توحيد\r\n« بِسْمِ اللَّهِ الرَّحْمنِ الرَّحيمِ » يعنى : « آغاز مىكنم به نام خداوندى كه در دنيا بر مؤمن و كافر و در آخرت بر مؤمن رحم مىنمايد . » « قُلْ هُوَ اللَّهُ أحَدٌ » يعنى : « بگو اى محمد صلى الله عليه و آله و سلم كه خداوند ، يگانه است . » « اللَّهُ الصَّمَدُ » يعنى : « خدا از تمام موجودات بىنياز است و همه به او نيازمندند . » « لَمْ يَلِدْ وَلَمْ يُولَدْ » يعنى : « فرزند ندارد و فرزند كسى نيست . » « وَلَمْ يَكُنْ\r\n\r\n","description":"","footnote":"","page_name":" 211 ","page_number":215},
  {"content":"\r\n\r\nلَهُ كُفُواً أحَدٌ » يعنى : « و هيچ كس مثل او نيست . »\r\n\r\n3 - ترجمهء ذكر ركوع و سجود و ذكرهايى كه بعد از آنها مستحب‌اند\r\n« سُبْحانَ رَبّىَ الْعَظيمِ وَبِحَمْدِهِ » يعنى : « پروردگار بزرگ من از هر عيب و نقصى پاك و منزه است و من مشغول ستايش او هستم . » « سُبْحانَ رَبّىَ الْأعْلى وَبِحَمْدِهِ » يعنى : « پروردگار برتر من كه از همه كس بالاتر مىباشد از هر عيب و نقصى پاك و منزه است و من مشغول ستايش او هستم . » « سَمِعَ اللَّهُ لِمَنْ حَمِدَهُ » يعنى : « خدا ثناى كسى كه او را ستايش مىكند مىشنود و مىپذيرد . » « أسْتَغْفِرُ اللَّهَ رَبّى وَأتُوبُ إلَيْهِ » يعنى : « طلب آمرزش و مغفرت مىكنم از خداوندى كه پرورش دهندهء من است و من به سوى او بازگشت مىنمايم . » « بِحَوْلِ اللَّهِ وَقُوَّتِهِ أقُومُ وَأقْعُدُ » يعنى : « به يارى خداى متعال وقوّت او برمىخيزم و مىنشينم . »\r\n\r\n4 - ترجمهء قنوت\r\n« لا إلهَ إلَّااللَّهُ الْحَليمُ الْكَريمُ » يعنى : « هيچ معبودى سزاوار پرستش نيست مگر خداى يكتاى بىهمتايى كه بردبار و كريم است . » « لا إلهَ إلَّااللَّهُ الْعَلِىُّ الْعَظيمُ » يعنى : « هيچ معبودى سزاوار پرستش نيست مگر خداى يكتاى بىهمتايى كه بلند مرتبه و بزرگ است . » « سُبْحانَ اللَّهِ رَبِّ السَّمواتِ السَّبْعِ وَرَبِّ الْأرَضينِ السَّبْعِ » يعنى : « پاك و منزه است خداوندى كه پروردگار هفت آسمان و پروردگار هفت زمين است . » « وَما فيهِنَّ وَما بَيْنَهُنَّ وَرَبِّ الْعَرْشِ الْعَظيمِ » يعنى : « و پروردگار هر چيزى است كه در آسمانها و زمينها و ما بين آنهاست و پروردگار عرش بزرگ است . » « وَالْحَمْدُ للَّهِ رَبِّ الْعالَمينَ » يعنى : « حمد و سپاس مخصوص خداوندى است كه پرورش دهندهء تمام موجودات است . »\r\n\r\n5 - ترجمهء تسبيحات اربعه\r\n« سُبْحانَ اللَّهِ وَالْحَمْدُ للَّهِ وَلا إلهَ إلَّااللَّهُ وَاللَّهُ أكْبَرُ » يعنى : « پاك و منزه است خداوند تعالى و ثنا مخصوص اوست و هيچ معبودى سزاوار پرستش نيست مگر خداى بىهمتا و\r\n\r\n","description":"","footnote":"","page_name":" 212 ","page_number":216},
  {"content":"\r\n\r\nبزرگ‌تر است از آن كه توصيف شود . »\r\n\r\n6 - ترجمهء تشهّد و سلام\r\n« اشْهَدُ أنْ لاإلهَ إلَّااللَّهُ وَحْدَهُ لاشَريكَ لَهُ » يعنى : « شهادت مىدهم كه هيچ معبودى سزاوار پرستش نيست مگر خدايى كه يگانه است و شريك ندارد . » « وَأشْهَدُ أنَّ مُحَمَّداً عَبْدُهُ وَرَسُولُهُ » يعنى : « شهادت مىدهم كه محمد صلى الله عليه و آله و سلم بندهء خدا و فرستادهء اوست . » « أللَّهُمَّ صَلِّ عَلى مُحَمَّدٍ وَآلِ مُحَمَّدٍ » يعنى : « خدايا بر محمد و آل محمد رحمت فرست . » « وَتَقَبَّلْ شَفاعَتَهُ وَارْفَعْ دَرَجَتَهُ » يعنى : « و شفاعت پيامبر صلى الله عليه و آله و سلم را قبول كن و مقام آن حضرت را نزد خود بلند فرما . » « السَّلامُ عَلَيْكَ أيُّهَا النَّبِىُّ وَرَحْمَةُ اللَّهِ وَبَرَكاتُهُ » يعنى : « سلام بر تو اى پيامبر و رحمت و بركات خدا بر تو باد . » « السَّلامُ عَلَيْنا وَعَلى عِبادِ اللَّهِ الصَّالِحينَ » يعنى :\r\n« سلام خداوند بر ما نمازگزاران و تمام بندگان نيكوكار او باد . » « السَّلامُ عَلَيْكُمْ وَرَحْمَةُ اللَّهِ وَبَرَكاتُهُ » يعنى : « سلام و رحمت و بركات خداوند بر شما باد . »\r\n\r\nتعقيب نماز\r\n« مسألهء 1147 » مستحب است انسان بعد از نماز مقدارى مشغول تعقيب ، يعنى خواندن ذكر و دعا و قرآن شود و بهتر است پيش از آن كه از جاى خود حركت كند و وضو ، غسل يا تيمم او باطل شود ، رو به قبله تعقيب را بخواند و لازم نيست تعقيب به عربى باشد ، ولى بهتر است چيزهايى را كه در كتابهاى دعا دستور داده‌اند بخواند و از تعقيب‌هايى كه خيلى سفارش شده است ، تسبيح حضرت زهرا عليها السلام است كه بايد به اين ترتيب گفته شود :\r\n34 مرتبه « اللَّهُ اكْبَر » ، 33 مرتبه « الْحَمْدُ للَّهِ » و 33 مرتبه « سُبْحانَ اللَّهِ » و مىتوان « سُبْحانَ اللَّهِ » را پيش از « الْحَمْدُ للَّهِ » گفت ، ولى بهتر است بعد از « الْحَمْدُ للَّهِ » گفته شود .\r\n« مسألهء 1148 » مستحب است بعد از نماز ، سجدهء شكر نمايد و همين اندازه كه پيشانى را به قصد شكر بر زمين بگذارد ، كافى است ، ولى بهتر است صد مرتبه يا سه مرتبه يا يك مرتبه ، « شُكْراً للَّهِ » يا « شُكْراً » يا « عَفْواً » بگويد و نيز مستحب است هر وقت\r\n\r\n","description":"","footnote":"","page_name":" 213 ","page_number":217},
  {"content":"\r\n\r\nنعمتى به انسان مىرسد يا بلايى از او دور مىشود ، سجدهء شكر بجا آورد .\r\n\r\nصلوات بر پيامبر صلى الله عليه و آله و سلم\r\n« مسألهء 1149 » هر گاه انسان اسامى مبارك حضرت رسول اكرم صلى الله عليه و آله و سلم مانند محمّد صلى الله عليه و آله و سلم و احمد صلى الله عليه و آله و سلم يا لقب و كنيهء آن جناب مثل مصطفى صلى الله عليه و آله و سلم و ابوالقاسم صلى الله عليه و آله و سلم را بگويد يا بشنود ، اگرچه در نماز باشد ، مستحب است صلوات بفرستد .\r\n« مسألهء 1150 » هنگام نوشتن اسم مبارك حضرت رسول اكرم صلى الله عليه و آله و سلم ، مستحب است صلوات را نيز بنويسد و همچنين بهتر است هر گاه آن حضرت را ياد مىكند ، صلوات بفرستد .\r\n\r\nمُبْطِلات نماز\r\nدوازده چيز نماز را باطل مىكند و آنها را « مُبطِلات نماز » مىگويند :\r\n* اوّل : آن كه در بين نماز يكى از شرطهاى صحّت آن از بين برود ، مثلًا در بين نماز بفهمد كه مكان نماز او غصبى است .\r\n* دوم : آن كه در بين نماز عمداً يا سهواً يا از روى ناچارى ، چيزى كه وضو يا غسل را باطل مىكند پيش آيد ، مثلًا ادرار از او بيرون آيد ؛ ولى كسى كه نمىتواند از بيرون آمدن ادرار و مدفوع خوددارى كند ، اگر در بين نماز ادرار يا مدفوع از او خارج شود ، چنانچه به دستورى كه در احكام وضو گفته شد رفتار نمايد ، نمازش باطل نمىشود و نيز اگر در بين نماز از زن مستحاضه خون خارج شود ، در صورتى كه به دستور استحاضه رفتار كرده باشد ، نمازش صحيح است .\r\n« مسألهء 1151 » كسى كه بىاختيار خوابش برده و نمىداند در بين نماز خوابش برده يا بعد از آن ، بايد نماز را دوباره بخواند .\r\n« مسألهء 1152 » اگر بداند به اختيار خودش خوابيده و شك كند كه بعد از نماز بوده يا در بين نماز فراموش كرده كه مشغول نماز است و خوابيده ، نماز او صحيح است .\r\n\r\n","description":"","footnote":"","page_name":" 214 ","page_number":218},
  {"content":"\r\n\r\n« مسألهء 1153 » اگر در حال سجده از خواب بيدار شود و شك كند كه در سجدهء آخر نماز است يا در سجدهء شكر بعد از نماز ، بايد آن نماز را دوباره بخواند .\r\n* سوم : آن كه مانند بعض كسانى كه شيعه نيستند ، دستهارا روى هم بگذارد كه به اين عمل « تَكَتُّف » مىگويند و اين عمل در حال نماز حرام است و بنابر احتياط ، موجب باطل شدن نماز مىشود .\r\n« مسألهء 1154 » هرگاه براى ادب دستها را روى هم بگذارد ، اگرچه مثل آنها نباشد ، بنابر احتياط واجب بايد نماز را دوباره بخواند ، ولى اگر از روى فراموشى يا ناچارى يا براى كار ديگرى ، مثل خاراندن دست و مانند آن ، دستها را روى هم بگذارد ، اشكال ندارد .\r\n* چهارم : آن كه بعد از خواندن حمد ، « آمين » بگويد ، ولى اگر سهواً يا از روى تقيّه بگويد ، نماز او باطل نمىشود .\r\n* پنجم : آن كه عمداً پشت به قبله كند يا به طرف راست يا چپ قبله برگردد ، بلكه اگر عمداً به قدرى برگردد كه نگويند رو به قبله است ، اگرچه به طرف راست يا چپ نرسد ، نماز او باطل است .\r\n« مسألهء 1155 » اگر عمداً يا سهواً همهء صورت را به طرف راست يا چپ قبله برگرداند ، نماز او باطل است و لازم نيست كه نماز اوّل را تمام كند ، ولى اگر سر را كمى بگرداند ، عمداً باشد يا سهواً ، نماز او باطل نمىشود .\r\n* ششم : آن كه عمداً يك حرف يا بيشتر بگويد ، اگرچه معنى نداشته باشد ، چه از آن قصد معنى بكند و چه نكند ، ولى اگر سهواً بگويد نماز باطل نمىشود .\r\n« مسألهء 1156 » اگر از روى ناچارى عمداً يك حرف يا بيشتر بگويد نيز بنابر احتياط نمازش باطل است .\r\n« مسألهء 1157 » سرفه كردن و آروغ زدن و آه كشيدن در نماز اشكال ندارد ، ولى گفتن آخ و آه و مانند اينها اگر عمدى باشد نماز را باطل مىكند .\r\n« مسألهء 1158 » اگر كلمه‌اى را به قصد ذكر بگويد ، مثلًا به قصد ذكر بگويد : « اللَّهُ اكْبَر » و در هنگام گفتن آن صدا را بلند كند كه چيزى را به ديگرى بفهماند ، اشكال ندارد ، ولى\r\n\r\n","description":"","footnote":"","page_name":" 215 ","page_number":219},
  {"content":"\r\n\r\nچنانچه به قصد اين كه چيزى را به كسى بفهماند بگويد ، اگر قصد ذكر نداشته باشد ، نماز او باطل است ، بلكه اگر قصد ذكر نيز داشته باشد بنابر احتياط بايد نماز را اعاده كند .\r\n« مسألهء 1159 » خواندن قرآن در نماز به قصد قرائت قرآن ، غير از چهار سوره‌اى كه سجدهء واجب دارند و در احكام جنابت گفته شد ، اشكال ندارد و همچنين دعا كردن در نماز جايز است ، اگرچه به فارسى يا زبان ديگر باشد .\r\n« مسألهء 1160 » اگر چيزى از حمد و سوره و ذكرهاى نماز را عمداً يا احتياطاً چند مرتبه بگويد ، اشكال ندارد .\r\n« مسألهء 1161 » انسان نبايد در حال نماز به ديگرى سلام كند و اگر ديگرى به او سلام كند ، بايد به گونه‌اى پاسخ دهد كه سلام مقدّم باشد ، مثلًا بگويد : « السَّلامُ عَلَيْكُمْ » و نبايد « عَلَيْكُمُ السَّلامْ » بگويد و احتياط واجب آن است كه اجزاى جواب سلام ، مانند اجزاى خود سلام باشد ، مثلًا در جواب « عليكم السلام » بايد بگويد : « السلام عليكم » و نمىتواند در جواب آن بگويد : « سلامٌ عليكم » و يا « السلام عليك » .\r\n« مسألهء 1162 » انسان بايد جواب سلام را در نماز يا غير آن فوراً بگويد و اگر در حال نماز عمداً يا از روى فراموشى جواب سلام را به قدرى تاخير اندازد كه اگر جواب بگويد جواب آن سلام حساب نشود ، نبايد جواب بدهد و اگر در نماز نباشد ، جواب دادن واجب نيست .\r\n« مسألهء 1163 » بايد جواب سلام را به گونه‌اى بگويد كه سلام كننده بشنود ، ولى اگر سلام كننده ناشنوا باشد ، چنانچه انسان به نحو معمول جواب او را بدهد كافى است ؛ ولى چنانچه نتواند جواب سلام را ولو با اشاره به او بفهماند ، جواب سلام او واجب نيست .\r\n« مسألهء 1164 » نمازگزار بايد جواب سلام را به قصد جواب بگويد نه به قصد قرائت قرآن ، ولى گفتن جواب سلام به قصد دعا به معناى طلب سلامت از خدا براى گويندهء سلام ، اشكال ندارد .\r\n« مسألهء 1165 » اگر زن يا مرد نامحرم يا بچّهء مميّز ، يعنى بچّه‌اى كه خوب و بد را\r\n\r\n","description":"","footnote":"","page_name":" 216 ","page_number":220},
  {"content":"\r\n\r\nمىفهمد ، به نمازگزار سلام كند ، نمازگزار بايد جواب او را بدهد .\r\n« مسألهء 1166 » اگر نمازگزار جواب سلام را ندهد ، معصيت كرده ، ولى نماز او صحيح است .\r\n« مسألهء 1167 » اگر كسى به نمازگزار به نحوى غلط سلام كند كه سلام حساب نشود ، جواب او واجب نيست .\r\n« مسألهء 1168 » جواب سلام كسى كه از روى تمسخر يا شوخى سلام مىكند ، واجب نيست و احتياط واجب آن است كه در جواب سلام مرد و زن غير مسلمان فقط بگويد :\r\n« سَلام » يا « عَلَيك » .\r\n« مسألهء 1169 » اگر كسى به عدّه‌اى سلام كند ، جواب سلام او بر همهء آنان واجب است ، ولى اگر يكى از آنان جواب دهد كافى است .\r\n« مسألهء 1170 » اگر كسى به عدّه‌اى سلام كند و كسى كه سلام كننده قصد سلام دادن به او را نداشته جواب دهد ، باز هم جواب سلام او بر آن عدّه واجب است .\r\n« مسألهء 1171 » اگر به عدّه‌اى سلام كند و كسى كه بين آنان مشغول نماز است شك كند كه سلام كننده قصد سلام كردن به او را نيز داشته يا نه و همچنين اگر بداند قصد او را نيز داشته ، ولى ديگرى جواب سلام را بدهد ، نبايد پاسخ بدهد ، امّا اگر بداند كه قصد او را نيز داشته و ديگرى جواب ندهد ، بايد جواب او را بگويد .\r\n* هفتم : از مبطلات نماز ، خندهء با صدا و عمدى است و چنانچه لبخند بزند يا سهواً با صدا بخندد به گونه‌اى كه صورت نماز به هم نخورد ، نماز او باطل نمىشود .\r\n« مسألهء 1172 » اگر براى جلوگيرى از صداى خنده حال او تغيير كند ، مثلًا رنگش سرخ شود ، چنانچه از صورت نمازگزار بيرون رود ، بايد نماز را دوباره بخواند .\r\n* هشتم : آن كه براى كار دنيا عمداً با صدا گريه كند ، ولى اگر براى كار دنيا بىصدا گريه كند ، اشكال ندارد و همچنين اگر از ترس خدا يا براى آخرت گريه كند ، آهسته باشد يا بلند ، اشكال ندارد ، بلكه از بهترين اعمال است .\r\n* نهم : آن كه كارى مثل دست زدن و به هوا پريدن و مانند آنها ، انجام دهد كه صورت\r\n\r\n","description":"","footnote":"","page_name":" 217 ","page_number":221},
  {"content":"\r\n\r\nنماز را به هم بزند ، كم باشد يا زياد ، عمداً باشد يا از روى فراموشى ؛ ولى انجام عملى مثل اشاره كردن با دست كه صورت نماز را به هم نمىزند ، اشكال ندارد .\r\n« مسألهء 1173 » اگر در بين نماز به قدرى ساكت بماند كه نگويند نماز مىخواند ، نماز او باطل است .\r\n« مسألهء 1174 » اگر در بين نماز عملى انجام دهد يا مدّتى ساكت شود و شك كند كه نماز به هم خورده يا نه ، نماز او صحيح است .\r\n* دهم : آن كه به گونه‌اى بخورد و بياشامد كه صورت نماز را به هم زند .\r\n« مسألهء 1175 » احتياط واجب آن است كه در نماز از خوردن و آشاميدنى كه موجب به هم خوردن موالات عرفيه مىشود ، اجتناب كنند .\r\n« مسألهء 1176 » اگر در بين نماز غذايى را كه لاى دندانها مانده فرو ببرد ، نماز باطل نمىشود و اگر قند يا شكر و مانند اينها در دهان باشد و در حال نماز كم كم آب شود و فرو رود ، نماز اشكال پيدا نمىكند .\r\n* يازدهم : از مبطلات نماز ، شك در ركعتهاى نماز دو ركعتى يا سه ركعتى يا شك در دو ركعت اوّل نمازهاى چهار ركعتى است و تفصيل آن خواهد آمد .\r\n* دوازدهم : از مبطلات نماز آن است كه ركن نماز را عمداً يا سهواً كم يا زياد كند يا چيزى را كه ركن نيست ، عمداً كم يا زياد كند .\r\n« مسألهء 1177 » اگر بعد از نماز شك كند كه در بين نماز عملى كه نماز را باطل مىكند انجام داده يا نه ، نماز او صحيح است .\r\n\r\nاعمالى كه در نماز مكروه است\r\n« مسألهء 1178 » مكروه است در نماز صورت را كمى به طرف راست يا چپ بگرداند ، چشمها را ببندد - ولى بستن چشم در ركوع اشكال ندارد - يا به طرف راست و چپ بگرداند ، با ريش و دست خود بازى كند ، انگشتان را داخل هم نمايد ، آب دهان بيندازد و به خط قرآن يا كتاب يا خط انگشترى نگاه كند و نيز مكروه است هنگام\r\n\r\n","description":"","footnote":"","page_name":" 218 ","page_number":222},
  {"content":"\r\n\r\nخواندن حمد و سوره و گفتن ذكر ، براى شنيدن حرف كسى ساكت شود ، بلكه هر كارى كه خضوع و خشوع را از بين ببرد ، مكروه مىباشد .\r\n« مسألهء 1179 » هنگامى كه انسان خوابش مىآيد و نيز هنگام خوددارى كردن از دفع ادرار و مدفوع ، مكروه است نماز بخواند و همچنين پوشيدن جوراب تنگ كه پا را فشار دهد در نماز مكروه مىباشد و غير از اينها مكروهات ديگرى در كتابهاى مفصّل عنوان شده است .\r\n\r\nمواردى كه مىتوان نماز واجب را شكست\r\n« مسألهء 1180 » شكستن نماز واجب از روى اختيار بنابر احتياط جايز نيست ، ولى براى حفظ مال و جان و جلوگيرى از ضرر مالى يا بدنى مانعى ندارد .\r\n« مسألهء 1181 » اگر حفظ جان خود انسان يا كسى كه حفظ جان او واجب است يا حفظ مالى كه نگهدارى آن واجب مىباشد ، بدون شكستن نماز ممكن نباشد ، بايد نماز را بشكند ، ولى شكستن نماز براى مالى كه اهميت ندارد ، مكروه است .\r\n« مسألهء 1182 » اگر در وسعت وقت مشغول نماز باشد و طلبكار طلب خود را از او مطالبه كند ، چنانچه بتواند در بين نماز طلب او را بدهد ، بايد در همان حال بپردازد و اگر بدون شكستن نماز ، دادن طلب او ممكن نباشد ، بايد نماز را بشكند و طلب او را بدهد و بعد نماز را بخواند .\r\n« مسألهء 1183 » اگر در بين نماز بفهمد كه مسجد نجس است ، چنانچه وقت تنگ باشد ، بايد نماز را تمام كند و اگر وقت وسعت داشته باشد ، چنانچه بتواند در بين نماز مسجد را تطهير كند و تطهير مسجد نماز را به هم نزند ، بايد در بين نماز تطهير كند و اگر تطهير مسجد نماز را به هم بزند ، چنانچه نجس بودن مسجد موجب هتك آن و يا موجب سرايت نجاست به جاهاى ديگر شود و يا تطهير پس از اتمام نماز با فوريّت تطهير منافات داشته باشد ، بايد نماز را بشكند و مسجد را تطهير كند و بعد نماز را بخواند و گرنه مىتواند نماز را بشكند و مسجد را تطهير كند و بعد نماز را بخواند ، اگرچه واجب نيست .\r\n\r\n","description":"","footnote":"","page_name":" 219 ","page_number":223},
  {"content":"\r\n\r\n« مسألهء 1184 » كسى كه بايد نماز را بشكند ، اگر نماز را تمام كند معصيت كرده و صحّت نماز او محلّ اشكال است .\r\n« مسألهء 1185 » اگر پيش از آن كه به اندازهء ركوع خم شود ، به خاطر آورد كه اذان و اقامه را فراموش كرده ، چنانچه وقت نماز وسعت داشته باشد ، مستحب است براى گفتن آنها نماز را بشكند و اگر فقط اقامه را فراموش كرده و قبل از قرائت حمد يادش بيايد ، مىتواند نماز را بشكند و اقامه را بگويد ، ولى در صورتى كه اقامه را گفته ولى اذان را فراموش كرده باشد ، شكستن نماز ، خلاف احتياط است .\r\n\r\nشكّيات\r\nشكّيات نماز 23 قسم است كه هشت قسم آن شكهايى هستند كه نماز را باطل مىكنند و به شش قسم آن نبايد اعتنا كرد و نُه قسم ديگر آن صحيح است .\r\n\r\nشك‌هاى باطل كنندهء نماز\r\n« مسألهء 1186 » شك‌هايى كه نماز را باطل مىكنند از اين قرارند :\r\nاوّل : شك در شمارهء ركعت‌هاى نماز دو ركعتى ، مثل نماز صبح و نماز مسافر ، ولى شك در شمارهء ركعت‌هاى نماز مستحب دو ركعتى و بعضى از نمازهاى احتياط ، نماز را باطل نمىكند . دوم : شك در شمارهء ركعت‌هاى نماز سه ركعتى . سوم : آن كه در نماز چهار ركعتى شك كند كه يك ركعت خوانده يا بيشتر . چهارم : آن كه در نماز چهار ركعتى پيش از سر برداشتن از سجدهء دوم ، شك كند كه دو ركعت خوانده يا بيشتر پنجم : شك بين دو و پنج ، يا دو و بيشتر از پنج . ششم : شك بين سه و شش ، يا سه و بيشتر از شش .\r\nهفتم : شك بين چهار و شش ، يا چهار و بيشتر از شش . هشتم : شك در ركعت‌هاى نماز به صورتى كه اصلًا نداند چند ركعت خوانده است .\r\n« مسألهء 1187 » اگر يكى از شك‌هاى باطل كننده براى انسان پيش آيد ، مىتواند نماز را به هم بزند ، ولى بهتر است قدرى فكر كند و اگر شك پابرجا شد ، نماز را به هم بزند .\r\n\r\n","description":"","footnote":"","page_name":" 220 ","page_number":224},
  {"content":"\r\n\r\n\r\nشك‌هايى كه نبايد به آنها اعتنا كرد\r\n« مسألهء 1188 » شك‌هايى كه نبايد به آنها اعتنا كرد از اين قرارند :\r\nاوّل : شك در چيزى كه محل بجا آوردن آن گذشته باشد ، مثل آن كه در حال خواندن سوره شك كند كه حمد را خوانده يا نه . دوم : شك بعد از سلام واجب نماز . سوم : شك بعد از گذشتن وقت نماز . چهارم : شك كثيرالشّك ؛ يعنى كسى كه زياد شك مىكند .\r\nپنجم : شك امام در شمارهء ركعت‌هاى نماز در صورتى كه مأموم شمارهء آنها را بداند و همچنين شك مأموم در صورتى كه امام شمارهء ركعت‌هاى نماز را بداند و شك در افعال نماز نيز همين حكم را دارد . ششم : شك در نماز مستحبّى ؛ و توضيح آنها ، بدين قرار است :\r\n\r\n1 - شك در چيزى كه محلّ آن گذشته است\r\n« مسألهء 1189 » اگر بين نماز شك كند كه يكى از اعمال واجب آن را انجام داده يا نه ، مثلًا شك كند كه حمد خوانده يا نه ، چنانچه مشغول عملى كه بايد بعد از آن انجام دهد نشده باشد ، بايد آنچه را كه در انجام آن شك كرده بجا آورد و اگر مشغول عملى كه بايد بعد از آن انجام دهد ، شده باشد ، نبايد به شك خود اعتنا كند .\r\n« مسألهء 1190 » اگر در بين خواندن آيه‌اى شك كند كه آيهء پيش از آن را خوانده يا نه ، نبايد به شك خود اعتنا كند ؛ ولى اگر وقتى كه آخر آيه را مىخواند شك كند كه اوّل آن را خوانده يا نه ، بنابر احتياط واجب بايد آن را دوباره بخواند .\r\n« مسألهء 1191 » اگر بعد از ركوع يا سجود شك كند كه اعمال واجب آن ، مانند ذكر و آرام بودن بدن را انجام داده يا نه ، نبايد به شك خود اعتنا كند .\r\n« مسألهء 1192 » اگر در حالى كه به سجده مىرود شك كند كه ركوع كرده يا نه ، در صورتى كه به سجده نرسيده باشد ، بايد برگردد و قيام و ركوع را بجا آورد و اگر در حالى كه به سجده مىرود شك كند كه بعد از ركوع ايستاده يا نه ، بايد برگردد و بايستد و بعد به سجده برود .\r\n« مسألهء 1193 » اگر در حال برخاستن شك كند كه تشهّد يا سجده را بجا آورده يا نه ،\r\n\r\n","description":"","footnote":"","page_name":" 221 ","page_number":225},
  {"content":"\r\n\r\nبايد برگردد و آن را بجا آورد .\r\n« مسألهء 1194 » اگر كسى كه نشسته يا خوابيده نماز مىخواند ، هنگامى كه حمد يا تسبيحات را مىخواند ، شك كند كه سجده يا تشهّد را بجا آورده يا نه ، نبايد به شك خود اعتنا كند و اگر پيش از آن كه مشغول حمد يا تسبيحات شود ، شك كند كه سجده يا تشهّد را بجا آورده يا نه ، بايد آن را بجا آورد .\r\n« مسألهء 1195 » اگر شك كند كه يكى از ركنهاى نماز را بجا آورده يا نه ، چنانچه مشغول عملى كه بعد از آن است نشده باشد ، بايد آن را بجا آورد ؛ مثلًا اگر پيش از خواندن تشهّد شك كند كه دو سجده را بجا آورده يا نه ، بايد آنها را بجا آورد و چنانچه بعد به خاطر آورد كه آن ركن را بجا آورده بوده ، چون ركن زياد شده ، نماز او باطل است .\r\n« مسألهء 1196 » اگر شك كند عملى را كه ركن نيست بجا آورده يا نه ، چنانچه مشغول عملى كه بعد از آن است نشده باشد ، بايد آن را بجا آورد ؛ مثلًا اگر پيش از خواندن سوره شك كند كه حمد را خوانده يا نه ، بايد حمد را بخواند و اگر بعد از انجام آن به خاطر آورد كه آن را بجا آورده بوده ، چون ركن زياد نشده ، نماز صحيح است .\r\n« مسألهء 1197 » اگر شك كند كه ركنى را بجا آورده يا نه ، چنانچه مشغول عمل پس از آن شده باشد - مثل اين كه مشغول تشهّد باشد و شك كند كه دو سجده را بجا آورده يا نه - نبايد به شك خود اعتنا كند و اگر به خاطر آورد كه آن ركن را بجا نياورده ، در صورتى كه مشغول ركن بعد نشده باشد ، بايد آن را بجا آورد و اعمالى را كه پس از آن است نيز انجام دهد و اگر مشغول ركن بعد شده باشد ، نماز او باطل است ؛ مثلًا اگر پس از گفتن تسبيحات اربعه و پيش از ركوع ركعت سوم به خاطر آورد كه دو سجده ركعت دوم را بجا نياورده ، بايد آنها را بجا آورد و سپس تشهد و تسبيحات اربعه را تكرار نمايد و اگر در ركوع يا بعد از آن به خاطر آورد كه آن را بجا نياورده ، نمازش باطل است .\r\n« مسألهء 1198 » اگر شك كند عملى را كه ركن نيست بجا آورده يا نه ، چنانچه مشغول كارى كه بعد از آن است شده باشد ، نبايد به شك خود اعتنا كند ؛ مثلًا اگر هنگامى كه مشغول خواندن سوره است ، شك كند كه حمد را خوانده يا نه ، نبايد به شك خود اعتنا\r\n\r\n","description":"","footnote":"","page_name":" 222 ","page_number":226},
  {"content":"\r\n\r\nكند و اگر بعد به خاطر آورد كه آن را بجا نياورده ، در صورتى كه مشغول ركن بعد نشده باشد ، بايد آن را بجا آورد و اگر مشغول ركن بعد شده باشد ، نماز او صحيح است ؛ بنابر اين اگر مثلًا در قنوت به خاطر آورد كه حمد را نخوانده ، بايد بخواند و اگر در ركوع به خاطر آورد ، وظيفه‌اى ندارد و نماز او صحيح است .\r\n« مسألهء 1199 » اگر شك كند كه سلام نماز را گفته يا نه يا شك كند آن را درست گفته يا نه ، چنانچه مشغول تعقيب نماز يا مشغول نماز ديگر شده باشد يا به كارى مشغول شود كه عرفاً بگويند از نماز خارج شده و به كار ديگرى مشغول شده ، نبايد به شك خود اعتنا كند و اگر پيش از آنها شك كند ، بايد سلام را بگويد .\r\n\r\n2 - شك بعد از سلام\r\n« مسألهء 1200 » اگر بعد از سلام واجب نماز شك كند كه نماز او صحيح بوده يا نه ، مثلًا شك كند ركوع كرده يا نه يا بعد از سلام نماز چهار ركعتى ، شك كند كه چهار ركعت خوانده يا پنج ركعت ، نبايد به شك خود اعتنا كند ؛ ولى اگر هر دو طرف شك او باطل باشد ، مثلًا بعد از سلام نماز چهار ركعتى شك كند كه سه ركعت خوانده يا پنج ركعت ، نماز او باطل است .\r\n\r\n3 - شك بعد از وقت\r\n« مسألهء 1201 » اگر بعد از گذشتن وقت نماز شك كند كه نماز خوانده يا نه يا گمان كند كه نماز نخوانده ، خواندن آن لازم نيست ؛ ولى اگر پيش از گذشتن وقت شك كند كه نماز خوانده يا نه يا گمان كند كه نخوانده ، بايد آن نماز را بخواند ؛ بلكه اگر گمان كند كه خوانده نيز ، بايد آن را بجا آورد .\r\n« مسألهء 1202 » اگر بعد از گذشتن وقت شك كند كه نماز را درست خوانده يا نه ، نبايد به شك خود اعتنا كند .\r\n« مسألهء 1203 » اگر بعد از گذشتن وقت نماز ظهر و عصر بداند چهار ركعت نماز\r\n\r\n","description":"","footnote":"","page_name":" 223 ","page_number":227},
  {"content":"\r\n\r\nخوانده ، ولى نداند به نيّت ظهر خوانده يا به نيّت عصر ، بايد چهار ركعت نماز قضا بخواند و بنابر احتياط آن را بايد به نيّت نمازى كه بر او واجب است به جا آورد .\r\n« مسألهء 1204 » اگر بعد از گذشتن وقت نماز مغرب و عشاء بداند يك نماز خوانده ، ولى نداند سه ركعتى خوانده يا چهار ركعتى ، بايد قضاى نماز مغرب و عشاء را بخواند .\r\n\r\n4 - كَثيرُالشَّك ( كسى كه زياد شك مىكند )\r\n« مسألهء 1205 » اگر كسى در سه نماز متوالى كه بجا مىآورد ، به طور مداوم حداقل در يكى از آنها شك كند ، « كثيرالشك » است و چنانچه زياد شك كردن او از روى غضب يا ترس يا پريشانى حواس نباشد ، نبايد به شك خود اعتنا كند و چنانچه كثيرالشك در سه نماز متوالى شك نكند ، حكم كثيرالشك از او بر طرف مىشود .\r\n« مسألهء 1206 » اگر كثيرالشّك در بجا آوردن چيزى شك كند ، چنانچه بجا آوردن آن نماز را باطل نكند ، بايد بنا بگذارد كه آن را بجا آورده ؛ مثلًا اگر شك كند كه ركوع كرده يا نه ، بايد بنا بگذارد كه ركوع كرده است و اگر بجا آوردن آن ، نماز را باطل كند ، بايد بنا بگذارد كه آن را انجام نداده ؛ مثلًا اگر شك كند كه يك ركوع كرده يا بيشتر ، چون زياد شدن ركوع نماز را باطل مىكند ، بايد بنا بگذارد كه بيشتر از يك ركوع انجام نداده است .\r\n« مسألهء 1207 » كسى كه در يك قسمت از نماز زياد شك مىكند ، چنانچه در قسمت‌هاى ديگر نماز شك كند ، بايد به دستور آن عمل نمايد ، مثلًا كسى كه زياد شك مىكند كه سجده كرده يا نه ، اگر در بجا آوردن ركوع شك كند ، بايد به دستور آن رفتار نمايد ، يعنى اگر ايستاده ، ركوع را بجا آورد و اگر به سجده رفته ، به شك خود اعتنا نكند .\r\n« مسألهء 1208 » كسى كه در نماز مخصوصى - مثلًا در نماز ظهر - زياد شك مىكند ، اگر در نماز ديگرى - مثلًا در نماز عصر - شك كند ، بايد به دستور شك رفتار نمايد .\r\n« مسألهء 1209 » كسى كه وقتى در جاى مخصوصى نماز مىخواند زياد شك مىكند ، اگر در غير آنجا نماز بخواند و شكى براى او پيش آيد ، بايد به دستور شك رفتار نمايد .\r\n« مسألهء 1210 » اگر انسان شك كند كه كثيرالشك شده يا نه ، بايد به دستور شك\r\n\r\n","description":"","footnote":"","page_name":" 224 ","page_number":228},
  {"content":"\r\n\r\nعمل نمايد و كثيرالشّك تا وقتى يقين نكند كه به حال مردم عادى برگشته ، نبايد به شك خود اعتنا كند .\r\n« مسألهء 1211 » اگر كسى كه زياد شك مىكند ، شك كند كه ركنى را بجا آورده يا نه و اعتنا نكند ، ولى بعد به خاطر آورد كه آن را بجا نياورده ، چنانچه مشغول ركن بعد نشده باشد ، بايد آن را بجا آورد و اگر مشغول ركن بعد شده باشد ، نماز او باطل است ؛ مثلًا اگر شك كند ركوع كرده يا نه و اعتنا نكند ، چنانچه پيش از سجده به خاطر آورد كه ركوع نكرده ، بايد ركوع كند و اگر در سجده به خاطر آورد ، نماز او باطل است .\r\n« مسألهء 1212 » اگر كسى كه زياد شك مىكند ، شك كند چيزى را كه ركن نيست بجا آورده يا نه و اعتنا نكند و بعد به خاطر آورد كه آن را بجا نياورده ، چنانچه وارد ركن بعدى نشده باشد ، بايد آن را بجا آورد و اگر وارد ركن بعدى شده باشد ، نماز او صحيح است ؛ مثلًا اگر شك كند كه حمد خوانده يا نه و اعتنا نكند ، چنانچه در قنوت به خاطر آورد كه حمد نخوانده ، بايد بخواند و اگر در ركوع به خاطر آورد ، نماز او صحيح است .\r\n\r\n5 - شكّ امام و مأموم\r\n« مسألهء 1213 » اگر امام جماعت در شمارهء ركعت‌هاى نماز شك كند ، مثلًا شك كند كه سه ركعت خوانده يا چهار ركعت ، چنانچه مأموم يقين يا گمان داشته باشد كه چهار ركعت خوانده و به امام بفهماند كه چهار ركعت خوانده است ، امام بايد نماز را تمام كند و خواندن نماز احتياط لازم نيست و نيز اگر امام يقين يا گمان داشته باشد كه چند ركعت خوانده است و مأموم در شمارهء ركعتهاى نماز شك كند ، نبايد به شك خود اعتنا نمايد و اين حكم در افعال نماز ، مثل تعداد سجده‌ها نيز جارى است .\r\n\r\n6 - شك در نماز مستحبّى\r\n« مسألهء 1214 » اگر در شمارهء ركعتهاى نماز مستحبّى شك كند ، چنانچه طرف بيشترِ شك نماز را باطل كند ، بايد بنا را بر كمتر بگذارد ؛ مثلًا اگر در نافلهء صبح شك كند كه دو\r\n\r\n","description":"","footnote":"","page_name":" 225 ","page_number":229},
  {"content":"\r\n\r\nركعت خوانده يا سه ركعت ، بايد بنا بگذارد كه دو ركعت خوانده است و اگر طرف بيشتر شك نماز را باطل نكند ، مثلًا شك كند كه دو ركعت خوانده يا يك ركعت ، به هر طرف شك عمل كند نماز او صحيح است ، ولى بهتر است بنا را بر كمتر بگذارد .\r\n« مسألهء 1215 » كم شدن ركن ، نماز مستحب را باطل مىكند ، ولى زياد شدن ركن آن را باطل نمىكند ؛ پس اگر يكى از اعمال نماز مستحب را فراموش كند و هنگامى به خاطر آورد كه مشغول ركن بعد از آن شده ، بايد آن عمل را انجام دهد و دوباره آن ركن را بجا آورد ، مثلًا اگر در بين ركوع به خاطر آورد كه حمد را نخوانده ، بايد برگردد و حمد را بخواند و دوباره به ركوع رود .\r\n« مسألهء 1216 » اگر در يكى از اعمال نافله شك كند ، خواه ركن باشد يا غير ركن ، چنانچه وارد جزء بعدى نشده باشد ، بايد آن را بجا آورد و اگر وارد جزء بعدى شده باشد ، نبايد به شك خود اعتنا كند .\r\n« مسألهء 1217 » اگر در نماز مستحبّى دو ركعتى گمان به تعداد ركعت‌ها پيدا كند ، بايد به آن عمل كند ، مگر آن كه عمل به گمان موجب بطلان نماز شود كه در اين صورت گمان حكم شك را دارد ، مثلًا اگر گمان او به يك ركعت برود ، بايد يك ركعت ديگر بخواند و اگر احتمال بدهد كه ركعت دوم است ، ولى گمان او به ركعت سوم باشد ، نماز را در همان ركعت تمام مىكند و نمازش صحيح است .\r\n« مسألهء 1218 » اگر در نماز نافله كارى كند كه براى آن در نماز واجب سجدهء سهو واجب مىشود يا يك سجده يا تشهّد را فراموش نمايد ، لازم نيست بعد از نماز سجدهء سهو يا قضاى سجده و تشهّد را بجا آورد .\r\n« مسألهء 1219 » اگر شك كند كه نماز مستحبّى را خوانده يا نه ، چنانچه آن نماز مانند نماز جعفر طيّار وقت معيّنى نداشته باشد ، بايد بنا بگذارد كه آن نماز را نخوانده است و همچنين در مانند نافلهء يوميّه كه وقت معيّنى دارد ، اگر پيش از گذشتن وقت شك كند كه آن را بجا آورده يا نه ، بايد بنا بگذارد كه نخوانده است ؛ ولى اگر بعد از گذشتن وقت شك كند كه خوانده است يا نه ، نبايد به شك خود اعتنا كند .\r\n\r\n","description":"","footnote":"","page_name":" 226 ","page_number":230},
  {"content":"\r\n\r\n« مسألهء 1220 » اگر به جا آوردن نماز مستحبى به سبب نذر ، عهد و مانند آن بر كسى واجب شود ، چنانچه در اثناى آن نماز شكى براى نمازگزار پيش بيايد ، احكام شك در نماز مستحبى در آن جارى است .\r\n« مسألهء 1221 » اگر كسى در نماز وتر ( كه نماز مستحبى يك ركعتى است ) شك كند كه يك ركعت خوانده يا بيشتر ، بنابر احتياط آن را اعاده نمايد .\r\n\r\nشك‌هاى صحيح\r\n« مسألهء 1222 » در نُه صورت اگر در شمارهء ركعتهاى نماز چهار ركعتى شك كند ، چنانچه يقين يا گمان به يك طرف شك پيدا كرد ، همان طرف را بگيرد و نماز را تمام كند ؛ و گرنه به دستورهايى كه گفته مىشود عمل نمايد و آن نُه صورت از اين قرارند :\r\nاوّل : آن كه بعد از سر برداشتن از سجده دوم ، شك كند دو ركعت خوانده يا سه ركعت كه بايد بنا بگذارد سه ركعت خوانده و يك ركعت ديگر بخواند و نماز را تمام كند و بعد از نماز ، بلافاصله نماز احتياط - به دستورى كه بعداً گفته مىشود - بخواند و احتياط واجب اين است كه اين نماز احتياط را به صورت يك ركعت ايستاده بجا آورد .\r\nدوم : آن كه بعد از سر برداشتن از سجدهء دوم ، بين ركعت دوم و چهارم شك كند كه بايد بنا بگذارد چهار ركعت خوانده و نماز را تمام كند و بعد از نماز ، بلافاصله دو ركعت نماز احتياط ايستاده بخواند .\r\nسوم : آن كه بعد از سر برداشتن از سجده دوم ، بين ركعت دوم و سوم و چهارم شك كند كه بايد بنا را بر چهار بگذارد و بعد از نماز ، بلافاصله دو ركعت نماز احتياط ايستاده و بعد دو ركعت نماز احتياط نشسته بجا آورد .\r\nچهارم : آن كه بعد از سر برداشتن از سجدهء دوم ، بين ركعت چهارم و پنجم شك كند كه بايد بنا را بر چهار بگذارد و نماز را تمام كند و بعد از نماز ، دو سجده سهو بجا آورد .\r\nدر صورت‌هاى اول ، دوم ، سوم و چهارم ، اگر بعد از تمام شدن ذكر و قبل از سر برداشتن از سجده ، شك كند ، نمازش باطل است ، اگرچه احتياط مستحب اين است كه به دستور\r\n\r\n","description":"","footnote":"","page_name":" 227 ","page_number":231},
  {"content":"\r\n\r\nذكر شده در هر يك عمل كند و سپس نماز را اعاده نمايد .\r\nپنجم : شك بين سه و چهار كه در هر جاى نماز باشد ، بايد بنا را بر چهار بگذارد و نماز را تمام كند و بعد از نماز ، يك ركعت نماز احتياط ايستاده يا دو ركعت نشسته بجا آورد ، هرچند احتياط مستحب اين است كه نماز احتياط را نشسته بخواند .\r\nششم : شك بين چهار و پنج در حال ايستاده قبل از ركوع كه بايد بنشيند و تشهّد بخواند و سلام نماز را بدهد و يك ركعت نماز احتياط ايستاده يا دو ركعت نشسته بجا آورد و سپس بنابر احتياط واجب دو سجدهء سهو نيز بجا آورد .\r\nهفتم : شك بين سه و پنج در حال ايستاده كه بايد بنشيند و تشهّد بخواند و سلام نماز را بگويد و دو ركعت نماز احتياط ايستاده بجا آورد و سپس بنابر احتياط واجب ، دو سجدهء سهو نيز بجا آورد .\r\nهشتم : شك بين سه و چهار و پنج در حال ايستاده كه بايد بنشيند و تشهّد بخواند و بعد از سلام نماز ، دو ركعت نماز احتياط ايستاده و بعد دو ركعت نشسته بجا آورد و سپس بنابر احتياط واجب دو سجدهء سهو نيز بجا آورد .\r\nنهم : شك بين پنج و شش در حال ايستاده كه بايد بنشيند و تشهّد بخواند و سلام نماز را بگويد و دو سجدهء سهو بجا آورد و سپس بنابر احتياط واجب ، دو سجدهء سهو ديگر نيز بجا آورد .\r\n« مسألهء 1223 » اگر يكى از شكهاى صحيح براى انسان پيش آيد ، بنابر احتياط نبايد نماز را رها كند و چنانچه نماز را رها كند ، معصيت كرده است ؛ پس اگر پيش از انجام عملى مثل رو گرداندن از قبله كه نماز را باطل مىكند نماز را از سر گيرد ، نماز دوم او نيز باطل است و اگر بعد از انجام عملى كه نماز را باطل مىكند مشغول نماز شود ، نماز دوم او صحيح است .\r\n« مسألهء 1224 » اگر يكى از شكهايى كه نماز احتياط براى آنها واجب است ، در نماز پيش آيد ، چنانچه انسان نماز را تمام كند و بدون خواندن نماز احتياط نماز را از سر بگيرد ، معصيت كرده است . پس اگر پيش از انجام عملى كه نماز را باطل مىكند نماز را از سر بگيرد ، نماز دوم او نيز باطل است و اگر بعد از انجام عملى كه نماز را باطل\r\n\r\n","description":"","footnote":"","page_name":" 228 ","page_number":232},
  {"content":"\r\n\r\nمىكند ، مشغول نماز شود ، نماز دوم او صحيح است .\r\n« مسألهء 1225 » اگر يكى از شكهاى صحيح براى انسان پيش آيد ، چنانچه پس از اندكى تأمّل نتواند در مورد هيچ يك از دو طرف شك تصميم بگيرد ، مىتواند فكر كردن را تا كمى بعد نيز ادامه دهد ، مثلًا اگر در سجده اول شك كند ، مىتواند تا بعد از سجده دوم فكر كردن را ادامه دهد .\r\n« مسألهء 1226 » اگر گمان او ابتدا به يك طرف بيشتر باشد و بعد دو طرف در نظر او مساوى شوند ، بايد به دستور شك عمل نمايد و اگر اوّل دو طرف در نظر او مساوى باشند و به طرفى كه وظيفهء اوست بنا بگذارد و بعد گمان او به طرف ديگر تمايل پيدا كند ، بايد همان طرف را بگيرد و نماز را تمام كند .\r\n« مسألهء 1227 » اگر بعد از نماز بداند كه در بين نماز حالت ترديدى داشته كه مثلًا دو ركعت خوانده يا سه ركعت و بنا را بر سه گذاشته ، ولى نداند كه گمان او به خواندن سه ركعت بوده يا هر دو طرف در نظر او مساوى بوده‌اند ، بايد نماز احتياط را بخواند .\r\n« مسألهء 1228 » اگر هنگامى كه تشهّد مىخواند يا بعد از ايستادن ، شك كند كه دو سجده را بجا آورده يا نه و در همان هنگام بين ركعت دو و سه يا دو و چهار يا دو و سه و چهار شك كند ، به احتياط واجب بايد به دستور آن شك عمل كند و نمازش را نيز دوباره بخواند .\r\n« مسألهء 1229 » اگر پيش از آن كه مشغول تشهّد شود شك كند كه دو سجده بجا آورده يا نه يا در ركعت‌هايى كه تشهّد ندارند ، پيش از ايستادن ، اين شك براى او پيش آيد و در همان هنگام شك بين ركعت دو و سه يا دو و چهار يا دو و سه و چهار براى او پيش آيد ، نمازش باطل است .\r\n« مسألهء 1230 » اگر هنگامى كه ايستاده ، بين سه و چهار يا بين سه و چهار و پنج شك كند و به خاطر آورد كه دو سجده يا يك سجده از ركعت پيش را بجا نياورده ، نماز او باطل است .\r\n« مسألهء 1231 » اگر شك او از بين برود و شك ديگرى برايش پيش آيد ، مثلًا اوّل\r\n\r\n","description":"","footnote":"","page_name":" 229 ","page_number":233},
  {"content":"\r\n\r\nشك كند كه دو ركعت خوانده يا سه ركعت و بعد شك كند كه سه ركعت خوانده يا چهار ركعت ، بايد به دستور شك دوم عمل نمايد .\r\n« مسألهء 1232 » اگر بعد از نماز شك كند كه در نماز مثلًا بين دو و چهار شك كرده يا بين سه و چهار ، بايد به دستور هر دو عمل كند و نماز او صحيح است .\r\n« مسألهء 1233 » اگر بعد از نماز بفهمد كه در نماز شكى براى او پيش آمده ، ولى نداند از شكهاى باطل بوده يا از شكهاى صحيح و اگر از شكهاى صحيح بوده كدام قسم آن بوده است ، لازم نيست به دستورات شك عمل كند ، بلكه نماز را دوباره مىخواند .\r\n« مسألهء 1234 » اگر كسى كه نشسته نماز مىخواند ، شكى برايش حاصل شود كه بايد براى آن ، يك ركعت نماز احتياط ايستاده يا دو ركعت نشسته بخواند ، بايد يك ركعت نشسته بجا آورد و اگر شكى برايش حاصل شود كه بايد براى آن دو ركعت نماز احتياط ايستاده بخواند ، بايد دو ركعت نشسته بجا آورد .\r\n« مسألهء 1235 » اگر كسى كه ايستاده نماز مىخواند ، هنگام خواندن نماز احتياط از ايستادن عاجز شود ، بايد مثل كسى كه نماز را نشسته مىخواند و حكم آن در مسألهء پيش گفته شد ، نماز احتياط را بجا آورد .\r\n« مسألهء 1236 » اگر كسى كه نشسته نماز مىخواند ، هنگام خواندن نماز احتياط بتواند بايستد ، بايد به وظيفهء كسى كه نماز را ايستاده مىخواند ، عمل كند .\r\n« مسألهء 1237 » اگر در يكى از محلهايى كه مسافر مىتواند نماز را شكسته يا تمام بخواند ( و تفصيل آن در مسألهء 1390 آمده است ) قصد كند كه نماز را شكسته بخواند و پس از سربرداشتن از سجدهء دوم بين ركعت دوم و سوم شك كند ، مىتواند بنا را بر ركعت سوم بگذارد و نماز را چهار ركعتى تمام كرده و سپس به دستور شك عمل كند .\r\n\r\nنماز احتياط\r\n« مسألهء 1238 » كسى كه نماز احتياط بر او واجب است ، بايد بعد از سلام نماز فوراً نيّت نماز احتياط كند و تكبير بگويد و حمد را بخواند و به ركوع رود و دو سجده نمايد ؛\r\n\r\n","description":"","footnote":"","page_name":" 230 ","page_number":234},
  {"content":"\r\n\r\nپس اگر يك ركعت نماز احتياط بر او واجب باشد ، بايد بعد از دو سجده ، تشهّد بخواند و سلام دهد و اگر دو ركعت نماز احتياط بر او واجب باشد ، بايد بعد از دو سجده ، يك ركعت ديگر مثل ركعت اوّل بجا آورد و بعد تشهّد بخواند و سلام دهد .\r\n« مسألهء 1239 » نماز احتياط سوره و قنوت ندارد و نبايد نيّت آن را به زبان آورند و احتياط واجب آن است كه سورهء « حمد » و حتى « بِسْمِ اللَّهِ الرَّحْمنِ الرَّحيم » آن را نيز آهسته بخوانند .\r\n« مسألهء 1240 » اگر پيش از خواندن نماز احتياط بفهمد نمازى كه خوانده درست بوده ، لازم نيست نماز احتياط بخواند و اگر در بين نماز احتياط بفهمد ، لازم نيست آن را تمام نمايد .\r\n« مسألهء 1241 » اگر پيش از خواندن نماز احتياط بفهمد كه ركعت‌هاى نماز او كم بوده ، چنانچه عملى كه نماز را باطل مىكند انجام نداده باشد ، بايد آنچه را از نماز نخوانده بخواند و براى سلام بىجا ، احتياطاً دو سجدهء سهو بنمايد و اگر عملى را كه نماز را باطل مىكند انجام داده باشد ، مثلًا پشت به قبله كرده باشد ، بايد نماز را دوباره بجا آورد .\r\n« مسألهء 1242 » اگر بعد از نماز احتياط بفهمد كسرى نماز او به مقدار نماز احتياط بوده ، مثلًا در شك بين سه و چهار ، يك ركعت نماز احتياط بخواند و بعد بفهمد نماز را سه ركعت خوانده ، نماز او صحيح است .\r\n« مسألهء 1243 » اگر بعد از خواندن نماز احتياط بفهمد كسرى نماز كمتر از نماز احتياط بوده ، مثلًا در شك بين دو و چهار دو ركعت نماز احتياط بخواند و بعد بفهمد نماز را سه ركعت خوانده ، بايد نماز را دوباره بخواند .\r\n« مسألهء 1244 » اگر بعد از خواندن نماز احتياط بفهمد كسرى نماز بيشتر از نماز احتياط بوده ، مثلًا در شك بين سه و چهار يك ركعت نماز احتياط بخواند و بعد بفهمد نماز را دو ركعت خوانده ، چنانچه بعد از نماز احتياط عملى كه نماز را باطل مىكند انجام داده باشد ، مثلًا پشت به قبله كرده باشد ، بايد نماز را دوباره بخواند و اگر عملى كه نماز را باطل مىكند انجام نداده باشد ، بايد بنابر احتياط دو ركعت كسرى نماز خود را بجا آورد و\r\n\r\n","description":"","footnote":"","page_name":" 231 ","page_number":235},
  {"content":"\r\n\r\nپس از انجام دو سجده سهو براى سلام اضافى ، نماز را دوباره بخواند .\r\n« مسألهء 1245 » اگر بين دو و سه و چهار شك كند و بعد از خواندن دو ركعت نماز احتياط ايستاده ، به خاطر آورد كه نماز را دو ركعت خوانده ، لازم نيست دو ركعت نماز احتياط نشسته را بخواند .\r\n« مسألهء 1246 » اگر بين سه و چهار شك كند و هنگامى كه يك ركعت نماز احتياط ايستاده را مىخواند ، به خاطر آورد كه نماز را سه ركعت خوانده ، بايد آن ركعت را تمام كند و پس از نماز بنابر احتياط واجب دو سجدهء سهو بجا آورد و اگر نماز احتياط را نشسته مىخواند ، چنانچه هنوز به ركوع ركعت اول وارد نشده ، بايد نماز احتياط را رها كند و بايستد و نماز خود را تكميل كند و پس از نماز ، بنابر احتياط واجب دو سجدهء سهو بجا آورد و اگر پس از ورود به ركوع ركعت اول متوجه شود ، نمازش باطل است .\r\n« مسألهء 1247 » اگر بين دو و چهار يا بين دو و سه و چهار شك كند و هنگامى كه دو ركعت نماز احتياط ايستاده را مىخواند ، پيش از ركوع ركعت دوم به خاطر آورد كه نماز را سه ركعت خوانده ، بايد بنشيند و پس از تشهّد و سلام ، نماز را تمام كند و بنابر احتياط واجب دو سجدهء سهو براى سلام بىجا و دو سجدهء سهو براى قيام اضافى انجام دهد .\r\n« مسألهء 1248 » اگر بين دو و سه شك كند و هنگامى كه يك ركعت نماز احتياط ايستاده را مىخواند بفهمد كه نمازش را دو ركعتى يا سه ركعتى تمام كرده ، ركعتى را كه مشغول خواندن آن است به عنوان تكميل نماز اصلى قرار داده و نماز را تمام كرده و سپس براى سلام اضافى ، بنابر احتياط واجب دو سجدهء سهو بجا مىآورد .\r\n« مسألهء 1249 » اگر شك كند نماز احتياطى را كه بر او واجب بوده بجا آورده يا نه ، چنانچه وقت نماز گذشته باشد ، به شك خود اعتنا نكند و اگر وقت نماز نگذشته باشد ، در صورتى كه مشغول كار ديگرى نشده و از جاى نماز برنخاسته و عملى مثل رو گرداندن از قبله كه نماز را باطل مىكند نيز انجام نداده باشد ، بايد نماز احتياط را بخواند و اگر مشغول عمل ديگرى شده يا عملى كه نماز را باطل مىكند ، بجا آورده يا بين نماز و شك او زياد فاصله شده باشد ، بنا مىگذارد كه نماز احتياط را بجا آورده و نماز او صحيح است .\r\n\r\n","description":"","footnote":"","page_name":" 232 ","page_number":236},
  {"content":"\r\n\r\n« مسألهء 1250 » اگر در نماز احتياط ركنى را زياد كند يا مثلًا به جاى يك ركعت دو ركعت بخواند ، نماز احتياط او باطل است و بنابر احتياط واجب بايد نماز احتياط را دوباره بخواند و سپس اصل نماز را دوباره بجا آورد .\r\n« مسألهء 1251 » اگر هنگامى كه مشغول نماز احتياط است ، در يكى از اعمال آن شك كند ، چنانچه وارد جزء بعدى نشده باشد ، بايد آن را بجا آورد و اگر وارد جزء بعدى شده باشد ، نبايد به شك خود اعتنا كند ؛ مثلًا اگر شك كند كه حمد را خوانده يا نه ، چنانچه به ركوع نرفته باشد ، بايد بخواند و اگر به ركوع رفته باشد ، نبايد به شك خود اعتنا كند .\r\n« مسألهء 1252 » اگر در شمارهء ركعتهاى نماز احتياط شك كند ، بنابر احتياط بايد بنا را بر بيشتر بگذارد و سپس اصل نماز را اعاده كند ، ولى چنانچه طرف بيشترِ شك ، نماز احتياط را باطل كند ، اعاده اصل نماز كافى است .\r\n« مسألهء 1253 » اگر در نماز احتياط چيزى كه ركن نيست سهواً كم يا زياد شود ، چنانچه از مواردى باشد كه در اصل نماز موجب سجدهء سهو مىشود ، بنابر احتياط سجدهء سهو دارد .\r\n« مسألهء 1254 » اگر بعد از سلام نماز احتياط شك كند كه يكى از اجزاء يا شرايط آن را بجا آورده يا نه ، به شك خود اعتنا نكند .\r\n« مسألهء 1255 » اگر در نماز احتياط ، تشهّد يا يك سجده را فراموش كند ، بنابر احتياط واجب بايد بعد از سلام آن را قضا نمايد .\r\n« مسألهء 1256 » اگر نماز احتياط و دو سجدهء سهو بر او واجب شود ، ابتدا بايد نماز احتياط و سپس دو سجدهء سهو را انجام دهد و چنانچه نماز احتياط و قضاى يك سجده يا قضاى تشهد بر او واجب شود ، بايد اوّل نماز احتياط را بجا آورد ، مگر اين كه سجدهء ركعت آخر و يا تشهد آخر نماز را فراموش كرده باشد كه در اين صورت بنابر احتياط واجب بايد سجده يا تشهد فراموش شده را به جا آورد و سپس اعمال نماز را كه بعد از آنها واقع مىشود انجام دهد و پس از آن نماز احتياط را بخواند .\r\n« مسألهء 1257 » حكم گمان در ركعتهاى نماز حكم يقين است ، مثلًا اگر در نماز\r\n\r\n","description":"","footnote":"","page_name":" 233 ","page_number":237},
  {"content":"\r\n\r\nچهار ركعتى گمان داشته باشد كه نماز را چهار ركعت خوانده ، نبايد نماز احتياط بخواند و حكم گمان در اجزاى نماز نيز مانند حكم يقين است .\r\n« مسألهء 1258 » حكم سهو ، شك و گمان در نمازهاى واجب يوميّه و نمازهاى واجب ديگر فرق ندارد ، مثلًا اگر در نماز آيات شك كند كه يك ركعت خوانده يا دو ركعت ، چون شك او در نماز دو ركعتى است ، نماز او باطل است .\r\n\r\nسجدهء سهو\r\n« مسألهء 1259 » در سه مورد بعد از سلام نماز ، انسان بايد به دستورى كه بعداً گفته مىشود ، دو سجدهء سهو بجا آورد :\r\nاوّل : آن كه در بين نماز ، سهواً حرف بزند . دوم : آن كه تشهّد را فراموش كند . سوم : آن كه در نماز چهار ركعتى ، بعد از سجدهء دوم شك كند كه چهار ركعت خوانده يا پنج ركعت .\r\nدر سه مورد نيز احتياط واجب آن است كه سجدهء سهو بنمايد :\r\nاوّل : در جايى كه نبايد سلام نماز را بگويد ؛ مثلًا در ركعت اوّل ، سهواً سلام بدهد .\r\nدوم : آن كه يك سجده را فراموش كند . سوم : براى ايستادن در جايى كه بايد بنشيند و نشستن در جايى كه بايد بايستد .\r\n« مسألهء 1260 » اگر انسان سهواً يا به گمان اين كه نمازش تمام شده ، حرف بزند ، بايد دو سجدهء سهو بجا آورد .\r\n« مسألهء 1261 » اگر آه بكشد و يا سرفه كند ، سجدهء سهو واجب نيست ، ولى اگر مثلًا سهواً « آخ » يا « آه » بگويد ، بايد سجدهء سهو نمايد .\r\n« مسألهء 1262 » اگر چيزى را كه غلط خوانده دوباره به نحو صحيح بخواند ، براى دوباره خواندن آن سجدهء سهو واجب نيست .\r\n« مسألهء 1263 » اگر در نماز سهواً مدّتى حرف بزند و تمام آنها يك مرتبه حساب شوند ، دو سجدهء سهو بعد از سلام نماز كافى است .\r\n« مسألهء 1264 » اگر در جايى كه نبايد سلام نماز را بگويد ، سهواً بگويد : « السَّلامُ عَلَيْنا وَ\r\n\r\n","description":"","footnote":"","page_name":" 234 ","page_number":238},
  {"content":"\r\n\r\nعَلى عِبادِ اللَّهِ الصَّالِحينَ » يا بگويد : « السَّلامُ عَلَيْكُمْ وَ رَحْمَةُ اللَّهِ وَبَرَكاتُه » ، بنابر احتياط بايد دو سجدهء سهو بجا آورد ؛ ولى اگر سهواً مقدارى از اين دو سلام را بگويد يا بگويد : « السَّلامُ عَلَيْكَ أَيُّها النَّبىُّ وَرَحْمَةُ اللَّهِ وَبَرَكاتُه » ، احتياط مستحب آن است كه دو سجدهء سهو بجا آورد .\r\n« مسألهء 1265 » اگر در جايى كه نبايد سلام دهد ، سهواً هر سه سلام را بگويد ، دو سجدهء سهو كافى است .\r\n« مسألهء 1266 » اگر يك سجده يا تشهّد را فراموش كند و پيش از ركوع ركعت بعد به خاطر آورد ، بايد برگردد و آن را بجا آورد و بنابر احتياط واجب دو سجدهء سهو نيز براى ايستادن بىجا انجام دهد .\r\n« مسألهء 1267 » اگر در ركوع يا بعد از آن به خاطر آورد كه يك سجده يا تشهّد را از ركعت پيش فراموش كرده ، بايد بعد از سلام نماز ، سجده يا تشهّد را قضا نمايد و بعد از آن همان گونه كه در مسألهء 1259 گذشت دو سجدهء سهو بجا آورد .\r\n« مسألهء 1268 » بنابر احتياط واجب بايد سجدهء سهو را پس از نماز فوراً بجا آورد و اگر سجده سهو را بعد از سلام نماز عمداً بجا نياورد ، واجب است هر چه زودتر آن را انجام دهد و چنانچه سهواً بجا نياورد ، هر گاه به خاطر آورد بايد فوراً انجام دهد و لازم نيست نماز را دوباره بخواند .\r\n« مسألهء 1269 » اگر شك داشته باشد كه يكى از موارد سجدهء سهو براى او پيش آمده و سجدهء سهو بر او واجب شده يا نه ، لازم نيست آن را بجا آورد ، ولى اگر احتياطاً آن را بجا آورد اشكال ندارد .\r\n« مسألهء 1270 » كسى كه شك دارد مثلًا دو سجدهء سهو بر او واجب شده يا چهار سجده ، اگر دو سجده بنمايد كافى است .\r\n« مسألهء 1271 » اگر بداند يكى از دو سجدهء سهو را بجا نياورده ، بايد دو سجدهء سهو بجا آورد و اگر بداند سهواً سه سجده كرده ، بايد دوباره دو سجدهء سهو بنمايد .\r\n« مسألهء 1272 » احتياط مستحب آن است كه در غير موارد گفته شده ، هرگاه جزيى از اجزاء نماز كم يا زياد شود ، دو سجدهء سهو بجا آورد .\r\n\r\n","description":"","footnote":"","page_name":" 235 ","page_number":239},
  {"content":"\r\n\r\n\r\nدستور سجدهء سهو\r\n« مسألهء 1273 » دستور سجدهء سهو اين است كه بعد از سلام نماز فوراً نيّت سجدهء سهو كند و پيشانى را بر چيزى كه سجده بر آن صحيح است بگذارد و بگويد : « بِسْمِ اللَّهِ وَبِاللَّهِ وَصَلَّى اللَّهُ عَلى مُحَمَّدٍ وَآلِهِ » يا « بِسْمِ اللَّهِ وَبِاللَّهِ أللَّهُمَّ صَلِّ عَلى مُحَمَّدٍ وَآلِ مُحَمَّدٍ » و بهتر است كه بگويد : « بِسْمِ اللَّهِ وَبِاللَّهِ ألسَّلامُ عَلَيْكَ أيُّهَا النَّبِىُّ وَرَحْمَةُ اللَّهِ وَبَرَكاتُهُ » و بعد بايد بنشيند و دوباره به سجده رود و يكى از ذكرهايى را كه گفته شد بگويد و بنشيند و بعد از خواندن تشهّد سلام دهد .\r\n« مسألهء 1274 » بنابر احتياط واجب آنچه در سجدهء نماز معتبر است - مانند :\r\nوضوداشتن ، پاك بودن بدن و لباس ، پوشش بدن ، رو به قبله بودن ، گذاشتن هفت موضع بدن بر زمين ، نهادن پيشانى بر چيزى كه سجده بر آن صحيح است و نشستن ميان دو سجده - بايد در سجدهء سهو نيز رعايت شود .\r\n« مسألهء 1275 » هنگامى كه پس از سلام نماز قصد سجدهء سهو مىكند ، لازم نيست نيّت سجدهء سهو را به زبان جارى كند و تنها توجّه به انجام آن كافى است .\r\n\r\nقضاى سجده و تشهّد فراموش شده\r\nسجده يا تشهد فراموش شده چند صورت دارد : 1 - از ركعت آخر نباشد . 2 - مربوط به ركعت آخر باشد . 3 - يكى مربوط به ركعت آخر و ديگرى مربوط به ركعت ديگر باشد .\r\n\r\nصورت اوّل : سجده يا تشهّد فراموش شده از ركعت آخر نباشد\r\n« مسألهء 1276 » اگر انسان پيش از ركوع سجده و تشهّدى را كه فراموش كرده به خاطر آورد ، بايد بنشيند و آن را انجام دهد ؛ ولى اگر پس از ركوع به خاطر آورد ، بايد بعد از نماز قضاى آن را بجا آورد ، و تمام شرايط نماز - مانند پاك بودن بدن و لباس و رو به قبله بودن و شرطهاى ديگر - را بايد داشته باشد .\r\n« مسألهء 1277 » اگر سجده را چند مرتبه فراموش كند ، مثلًا يك سجده از ركعت\r\n\r\n","description":"","footnote":"","page_name":" 236 ","page_number":240},
  {"content":"\r\n\r\nاوّل و يك سجده از ركعت دوم را فراموش نمايد ، بايد بعد از نماز ، قضاى هر دو را با سجده‌هاى سهوى كه براى آنها لازم است بجا آورد و لازم نيست در هر يك معيّن كند كه قضاى كدام يك از آنهاست .\r\n« مسألهء 1278 » اگر نداند كه سجده را فراموش كرده يا تشهّد را ، بايد هر دو را قضا نمايد و هر كدام را اوّل بجا آورد ، اشكال ندارد و بايد دو سجده سهو نيز بجا آورد .\r\n\r\nصورت دوم : سجده يا تشهد فراموش شده از ركعت آخر باشد\r\n« مسألهء 1279 » اگر بعد از سلام نماز به خاطر آورد كه يك سجده از ركعت آخر يا تشهّد ركعت آخر را فراموش كرده است ، چنانچه عملى را كه سهوى و عمدى آن نماز را باطل مىكند - مثل پشت به قبله كردن - انجام نداده باشد و موالات هم به هم نخورده باشد ، بنابر احتياط واجب بايد سجده يا تشهّد را به قصد اين كه وظيفهء خود را انجام مىدهد ، بجا آورد و بعد اجزاى نماز را تا آخر به قصد رجاء بخواند و سپس سجدهء سهو را بجا آورد و اگر عملى كه نماز را باطل مىكند انجام داده باشد و يا موالات به هم خورده باشد ، بايد قضاى سجده يا تشهّد را بجا آورد و بعد سجده سهو را نيز انجام دهد و چنانچه هم يك سجده و هم تشهّد ركعت آخر را فراموش كرده باشد نيز حكم همين است .\r\n\r\nصورت سوم : يكى از ركعت آخر و ديگرى از ركعت ديگر باشد\r\n« مسألهء 1280 » اگر يك سجده يا تشهّد از ركعت آخر و يك سجده يا تشهّد از ركعت ديگر را فراموش كند ، چنانچه پس از سلام ، موالات به هم نخورده باشد و عملى كه عمدى و سهوى آن نماز را باطل مىكند انجام نداده باشد ، احتياط واجب آن است كه اول سجده يا تشهّد فراموش شده ركعت آخر را به قصد ما فى الذّمه بجا آورد و سپس بقيه اجزاى نماز را تا آخر سلام به قصد رجاء انجام دهد و پس از آن سجده يا تشهّد فراموش شده ركعت ديگر را بجا آورد و سپس دو سجدهء سهو براى تشهد فراموش شده و احتياطاً دو سجدهء سهو براى سجدهء فراموش شده انجام دهد و اگر موالات به هم خورده\r\n\r\n","description":"","footnote":"","page_name":" 237 ","page_number":241},
  {"content":"\r\n\r\nباشد و يا عملى كه عمدى و سهوى آن نماز را باطل مىكند انجام داده باشد ، لازم نيست پس از قضاى سجده يا تشهّد ركعت آخر ، اجزاى ديگر نماز را بجا آورد ، بلكه به جا آوردن قضاى آنها كافى است و مراعات ترتيب بين قضاى آن و قضاى تشهّد يا سجده فراموش شده ركعت‌هاى قبل لازم نيست .\r\n« مسألهء 1281 » اگر يك سجده و تشهّد را فراموش كند و نداند هر يك از كدام ركعت بوده است ، چنانچه احتمال دهد يكى يا هر دو از ركعت آخر باشد ، در صورتى كه موالات به هم نخورده باشد و عملى كه عمدى و سهوى آن نماز را باطل مىكند بجا نياورده باشد ، بنابر احتياط واجب بايد يك سجده و تشهّد و سلام را به قصد ما فى الذّمه بخواند و پس از آن يك سجده و تشهّد بجا آورد و مراعات ترتيب بين اين سجده و تشهّد لازم نيست و سپس دو سجده سهو براى تشهّد فراموش شده و احتياطاً دو سجده سهو براى سجده فراموش شده بجا آورد و چنانچه موالات به هم خورده باشد و يا عملى كه عمدى و سهوى آن نماز را باطل مىكند بجا آورده باشد ، سجده و تشهّد فراموش شده را قضا كرده و سجده‌هاى سهو را انجام دهد و مراعات ترتيب بين قضاى سجده و قضاى تشهّد لازم نيست .\r\n\r\nمسائل مشترك بين سه صورت\r\n« مسألهء 1282 » اگر نداند كه سجده را فراموش كرده يا تشهّد را و احتمال دهد كه از ركعت آخر باشد ، در صورت به هم نخوردن موالات و انجام ندادن عملى كه عمدى و سهوى آن نماز را باطل مىكند ، بنابر احتياط واجب بايد سجده و تشهّد و سلام را به قصد ما فى الذّمه بجا آورد و سپس دو سجده سهو انجام دهد و اگر بداند كه از ركعت آخر نيست ، قضاى يك سجده و تشهّد را بدون لزوم مراعات ترتيب بجا آورد و سپس دو سجده سهو انجام دهد .\r\n« مسألهء 1283 » اگر بين سلام نماز و قضاى سجده يا تشهّد ، عملى انجام دهد كه براى آن سجده سهو واجب مىشود ، مثلًا سهواً حرف بزند ، بايد علاوه بر به جا آوردن\r\n\r\n","description":"","footnote":"","page_name":" 238 ","page_number":242},
  {"content":"\r\n\r\nقضاى سجده يا تشهّد فراموش شده و انجام دادن دو سجدهء سهو براى آن ، بنابر احتياط دو سجده سهو ديگر نيز براى آن عمل بجا آورد .\r\n« مسألهء 1284 » اگر فراموش كند كه قضاى سجده يا تشهد بر عهدهء اوست و بين سلام نماز و قضاى سجده يا تشهّد عملى - مانند پشت به قبله كردن - انجام دهد كه اگر عمداً يا سهواً در نماز اتّفاق بيفتد ، نماز باطل مىشود ، بايد قضاى سجده و تشهّد را بجا آورد و پس از بجا آوردن سجدهء سهو ، بنابر احتياط مستحب نماز را اعاده كند ؛ ولى اگر در حالى كه به خاطر دارد قضاى سجده يا تشهّد بر عهدهء اوست ، عمداً عمل فوق را انجام دهد ، بنابر احتياط واجب بايد پس از قضاى سجده يا تشهّد و انجام سجدهء سهو براى آن ، نماز را اعاده كند .\r\n« مسألهء 1285 » اگر شك داشته باشد كه سجده يا تشهّد را فراموش كرده يا نه ، واجب نيست قضا نمايد .\r\n« مسألهء 1286 » اگر بداند سجده يا تشهّد را فراموش كرده و شك كند كه پيش از ركوع ركعت بعد يا قبل از سلام آن را بجا آورده يا نه ، بايد آن را به تفصيلى كه گذشت قضا نمايد .\r\n« مسألهء 1287 » اگر بر كسى كه بايد سجده يا تشهّد را قضا نمايد ، براى عمل ديگرى نيز سجدهء سهو واجب شود ، بايد بعد از نماز بنابر احتياط ابتدا سجده يا تشهد فراموش شده را به جا آورد و پس از آن سجدهء سهو مربوط به سجده يا تشهد فراموش شده و سجدهء سهو مربوط به آن عمل را انجام دهد .\r\n« مسألهء 1288 » اگر شك داشته باشد كه بعد از نماز قضاى سجده يا تشهّد فراموش شده را بجا آورده يا نه ، چه وقت نماز گذشته باشد و چه نگذشته باشد ، بايد سجده يا تشهّد را قضا نمايد .\r\n\r\nكم و زياد كردن اجزاء و شرايط نماز\r\n« مسألهء 1289 » هرگاه چيزى از واجبات نماز را عمداً كم يا زياد كند ، اگرچه يك حرف آن باشد ، نماز باطل است و اگر به واسطهء ندانستن مسأله چيزى از اجزاء نماز را كم يا\r\n\r\n","description":"","footnote":"","page_name":" 239 ","page_number":243},
  {"content":"\r\n\r\nزياد كند و در ياد گرفتن مسأله نيز كوتاهى نكرده و آن جزء نيز از اركان نماز نباشد ، نمازش صحيح است ، و گرنه نماز باطل است .\r\n« مسألهء 1290 » اگر در بين نماز بفهمد وضو يا غسل وى باطل بوده يا بدون وضو يا غسل مشغول نماز شده ، بايد نماز را به هم بزند و دوباره با وضو يا غسل نماز بخواند و اگر بعد از نماز بفهمد ، بايد دوباره نماز را با وضو يا غسل بجا آورد و اگر وقت گذشته باشد ، آن را قضا نمايد .\r\n« مسألهء 1291 » اگر بعد از رسيدن به ركوع به خاطر آورد كه دو سجده از ركعت پيش را فراموش كرده ، نماز او باطل است و اگر پيش از رسيدن به ركوع به خاطر آورد ، بايد برگردد و دو سجده را بجا آورد و برخيزد و حمد و سوره يا تسبيحات را بخواند و نماز را تمام كند و بنابر احتياط واجب براى ايستادن بىجا دو سجدهء سهو بجا آورد .\r\n« مسألهء 1292 » اگر پيش از گفتن « السَّلامُ عَلَيْنا » و « السَّلامُ عَلَيْكُم » به خاطر آورد كه دو سجدهء ركعت آخر را بجا نياورده ، بايد دو سجده را بجا آورد و دوباره تشهّد بخواند و نماز را سلام دهد و اگر پس از آن به خاطر آورد ، چنانچه عملى كه عمدى و سهوى آن نماز را باطل مىكند انجام نداده باشد و موالات نيز به هم نخورده باشد ، بايد به همان ترتيب عمل كند و پس از سلام ، بنابر احتياط دو سجده سهو براى سلام اضافى بجا آورد و اگر عملى كه عمدى و سهوى آن نماز را باطل مىكند ، انجام داده باشد و يا موالات به هم خورده باشد ، نمازش باطل است .\r\n« مسألهء 1293 » اگر پيش از سلام نماز به خاطر آورد كه يك ركعت يا بيشتر از آخر نماز را نخوانده ، بايد مقدارى را كه فراموش كرده بجا آورد .\r\n« مسألهء 1294 » اگر بعد از سلام نماز به خاطر آورد كه يك ركعت يا بيشتر از آخر نماز را نخوانده ، چنانچه عملى انجام داده باشد كه اگر در نماز عمداً يا سهواً اتّفاق بيفتد نماز را باطل مىكند ، مثلًا پشت به قبله كرده باشد ، نمازش باطل است و اگر عملى كه عمد و سهو آن نماز را باطل مىكند ، انجام نداده باشد ، بايد فوراً مقدارى را كه فراموش كرده بجا آورد و بنابر احتياط دو سجدهء سهو نيز براى زياد شدن سلام بجا آورد .\r\n\r\n","description":"","footnote":"","page_name":" 240 ","page_number":244},
  {"content":"\r\n\r\n« مسألهء 1295 » اگر بفهمد نماز را پيش از وقت خوانده يا آن را پشت به قبله يا به طرف راست يا چپ قبله بجا آورده ، بايد دوباره آن را بخواند و اگر وقت گذشته ، قضا نمايد و اگر با وجود اين كه مىتوانسته قبله را جستجو كند ، بدون جستجو نماز بخواند و سپس متوجه شود كه به جهت قبله نماز نخوانده ، نمازش باطل است ، حتى اگر انحراف از قبله كمتر از حدّ راست يا چپ باشد .\r\n\r\nنماز مسافر\r\nمسافر بايد در صورت وجود هشت شرط نماز ظهر و عصر و عشاء را شكسته ( يعنى دو ركعتى ) بجا آورد و روزهء او نيز صحيح نيست :\r\n* شرط اوّل : آن كه سفر او كمتر از هشت فرسخ شرعى نباشد .\r\n« مسألهء 1296 » كسى كه مجموع مسافت رفتن و برگشتن او هشت فرسخ است ، اگر هيچكدام از رفتن و برگشتن او كمتر از چهار فرسخ « 1 » نباشد ، بايد نماز را شكسته بخواند و اگر مجموع مسافت رفتن و برگشتن او هشت فرسخ بوده ولى رفت يا برگشت او كمتر از چهار فرسخ باشد ، بنابر احتياط واجب نماز را بايد هم شكسته و هم تمام بخواند .\r\n« مسألهء 1297 » اگر سفر مختصرى از هشت فرسخ كمتر باشد يا انسان نداند كه سفر او هشت فرسخ است يا نه ، نبايد نماز را شكسته بخواند و چنانچه شك كند كه سفر او هشت فرسخ است يا نه ، در صورتى كه تحقيق كردن براى او مشقّت داشته باشد ، بايد نماز را تمام بخواند و اگر مشقّت نداشته باشد ، بنابر احتياط واجب بايد تحقيق كند و اگر بين مردم معروف باشد كه سفر او هشت فرسخ است و براى او يقين يا اطمينان حاصل شود و يا دو عادل بگويند كه سفر او هشت فرسخ است ، نماز را شكسته بخواند .\r\n« مسألهء 1298 » اگر يك نفر خبر دهد كه سفر انسان هشت فرسخ است ، عادل باشد يا نباشد ، چنانچه از گفتهء او اطمينان پيدا كند ، در اين صورت بايد نمازش را شكسته بخواند و گرنه نمازش تمام است .\r\n\r\n\r\n","description":"","footnote":"\r\n( 1 ) - چهار فرسخ شرعى در حدود 5 / 22 كيلومتر است .\r\n","page_name":" 241 ","page_number":245},
  {"content":"\r\n\r\n« مسألهء 1299 » اگر كسى كه يقين دارد سفر او هشت فرسخ است ، نماز را شكسته بخواند و بعد بفهمد كه هشت فرسخ نبوده ، بايد آن نماز را چهار ركعتى بجا آورد و اگر وقت گذشته ، قضا نمايد .\r\n« مسألهء 1300 » كسى كه يقين دارد سفرش هشت فرسخ نيست يا شك دارد كه هشت فرسخ است يا نه ، چنانچه در بين راه بفهمد كه سفر او هشت فرسخ بوده ، اگرچه كمى از راه باقى باشد ، بايد نماز را شكسته بخواند و اگر بعد از تمام خواندن نماز بفهمد سفرش هشت فرسخ بوده ، بايد نماز را دوباره شكسته اعاده نمايد ، ولى در صورتى كه بعد از وقت متوجه شود ، لازم نيست نماز را قضا نمايد .\r\n« مسألهء 1301 » اگر بين دو محلّى كه فاصله آنها كمتر از چهار فرسخ است ، چند مرتبه رفت و آمد كند ، اگرچه رفت و آمد او روى هم رفته هشت فرسخ شود ، بايد نماز را تمام بخواند .\r\n« مسألهء 1302 » اگر محلّى دو راه داشته باشد كه يك راه آن كمتر از هشت فرسخ و راه ديگر آن هشت فرسخ يا بيشتر باشد ، چنانچه انسان از راهى كه هشت فرسخ است به آنجا برود ، بايد نماز را شكسته بخواند و اگر از راهى كه هشت فرسخ نيست برود ، بايد تمام بخواند .\r\n« مسألهء 1303 » مبدأ محاسبه هشت فرسخ ، آخرين ساختمانهاى شهر است و فرقى در اين جهت بين بلاد صغيره و كبيره ( شهرهاى كوچك و بزرگ ) نيست ، مگر آن كه محلّه‌هاى يك شهر بزرگ به گونه‌اى از يكديگر دور و جدا باشند كه عرفاً چند محل حساب شوند ، به گونه‌اى كه اگر شخصى از يك محلّه به محلّهء ديگر برود ، بگويند :\r\n« مسافرت كرده است » كه در اين صورت مبدأ محاسبهء هشت فرسخ از آخر محله‌اى است كه وطن او محسوب مىشود .\r\n* شرط دوم : آن كه از اوّل مسافرت قصد هشت فرسخ را داشته باشد ؛ پس اگر به جايى كه كمتر از هشت فرسخ است مسافرت كند و بعد از رسيدن به آنجا قصد كند به جايى برود كه با مقدارى كه آمده هشت فرسخ شود ، چون از اوّل قصد هشت فرسخ را\r\n\r\n","description":"","footnote":"","page_name":" 242 ","page_number":246},
  {"content":"\r\n\r\nنداشته ، بايد نماز را تمام بخواند ، ولى اگر بخواهد از آنجا هشت فرسخ برود يا حداقل چهار فرسخ برود و چهار فرسخ برگردد ، بايد نماز را شكسته بخواند .\r\n« مسألهء 1304 » كسى كه نمىداند سفرش چند فرسخ است ، مثلًا براى پيدا كردن گمشده‌اى مسافرت مىكند و نمىداند كه چه مقدار بايد برود تا آن را پيدا كند ، بايد نماز را تمام بخواند ، ولى در برگشتن چنانچه تا وطن خود يا جايى كه مىخواهد ده روز در آنجا بماند هشت فرسخ يا بيشتر فاصله باشد ، بايد نماز را شكسته بخواند و نيز اگر در بين رفتن قصد كند كه از آنجا هشت فرسخ برود يا حداقل چهار فرسخ برود و چهار فرسخ برگردد ، بايد نماز را شكسته بخواند .\r\n« مسألهء 1305 » مسافر در صورتى بايد نماز را شكسته بخواند كه تصميم داشته باشد هشت فرسخ برود ، پس كسى كه از شهر بيرون مىرود و مثلًا قصد او اين است كه اگر رفيق پيدا كند سفر هشت فرسخى برود ، چنانچه اطمينان داشته باشد كه رفيق پيدا مىكند ، بايد نماز را شكسته بخواند و اگر اطمينان نداشته باشد ، بايد تمام بخواند .\r\n« مسألهء 1306 » كسى كه قصد هشت فرسخ دارد ، اگرچه در هر روز مقدار كمى راه برود ، وقتى به جايى برسد كه ديوارهاى شهر را نبيند و اذان آن را نشنود ، بايد نماز را شكسته بخواند ؛ ولى اگر در هر روز مقدار خيلى كمى راه برود كه نگويند مسافر است ، بايد نماز خود را تمام بخواند و احتياط مستحب آن است كه هم شكسته و هم تمام بخواند .\r\n« مسألهء 1307 » كسى كه در سفر به اختيار ديگرى است ، مانند خدمتگزارى كه با كارفرماى خود مسافرت مىكند ، چنانچه بداند سفر او هشت فرسخ است ، بايد نماز را شكسته بخواند و اگر نداند ، بايد نماز خود را تمام بخواند .\r\n« مسألهء 1308 » كسى كه در سفر به اختيار ديگرى است ، اگر بداند يا گمان داشته باشد كه پيش از رسيدن به چهار فرسخ از او جدا مىشود و سفر نمىكند ، بايد نماز را تمام بخواند .\r\n« مسألهء 1309 » كسى كه در سفر به اختيار ديگرى است ، اگر شك داشته باشد كه پيش از رسيدن به چهار فرسخ از او جدا مىشود يا نه ، بايد نماز را تمام بخواند ، بلكه اگر\r\n\r\n","description":"","footnote":"","page_name":" 243 ","page_number":247},
  {"content":"\r\n\r\nاحتمال جدايى نيز بدهد ، حكم همين است ؛ ولى اگر شك او از اين جهت باشد كه احتمال دهد مانعى براى سفر او پيش آيد ، چنانچه احتمال او در نظر مردم بجا نباشد ، بايد نماز خود را شكسته بخواند .\r\n* شرط سوم : آن كه در بين راه از قصد خود برنگردد ؛ پس اگر پيش از رسيدن به چهار فرسخ از قصد خود برگردد يا مردّد شود ، بايد نماز را تمام بخواند .\r\n« مسألهء 1310 » اگر بعد از رسيدن به چهار فرسخ از مسافرت منصرف شود ، چنانچه تصميم داشته باشد كه همانجا بماند يا بعد از ده روز برگردد يا در برگشتن و ماندن مردّد باشد ، بايد نماز را تمام بخواند .\r\n« مسألهء 1311 » اگر بعد از رسيدن به چهار فرسخ از مسافرت منصرف شود و تصميم داشته باشد كه پيش از ده روز برگردد و مسير بازگشت او نيز كمتر از چهار فرسخ نباشد ، بايد نماز را شكسته بخواند .\r\n« مسألهء 1312 » اگر براى رفتن به محلّى حركت كند و بعد از رفتن مقدارى از راه بخواهد جاى ديگرى برود ، چنانچه از محلّ اوّلى كه حركت كرده تا جايى كه اكنون مىخواهد برود به اندازهء مسافت شرعى باشد ، بايد نماز را شكسته بخواند .\r\n« مسألهء 1313 » اگر پيش از آن كه به هشت فرسخ برسد ، مردّد شود كه بقيّهء راه را برود يا نه و هنگامى كه مردّد است ، راه نرود و بعد تصميم بگيرد كه بقيّهء راه را برود ، بايد تا آخر مسافرت نماز را شكسته بخواند .\r\n« مسألهء 1314 » اگر پيش از آن كه به هشت فرسخ برسد ، مردّد شود كه بقيّهء راه را برود يا نه و هنگامى كه مردّد است ، مقدارى راه برود و بعد تصميم بگيرد كه هشت فرسخ ديگر برود يا حداقل چهار فرسخ برود و چهار فرسخ برگردد ، تا آخر مسافرت بايد نماز را شكسته بخواند .\r\n« مسألهء 1315 » اگر پيش از آن كه به هشت فرسخ برسد ، مردّد شود كه بقيّهء راه را برود يا نه و هنگامى كه مردّد است ، مقدارى راه برود و بعد تصميم بگيرد كه بقيّهء راه را برود ، چنانچه بقيّهء سفر او به اندازهء مسافت شرعى نباشد ، بايد نماز را تمام بخواند ، ولى\r\n\r\n","description":"","footnote":"","page_name":" 244 ","page_number":248},
  {"content":"\r\n\r\nاگر مجموع مسافتى كه پيش از مردّد شدن و بعد از تصميمِ دوباره مىرود ، هشت فرسخ باشند ، بنابر احتياط واجب بايد نماز را هم شكسته و هم تمام بخواند .\r\n« مسألهء 1316 » اگر پيش از آن كه از قصد خود برگردد ، نماز شكسته خوانده باشد ، احتياط واجب آن است كه دوباره آن را تمام بخواند و اگر وقت گذشته ، آن را به صورت تمام قضا كند .\r\n* شرط چهارم : آن كه نخواهد پيش از رسيدن به هشت فرسخ از وطن خود بگذرد يا ده روز يا بيشتر در جايى بماند ؛ پس كسى كه مىخواهد پيش از رسيدن به هشت فرسخ از وطن خود بگذرد يا ده روز در محلّى بماند ، بايد نماز را تمام بخواند .\r\n« مسألهء 1317 » كسى كه نمىداند پيش از رسيدن به هشت فرسخ از وطن خود مىگذرد يا ده روز در محلى مىماند يا نه ، بايد نماز را تمام بخواند .\r\n« مسألهء 1318 » كسى كه مىخواهد پيش از رسيدن به هشت فرسخ از وطن خود بگذرد يا ده روز در محلّى بماند و نيز كسى كه مردّد است كه از وطن خود بگذرد يا ده روز در محلّى بماند ، اگر از ماندن ده روز يا گذشتن از وطن منصرف شود ، باز هم بايد نماز را تمام بخواند ، مگر اين كه بقيّهء راه هشت فرسخ باشد يا بخواهد از آن محل حداقل چهار فرسخ برود و چهار فرسخ برگردد كه در اين صورت بايد نماز را شكسته بخواند .\r\n* شرط پنجم : آن كه براى كار حرامى سفر نكند ، پس اگر براى كار حرامى - مانند دزدى - سفر كند ، بايد نماز را تمام بخواند و همچنين اگر خودِ سفر حرام باشد ، مثل آن كه سفر براى او ضرر داشته باشد يا زن بدون اجازهء شوهر به سفرى برود كه بر او واجب نباشد و منافات با وظايف همسرى او داشته باشد ، بايد نماز را تمام بخواند ، ولى اگر مثل سفر حجّ واجب باشد ، بايد نماز را شكسته بخواند ، هرچند بدون اجازهء شوهر رفته باشد .\r\n« مسألهء 1319 » سفرى كه واجب نباشد و موجب اذيّت پدر و مادر باشد ، حرام است و انسان بايد در آن سفر ، نماز را تمام بخواند و روزه‌اش نيز صحيح است .\r\n« مسألهء 1320 » كسى كه سفر او حرام نيست و براى كار حرام نيز سفر نمىكند ، اگرچه در سفر معصيتى انجام دهد ، مثلًا غيبت كند يا دزدى كند ، بايد نماز را\r\n\r\n","description":"","footnote":"","page_name":" 245 ","page_number":249},
  {"content":"\r\n\r\nشكسته بخواند .\r\n« مسألهء 1321 » اگر مخصوصاً براى آن كه كار واجبى را ترك كند مسافرت نمايد ، نمازش تمام است ؛ مثلًا كسى كه بدهكار است ، اگر بتواند بدهى خود را بدهد و طلبكار نيز آن را مطالبه كند ، چنانچه در سفر نتواند بدهى خود را بدهد و مخصوصاً براى فرار از دادن قرض مسافرت نمايد ، بايد نماز را تمام بخواند ، ولى اگر مسافرت او براى ترك واجب نباشد ، اما در مسافرت يكى از واجبات را ترك كند ، بايد نماز را شكسته بخواند و احتياط مستحب آن است كه هم شكسته و هم تمام بخواند .\r\n« مسألهء 1322 » اگر سفر او سفر حرام نباشد ولى حيوان سوارى يا مركب ديگرى كه سوار آن است غصبى باشد ، نمازش شكسته است و چنانچه در زمين غصبى مسافرت كند ، بنابر احتياط واجب بايد نماز را هم شكسته وهم تمام بخواند .\r\n« مسألهء 1323 » اگر كسى كه با ظالم مسافرت مىكند ، ناچار به مسافرت با او نباشد و مسافرت او كمك به ظالم باشد يا موجب تقويت و سلطهء او شود ، بايد نماز را تمام بخواند ، ولى اگر ناچار باشد يا مثلًا براى نجات دادن مظلومى با او مسافرت كند ، نمازش شكسته است .\r\n« مسألهء 1324 » اگر به قصد تفريح و گردش مسافرت كند ، حرام نيست و بايد نماز را شكسته بخواند .\r\n« مسألهء 1325 » اگر براى لهو و خوش‌گذرانى به شكار رود ، نمازش تمام است و چنانچه براى تهيّهء معاش يا براى كسب و زياد كردن مال به شكار برود ، نمازش شكسته است ، هرچند احتياط مستحب آن است كه اگر شكار براى كسب و زياد كردن مال باشد ، نماز را هم شكسته و هم تمام بخواند ، ولى نبايد روزه بگيرد .\r\n« مسألهء 1326 » اگر كسى كه براى معصيت سفر كرده ، هنگامى كه از سفر برمىگردد توبه كرده باشد ، بايد نماز را شكسته بخواند و اگر توبه نكرده باشد ، بايد تمام بخواند و احتياط مستحب آن است كه هم شكسته و هم تمام بخواند .\r\n« مسألهء 1327 » اگر كسى كه سفر او سفر معصيت است ، در بين راه از قصد معصيت\r\n\r\n","description":"","footnote":"","page_name":" 246 ","page_number":250},
  {"content":"\r\n\r\nبرگردد ، چنانچه بقيّهء راه به اندازهء مسافت شرعى باشد ، بايد نماز را شكسته بخواند ، و گرنه بايد آن را تمام بخواند .\r\n« مسألهء 1328 » اگر كسى كه براى معصيت سفر نكرده ، در بين راه قصد كند كه بقيّهء راه را براى معصيت برود ، بايد نماز را تمام بخواند و نمازهايى كه شكسته خوانده را بنابر احتياط واجب بايد دوباره تمام بخواند و اگر وقت آنها گذشته ، به صورت تمام آنها را قضا نمايد .\r\n* شرط ششم : آن كه مانند صحرانشين‌هايى نباشد كه در بيابان‌ها گردش مىكنند و هر جا آب و خوراك براى خود و حيواناتشان پيدا شود ، مىمانند و بعد از چندى به جاى ديگر مىروند ، چون صحرانشين‌ها در اين مسافرت‌ها بايد نماز را تمام بخوانند .\r\n« مسألهء 1329 » اگر يكى از صحرانشين‌ها براى پيدا كردن منزل و چراگاه براى حيوانات خود سفر كند ، چنانچه سفر او به اندازهء مسافت شرعى باشد ، احتياط واجب آن است كه نماز را هم شكسته و هم تمام بخواند .\r\n« مسألهء 1330 » اگر صحرانشين براى زيارت يا حجّ يا تجارت و مانند اينها از خانه و زندگى خود جدا شده و مسافرت كند ، بايد نماز را شكسته بخواند .\r\n* شرط هفتم : آن كه شغل او مسافرت نباشد ، بنابر اين شتردار و راننده و چوبدار و كشتيبان و مانند اينها ، اگرچه براى بردن اثاثيّهء منزل خود مسافرت كنند ، در غير سفر اوّل بايد نماز را تمام بخوانند .\r\n« مسألهء 1331 » بازرگانان و پيشه‌وران سيّار ، فرماندهان نيروهاى نظامى و انتظامى يا معلّمانى كه محلّ كار آنها ثابت نيست ، مأموران گشت مانند سيم‌بانان و راه‌بانان ، مهمانداران هواپيما وقطار و كشتى و نيز كسانى كه محلّ كار آنها در چند شهر است و همواره در بين آن شهرها رفت و آمد مىكنند ، بايد نماز خود را تمام خوانده و روزه بگيرند ، بلكه همهء افرادى كه بيشتر اوقات در حال سفر هستند و تعداد روزهايى كه در وطن هستند ، كمتر از تعداد روزهايى است كه در حال سفر هستند ، بايد نماز خود را در حال سفر تمام بخوانند و روزه نيز بگيرند و همچنين كسانى كه در هر سه روز حداقل يك بار و يا هر شش\r\n\r\n","description":"","footnote":"","page_name":" 247 ","page_number":251},
  {"content":"\r\n\r\nروز دو بار و يا در هر نه روز سه بار و مانند آن مسافرت مىكنند ، بايد در سفر نماز را كامل بخوانند و روزه نيز بگيرند . بنابر اين اساتيد و يا دانشجويانى كه محل تدريس يا تحصيل آنها به اندازهء مسافت شرعى از وطنشان فاصله دارد ، چنانچه در هر سه روز يك بار يا هر شش روز دو بار و مانند آن از وطن خود به محل تدريس يا تحصيل خود بروند و يا اين كه بيشتر روزهاى هفته را در محل تحصيل يا تدريس باشند ، بايد در سفرى كه براى تحصيل يا تدريس به آن شهر انجام مىدهند ، نمازشان را تمام بخوانند و روزه نيز بگيرند .\r\n« مسألهء 1332 » نماز چوپان‌ها - چه محلّ مخصوصى را براى چرانيدن گوسفندان انتخاب كرده باشند و چه نكرده باشند - تمام است .\r\n« مسألهء 1333 » مهمانداران هواپيما ، قطار يا كشتى كه نوعاً در مسافرتند و نيز ساير كسانى كه شغل آنان مسافرت است ، چنانچه ده روز را در يك مكان با قصد اقامت بمانند و پس از آن دوباره مسافرت كنند ، در سفر اوّلِ پس از ده روز ، بايد نماز خود را شكسته بخوانند ، ولى در بقيّهء سفرها نماز آنان تمام است و اگر بدون قصد اقامت ده روز بمانند ، چنانچه در وطن خود بمانند ، حكم همين است و اگر در محل ديگرى مانده باشند ، بنابر احتياط واجب در سفر اول نماز را هم شكسته و هم تمام بخوانند .\r\n« مسألهء 1334 » منظور از سفر اول ، سفرى است كه پس از ده روز اقامت در وطن و يا محلّى كه قصد ماندن ده روز در آن را كرده ، آغاز مىشود و با بازگشت به وطن پايان مىيابد . البته چنانچه سفر اول طولانى شود ، بايد در آن سفر نيز نماز را شكسته بخواند .\r\n« مسألهء 1335 » اگر كسى كه شغل او مسافرت است ، شك كند كه در وطن خود يا جاى ديگر ده روز مانده يا نه ، بايد نماز را تمام بخواند .\r\n« مسألهء 1336 » كسى كه در هر هفته معمولًا چند روز در وطن خود مشغول به كار است و چند روز هم در خارج از شهر مشغول رانندگى است و حداقل به مقدار مسافت شرعى سفر مىكند ، چنانچه بيشتر روزهاى هفته را در خارج از شهر و مشغول رانندگى باشد ، نماز او تمام و روزه بر او واجب مىباشد .\r\n« مسألهء 1337 » اگر راننده‌اى كه در مسير معيّنى سفر مىكند ، اتّفاقاً مسير خود را\r\n\r\n","description":"","footnote":"","page_name":" 248 ","page_number":252},
  {"content":"\r\n\r\nبراى كارش تغيير دهد - اگرچه يك مرتبه هم باشد - نمازش در آن مسير تمام است .\r\n« مسألهء 1338 » اگر كسى كه شغل او مسافرت است ، براى كار ديگرى مثل زيارت يا حجّ مسافرت كند ، بايد نماز را شكسته بخواند ؛ ولى اگر مثلًا راننده‌اى اتومبيل خود را براى زيارت كرايه بدهد و در ضمن خودش نيز زيارت كند ، بايد نماز را تمام بخواند .\r\n« مسألهء 1339 » حمله دار - يعنى كسى كه براى رساندن حاجيها به مكّه مسافرت مىكند - چنانچه در بيشتر ايام سال مشغول اين كار باشد ، بايد نماز را تمام بخواند ، ولى اگر فقط در ايام حجّ يا در ايام مخصوصى از سال به اين كار مبادرت ورزد ، بايد نماز را در سفر شكسته بخواند .\r\n« مسألهء 1340 » كسى كه مثلًا فقط در تابستان يا زمستان شغل او مسافرت است ، مثل راننده‌اى كه فقط در تابستان يا زمستان اتومبيل خود را كرايه مىدهد ، بايد در سفرى كه شغل او مىباشد ، نماز را تمام بخواند و احتياط مستحب آن است كه هم شكسته و هم تمام بخواند .\r\n« مسألهء 1341 » راننده و دوره‌گردى كه در دو سه فرسخى شهر رفت و آمد مىكنند ، چنانچه اتفاقاً سفر هشت فرسخى بروند ، بايد نماز را شكسته بخوانند .\r\n« مسألهء 1342 » كسى كه در شهرها سياحت مىكند و براى خود وطنى اختيار نكرده ، بايد نماز را تمام بخواند .\r\n« مسألهء 1343 » كسى كه شغل او مسافرت نيست ، اگر مثلًا در شهر يا در روستا جنسى داشته باشد كه براى حمل و نقل آن مسافرت‌هاى پىدرپى بكند ، بايد نماز را شكسته بخواند .\r\n« مسألهء 1344 » كسى كه از وطن خود صرف نظر كرده و مىخواهد وطن ديگرى براى خود اختيار كند ، اگر شغل او مسافرت نباشد ، بايد در مسافرت نماز را شكسته بخواند ؛ ولى چنانچه قصد او اين باشد كه وطنى براى خود اختيار نكند و يا اين كه مردّد باشد كه وطن اختيار كند يا نه ، بايد نماز را تمام بخواند .\r\n« مسألهء 1345 » كسى كه دو وطن دارد ، نمازش در هر دو وطن تمام است و\r\n\r\n","description":"","footnote":"","page_name":" 249 ","page_number":253},
  {"content":"\r\n\r\nروزه‌اش را نيز در آن دو وطن بايد بگيرد و چنانچه در هر سه روز يك بار يا در هر شش روز دو بار و يا به همين ترتيب در بين آن دو وطن به خاطر شغل خود رفت و آمد كند ، در بين راه نيز نمازش تمام و روزه‌اش صحيح است .\r\n* شرط هشتم : آن كه به حَدّ تَرَخُّص برسد ، يعنى از وطن خود به قدرى دور شود كه در هواى صاف و بدون گرد و غبار ، ديوار شهر را نبيند و صداى اذان آن را هم نشود و لازم نيست به قدرى دور شود كه مناره‌ها و گنبدها را نبيند يا ديوارها هيچ پيدا نباشند ، بلكه همين اندازه كه ديوارها كاملًا معلوم نباشند ، كافى است .\r\n« مسألهء 1346 » اگر كسى كه به سفر مىرود ، به جايى برسد كه اذان را نشنود ولى ديوار شهر را ببيند يا ديوار را نبيند ولى صداى اذان را بشنود ، چنانچه بخواهد در آنجا نماز بخواند ، بنابر احتياط واجب بايد هم شكسته و هم تمام بخواند .\r\n« مسألهء 1347 » مسافرى كه به وطن خود برمىگردد ، وقتى ديوار وطن خود را ببيند و صداى اذان آن را بشنود ، بايد نماز را تمام بخواند\r\n« مسألهء 1348 » هرگاه شهر در مكان بلندى باشد كه از دور ديده شود يا به قدرى گود باشد كه اگر انسان كمى دور شود ، ديوار آن را نبيند ، كسى كه از آن شهر مسافرت مىكند ، وقتى به اندازه‌اى دور شود كه اگر آن شهر در زمين هموار بود ديوارش از آنجا ديده نمىشد ، بايد نماز خود را شكسته بخواند و نيز اگر پستى و بلندى خانه‌ها بيشتر از معمول باشد ، بايد ملاحظهء معمول را بنمايد .\r\n« مسألهء 1349 » اگر از محلّى مسافرت كند كه خانه و ديوار ندارد ، وقتى به جايى برسد كه اگر آن محل ديوار داشت از آنجا ديده نمىشد ، بايد نماز را شكسته بخواند .\r\n« مسألهء 1350 » اگر به قدرى از محل دور شود كه نداند صدايى كه مىشنود صداى اذان است يا صداى ديگرى ، بايد نماز را شكسته بخواند ؛ ولى اگر بفهمد اذان مىگويند و كلمات آن را تشخيص ندهد ، بايد تمام بخواند .\r\n« مسألهء 1351 » اگر به قدرى از محل دور شود كه اذان خانه‌ها را نشنود ، ولى اذان شهر را كه معمولًا در جاى بلندى مىگويند بشنود ، بايد نماز را تمام بخواند .\r\n\r\n","description":"","footnote":"","page_name":" 250 ","page_number":254},
  {"content":"\r\n\r\n« مسألهء 1352 » اگر به جايى برسد كه اذان شهر را كه معمولًا در جاى بلندى مىگويند نشنود ولى اذانى را كه در جاى خيلى بلند مىگويند بشنود ، بايد نماز را شكسته بخواند .\r\n« مسألهء 1353 » اگر چشم يا گوش او يا صداى اذان غير معمولى باشد ، در محلّى بايد نماز را شكسته بخواند كه چشم متوسّط ديوار خانه‌ها را نبيند و گوش متوسّط صداى اذان معمولى را نشنود .\r\n« مسألهء 1354 » اگر بخواهد در جايى نماز بخواند كه شك دارد به حدّ ترخّص رسيده يا نه ، بايد نماز را تمام بخواند و هنگام برگشتن اگر شك كند كه به حدّ ترخّص رسيده يا نه ، بايد شكسته بخواند ؛ ولى اگر هم به هنگام رفتن و هم به هنگام بازگشتن بخواهد در جايى كه شك دارد به حد ترخص هست يا نه ، نماز چهار ركعتى بخواند ، يا بايد در آن جا نماز نخواند و يا اين كه در آن محل ، نماز را هم شكسته و هم تمام بخواند .\r\n« مسألهء 1355 » حكم حدّ ترخّص مخصوص وطن است و در مورد محلّى كه با قصد ده روز در آنجا اقامت كرده و يا بدون قصد ، سى روز در حال ترديد در آنجا مانده است ، حكم حد ترخّص جارى نيست ؛ بنابر اين كسى كه به قصد مسافرت از محل اقامت خود و يا محلى كه سى روز بدون قصد اقامت در آنجا مانده است خارج شود ، به محض خارج شدن بايد نماز را شكسته بخواند و در حال رفتن به محلى كه قصد اقامت ده روز در آنجا را دارد ، تا قبل از رسيدن به آن محل ، بايد نماز را شكسته بخواند .\r\n\r\nچيزهايى كه سفر را قطع مىكنند\r\n\r\n1 - رسيدن به وطن\r\n« مسألهء 1356 » مسافرى كه در سفر از وطن خود عبور مىكند ، وقتى به جايى برسد كه ديوار وطن خود را ببيند و صداى اذان آن را بشنود ، بايد نماز را تمام بخواند .\r\n« مسألهء 1357 » اگر مسافرى در بين سفر به وطن خود برسد ، بايد تا وقتى كه در آنجاست نماز را تمام بخواند ؛ ولى اگر بخواهد از آنجا هشت فرسخ برود يا چهار فرسخ برود و چهار فرسخ برگردد ، وقتى به جايى برسد كه ديوار وطن را نبيند و صداى اذان آن\r\n\r\n","description":"","footnote":"","page_name":" 251 ","page_number":255},
  {"content":"\r\n\r\nرا نشنود ، بايد نماز را شكسته بخواند .\r\n« مسألهء 1358 » محلّى كه انسان آن را براى اقامت و زندگى خود اختيار كرده ، وطن اوست ، چه در آنجا به دنيا آمده و وطن پدر و مادر او باشد و چه خود آنجا را براى زندگى اختيار كرده باشد ، چه در آنجا ملك شخصى داشته يا نداشته باشد و لازم نيست قصد اقامت دائمى در محل را داشته باشد ، بلكه چنانچه عرفاً محلى را مقر و محل زندگى او بدانند و در آنجا مسافر محسوب نشود ، آن محل براى او حكم وطن را دارد .\r\n« مسألهء 1359 » كسى كه مىخواهد جايى را به عنوان وطن انتخاب كند و در آن جا زندگى كند ، وقتى مىتواند نماز خود را در آن جا تمام بخواند كه به اندازه‌اى در آن جا بماند كه ديگر در آن جا مسافر محسوب نشود و اگر بخواهد پيش از گذشتن اين مدت در آن جا نمازش را تمام بخواند ، بايد قصد اقامت ده روز نمايد .\r\n« مسألهء 1360 » اگر شخصى در يك محل ملكى داشته باشد ، چنانچه آن جا را محلّ زندگى خود قرار نداده باشد و عرفاً در آن محل مسافر محسوب شود ، بايد نماز خود را در آن جا شكسته بخواند .\r\n« مسألهء 1361 » زن در توطّن ( انتخاب وطن ) به طور مطلق تابعيّت شوهر را ندارد ، بلكه در صورتى كه زن و شوهر بنا داشته باشند با هم زندگى كنند ، محلّى كه زن به همراه شوهرش در آن زندگى مىكند براى وى وطن محسوب مىشود ، ولى اگر از روى نافرمانى و نُشوز يا با توافق شوهر نخواهد در وطن شوهر زندگى كند ، هر جا را كه براى خود وطن قرار دهد ، وطن او مىباشد ؛ همچنين « اولاد » در صورتى كه بالغ و رشيد باشند - يعنى خودشان اهل درك و تشخيص باشند - مىتوانند در انتخاب وطن و محلّ زندگى مستقل بوده و از تابعيّت پدر و مادر خارج شوند .\r\n« مسألهء 1362 » محل تولّد انسان در صورتى كه قبلًا در آنجا سكونت و اقامت نداشته و در حال حاضر نيز ساكن آنجا نباشد ، حكم وطن را ندارد و چنانچه قبلًا در آن جا ساكن بوده ولى در حال حاضر ساكن آن جا نباشد و عملًا از آن جا اعراض كرده باشد نيز وطن وى محسوب نمىشود .\r\n\r\n","description":"","footnote":"","page_name":" 252 ","page_number":256},
  {"content":"\r\n\r\n« مسألهء 1363 » دانشجويانى كه براى تحصيل در شهرى غير از وطن خود قصد دارند مدت زيادى بمانند و همچنين اساتيد دانشگاه‌ها ، معلمان ، طلاب ، كاركنان دولت و مانند آنها كه قصد دارند جهت كار خود مدت زيادى در محلّى غير از وطن خود اقامت كنند ، اگر مدتى از اقامت آنها در آن محل بگذرد كه ديگر عرفاً در آنجا مسافر محسوب نشوند ، آن محل براى آنها حكم وطن را پيدا مىكند . بنابر اين پس از گذشت مدت مذكور ، چنانچه از آنجا به سفر بروند ، پس از بازگشت لازم نيست براى تمام خواندن نماز و روزه گرفتن ، قصد اقامت ده روز كنند .\r\n« مسألهء 1364 » افرادى كه در مسألهء قبل ذكر شدند ، در مدتى كه شك دارند در آن محل عرفاً به آنها مسافر مىگويند يا نه ، چنانچه قصد اقامت ده روز در آن محل نداشته باشند و بين وطن خود و آن محل نيز رفت و آمد دائمى - با شرايطى كه در مسألهء 1331 گفته شد - نداشته باشند ، بايد بنابر احتياط واجب نماز را هم شكسته و هم تمام بخوانند .\r\n« مسألهء 1365 » « اعراض از وطن » به معناى انصراف از سكونت در آنجاست و تنها به قصد و نيّت حاصل نمىشود ، بلكه بايد عملًا به گونه‌اى اعراض كرده باشد كه محل سكونت فعلى او حساب نشود .\r\n« مسألهء 1366 » اگر كسى در دو محل زندگى كند و مثلًا شش ماه در شهرى و شش ماه در شهر ديگرى بماند ، هر دو وطن او مىباشند و اگر بيشتر از دو محل را براى زندگى خود اختيار كرده باشد ، در صورتى كه در هيچ‌كدام مسافر محسوب نشود ، بايد در همهء محل‌ها نماز را تمام بخواند .\r\n« مسألهء 1367 » اگر به جايى برسد كه وطن او بوده و از آنجا اعراض كرده ، نبايد نماز را تمام بخواند ، اگرچه وطن ديگرى نيز براى خود اختيار نكرده باشد .\r\n\r\n2 - ده روز اقامت\r\n« مسألهء 1368 » مسافرى كه قصد دارد ده روز پشت سر هم در محلّى بماند يا مىداند كه بدون اختيار ده روز در محلّى مىماند ، بايد در آن محل نماز را تمام بخواند .\r\n\r\n","description":"","footnote":"","page_name":" 253 ","page_number":257},
  {"content":"\r\n\r\n« مسألهء 1369 » مسافرى كه مىخواهد ده روز در محلّى بماند ، لازم نيست قصد ماندن شب اوّل يا شب يازدهم را داشته باشد و همين كه قصد كند از اذان صبحِ روز اوّل تا غروب روز دهم بماند ، بايد نماز را تمام بخواند و همچنين اگر مثلًا قصد او اين باشد كه از ظهر روز اوّل تا ظهر روز يازدهم بماند ، بايد نماز را تمام بخواند .\r\n« مسألهء 1370 » مسافرى كه مىخواهد ده روز در محلّى بماند ، در صورتى بايد نماز را تمام بخواند كه بخواهد تمام ده روز را در يك جا بماند ؛ پس اگر بخواهد مثلًا ده روز در نجف و كوفه يا در تهران و رى بماند ، بايد نماز را شكسته بخواند .\r\n« مسألهء 1371 » در وحدت يا تعدّد محل ، نظر عرف تعيين كننده است ؛ پس اگر در يك شهر قصد ده روز كند ، رفت و آمد او به محلّه‌هاى آن شهر مانعى ندارد ، هر چند آن شهر بزرگ باشد ، مگر آن كه محلّه‌هاى آن شهر به گونه‌اى از يكديگر دور و جدا باشند كه چند محل حساب شوند و شخصى را كه از يك محلّه به محلّهء ديگر رفته ، مسافر حساب كنند .\r\n« مسألهء 1372 » اگر مسافرى كه مىخواهد ده روز در محلّى بماند ، از اوّل قصد داشته باشد كه در بين ده روز به اطراف آن محل برود ، چنانچه جايى كه مىخواهد برود جزء اطراف محل اقامت يا از بستان‌ها و مزارع و باغات اطراف آن باشد به گونه‌اى كه رفتن به آنجا منافى با صدق اقامت در بلد نباشد ، بايد در تمام ده روز نماز را تمام بخواند و اگر بخواهد تا كمتر از چهار فرسخ برود ، چنانچه در نيّت او باشد كه در بين ده روز فقط يك مرتبه برود و رفتن و برگشتن بيش از دو ساعت زمان نبرد ، ضررى به قصد اقامت اونمىزند .\r\n« مسألهء 1373 » مسافرى كه تصميم ندارد ده روز در جايى بماند ، مثلًا قصد او اين است كه اگر رفيقش بيايد يا منزل خوبى پيدا كند ده روز بماند ، بايد نماز را شكسته بخواند .\r\n« مسألهء 1374 » كسى كه تصميم دارد ده روز در محلّى بماند ، اگر احتمال بدهد كه براى ماندن او مانعى پيش‌آيد ، در صورتى كه مردم به احتمال او اعتنايى نكنند ، بايد نماز را تمام بخواند .\r\n« مسألهء 1375 » اگر مسافر بداند كه مثلًا ده روز يا بيشتر به آخر ماه مانده و قصد كند كه تا آخر ماه در جايى بماند ، بايد نماز را تمام بخواند ؛ ولى اگر نداند تا آخر ماه چند روز\r\n\r\n","description":"","footnote":"","page_name":" 254 ","page_number":258},
  {"content":"\r\n\r\nمانده و قصد كند كه تا آخر ماه بماند ، بايد نماز را شكسته بخواند .\r\n« مسألهء 1376 » اگر مسافر قصد كند ده روز در محلّى بماند ، چنانچه پيش از خواندن يك نماز چهار ركعتى از ماندن منصرف شود يا مردّد شود كه در آنجا بماند يا به جاى ديگرى برود ، بايد نماز را شكسته بخواند و اگر بعد از خواندن يك نماز چهار ركعتى از ماندن منصرف يا مردّد شود ، تا وقتى در آنجاست بايد نماز را تمام بخواند و روزه نيز بگيرد .\r\n« مسألهء 1377 » مسافرى كه قصد كرده ده روز در محلّى بماند ، اگر روزه بگيرد و بعد از ظهر از ماندن در آنجا منصرف شود ، چنانچه يك نماز چهار ركعتىِ اداء خوانده باشد ، روزهء او صحيح است و تا وقتى در آنجاست بايد نمازهاى خود را تمام بخواند و اگر يك نماز چهار ركعتى نخوانده باشد نيز روزهء آن روز او صحيح است ، امّا نمازهاى خود را بايد شكسته بخواند و روزهاى بعد نيز نمىتواند روزه بگيرد .\r\n« مسألهء 1378 » اگر مسافرى كه قصد كرده ده روز در محلّى بماند ، از ماندن منصرف شود و شك كند پيش از آن كه از قصد ماندن منصرف شود ، يك نماز چهار ركعتى خوانده يا نه ، بايد نمازهاى خود را شكسته بخواند .\r\n« مسألهء 1379 » اگر مسافر به نيّت اين كه نماز را شكسته بخواند ، مشغول نماز شود و در بين نماز تصميم بگيرد كه ده روز يا بيشتر بماند ، بايد نماز را چهار ركعتى تمام نمايد .\r\n« مسألهء 1380 » اگر مسافرى كه قصد كرده ده روز در جايى بماند ، در بين نماز چهار ركعتى از قصد خود برگردد ، چنانچه وارد ركوع ركعت سوم نشده باشد ، بايد نماز را دو ركعتى تمام نمايد و بقيّهء نمازهاى خود را شكسته بخواند و اگر وارد ركوع ركعت سوم شده باشد ، نماز او باطل است و تا وقتى در آنجاست ، بايد نماز را شكسته بخواند .\r\n« مسألهء 1381 » مسافرى كه قصد كرده ده روز در محلّى بماند ، اگر بيشتر از ده روز در آنجا بماند ، تا وقتى مسافرت نكرده ، بايد نماز خود را تمام بخواند و لازم نيست پس از گذشتن ده روز اوّل ، دوباره قصد ماندن ده روز كند .\r\n« مسألهء 1382 » مسافرى كه قصد كرده ده روز در محلّى بماند ، بايد روزهء واجب را بگيرد و مىتواند روزهء مستحبّى را نيز بجا آورد و امامت نماز جمعه را به عهده بگيرد و\r\n\r\n","description":"","footnote":"","page_name":" 255 ","page_number":259},
  {"content":"\r\n\r\nنافلهء ظهر و عصر و عشاء را نيز بخواند .\r\n« مسألهء 1383 » مسافرى كه قصد كرده ده روز در جايى بماند ، اگر بعد از گذشتن ده روز يا خواندن يك نماز چهار ركعتى بخواهد به جايى كه كمتر از چهار فرسخ است برود و سپس به محل اقامت خود برگردد ، بايد در رفت و برگشت نماز را تمام بخواند .\r\n« مسألهء 1384 » مسافرى كه قصد كرده ده روز در جايى بماند ، اگر بعد از گذشتن ده روز يا خواندن يك نماز چهار ركعتى بخواهد به جاى ديگرى كه كمتر از هشت فرسخ فاصله دارد برود و ده روز در آنجا بماند ، بايد در مسير رفتن و در جايى كه قصد ماندن ده روز كرده نمازهاى خود را تمام بخواند ؛ ولى اگر جايى كه مىخواهد برود هشت فرسخ يا بيشتر فاصله داشته باشد ، بايد هنگام رفتن نمازهاى خود را شكسته بخواند و چنانچه در آنجا قصد ماندن ده روز كرده ، نماز خود را در آن محل تمام بخواند .\r\n« مسألهء 1385 » مسافرى كه قصد كرده ده روز در محلّى بماند ، اگر بعد از گذشتن ده روز يا خواندن يك نماز چهار ركعتى بخواهد به جايى كه كمتر از چهار فرسخ فاصله دارد برود ، چنانچه مردّد باشد كه به محل اوّل خود برگردد يا نه يا به كلّى از برگشتن به آنجا غافل باشد يا بخواهد برگردد ولى مردّد باشد كه ده روز در آنجا بماند يا نه يا آن كه از ده روز ماندن و مسافرت از آنجا غافل باشد ، بايد از وقتى كه مىرود تا هنگامى كه برمىگردد و بعد از برگشتن ، نمازهاى خود را تمام بخواند .\r\n« مسألهء 1386 » اگر به گمان اين كه رفقاى او مىخواهند ده روز در محلّى بمانند ، قصد كند كه ده روز در آنجا بماند و بعد از خواندن يك نماز چهار ركعتى بفهمد كه آنها قصد نكرده‌اند ، اگرچه خود نيز از ماندن منصرف شود ، تا مدّتى كه در آنجاست بايد نماز را تمام بخواند .\r\n\r\n3 - يك ماه توقّف در حال ترديد\r\n« مسألهء 1387 » اگر مسافر بعد از رسيدن به هشت فرسخ ، سى روز در محلّى بماند و در تمام سى روز در مورد رفتن يا ماندن مردّد باشد ، بعد از گذشتن سى روز ، اگرچه\r\n\r\n","description":"","footnote":"","page_name":" 256 ","page_number":260},
  {"content":"\r\n\r\nمقدار كمى در آنجا بماند ، بايد نماز را تمام بخواند ؛ ولى اگر پيش از رسيدن به هشت فرسخ در رفتن بقيّهء راه مردّد شود ، از وقتى كه مردّد مىشود بايد نماز را تمام بخواند .\r\n« مسألهء 1388 » مسافرى كه مىخواهد نُه روز يا كمتر در محلّى بماند ، اگر بعد از آن كه نُه روز يا كمتر در آنجا ماند بخواهد دوباره نُه روز ديگر يا كمتر بماند و به همين ترتيب تا سى روز ادامه يابد ، روز سى و يكم بايد نماز را تمام بخواند .\r\n« مسألهء 1389 » مسافرى كه سى روز مردّد بوده ، در صورتى بايد نماز را تمام بخواند كه سى روز را در يك جا بماند ، پس اگر مقدارى از آن را در جايى و مقدارى را در جاى ديگر بماند ، بعد از سى روز نيز بايد نماز را شكسته بخواند .\r\n\r\nمحل‌هايى كه مسافر مىتواند نماز را در آنها تمام بخواند\r\n« مسألهء 1390 » مسافر مىتواند در مسجدالحرام و مسجد پيامبر صلى الله عليه و آله و سلم و مسجد كوفه نماز خود را تمام بخواند ، ولى اگر بخواهد در جايى كه اوّل جزء اين مساجد نبوده و بعد به اين مساجد اضافه شده نماز بخواند ، احتياط مستحب آن است كه نماز را شكسته بخواند ، اگرچه اقوى صحّت تمام است و نيز مسافر مىتواند در حرم و رواق حضرت سيدالشهداء عليه السلام بلكه در مسجد متّصل به حرم نيز نماز را تمام بخواند . اين حكم براى هر نماز چهار ركعتى جارى است ؛ بنابر اين مىتواند مثلًا نماز ظهر را تمام و نماز عصر را شكسته بخواند .\r\n« مسألهء 1391 » حكم مذكور مربوط به نماز است و مسافر نمىتواند در اين مكانها روزه بگيرد .\r\n« مسألهء 1392 » اگر مسافر در يكى از اين چهار مكان ، نماز چهار ركعتى را به نيت شكسته شروع كند ، مىتواند تا قبل از سلام نماز ، نيت خود را به نماز تمام برگرداند و نماز را چهار ركعتى تمام كند . همچنين اگر نماز مذكور را به نيت تمام شروع كند ، مىتواند قبل از ورود به ركوع ركعت سوم ، نيّت خود را به نماز شكسته برگرداند و نماز را دو ركعتى تمام كند .\r\n\r\n","description":"","footnote":"","page_name":" 257 ","page_number":261},
  {"content":"\r\n\r\n\r\nمسائل متفرّقهء نماز مسافر\r\n« مسألهء 1393 » كسى كه مىداند مسافر است و بايد نماز را شكسته بخواند ، اگر در غير چهار مكانى كه گفته شد عمداً تمام بخواند ، نماز او باطل است و نيز اگر فراموش كند كه مسافر است يا فراموش كند كه نماز مسافر شكسته است و تمام بخواند ، بايد نماز را دوباره به صورت شكسته بخواند ؛ ولى اگر بعد از وقت به خاطر آورد ، واجب نيست قضا نمايد .\r\n« مسألهء 1394 » در هر موردى كه وظيفهء انسان است كه نماز خود را هم تمام و هم شكسته بخواند ، بايد روزه خود را نيز بگيرد و قضاى آن را نيز بجا آورد .\r\n« مسألهء 1395 » كسى كه به خاطر دارد مسافر است و بايد نماز را شكسته بخواند ، اگر بدون توجّه و به طور عادت تمام بخواند ، نمازش باطل است و بايد آن را اعاده و يا قضا نمايد .\r\n« مسألهء 1396 » مسافرى كه نمىداند بايد نماز را شكسته بخواند ، اگر تمام بخواند نمازش صحيح است .\r\n« مسألهء 1397 » مسافرى كه مىداند بايد نماز را شكسته بخواند ، اگر بعضى از خصوصيّات آن را نداند ، مثلًا نداند كه پس از گذشتن از حدّ ترخّص بايد نمازش را شكسته بخواند و يا اين كه نداند در صورتى كه چهار فرسخ برود و چهار فرسخ بازگردد ، نمازش شكسته است ، چنانچه تمام بخواند ، در صورتى كه وقت باقى باشد ، بنابر احتياط بايد نماز را دوباره شكسته بخواند ، ولى اگر پس از گذشتن وقت بفهمد ، قضا بر او واجب نيست .\r\n« مسألهء 1398 » مسافرى كه مىداند بايد نماز را شكسته بخواند ، اگر به گمان اين كه سفر او كمتر از هشت فرسخ است تمام بخواند ، وقتى بفهمد كه سفر او هشت فرسخ بوده ، بايد نمازى را كه تمام خوانده دوباره شكسته بخواند ، ولى اگر پس از گذشتن وقت بفهمد ، قضا لازم نيست .\r\n« مسألهء 1399 » كسى كه بايد نماز را تمام بخواند اگر آن را شكسته بجا آورد ، در هر صورت نمازش باطل است و بايد آن را اعاده و يا قضا نمايد ؛ ولى اين حكم در مورد كسى كه ده روز در جايى اقامت كرده و به علت ندانستن مسأله نماز را شكسته\r\n\r\n","description":"","footnote":"","page_name":" 258 ","page_number":262},
  {"content":"\r\n\r\nخوانده است ، مبنى بر احتياط است .\r\n« مسألهء 1400 » اگر فراموش كند كه مسافر است و مشغول نماز چهار ركعتى شود و در بين نماز به خاطر آورد كه مسافر است يا متوجّه شود كه سفر او هشت فرسخ است ، چنانچه به ركوع ركعت سوم نرفته باشد ، بايد نماز را دو ركعتى تمام كند و اگر به ركوع ركعت سوم رفته باشد ، نماز او باطل است و در صورتى كه به مقدار خواندن يك ركعت نيز وقت داشته باشد ، بايد نماز را دوباره به صورت شكسته بخواند و چنانچه به اندازهء خواندن يك ركعت وقت نداشته باشد ، بايد قضاى آن را به جا آورد .\r\n« مسألهء 1401 » اگر مسافر بعضى از خصوصيّات نماز مسافر را نداند ، مثلًا نداند كه اگر چهار فرسخ برود و همان روز يا شب آن برگردد بايد شكسته بخواند ، چنانچه به نيّت نماز چهار ركعتى مشغول نماز شود و پيش از ركوع ركعت سوم مسأله را بفهمد ، بايد نماز را دو ركعتى تمام كند و اگر به ركوع ركعت سوم رفته باشد ، نماز او باطل است و در صورتى كه به مقدار يك ركعت نيز از وقت باقى مانده باشد ، بايد نماز را به صورت شكسته بخواند و چنانچه به اندازهء خواندن يك ركعت نيز وقت نداشته باشد ، بايد قضاى آن را در خارج وقت به جا آورد .\r\n« مسألهء 1402 » اگر مسافرى كه بايد نماز را تمام بخواند ، به واسطهء ندانستن مسأله به نيّت نماز دو ركعتى مشغول نماز شود و در بين نماز مسأله را بفهمد ، بايد نماز را چهار ركعتى تمام كند و احتياط مستحب آن است كه بعد از تمام شدن نماز ، دوباره آن نماز را چهار ركعتى بخواند .\r\n« مسألهء 1403 » اگر مسافرى كه نماز نخوانده پيش از تمام شدن وقت به حدّ ترخّص وطن خود يا به جايى برسد كه مىخواهد ده روز در آنجا بماند ، بايد نماز را تمام بخواند و كسى كه مسافر نيست ، اگر در اوّل وقت نماز نخواند و مسافرت كند ، در سفر بايد نماز را شكسته بخواند .\r\n« مسألهء 1404 » اگر از مسافرى كه بايد نماز را شكسته بخواند نماز ظهر يا عصر يا عشاء قضا شود ، بايد آن را دو ركعتى قضا نمايد ، اگرچه در غير سفر بخواهد قضاى آن را\r\n\r\n","description":"","footnote":"","page_name":" 259 ","page_number":263},
  {"content":"\r\n\r\nبجا آورد و اگر از كسى كه مسافر نيست يكى از سه نماز قضا شود ، بايد آن را چهار ركعتى قضا نمايد ، اگرچه در سفر بخواهد آن را قضا نمايد .\r\n« مسألهء 1405 » كسى كه قسمتى از وقت نماز چهار ركعتى را در سفر و قسمتى از آن را در وطن مىباشد ، چنانچه آن نماز قضا شود ، اگر در آخر وقت در سفر بوده ، بايد نماز را دو ركعتى قضا كند و اگر در وطن بوده ، بايد آن را چهار ركعتى قضا كند .\r\n« مسألهء 1406 » اگر در سفرى كه وظيفهء او در آن سفر جمع بين نماز تمام و شكسته است ، نماز ظهر ، عصر يا عشاى او قضا شود ، قضاى آن را بايد هم به صورت شكسته و هم به صورت تمام به جا آورد .\r\n« مسألهء 1407 » اگر در يكى از چهار مكانى كه مسافر مىتواند نماز خود را در آن جا تمام يا شكسته بخواند و در مسألهء 1390 بيان شد ، نماز ظهر ، عصر يا عشاى او قضا شود ، چنانچه بخواهد در مكان ديگرى آن را قضا نمايد ، بايد به صورت شكسته آن را به جا آورد ؛ ولى اگر بخواهد در همان چهار محل قضاى آن نماز را به جا آورد ، مىتواند آن را به صورت شكسته يا تمام بخواند .\r\n« مسألهء 1408 » مستحب است انسان بعد از هر نمازى كه مىخواند سى مرتبه بگويد : « سُبْحانَ اللَّهِ وَالْحَمْدُ للَّهِ وَلا إِلهَ إِلَّا اللَّهُ وَاللَّهُ أَكْبَرُ » ، ولى اين ذكر در تعقيب نمازهايى كه مسافر به صورت شكسته مىخواند بيشتر سفارش شده است ، بلكه بهتر است مسافر بعد از اين نمازها شصت مرتبه اين ذكر را بگويد .\r\n\r\nنماز قضا\r\n« مسألهء 1409 » كسى كه نماز واجب خود را در وقت آن نخوانده ، بايد قضاى آن را بجا آورد ، اگرچه در تمام وقت نماز خواب مانده يا به واسطهء مستى نماز نخوانده باشد .\r\n« مسألهء 1410 » نمازهاى واجب شبانه‌روزى كه زن در حال حيض يا نفاس نخوانده قضا ندارند ، همچنين نمازهاى واجبى كه از انسان در حال كفر يا جنون يا بىهوشى كه به اختيار خود نبوده ترك شده - در صورتى كه كفر يا جنون يا بىهوشى در همهء وقت نماز\r\n\r\n","description":"","footnote":"","page_name":" 260 ","page_number":264},
  {"content":"\r\n\r\nبوده باشد - قضا ندارند ، ولى اگر در وقت نماز ، مسلمان يا عاقل شود يا به هوش آيد و يا پاك گردد ، بايد نماز خود را بجا آورد ، هر چند تنها به مقدار يك ركعت از وقت باقى مانده باشد .\r\n« مسألهء 1411 » اگر در مقدارى از وقت نماز عذر داشته باشد و نتواند نماز بخواند ، ولى در بخشى از وقت ، به مقدار خواندن نماز ( پس از انجام دادن مقدمات آن ) وقت داشته باشد و نماز را بجا نياورد ، بايد قضاى آن نماز را بجا آورد .\r\n« مسألهء 1412 » اگر بعد از وقت نماز بفهمد نمازى كه خوانده باطل بوده ، بايد قضاى آن را بخواند .\r\n« مسألهء 1413 » كسى كه نماز قضا دارد ، نبايد در خواندن آن كوتاهى كند ، ولى واجب نيست فوراً آن را بجا آورد .\r\n« مسألهء 1414 » كسى كه نماز قضا دارد مىتواند نماز مستحبّى بخواند .\r\n« مسألهء 1415 » اگر انسان احتمال دهد كه نماز قضايى دارد يا نمازهايى كه خوانده صحيح نبوده ، مستحب است احتياطاً قضاى آن را بجا آورد .\r\n« مسألهء 1416 » در بجا آوردن قضاى نمازهاى واجب شبانه‌روزى مراعات ترتيب لازم نيست ، مگر در قضاى نماز ظهر و عصر يا مغرب و عشاء از يك روز ؛ بنابر اين كسى كه مثلًا يك روز نماز عصر و روز بعد نماز ظهر را نخوانده ، لازم نيست اوّل نماز عصر و بعد از آن نماز ظهر را قضا نمايد .\r\n« مسألهء 1417 » اگر بخواهد قضاى چند نماز غير از نمازهاى شبانه‌روزى مانند نماز آيات را بخواند يا مثلًا بخواهد قضاى يك نماز شبانه‌روزى و چند نماز غير آن را بخواند ، لازم نيست آنها را به ترتيب بجا آورد .\r\n« مسألهء 1418 » اگر كسى نداند كدام يك از نمازهايى كه از او قضا شده مقدم بوده ، لازم نيست به نحوى بخواند كه ترتيب حاصل شود بلكه مىتواند هر يك را مقدّم بدارد .\r\n« مسألهء 1419 » اگر كسى كه نمازهايى از او قضا شده بداند كدام يك جلوتر قضا شده ، احتياط مستحب آن است كه به ترتيب قضا كند و آنچه اوّل قضا شده را اوّل و دومى را\r\n\r\n","description":"","footnote":"","page_name":" 261 ","page_number":265},
  {"content":"\r\n\r\nبعد و به همين نحو بخواند .\r\n« مسألهء 1420 » كسى كه چند نماز از او قضا شده و شمارهء آنها را نمىداند ، مثلًا نمىداند چهار نماز بوده يا پنج نماز ، چنانچه مقدار كمتر را بخواند كافى است و همچنين اگر شمارهء آنها را مىدانسته و فراموش كرده ، اگر مقدار كمتر را بخواند كفايت مىكند .\r\n« مسألهء 1421 » كسى كه نماز قضايى از روزهاى پيش دارد ، مىتواند قبل از خواندن نمازى كه قضا شده نماز ادا بخواند و لازم نيست نماز قضا را مقدم بدارد ، ولى اگر نماز قضا از همان روز باشد - مثل اين كه نماز صبح او قضا شده و بخواهد نماز ظهر بخواند - و وقت نيز براى خواندن آن داشته باشد ، بنابر احتياط واجب بايد نماز قضا را پيش از نماز ادا بخواند و اگر سهواً مشغول نماز ادا شده باشد ، چنانچه قبل از گذشتن از محل عدول متوجّه شود ، بنابر احتياط واجب بايد نيّت خود را به نماز قضا برگرداند و آن را بخواند .\r\n« مسألهء 1422 » كسى كه مىداند يك نماز چهار ركعتى نخوانده و نمىداند نماز ظهر است يا عصر يا عشاء ، اگر به نيّت قضاى نمازى كه نخوانده يك نماز چهار ركعتى بخواند ، كافى است و در بلند يا آهسته خواندن اين نماز مخيّر است .\r\n« مسألهء 1423 » كسى كه نماز قضا به عهده دارد و نمىتواند نمازهاى خود را به طور كامل و با رعايت همهء شرايط آن بخواند ، اگر بداند و يا گمان داشته باشد كه در مدت كوتاهى عذر او بر طرف خواهد شد ، بايد انجام نماز قضا را تا بر طرف شدن عذر به تأخير اندازد ، و گرنه مىتواند در حال عذر نمازهاى قضاى خود را بجا آورد و اگر بعد از آن عذر او بر طرف شد ، لازم نيست آنها را اعاده نمايد .\r\n« مسألهء 1424 » تا انسان زنده است ، اگرچه از خواندن نمازهاى قضاى خود عاجز باشد ، ديگرى نمىتواند نمازهاى او را قضا كند .\r\n« مسألهء 1425 » نماز قضا را با جماعت مىشود خواند ، چه نماز امام جماعت ادا باشد يا قضا - به شرط اين كه نماز قضاى امام يقينى باشد نه احتياطى - و لازم نيست هر دو يك نماز را بخوانند ؛ مثلًا اگر نماز قضاى صبح را با نماز ظهر يا عصر امام بخواند ، اشكال ندارد .\r\n« مسألهء 1426 » كسى كه هنگام نماز ، آب براى وضو يا غسل ندارد و چيزى هم كه\r\n\r\n","description":"","footnote":"","page_name":" 262 ","page_number":266},
  {"content":"\r\n\r\nتيمّم بر آن صحيح است در اختيارش نيست ، بايد پس از وقت هرگاه توانست وضو يا غسل يا تيمّم كند و آن را قضا نمايد و احتياط واجب آن است كه در وقت نيز آن نماز را بدون طهارت به جا آورد .\r\n« مسألهء 1427 » كسى كه تا نصف شب خواب مانده و نماز عشاى او قضا شده ، مستحب است علاوه بر قضاى نماز ، فرداى آن روز را نيز روزه بگيرد و در صورتى كه بيدار بوده و در اثر فراموشى يا به علّت ديگر نماز عشاى او قضا شده باشد ، اين حكم جارى نمىشود و فقط قضاى نماز كفايت مىكند .\r\n« مسألهء 1428 » مستحب است بچّهء مميّز ( يعنى بچّه‌اى كه خوب و بد را مىفهمد ) را به نماز خواندن و عبادت‌هاى ديگر عادت دهند ، بلكه مستحب است او را با رعايت اعتدال و بدون اين كه باعث انزجار وى گردند ، به قضاى نمازها نيز وادار نمايند .\r\n\r\nقضاى نماز و روزهء پدر\r\n« مسألهء 1429 » اگر پدر نماز خود را بجا نياورده باشد ، چنانچه از روى نافرمانى ترك نكرده باشد و مىتوانسته قضا كند ، بر پسر بزرگ‌تر واجب است كه بعد از مرگ او قضاى نمازهايش را بجا آورد يا براى آنها اجير بگيرد ، بلكه اگر از روى نافرمانى نيز ترك كرده باشد ، واجب است به همين نحو عمل كند ، مگر اين كه از روى عناد و انكار ترك كرده باشد و يا اين كه در مدت نسبتاً زيادى نماز را به جهت كوتاهى و سستى نخوانده باشد و نيز روزه‌اى را كه در سفر نگرفته - اگرچه نمىتوانسته آن را قضا كند - واجب است كه پسر بزرگ‌تر قضا نمايد يا براى انجام دادن آن اجير بگيرد و اگر پدر به جهت عذر ديگر ( مثل مريضى ) روزه نگرفته باشد ، چنانچه در حال حيات مىتوانسته آن را قضا كند و قضا نكرده ، پسر بزرگ‌تر بايد قضاى آن را به جا آورد ، و گرنه قضاى آن بر او واجب نيست .\r\n« مسألهء 1430 » منظور از پسر بزرگ ، بزرگ‌ترين پسر در حال مرگ پدر است و اگر كسى در حال مرگ ، پسر نداشته باشد ، بنابر احتياط واجب بزرگ‌ترين مرد كه در نزديك ترين طبقهء ارث به او قرار دارد ، بايد قضاى نمازهاى او را بجا آورد .\r\n\r\n","description":"","footnote":"","page_name":" 263 ","page_number":267},
  {"content":"\r\n\r\n« مسألهء 1431 » اگر پدر بعد از داخل شدن وقت نماز و گذشتن مقدارى از آن كه مىتوانسته در آن مدّت نماز بخواند بميرد ، بر پسر بزرگ‌تر لازم است آن نماز را بدون نيّت ادا و قضا و به قصد ما فى الذمّه از طرف پدر بجا آورد .\r\n« مسألهء 1432 » اگر پسر بزرگ‌تر براى انجام قضاى نماز و روزهء پدر شخصى را اجير كند ، اجير بايد نماز و روزه را به نيابت از ميّت بجا آورد نه به نيابت از پسر .\r\n« مسألهء 1433 » اگر پسر بزرگ‌تر شك داشته باشد كه پدر نماز و روزهء قضا داشته يا نه ، چيزى بر او واجب نيست .\r\n« مسألهء 1434 » اگر پسر بزرگ‌تر بداند كه پدر او نماز قضا داشته و شك كند كه بجا آورده يا نه ، بايد آنها را قضا نمايد .\r\n« مسألهء 1435 » اگر معلوم نباشد پسر بزرگ‌تر كدام است ، قضاى نماز و روزهء پدر بر هيچ‌كدام از پسرها واجب نيست ؛ ولى احتياط مستحب آن است كه نماز و روزهء او را بين خود قسمت كنند يا براى انجام آنها قرعه بزنند .\r\n« مسألهء 1436 » كسى كه قضاى نماز پدر به عهدهء اوست ، لازم نيست فوراً آنها را بجا آورد ، اگرچه بهتر است به تأخير نيندازد .\r\n« مسألهء 1437 » اگر ميّت وصيّت كرده باشد كه براى نماز و روزهء او اجير بگيرند ، بعد از آن كه اجير نماز و روزهء او را به نحو صحيح بجا آورد ، بر پسر بزرگ‌تر چيزى واجب نيست .\r\n« مسألهء 1438 » اگر پسر بزرگ‌تر بخواهد قضاى نماز پدر را بخواند ، بايد در اجزا و شرايط نماز و احكام شك و سهو ، بر طبق تكليف خود عمل كند .\r\n« مسألهء 1439 » كسى كه خودش نماز و روزهء قضا دارد ، اگر نماز و روزهء پدر هم بر او واجب شود ، هر كدام را اوّل بجا آورد صحيح است .\r\n« مسألهء 1440 » پسرى كه مكلّف نشده ولى خوب و بد را تشخيص مىدهد و نماز و روزهء خود را به نحو صحيح به جا مىآورد ، مىتواند قضاى نماز و روزهء پدر خود را بجا آورد .\r\n« مسألهء 1441 » اگر پسر بزرگ‌تر پيش از آن كه نماز و روزهء پدر را قضا كند بميرد ، بر پسر دوم چيزى واجب نيست ، مگر اين كه قبل از گذشتن زمانى كه در آن مدّت\r\n\r\n","description":"","footnote":"","page_name":" 264 ","page_number":268},
  {"content":"\r\n\r\nمىتوانسته قضاى نماز و روزه را به جا آورد ، بميرد كه در اين صورت بر پسر بزرگ‌تر بعدى واجب است همان مقدار از نماز و روزه پدر را كه پسر اول وقت قضا كردن آنها را نداشته ، قضا نمايد .\r\n« مسألهء 1442 » قضاى نماز و روزهء مادر بر پسر بزرگ‌تر واجب نيست ، اگرچه بهتر است آنها را بجا آورد .\r\n\r\nنايب گرفتن براى نماز\r\n« مسألهء 1443 » بعد از مرگِ انسان ، مىتوان براى نماز و عبادت‌هاى ديگر او كه در زندگى بجا نياورده ، شخص ديگرى را نايب گرفت ، يعنى به او مزد داد تا آنها را به نيابت از ميّت بجا آورد و اگر كسى بدون مزد نيز آنها را انجام دهد ، صحيح است .\r\n« مسألهء 1444 » انسان مىتواند براى بعضى از كارهاى مستحبّى ، مثل حج ، عمره ، طواف از طرف كسى كه در مكه نيست ، قرائت قرآن ، زيارت قبر پيامبر صلى الله عليه و آله و سلم و امامان عليهم السلام و توابع آن مثل نماز زيارت ، از طرف زندگان اجير شود و ظاهراً نيابت تبرّعى ( مجانى ) در جميع مستحبات از طرف افراد زنده اگر به قصد رجا باشد اشكال ندارد ؛ اما صحّت اجير شدن براى غير از مثل مستحبات ذكر شده ، محلّ تأمّل است و نيز انسان مىتواند كار مستحبّى را انجام دهد و ثواب آن را به مردگان يا زندگان هديه نمايد .\r\n« مسألهء 1445 » كسى كه براى نماز قضاى ميّت اجير شده ، بايد يا مجتهد باشد يا مسائل مورد ابتلاى نماز را از روى تقليد به نحو صحيح بداند .\r\n« مسألهء 1446 » اجير بايد هنگام نيّت ، ميّت را معيّن نمايد ، ولى لازم نيست اسم او را بداند ؛ پس اگر نيّت كند : « از طرف كسى نماز مىخوانم كه براى او اجير شده‌ام » كافى است .\r\n« مسألهء 1447 » اجير بايد خود را به جاى ميّت فرض كند و عبادت‌هاى او را قضا نمايد و يا اين كه عمل خود را به منزلهء عمل او قرار دهد و اگر عملى را انجام دهد و ثواب آن را به او هديه كند ، كافى نيست .\r\n« مسألهء 1448 » بايد كسى را اجير كنند كه اطمينان داشته باشند كه نماز را بجا مىآورد\r\n\r\n","description":"","footnote":"","page_name":" 265 ","page_number":269},
  {"content":"\r\n\r\nو لازم نيست اطمينان داشته باشند كه به صورت صحيح انجام داده است ، بلكه اگر علم به بطلان عمل او نداشته باشند ، كافى است .\r\n« مسألهء 1449 » اگر كسى كه ديگرى را براى نمازهاى ميّت اجير كرده ، بفهمد كه اجير عمل را بجا نياورده يا باطل انجام داده ، بايد دوباره اجير بگيرد .\r\n« مسألهء 1450 » هرگاه شك كند كه اجير عمل را انجام داده يا نه ، اگر اجير بگويد :\r\n« انجام داده‌ام » ، انجام دادن مجدّد لازم نيست و همچنين اگر شك كند كه عمل او صحيح بوده يا نه ، گرفتن اجير لازم نيست .\r\n« مسألهء 1451 » بنابر احتياط واجب نمىتوان كسى را كه عذرى دارد - مثلًا نشسته و يا با تيمّم و يا با وضوى جبيره‌اى نماز مىخواند - براى نمازهاى ميّت اجير كرد .\r\n« مسألهء 1452 » مرد براى زن و زن براى مرد مىتواند اجير شود و در بلند خواندن و آهسته خواندن نماز ، بايد به تكليف خود عمل نمايد .\r\n« مسألهء 1453 » كسى كه براى نماز اجير شده ، بايد طبق وظيفهء خود عمل كند ، ولى اگر كيفيّت مخصوصى براى خواندن نماز شرط شده باشد و به نظر اجير آن كيفيّت موجب بطلان نماز نباشد ، بايد بر طبق آن عمل كند .\r\n« مسألهء 1454 » اگر با اجير شرط نكنند كه نماز را با چه مقدار از مستحبّات آن بخواند ، بايد مقدارى از مستحبّات نماز را كه معمول است بجا آورد .\r\n« مسألهء 1455 » لازم نيست قضاى نمازهاى ميّت به ترتيب خوانده شود ، مگر نماز ظهر و عصر يا مغرب و عشاى قضا شده از يك روز .\r\n« مسألهء 1456 » اگر بخواهند براى ميّت چند نفر را اجير كنند كه نماز بخوانند ، لازم نيست براى آنها وقت مرتّب معيّن كنند كه با هم شروع در عمل نكنند ، مگر در مورد نماز ظهر و عصر يا مغرب و عشاى قضا شده از يك روز .\r\n« مسألهء 1457 » اگر كسى اجير شود كه مثلًا در مدت يك سال نمازهاى ميّت را بخواند ، ولى پيش از تمام شدن سال بميرد ، بايد براى نمازهايى كه مىدانند بجا نياورده ، شخص ديگرى را اجير نمايند ، بلكه براى نمازهايى هم كه احتمال مىدهند بجا نياورده ،\r\n\r\n","description":"","footnote":"","page_name":" 266 ","page_number":270},
  {"content":"\r\n\r\nبنابر احتياط واجب بايد اجير بگيرند .\r\n« مسألهء 1458 » اگر كسى كه براى نمازهاى ميّت اجير كرده‌اند پيش از تمام كردن نمازها بميرد و اجرت همهء آنها را گرفته باشد ، چنانچه قيد شده باشد كه تمام نمازها را خودش بخواند و مدّتى كه مىتوانسته در خلال آن ، عمل را انجام دهد نگذشته باشد ، اجاره باطل است و در غير اين صورت موجر از خيار فسخ برخوردار است ، يعنى مىتواند اجاره را فسخ كند و پولى را كه داده پس بگيرد يا از ورثهء اجير بخواهد كه از مال او براى انجام دادن آن نمازها اجير بگيرند ، ولى اگر اجير مال نداشته باشد ، بر ورثهء او چيزى واجب نيست .\r\n« مسألهء 1459 » اگر اجير پيش از تمام كردن نمازهاى ميّت بميرد و خودش نيز نماز قضا داشته باشد ، بايد از مال او براى نمازهايى كه اجير بوده ، شخص ديگرى را اجير نمايند و اگر چيزى زياد آمد ، در صورتى كه وصيّت كرده باشد و ورثه اجازه بدهند ، براى تمام نمازهاى او اجير بگيرند و اگر اجازه ندهند ، ثلث آن را به مصرف نماز خود او برسانند .\r\n\r\nنماز جماعت\r\n« مسألهء 1460 » مستحب است نمازهاى واجب شبانه‌روزى و نماز ميّت و نماز آيات را به جماعت بخوانند و در نمازهاى شبانه‌روزى به ويژه نمازهاى صبح ، مغرب و عشاء مخصوصاً براى همسايهء مسجد و كسى كه صداى اذان را مىشنود ، بيشتر سفارش شده است .\r\n« مسألهء 1461 » در روايتى وارد شده است كه اگر يك نفر به امام جماعت اقتدا كند ، هر ركعت از نماز آنان ثواب صد و پنجاه نماز را دارد و اگر دو نفر اقتدا كنند ، هر ركعتى ثواب ششصد نماز را دارد و هر چه بيشتر شوند ، ثواب نمازشان بيشتر مىشود تا به ده نفر برسند و عدّهء آنان كه از ده گذشت ، اگر تمام آسمانها كاغذ و درياها مركّب و درختها قلم و جنّ و انس و ملائكه نويسنده شوند ، نمىتوانند ثواب يك ركعت آن را بنويسند « 1 » .\r\n\r\n\r\n","description":"","footnote":"\r\n( 1 ) - مستدرك الوسائل ، باب 1 از « أبواب صلاة الجماعة » ، ح 3 ، ج 1 ، ص 487 .\r\n","page_name":" 267 ","page_number":271},
  {"content":"\r\n\r\n« مسألهء 1462 » حاضر نشدن به نماز جماعت از روى بىاعتنايى جايز نيست و سزاوار نيست كه انسان بدون عذر نماز جماعت را ترك كند .\r\n« مسألهء 1463 » مستحب است انسان كمى صبر كند تا نماز را به جماعت بخواند و نماز جماعت در وقت فضيلت از نماز اوّل وقتى كه فرادى ( يعنى تنها ) خوانده شود ، بهتر است و نيز نماز جماعتى كه مختصر بخوانند ، از نماز فرادى كه آن را طول بدهند بهتر مىباشد .\r\n« مسألهء 1464 » وقتى كه جماعت بر پا مىشود ، مستحب است كسى كه نماز خود را فرادى خوانده ، دوباره با جماعت بخواند و اگر بفهمد كه نماز اوّل او باطل بوده ، نماز دوم او كافى است .\r\n« مسألهء 1465 » كسى كه نماز را به جماعت خوانده ، چه در آن نماز امام بوده باشد و چه مأموم ، مستحبّ است همان نماز را دوباره به عنوان امام جماعت بخواند ، ولى اگر بخواهد به عنوان مأموم دوباره در جماعت شركت كند ، بايد به قصد رجاء نماز را بخواند .\r\n« مسألهء 1466 » كسى كه در نماز وسواس دارد و فقط در صورتى كه نماز را با جماعت بخواند از وسواس راحت مىشود ، اگر وسواس او به حدّى باشد كه نماز را باطل كند ، بايد نماز را با جماعت بخواند .\r\n« مسألهء 1467 » اگر پدر يا مادر به فرزند خود امر كند كه نماز را به جماعت بخواند ، چون مخالفت با امر آنان موجب ناراحتى و اذيت آنان مىشود ، بايد نماز را به جماعت بخواند .\r\n« مسألهء 1468 » نماز عيد فطر و قربان و همچنين نماز استسقاء - كه براى آمدن باران مىخوانند - را در زمان غيبت امام عليه السلام مىشود با جماعت خواند ، امّا نمازهاى مستحبّى را نمىشود با جماعت خواند .\r\n« مسألهء 1469 » هنگامى كه امام جماعت ، نماز واجب شبانه‌روزى را مىخواند ، هر يك از نمازهاى واجب شبانه‌روزى را مىتوان به او اقتدا كرد ، ولى اگر امام جماعت نماز خود را احتياطاً دوباره بخواند ، فقط در صورتى كه احتياط مأموم با احتياط امام از يك جهت باشد - به نحوى كه اگر نماز امام درست بوده ، نماز مأموم نيز صحيح بوده\r\n\r\n","description":"","footnote":"","page_name":" 268 ","page_number":272},
  {"content":"\r\n\r\nاست و اگر نماز امام اشكال داشته ، نماز مأموم نيز داراى اشكال بوده است - مىتواند به او اقتدا كند .\r\n« مسألهء 1470 » اگر امام جماعت قضاى نماز واجب روزانهء خود را بخواند ، مىتوان به او اقتدا كرد ، ولى اگر نماز خود را احتياطاً قضا كند يا قضاى احتياطى نماز شخص ديگرى را بخواند ، اگرچه براى آن پول نگرفته باشد ، اقتداى به او اشكال دارد ؛ ولى اگر انسان بداند كه از شخصى كه امام جماعت براى او نماز قضا مىخواند نماز فوت شده است ، اقتداى به امام جماعت اشكال ندارد .\r\n« مسألهء 1471 » اگر انسان نداند نمازى كه شخصى مىخواند نماز واجب شبانه‌روزى است يا نماز مستحب ، نمىتواند به او اقتدا كند .\r\n« مسألهء 1472 » اگر در بين نماز شك كند كه اقتدا كرده يا نه ، چنانچه در آن حال با قصد اقتدا مشغول انجام وظيفهء مأموم باشد ، نماز او به جماعت صحيح است ، و گرنه بايد نماز را به نيّت فرادى تمام نمايد .\r\n« مسألهء 1473 » انسان در بين نماز جماعت مىتواند نيّت فرادى كند ؛ ولى چنانچه از اول قصد او اين باشد كه در وسط نماز ، نيّت فرادى كند ، بنابر احتياط واجب نمىتواند نماز را به جماعت اقتدا كند .\r\n« مسألهء 1474 » اگر مأموم در اثناء حمد يا سورهء امام نيّت فرادى كند ، بايد حمد و سوره را به قصد قربت مطلقه بخواند ، بلكه بنابر احتياط اگر بعد از حمد و سوره و قبل از رفتن به ركوع نيز نيت فرادى كند ، بايد حمد و سوره را به قصد قربت مطلقه بخواند .\r\n« مسألهء 1475 » اگر در بين نماز جماعت نيّت فرادى نمايد ، بنابر احتياط واجب نمىتواند دوباره نيّت جماعت كند ؛ ولى اگر مردّد شود كه نيّت فرادى كند يا نه و بعد تصميم بگيرد نماز را با جماعت تمام كند ، نمازش صحيح است .\r\n« مسألهء 1476 » اگر شك كند كه نيّت فرادى كرده يا نه ، بايد بنا بگذارد كه نيّت فرادى نكرده است .\r\n« مسألهء 1477 » اگر هنگامى كه امام در ركوع است ، اقتدا كند و به ركوع امام برسد ،\r\n\r\n","description":"","footnote":"","page_name":" 269 ","page_number":273},
  {"content":"\r\n\r\nاگرچه ذكر امام تمام شده باشد ، نماز او به نحو جماعت صحيح است و يك ركعت حساب مىشود ؛ امّا اگر به مقدار ركوع خم شود و به ركوع امام نرسد ، نماز او فرادى مىشود .\r\n« مسألهء 1478 » اگر هنگامى كه امام در ركوع است ، اقتدا كند و به مقدار ركوع خم شود و شك كند كه به ركوع امام رسيده يا نه ، نماز او فرادى مىشود .\r\n« مسألهء 1479 » اگر هنگامى كه امام در ركوع است ، اقتدا كند و پيش از آن كه به اندازهء ركوع خم شود ، امام سر از ركوع بردارد ، احتياط مستحب آن است كه در صورت امكان در حالت ايستاده صبر كند تا امام براى ركعت بعد برخيزد و آن را ركعت اوّل نماز خود حساب كند ؛ ولى اگر برخاستن امام به قدرى طول بكشد كه نگويند اين شخص نماز جماعت مىخواند ، بايد نيّت فرادى نمايد .\r\n« مسألهء 1480 » اگر از اوّل نماز يا بين حمد و سوره اقتدا كند و پيش از آن كه به ركوع رود امام سر از ركوع بردارد ، بنابر احتياط واجب بايد نيت فرادى نموده و نماز را تمام كند .\r\n« مسألهء 1481 » اگر هنگامى برسد كه امام مشغول خواندن تشهّد آخر نماز است ، چنانچه بخواهد به ثواب جماعت برسد ، بايد بعد از نيّت و گفتن تكبيرةالاحرام بنشيند و تشهّد را به قصد قربت مطلقه و به تبعيّت از امام بخواند ، ولى سلام را نگويد و صبر كند تا امام سلام نماز را بدهد ، بعد بايستد و بدون آن كه دوباره نيّت كند و تكبير بگويد ، حمد و سوره را بخواند و آن را ركعت اوّل نماز خود حساب كند .\r\n« مسألهء 1482 » هنگامى كه مأموم نيّت مىكند ، بايد امام را معيّن نمايد ، ولى دانستن اسم او لازم نيست ؛ مثلًا اگر نيّت كند : « به امام حاضر اقتدا مىكنم » ، نماز او صحيح است .\r\n\r\nشرايط جماعت\r\n* شرط اوّل : نبودن مانع بين امام و مأموم .\r\n« مسألهء 1483 » در نماز جماعت نبايد بين مأموم و امام و همچنين بين انسان و مأموم ديگرى كه انسان به واسطهء او به امام متّصل شده است ، مانعى كه پشت آن ديده نمىشود فاصله باشد ؛ بلكه چنانچه مانعى مثل شيشه كه پشت آن ديده مىشود نيز وجود\r\n\r\n","description":"","footnote":"","page_name":" 270 ","page_number":274},
  {"content":"\r\n\r\nداشته باشد ، نماز جماعت صحيح نيست ؛ ولى اگر امام مرد و مأموم زن باشد ، چنانچه بين آن زن و امام يا بين آن زن و مأموم ديگرى كه مرد است و زن به واسطهء او به امام متّصل شده است ، پرده و مانند آن باشد ، اشكال ندارد .\r\n« مسألهء 1484 » اگر بر روى چيزى كه مانع از اتصال در صفوف جماعت است سوراخ‌هايى ايجاد كنند نيز اتصال در جماعت برقرار نمىشود و نماز افرادى كه به واسطهء اين مانع از جماعت جدا شده‌اند ، به جماعت صحيح نيست .\r\n« مسألهء 1485 » اگر بعد از شروع به نماز بين مأموم و امام يا بين مأموم و كسى كه مأموم به واسطهء او متّصل به امام است ، چيزى كه مانع از اتصال صفوف مىشود ايجاد شود ، نماز او فرادى مىشود و بايد به وظيفهء فرادى عمل كند .\r\n« مسألهء 1486 » اگر امام در محراب باشد و كسى پشت سر او اقتدا نكرده باشد ، كسانى كه دو طرف محراب ايستاده‌اند و به واسطهء ديوار محراب امام را نمىبينند ، نمىتوانند اقتدا كنند ، بلكه اگر كسى هم پشت سر امام اقتدا كرده باشد ، اقتدا كردن كسانى كه دو طرف او ايستاده‌اند و به واسطهء ديوار محراب امام را نمىبينند ، خالى از اشكال نيست .\r\n« مسألهء 1487 » اگر كسانى كه دو طرف صف ايستاده‌اند ، به واسطهء طولانى بودن صف اوّل امام را نبينند ، مىتوانند اقتدا كنند و نيز اگر به واسطهء طولانى بودن يكى از صف‌هاى ديگر ، كسانى كه دو طرف آن ايستاده‌اند صف جلوى خود را نبينند ، مىتوانند اقتدا نمايند .\r\n« مسألهء 1488 » اگر صف‌هاى جماعت تا در مسجد برسند ، نماز كسى كه مقابل در پشت صف ايستاده صحيح است و نيز نماز كسانى كه پشت سر او اقتدا مىكنند صحيح مىباشد ، ولى نماز كسانى كه دو طرف او ايستاده‌اند و به سبب وجود ديوار ، او را نمىبينند ، خالى از اشكال نيست .\r\n« مسألهء 1489 » اگر كسى كه پشت ستون ايستاده از طرف راست يا چپ به واسطهء مأموم ديگر به امام متّصل نباشد ، نمىتواند اقتدا كند ، ولى اگر از دو طرف متّصل باشد ، چنانچه از صف جلو كسى را ببيند ، جماعت او صحيح است ، و گرنه نماز او به جماعت\r\n\r\n","description":"","footnote":"","page_name":" 271 ","page_number":275},
  {"content":"\r\n\r\nخالى از اشكال نيست .\r\n* شرط دوم : بلندتر نبودن مكان امام از مكان مأموم .\r\n« مسألهء 1490 » جاى ايستادن امام بايد از جاى مأموم بلندتر نباشد ، ولى اگر مكان امام مقدار كمى بلندتر باشد ، اشكال ندارد و نيز اگر زمين سراشيب باشد و امام در طرفى كه بلندتر است بايستد ، در صورتى كه سراشيبى آن به قدرى كم باشد كه به آن « زمين مسطّح » بگويند ، مانعى ندارد .\r\n« مسألهء 1491 » اگر جاى مأموم بلندتر از جاى امام باشد ، اشكال ندارد ، مگر آن كه بلندى به مقدارى باشد كه عرفاً يك جماعت به حساب نيايند .\r\n* شرط سوم : نبودن فاصلهء زياد بين امام و مأموم و بين مأمومين .\r\n« مسألهء 1492 » بنابر احتياط واجب بايد بين جاى سجدهء مأموم و جاى ايستادن امام و نيز بين محل سجدهء مأموم و محل ايستادن مأموم صف جلو بيشتر از يك گام معمولى فاصله نباشد و احتياط مستحب آن است كه جاى سجدهء مأموم با جاى كسى كه جلوى او ايستاده ، هيچ فاصله نداشته باشد .\r\n« مسألهء 1493 » اگر مأموم به واسطهء كسى كه طرف راست يا چپ او اقتدا كرده به امام متّصل باشد و از طرف جلو به امام متّصل نباشد ، چنانچه كمتر از يك گام بزرگ با مأموم طرف راست يا چپ خود فاصله داشته باشند ، نماز او صحيح است ، ولى اگر بيشتر از يك قدم بزرگ فاصله پيدا شود ، نماز او فرادى مىشود .\r\n« مسألهء 1494 » اگر نماز همهء كسانى كه در صف جلو هستند تمام شود يا همه نيّت فرادى نمايند ، نماز صف‌هاى بعد به نحو جماعت صحيح نمىباشد ، مگر آن كه كسانى كه نمازشان تمام شده ، بلافاصله به همان جماعت اقتدا كنند .\r\n« مسألهء 1495 » اگر بين كسانى كه در يك صف ايستاده‌اند ، بچّه‌اى فاصله شود ، هرچند نماز او صحيح نباشد ، مىتوانند اقتدا كنند و فاصله يك بچّه ضرر نمىزند .\r\n« مسألهء 1496 » اگر بعد از تكبير امام ، صف جلو آمادهء نماز شده و تكبير گفتن آنان نزديك باشد ، كسى كه در صف بعد ايستاده ، مىتواند تكبير بگويد .\r\n\r\n","description":"","footnote":"","page_name":" 272 ","page_number":276},
  {"content":"\r\n\r\n« مسألهء 1497 » اگر بداند نماز يك صف از صفهاى جلو باطل است ، نمىتواند اقتدا كند ، ولى اگر نداند نماز آنان صحيح است يا نه ، مىتواند اقتدا نمايد .\r\n« مسألهء 1498 » هرگاه بداند نماز امام باطل است ، مثلًا بداند امام وضو ندارد ، اگرچه خود امام متوجّه نباشد ، نمىتواند به او اقتدا كند .\r\n« مسألهء 1499 » اگر مأموم در صحّت قرائت امام جماعت شك كند ، در صورتى كه شك او به گونه‌اى باشد كه بتواند حمل بر صحّت نمايد ، مىتواند به او اقتدا كند .\r\n* شرط چهارم : جلوتر نبودن مأموم از امام .\r\n« مسألهء 1500 » مأموم نبايد جلوتر از امام بايستد و به احتياط واجب بايد كمى عقب‌تر از امام بايستد ؛ ولى اگر مأموم فقط يك مرد باشد ، بنابر احتياط واجب بايد در سمت راست امام بايستد و مىتواند مساوى با امام بايستد و چنانچه قدّ مأموم بلندتر از امام باشد و در ركوع و سجود سر او جلوتر از امام باشد ، اشكالى ندارد .\r\n\r\nاحكام جماعت\r\n« مسألهء 1501 » مأموم بايد غير از حمد و سوره ، همه ذكرهاى نماز را خودش بخواند ، ولى اگر ركعت اوّل يا دوم مأموم ركعت سوم يا چهارم امام باشد ، بايد حمد و سوره را بخواند .\r\n« مسألهء 1502 » اگر مأموم در ركعت اوّل و دوم نماز صبح ، مغرب و عشاء صداى حمد و سورهء امام را بشنود ، نبايد حمد و سوره را بخواند و بنابر احتياط واجب بايد به قرائت امام گوش دهد ، بلكه اگر كلمات امام را تشخيص ندهد نيز احتياطاً حكم همين است و اگر صداى امام را نشنود ، مستحب است حمد و سوره را بخواند ، ولى بايد آهسته بخواند و چنانچه سهواً بلند بخواند ، اشكال ندارد .\r\n« مسألهء 1503 » اگر مأموم بعضى از كلمات حمد و سورهء امام را بشنود ، احتياط واجب آن است كه حمد و سوره را نخواند .\r\n« مسألهء 1504 » اگر مأموم سهواً حمد و سوره را بخواند يا گمان كند صدايى كه\r\n\r\n","description":"","footnote":"","page_name":" 273 ","page_number":277},
  {"content":"\r\n\r\nمىشنود صداى امام نيست و حمد و سوره بخواند و بعد بفهمد صداى امام بوده ، نماز او صحيح است .\r\n« مسألهء 1505 » اگر شك كند كه صداى امام را مىشنود يا نه يا صدايى بشنود و نداند صداى امام است يا صداى شخص ديگر ، مىتواند به قصد قربت مطلقه حمد و سوره را بخواند ، اگرچه بهتر است آن را نخواند .\r\n« مسألهء 1506 » بنابر احتياط واجب مأموم نبايد در ركعت اوّل و دوم نماز ظهر و عصر ، حمد و سوره را به عنوان جزء واجب نماز بخواند ، ولى خواندن حمد و سوره به قصد قربت مطلقه اشكال ندارد و اگر حمد و سوره نخواند ، مستحب است به جاى آن ذكر بگويد .\r\n« مسألهء 1507 » مأموم نبايد تكبيرةالاحرام را پيش از امام بگويد ، بلكه احتياط واجب آن است كه تا تكبير امام تمام نشده ، تكبير نگويد .\r\n« مسألهء 1508 » اگر مأموم پيش از امام عمداً نيز سلام دهد ، نماز او صحيح است ؛ ولى احتياط مستحب آن است كه اگر سلام امام را مىشنود ، پيش از امام سلام ندهد .\r\n« مسألهء 1509 » اگر مأموم غير از تكبيرةالاحرام ، ذكرهاى ديگر نماز را پيش از امام بگويد ، اشكال ندارد ؛ ولى اگر آنها را بشنود يا بداند امام چه هنگام ذكرهاى نماز را مىگويد ، احتياط مستحب آن است كه پيش از امام نگويد .\r\n« مسألهء 1510 » مأموم بايد غير از آنچه در نماز خوانده مىشود ، اعمال ديگر آن مانند ركوع و سجود را با امام يا كمى بعد از امام بجا آورد و اگر عمداً پيش از امام عملى را انجام دهد ، نماز او فرادى مىشود ؛ اما اگر در حال قرائت امام عمداً به ركوع رود ، نمازش باطل مىشود و اگر عمداً عملى را مدت زيادى پس از امام انجام دهد و يا اين كه در يك ركن عمداً امام را درك نكند - مثل اين كه امام سر از ركوع بردارد و مأموم هنوز به ركوع نرفته باشد - نماز او فرادى مىشود ، بلكه اگر سهواً نيز امام را در يك ركن درك نكند ، بنابر احتياط نمازش فرادى مىشود .\r\n« مسألهء 1511 » اگر سهواً پيش از امام سر از ركوع بردارد ، چنانچه امام در ركوع باشد ، بايد به ركوع برگردد و با امام سر بردارد و در اين صورت زياد شدن ركوع كه ركن\r\n\r\n","description":"","footnote":"","page_name":" 274 ","page_number":278},
  {"content":"\r\n\r\nاست ، نماز را باطل نمىكند و اگر برنگردد ، نماز او فرادى مىشود و اگر به ركوع برگردد و پيش از آن كه به ركوع برسد امام سر بردارد ، نماز او صحيح است هرچند احتياط مستحب آن است كه نماز را دوباره بخواند .\r\n« مسألهء 1512 » اگر سهواً سر بردارد و ببيند امام در سجده است ، بايد به سجده برگردد و چنانچه برنگردد ، نمازش فرادى مىشود و چنانچه در هر دو سجده اين اتّفاق بيفتد و برگردد ، براى زياد شدن دو سجده كه ركن است ، نماز باطل نمىشود .\r\n« مسألهء 1513 » اگر كسى سهواً پيش از امام سر از سجده بردارد و دوباره به سجده برود ، چنانچه امام قبل از رسيدن او به سجده سر بردارد ، نماز او صحيح است ؛ ولى اگر در هر دو سجده اين اتّفاق بيفتد ، احتياط مستحب اين است كه نماز را تمام كند و سپس آن را دوباره بخواند .\r\n« مسألهء 1514 » اگر سهواً سر از ركوع يا سجده بردارد و سهواً يا به گمان اين كه به امام نمىرسد به ركوع يا سجده نرود ، نماز او به جماعت صحيح است .\r\n« مسألهء 1515 » اگر سر از سجده بردارد و ببيند امام در سجده است ، چنانچه به گمان اين كه سجدهء اوّل امام است و به قصد اين كه با امام سجده كند ، به سجده برود و بفهمد سجدهء دوم امام بوده و يا به گمان اين كه سجدهء دوم امام است به سجده برود و بفهمد سجدهء اوّل امام بوده ، احتياط واجب آن است كه نماز را تمام كرده و دوباره آن را بخواند .\r\n« مسألهء 1516 » اگر سهواً پيش از امام به ركوع برود ، بايد سر بردارد و با امام به ركوع برود و نماز او صحيح است .\r\n« مسألهء 1517 » اگر سهواً پيش از امام به ركوع برود و به گونه‌اى باشد كه اگر برگردد به چيزى از قرائت امام نرسد ، چنانچه برنگردد ، نماز او فرادى مىشود ؛ ولى اگر به گونه‌اى باشد كه با برگشتن مقدارى از قرائت امام را درك كند ، چنانچه برنگردد نمازش باطل است .\r\n« مسألهء 1518 » اگر پيش از امام به سجده برود ، واجب است كه سر بردارد و با امام به سجده رود و نماز او صحيح است و اگر عمداً سر بر نداشت ، نماز او فرادى مىشود .\r\n« مسألهء 1519 » اگر قبل از امام به ركوع يا سجده برود ، در مواردى كه لازم است\r\n\r\n","description":"","footnote":"","page_name":" 275 ","page_number":279},
  {"content":"\r\n\r\nبرگردد - و در مسائل قبل گفته شد - بنابر احتياط بايد قبل از سر برداشتن ذكر ركوع يا سجده را حتى به مقدار يك « سبحان اللَّه » بگويد و اگر با گفتن يك « سبحان اللَّه » نيز به امام نمىرسد ، مىتواند ذكر نگويد و از امام متابعت نمايد و يا نيّت فرادى كند و ذكر بگويد و نماز را تمام كند .\r\n« مسألهء 1520 » اگر امام در ركعتى كه قنوت ندارد اشتباهاً قنوت بخواند يا در ركعتى كه تشهّد ندارد اشتباهاً مشغول خواندن تشهّد شود ، مأموم نبايد قنوت و تشهّد را بخواند ، ولى نمىتواند پيش از امام به ركوع رود يا پيش از ايستادن امام بايستد ، بلكه بايد صبر كند تا قنوت يا تشهّد امام تمام شود و بقيّهء نماز را با او بخواند .\r\n« مسألهء 1521 » اگر مأموم در ركعت دوم اقتدا كند ، قنوت و تشهّد را با امام مىخواند و احتياط آن است كه هنگام خواندن تشهّد ، انگشتان دست و سينهء پا را به زمين بگذارد و زانوها را بلند كند و بايد بعد از تشهّد با امام برخيزد و حمد و سوره را بخواند و اگر براى سوره وقت نداشته باشد ، حمد را تمام كند و در ركوع خود را به امام برساند و اگر با خواندن حمد به ركوع امام نرسد ، بنابر احتياط بايد نيّت فرادى كند و نماز او صحيح است .\r\n« مسألهء 1522 » اگر هنگامى كه امام در ركعت دوم نماز چهار ركعتى است اقتدا كند ، بايد در ركعت دوم نماز خود كه ركعت سوم امام است ، بعد از دو سجده بنشيند و تشهّد را به مقدار واجب بخواند و برخيزد و قبل از ركوع خود را به امام برساند و تسبيحات اربعه را بگويد و در ركوع نيز خود را به امام برساند و اگر قبل از ركوع يا در ركوع به امام نرسد ، بنابر احتياط واجب بايد نماز را فرادى تمام كند .\r\n« مسألهء 1523 » اگر امام در حال قيام ركعت سوم يا چهارم باشد و مأموم بداند كه اگر اقتدا كند و حمد را بخواند به ركوع امام نمىرسد ، بنابر احتياط واجب بايد صبر كند تا امام به ركوع رود و بعد اقتدا نمايد .\r\n« مسألهء 1524 » اگر در حال قيام ركعت سوم يا چهارم امام اقتدا كند ، بايد حمد و سوره را بخواند و اگر براى سوره وقت نداشته باشد ، بايد حمد را تمام كند و در ركوع خود را به امام برساند و اگر در ركوع به امام نرسد ، بنابر احتياط واجب بايد نماز را فرادى تمام كند .\r\n\r\n","description":"","footnote":"","page_name":" 276 ","page_number":280},
  {"content":"\r\n\r\n« مسألهء 1525 » كسى كه مىداند اگر سوره را بخواند در ركوع به امام نمىرسد ، بايد سوره را نخواند و اگر بخواند و در ركوع به امام نرسد ، نماز او به صورت فرادى صحيح است .\r\n« مسألهء 1526 » كسى كه اطمينان دارد كه اگر سوره را شروع كند يا تمام نمايد به ركوع امام مىرسد ، احتياط واجب آن است كه سوره را شروع كند يا اگر شروع كرده تمام نمايد .\r\n« مسألهء 1527 » كسى كه اطمينان دارد اگر سوره را بخواند به ركوع امام مىرسد ، چنانچه سوره را بخواند و به ركوع نرسد ، بنابر احتياط واجب نماز او فرادى مىشود .\r\n« مسألهء 1528 » اگر امام ايستاده باشد و مأموم نداند كه در كدام ركعت است ، مىتواند اقتدا كند ، ولى بايد حمد و سوره را به قصد قربت بخواند و اگر بعد بفهمد كه امام در ركعت اوّل يا دوم بوده ، نماز او صحيح است .\r\n« مسألهء 1529 » اگر به گمان اين كه امام در ركعت اوّل يا دوم است حمد و سوره را نخواند و بعد از ركوع بفهمد كه در ركعت سوم يا چهارم بوده ، نمازش صحيح است ؛ ولى اگر پيش از ركوع بفهمد ، بايد حمد و سوره را بخواند و اگر وقت نداشته باشد ، فقط حمد را بخواند و در ركوع خود را به امام برساند .\r\n« مسألهء 1530 » اگر به گمان اين كه امام در ركعت سوم يا چهارم است ، حمد و سوره را بخواند و پيش از ركوع يا بعد از آن بفهمد كه در ركعت اوّل يا دوم بوده ، نماز او صحيح است .\r\n« مسألهء 1531 » اگر هنگامى كه مشغول نماز مستحبّى است جماعت بر پا شود ، چنانچه اطمينان نداشته باشد كه اگر نماز را تمام كند به جماعت مىرسد ، مستحب است نماز را رها كند و مشغول نماز جماعت شود ، بلكه اگر اطمينان نداشته باشد كه به ركعت اوّل مىرسد ، مستحب است به همين دستور رفتار نمايد .\r\n« مسألهء 1532 » اگر هنگامى كه مشغول نماز سه ركعتى يا چهار ركعتى است جماعت برپا شود ، چنانچه به ركوع ركعت سوم نرفته و اطمينان نداشته باشد كه اگر نماز را تمام\r\n\r\n","description":"","footnote":"","page_name":" 277 ","page_number":281},
  {"content":"\r\n\r\nكند به جماعت مىرسد ، مستحب است به نيّت نماز مستحبّى نماز را دو ركعتى تمام كند و خود را به جماعت برساند .\r\n« مسألهء 1533 » اگر نماز امام تمام شود و مأموم مشغول تشهّد يا سلام اوّل باشد ، لازم نيست نيّت فرادى كند .\r\n« مسألهء 1534 » كسى كه در ركعت دوم به امام اقتدا كرده ، مىتواند هنگامى كه امام تشهّد ركعت آخر را مىخواند ، برخيزد و نماز را تمام كند و يا انگشتان دست و سينهء پا را به زمين بگذارد و زانوها را بلند نگهدارد و صبر كند تا امام سلام نماز را بگويد و بعد برخيزد .\r\n« مسألهء 1535 » اگر مأموم بعد از نماز بفهمد كه امام عادل نبوده يا كافر بوده يا بدون وضو نماز خوانده ، نماز جماعت او صحيح است .\r\n« مسألهء 1536 » اگر پس از نماز معلوم شود كه امام ركنى را ترك كرده يا به واسطهء فراموشى با بدن يا لباس نجس نماز خوانده ، نماز مأموم صحيح است به شرط آنكه خللى در اركان نماز فرادى وارد نشده باشد ، مثلًا به جهت متابعت از امام ركن زياد نكرده باشد .\r\n« مسألهء 1537 » بنابر احتياط واجب اگر مأموم يك مرد باشد ، بايد طرف راست امام بايستد و اگر چند مرد باشند ، بايد پشت سر امام بايستند و اگر يك مرد و يك زن يا يك مرد و چند زن باشند ، بايد مرد طرف راست امام و زنها پشت سر امام بايستند و اگر چند زن باشند ، بايد پشت سر امام بايستند و اگر چند مرد و چند زن باشند ، بايد مردها پشت سر امام و زنها پشت سر مردها بايستند و اگر يك زن باشد ، مىتواند در پشت سر امام و يا طرف راست او به نحوى بايستد كه جاى سجده او مساوى با زانو يا محل ايستادن امام باشد .\r\n\r\nشرايط امام جماعت\r\n« مسألهء 1538 » امام جماعت بايد عاقل ، شيعهء دوازده امامى ، عادل و حلال‌زاده و بنابر احتياط بالغ باشد و نماز را به نحو صحيح بخواند و نيز اگر مأموم مرد باشد ، امام او نيز بايد مرد باشد و احتياط واجب آن است كه امام زنان نيز مرد باشد و اقتدا كردن بچّهء\r\n\r\n","description":"","footnote":"","page_name":" 278 ","page_number":282},
  {"content":"\r\n\r\nممّيز كه خوب و بد را مىفهمد به بچّهء ممّيز ديگر بنابر احتياط صحيح نيست .\r\n« مسألهء 1539 » عدالت امام جماعت از چند راه ثابت مىشود :\r\nاوّل : انسان به عدالت امام جماعت وثوق و اطمينان پيدا كند و فرقى نمىكند كه اطمينان از چه راهى حاصل شود ، به شرط اين كه انسان از افراد آشنا به مسائل باشد و از افرادى نباشد كه با كمترين چيز به امرى اطمينان كند .\r\nدوم : شهادت دو مرد عادل به شرط آن كه دو مرد عادل ديگر بر خلاف آن شهادت ندهند و حتّى اگر يك مرد عادل كه گفتهء او موجب وثوق است ، بر خلاف آن شهادت دهد ، نمىتوان به شهادت آنها اكتفا كرد .\r\nسوم : حسن ظاهر امام جماعت كه از رفتار او در اجتماع حاصل مىشود .\r\n« مسألهء 1540 » اگر شك كند امامى كه عادل مىدانسته به عدالت خود باقى است يا نه ، مىتواند به او اقتدا نمايد .\r\n« مسألهء 1541 » كسى كه ايستاده نماز مىخواند ، نمىتواند به كسى كه نشسته يا خوابيده نماز مىخواند اقتدا كند و كسى كه نشسته نماز مىخواند ، بنابر احتياط واجب نمىتواند به كسى كه خوابيده نماز مىخواند اقتدا نمايد .\r\n« مسألهء 1542 » كسى كه نشسته نماز مىخواند ، مىتواند به كسى كه نشسته نماز مىخواند اقتدا كند و همچنين كسى كه خوابيده است ، مىتواند به كسى كه نشسته نماز مىخواند اقتدا كند .\r\n« مسألهء 1543 » اگر امام جماعت به واسطهء عذرى با تيمّم يا با وضوى جبيره‌اى نماز بخواند ، مىشود به او اقتدا كرد ، ولى اگر به واسطهء عذرى با لباس نجس نماز بخواند ، بنابر احتياط واجب نبايد به او اقتدا كرد .\r\n« مسألهء 1544 » اگر شخصى مرضى داشته باشد كه نتواند از بيرون آمدن ادرار و مدفوع خوددارى كند ، بنابر احتياط واجب نمىتوان به او اقتدا كرد .\r\n« مسألهء 1545 » بنابر احتياط واجب كسى كه بيمارى خوره يا پيسى دارد يا كسى كه حدّ شرعى خورده ، نبايد امام جماعت شود .\r\n\r\n","description":"","footnote":"","page_name":" 279 ","page_number":283},
  {"content":"\r\n\r\n\r\nچيزهايى كه در نماز جماعت مستحب‌اند\r\n« مسألهء 1546 » مستحب است امام در وسط صف بايستد و اهل علم و كمال و تقوا در صف اوّل بايستند .\r\n« مسألهء 1547 » مستحب است صف‌هاى جماعت منظّم باشند و بين كسانى كه در يك صف ايستاده‌اند ، فاصله نباشد و شانهء آنان در رديف يكديگر باشد .\r\n« مسألهء 1548 » مستحب است بعد از گفتن « قَدْ قامَتِ الصَّلاةُ » ، مأمومين برخيزند .\r\n« مسألهء 1549 » مستحب است امام جماعت ، حال مأمومى را كه از ديگران ضعيف‌تر است رعايت كند و عجله نكند تا افراد ضعيف به او برسند و نيز مستحب است قنوت و ركوع و سجود را طولانى نكند ، مگر اين كه بداند همهء كسانى كه به او اقتدا كرده‌اند ، به اين عمل مايلند .\r\n« مسألهء 1550 » مستحب است امام جماعت در حمد و سوره و ذكرهايى كه بلند مىخواند ، صداى خود را به قدرى بلند كند كه ديگران بشنوند ، ولى نبايد بيش از اندازه صدا را بلند كند .\r\n« مسألهء 1551 » اگر امام در ركوع بفهمد كسى تازه رسيده و مىخواهد اقتدا كند ، مستحب است ركوع را دو برابر هميشه طول بدهد و بعد برخيزد ، اگرچه بفهمد فرد ديگرى هم براى اقتدا وارد شده است .\r\n\r\nچيزهايى كه در نماز جماعت مكروه‌اند\r\n« مسألهء 1552 » اگر در صف‌هاى جماعت جا باشد ، مكروه است انسان تنها بايستد .\r\n« مسألهء 1553 » مكروه است مأموم ذكرهاى نماز را به گونه‌اى بگويد كه امام بشنود .\r\n« مسألهء 1554 » اقتدا نمودن مسافر به غير مسافر و يا غير مسافر به مسافر مكروه است .\r\n\r\nنماز آيات\r\n« مسألهء 1555 » نماز آيات كه دستور آن بعداً گفته خواهد شد ، به واسطهء\r\n\r\n","description":"","footnote":"","page_name":" 280 ","page_number":284},
  {"content":"\r\n\r\nچهار چيز واجب مىشود :\r\nاوّل و دوم : گرفتن خورشيد و گرفتن ماه ، اگرچه مقدار كمى از آنها گرفته شود و كسى هم از آن نترسد . سوم : زلزله ، اگرچه كسى هم نترسد . چهارم : رعد و برق و بادهاى سياه و سرخ و هر پديدهء آسمانى در صورتى كه بيشتر مردم از آن بترسند و بنابر احتياط واجب براى پديده‌هاى زمينى مانند رانش يا فرو رفتن زمين نيز در صورتى كه بيشتر مردم از آن بترسند ، بايد نماز آيات بخوانند .\r\n« مسألهء 1556 » اگر بيشتر از يك مورد از چيزهايى كه نماز آيات براى آنها واجب است اتّفاق بيفتد ، انسان بايد براى هر يك از آنها يك نماز آيات بخواند ، مثلًا اگر خورشيد بگيرد و زلزله هم بشود ، بايد دو نماز آيات بخواند .\r\n« مسألهء 1557 » كسى كه چند نماز آيات بر او واجب است ، اگر همهء آنها براى يك چيز بر او واجب شده باشند ، مثلًا سه مرتبه خورشيد گرفته و نماز آنها را نخوانده باشد ، هنگامى كه قضاى آنها را مىخواند ، لازم نيست معيّن كند كه براى كدام مرتبهء آنها است ، ولى اگر براى گرفتن خورشيد و ماه و زلزله يا براى دو تاى اينها نمازهايى بر او واجب شده باشد ، بنابر احتياط واجب بايد هنگام نيّت ولو اجمالًا ، معيّن كند نماز آياتى كه مىخواند براى كدام يك از آنهاست ، ولى در غير از گرفتن خورشيد و ماه و زلزله ، لازم نيست تعيين كند كه نماز آيات را به چه سببى مىخواند ، اگرچه تعيين آن بهتر است .\r\n« مسألهء 1558 » چيزهايى كه نماز آيات براى آنها واجب است ، در هر محلّى اتّفاق بيفتند ، فقط مردم همان محل بايد نماز آيات بخوانند و بر مردم جاهاى ديگر حتى اگر مكان آنها به قدرى نزديك باشد كه با آن محل يكى حساب شود ، نماز آيات واجب نيست .\r\n« مسألهء 1559 » وقت نماز آيات در خورشيد گرفتگى و ماه گرفتگى از وقتى است كه خورشيد يا ماه شروع به گرفتن مىكند و بنابر احتياط واجب ، نبايد نماز آيات را به قدرى تأخير بيندازد كه خورشيد يا ماه شروع به باز شدن كند .\r\n« مسألهء 1560 » اگر خواندن نماز آيات را به قدرى تأخير بيندازد كه خورشيد يا ماه شروع به باز شدن كند ، بنابر احتياط واجب نبايد نيّت ادا و قضا كند ، ولى اگر بعد از باز\r\n\r\n","description":"","footnote":"","page_name":" 281 ","page_number":285},
  {"content":"\r\n\r\nشدن تمام آن نماز بخواند ، بايد نيّت قضا نمايد .\r\n« مسألهء 1561 » اگر خواندن نماز آيات را به قدرى تأخير بيندازد كه تا باز شدن خورشيد يا ماه به اندازهء يك ركعت وقت باقى مانده باشد ، بايد نيّت ادا كند ؛ ولى اگر كمتر از يك ركعت به شروع باز شدن باقى مانده باشد ، بنابر احتياط واجب نبايد نيّت ادا و قضا كند .\r\n« مسألهء 1562 » هنگامى كه زلزله ، رعد ، برق و مانند آنها اتّفاق مىافتد ، بنابر احتياط واجب بايد فوراً نماز آيات را بخواند و به هنگام خواندن آن بايد نيّت ادا كند و اگر نخواند ، تا آخر عمر بر او واجب است ، ولى بنابر احتياط واجب نبايد نيّت ادا و قضا كند .\r\n« مسألهء 1563 » اگر از گرفتن خورشيد يا ماه باخبر نشود و بعد از باز شدن كامل خورشيد يا ماه بفهمد كه تمام آن گرفته بوده ، بايد قضاى نماز آيات را بخواند ، ولى اگر بفهمد مقدارى از آن گرفته بوده ، قضا بر او واجب نيست .\r\n« مسألهء 1564 » اگر عدّه‌اى بگويند كه خورشيد يا ماه گرفته است ، چنانچه انسان از گفتهء آنان اطمينان پيدا نكند و نماز آيات نخواند و بعد از باز شدن خورشيد يا ماه معلوم شود راست گفته‌اند ، در صورتى كه تمام خورشيد يا ماه گرفته بوده ، بايد نماز آيات را بخواند و اگر قسمتى از آنها گرفته بوده ، لازم نيست نماز آيات را بخواند و اگر دو نفر كه عادل بودن آنان معلوم نيست بگويند خورشيد يا ماه گرفته و بعد معلوم شود كه عادل بوده‌اند ، چنانچه تمام خورشيد يا ماه گرفته بوده ، بايد نماز آيات را بخواند ، بلكه اگر معلوم شود كه مقدارى از آن نيز گرفته بوده ، احتياط واجب آن است كه نماز آيات را بخواند .\r\n« مسألهء 1565 » اگر انسان به گفتهء كسانى كه از روى قاعدهء علمى وقت گرفتن خورشيد و ماه را مىدانند اطمينان پيدا كند كه خورشيد يا ماه گرفته ، بايد نماز آيات را بخواند و نيز اگر بگويند فلان وقت خورشيد يا ماه مىگيرد و فلان مقدار طول مىكشد و انسان به گفتهء آنان اطمينان پيدا كند ، بايد به حرف آنان عمل نمايد ، مثلًا اگر بگويند خورشيد فلان ساعت شروع به باز شدن مىكند ، احتياطاً نبايد نماز را تا آن وقت تأخير بيندازد .\r\n« مسألهء 1566 » اگر بفهمد نماز آياتى كه خوانده باطل بوده ، بايد دوباره آن را بخواند\r\n\r\n","description":"","footnote":"","page_name":" 282 ","page_number":286},
  {"content":"\r\n\r\nو اگر وقت گذشته ، قضا نمايد .\r\n« مسألهء 1567 » اگر در وقت نماز واجب شبانه‌روزى ، نماز آيات نيز بر انسان واجب شود ، چنانچه براى هر دو نماز وقت داشته باشد ، هر كدام را اوّل بخواند اشكال ندارد ، هرچند بهتر است اوّل نماز واجب شبانه‌روزى را بخواند و اگر وقت يكى از آن دو تنگ باشد ، بايد اوّل آن را بخواند و اگر وقت هر دو تنگ باشد ، بايد اوّل نماز واجب شبانه‌روزى را بخواند .\r\n« مسألهء 1568 » اگر در بين نماز واجب شبانه‌روزى بفهمد كه وقت نماز آيات تنگ است ، چنانچه وقت نماز واجب شبانه‌روزى هم تنگ باشد ، بايد آن را تمام كند و بعد نماز آيات را بخواند و اگر وقت نماز واجب شبانه‌روزى تنگ نباشد ، بايد آن را رها كند و اوّل نماز آيات و بعد نماز واجب شبانه‌روزى را بجا آورد .\r\n« مسألهء 1569 » اگر در بين نماز آيات بفهمد كه وقت نماز واجب شبانه‌روزى تنگ است ، بايد نماز آيات را رها كند و مشغول نماز شبانه‌روزى شود و بعد از آن كه نماز را تمام كرد ، پيش از انجام عملى كه نماز را به هم مىزند ، بقيّه نماز آيات را از همان جا كه رها كرده بخواند .\r\n« مسألهء 1570 » اگر كسى هنگام گرفتن خورشيد يا ماه جنب باشد ، چنانچه وقت داشته باشد و متمكّن از غسل كردن باشد ، بايد فوراً غسل نمايد و نماز آيات را بخواند و اگر نتواند غسل كند يا وقت آن را نداشته باشد ، بايد با تيمّم نماز آيات را بجا آورد .\r\n« مسألهء 1571 » اگر در حال حيض يا نفاس زن ، يكى از اسباب وجوب نماز آيات رخ دهد ، بنابر احتياط واجب بايد قضاى آن را بعد از پاك شدن بجا آورد .\r\n« مسألهء 1572 » در صورتى كه تمام ماه بگيرد و از روى عمد نماز آيات را نخواند ، مستحب است پيش از به جا آوردن قضاى آن غسل كند .\r\n\r\nدستور نماز آيات\r\n« مسألهء 1573 » نماز آيات دو ركعت است و در هر ركعت پنج ركوع دارد و دستور آن ،\r\n\r\n","description":"","footnote":"","page_name":" 283 ","page_number":287},
  {"content":"\r\n\r\nاين است كه انسان بعد از نيّت ، تكبير بگويد و يك حمد و يك سورهء تمام بخواند و به ركوع رود و سر از ركوع بردارد و دوباره يك حمد و يك سوره بخواند و باز به ركوع رود تا پنج مرتبه و بعد از بلند شدن از ركوع پنجم ، به سجده برود و دو سجده نمايد و برخيزد و ركعت دوم را نيز مانند ركعت اوّل بجا آورد و تشهّد بخواند و سلام دهد .\r\n« مسألهء 1574 » در نماز آيات انسان مىتواند بعد از نيّت و تكبير و خواندن حمد ، آيه‌هاى يك سوره را پنج قسمت كند و يك آيه يا بيشتر از آن بخواند و به ركوع رود و سر بردارد و بدون اين كه حمد بخواند ، قسمت دوم از همان سوره را بخواند و به ركوع رود و همين طور تا پيش از ركوع پنجم سوره را تمام نمايد ؛ مثلًا به قصد سورهء توحيد ، « بِسْمِ اللَّهِ الرَّحْمنِ الرَّحيمِ » بگويد و به ركوع رود ، بعد بايستد و بگويد : « قُلْ هُوَ اللَّهُ أحَدٌ » و دوباره به ركوع رود و بعد از ركوع بايستد و بگويد : « أَللَّهُ الصَّمَدُ » و باز به ركوع رود و بايستد و بگويد :\r\n« لَمْ يَلِدْ وَلَمْ يُولَدْ » و به ركوع رود و باز هم سر بردارد و بگويد : « وَلَمْ يَكُنْ لَهُ كُفُواً أَحَدٌ » و بعد از آن به ركوع پنجم رود و بعد از سر برداشتن ، به سجده رفته و دو سجده كند و ركعت دوم را نيز مثل ركعت اوّل بجا آورد و بعد از سجدهء دوم ، تشهّد بخواند و سلام نماز را بگويد .\r\n« مسألهء 1575 » اگر در يك ركعت از نماز آيات ، پنج مرتبه حمد و سوره بخواند و در ركعت ديگر يك حمد بخواند و سوره را پنج قسمت كند ، مانعى ندارد .\r\n« مسألهء 1576 » چيزهايى كه در نمازهاى شبانه‌روزى واجب و مستحب‌اند ، در نماز آيات نيز واجب و مستحب مىباشند ، ولى نماز آيات اذان و اقامه ندارد و مىتواند قبل از نماز سه مرتبه به قصد و اميد ثواب بگويد : « الصَّلاة » .\r\n« مسألهء 1577 » مستحب است بعد از ركوع پنجم و دهم بگويد : « سَمِعَ اللَّهُ لِمَنْ حَمِدَه » و نيز پيش از هر ركوع و بعد از آن ، تكبير بگويد ، ولى بعد از ركوع پنجم و دهم ، گفتن تكبير مستحب نيست .\r\n« مسألهء 1578 » مستحب است پيش از ركوع دوم ، چهارم ، ششم ، هشتم و دهم قنوت بخواند و اگر فقط يك قنوت پيش از ركوع دهم بخواند ، كافى است .\r\n« مسألهء 1579 » اگر در نماز آيات شك كند كه چند ركعت خوانده و فكر او به جايى\r\n\r\n","description":"","footnote":"","page_name":" 284 ","page_number":288},
  {"content":"\r\n\r\nنرسد ، نماز باطل است .\r\n« مسألهء 1580 » اگر شك كند كه در ركوع آخر ركعت اوّل است يا در ركوع اوّل ركعت دوم و فكر او به جايى نرسد ، نماز باطل است ، ولى اگر مثلًا شك كند كه چهار ركوع كرده يا پنج ركوع ، چنانچه به سجده نرفته باشد ، بايد ركوعى را كه شك دارد بجا آورده يا نه ، بجا آورد و اگر به سجده رفته باشد ، نبايد به شك خود اعتنا كند .\r\n« مسألهء 1581 » هر يك از ركوع‌هاى نماز آيات ركن است و اگر عمداً يا اشتباهاً كم يا زياد شود ، نماز باطل است .\r\n« مسألهء 1582 » مستحب است نماز آيات به جماعت بجا آورده شود و كيفيّت جماعت آن مانند نمازهاى واجب شبانه‌روزى است كه به جماعت خوانده مىشوند .\r\n\r\nنماز جمعه\r\n« مسألهء 1583 » نماز جمعه در صورت فراهم بودن شرايط آن ، يك واجب تخييرى است ؛ يعنى نمازگزار مىتواند در روزهاى جمعه يكى از نمازهاى ظهر و يا نماز جمعه را به جا بياورد ، اگرچه نماز جمعه افضل است و در قرآن و روايات در مورد آن بسيار سفارش شده است .\r\n« مسألهء 1584 » نماز جمعه قضا ندارد و اگر كسى آن را ترك كند ، بايد به جاى آن نماز ظهر را بجا آورد و اگر وقت نماز ظهر هم گذشته باشد ، بايد نماز ظهر را قضا نمايد .\r\n« مسألهء 1585 » در نماز جمعه علاوه بر شرايطى كه براى صحّت نماز گفته شده است ، پنج شرط ديگر نيز وجود دارد :\r\n1 - نماز جمعه بايد به جماعت خوانده شود .\r\n2 - حداقل تعداد نمازگزاران با امام جمعه بايد پنج نفر مرد عاقل و بالغ و بنابر احتياط غير مسافر باشند .\r\n3 - امام جمعه قبل از نماز دو خطبه بخواند .\r\n4 - بين دو محلّى كه نماز جمعه برگزار مىشود ، حداقل يك فرسخ شرعى فاصله باشد .\r\n\r\n","description":"","footnote":"","page_name":" 285 ","page_number":289},
  {"content":"\r\n\r\n5 - امام جمعه واجد شرايط باشد .\r\n« مسألهء 1586 » امام جمعه بايد بالغ ، عاقل ، مرد ، شيعه دوازده امامى و عادل باشد و توانايى خواندن خطبه‌ها را در حال ايستاده داشته باشد و بنابر احتياط واجب بيمارى خوره و يا پيسى نمايان نداشته و نيز حدّ شرعى نخورده باشد و بايد امام جمعه از طرف مجتهد جامع الشرايط منصوب باشد و اگر چند مجتهد واجد الشرايط باشند ، هر كدام قبلًا اجازه داده باشند كافى است و در صورت تعارض ، نظر مجتهد اعلم و اعدل مقدّم است .\r\n« مسألهء 1587 » اگر نماز جمعه با شرايط لازم برگزار شود ، كسى كه هنگام خواندن خطبه‌ها - هرچند از روى عمد - حضور نداشته باشد ، مىتواند در نماز شركت كند ، بلكه كسى هم كه به ركوع ركعت دوم رسيده ، مىتواند اقتدا نمايد و پس از سلام امام ، ركعت دوم را خودش بخواند .\r\n\r\nوقت نماز جمعه\r\n« مسألهء 1588 » بنابر احتياط بايد شروع نماز جمعه را از وقتى كه عرفاً آن را اول ظهر مىگويند ، تأخير نيندازد و بايد احتياطاً مقدارى از خطبه‌ها در وقت خوانده شود و شروع خواندن خطبه پيش از ظهر ، خلاف احتياط مستحب است .\r\n« مسألهء 1589 » بنابر احتياط واجب بايد حدود يك ساعت بعد از ظهر شرعى نماز جمعه تمام شده باشد و اگر تا اين زمان تمام نشده باشد ، احتياطاً نماز ظهر را هم بخوانند .\r\n« مسألهء 1590 » اگر شك كنند كه وقت نماز هنوز باقى است يا نه ، نماز جمعه صحيح است .\r\n\r\nكيفيّت اقامه نماز جمعه\r\n« مسألهء 1591 » نماز جمعه مانند نماز صبح دو ركعت است و مستحب مؤكّد است در ركعت اوّل پس از حمد « سوره جمعه » و در ركعت دوم پس از حمد « سوره منافقين » خوانده شود و نيز در ركعت اوّل پيش از رفتن به ركوع يك قنوت و در ركعت دوم پس از\r\n\r\n","description":"","footnote":"","page_name":" 286 ","page_number":290},
  {"content":"\r\n\r\nبلند شدن از ركوع يك قنوت بخوانند و همچنين واجب است امام جمعه پيش از شروع در نماز به تفصيلى كه گفته مىشود دو خطبه بخواند .\r\n« مسألهء 1592 » نمازگزار بايد توجه داشته باشد كه در ركعت دوم پس از قنوت به ركوع نرود و اگر به ركوع برود ، نماز باطل مىشود .\r\n« مسألهء 1593 » بنابر احتياط واجب امام جمعه بايد حمد و سورهء نماز جمعه را بلند بخواند .\r\n« مسألهء 1594 » شك در تعداد ركعت‌هاى نماز جمعه موجب بطلان آن است و در ساير احكام حكم نماز دو ركعتى را دارد .\r\n« مسألهء 1595 » بنابر احتياط واجب هر يك از دو خطبهء نماز جمعه بايد مشتمل بر حمد و ثناى پروردگار ، صلوات بر پيامبر اكرم و آل پيامبر عليهم السلام ، دعوت مردم به پرهيزكارى و تقوا و نيز خواندن يك سورهء كامل باشد و خطبهء دوم بايد علاوه بر آن مشتمل بر ذكر نام ائمهء معصومين عليهم السلام و طلب آمرزش براى مؤمنان باشد .\r\n« مسألهء 1596 » بنابر احتياط حمد و ثناى پروردگار و صلوات بر پيامبر اكرم و آل پيامبر عليهم السلام بايد به عربى گفته شود و در حمد و ثناى خداوند و صلوات بر پيامبر اكرم و آل پيامبر عليهم السلام و دعوت مردم به تقوا و خواندن يك سورهء كامل در دو خطبه ، بايد ترتيب مراعات شود .\r\n« مسألهء 1597 » خطبه‌هاى نماز جمعه را بايد شخص امام جمعه در حال ايستاده و با صداى رسا بخواند و ميان دو خطبه - هرچند با اندكى نشستن - فاصله شود .\r\n« مسألهء 1598 » بنابر احتياط واجب امام جمعه بايد در حال خطبه با وضو باشد و مستحب است در حال خطبه عمامه بر سر نهاده و به عصا و اسلحه تكيه نمايد و هنگام اذان روى منبر بنشيند و پيش از شروع خطبه به حاضرين سلام كند و بر حاضرين واجب كفايى است كه جواب سلام امام را بدهند .\r\n« مسألهء 1599 » بنابر احتياط واجب حاضرين بايد به خطبه‌ها گوش دهند و سكوت نمايند و از خواندن نماز در حال خطبه بپرهيزند . همچنين بنابر احتياط به طرف خطيب\r\n\r\n","description":"","footnote":"","page_name":" 287 ","page_number":291},
  {"content":"\r\n\r\nنشسته و مثل حال نماز باشند و به راست و چپ نگاه نكنند و جابجا نشوند ، ولى پس از پايان خطبه‌ها صحبت كردن و جابجا شدن و نگاه به چپ و راست كردن اشكال ندارد و اگر نكاتى كه گفته شد رعايت نكنند ، خلاف احتياط عمل كرده‌اند ، ولى نماز جمعهء آنان صحيح است .\r\n« مسألهء 1600 » شعار و تكبير در بين خطبه‌ها خلاف احتياط است ، ولى به صحّت نماز ضررى نمىرساند .\r\n\r\nنماز عيد فطر و قربان\r\n« مسألهء 1601 » نماز عيد فطر و قربان در زمان حضور امام عليه السلام واجب است و بايد به جماعت خوانده شود و در زمان ما كه امام عليه السلام غايب است ، مستحب است و مىتوان آن را به جماعت يا فرادى خواند .\r\n« مسألهء 1602 » وقت نماز عيد فطر و قربان از اوّل طلوع آفتاب روز عيد تا ظهر است .\r\n« مسألهء 1603 » مستحب است نماز عيد قربان را بعد از بلند شدن آفتاب بخوانند و در عيد فطر مستحب است بعد از بلند شدن آفتاب افطار كنند و زكات فطره را نيز بدهند و بعد نماز عيد را بخوانند .\r\n« مسألهء 1604 » نماز عيد فطر و قربان دو ركعت است كه در ركعت اوّل بعد از خواندن حمد و سوره ، بايد پنج تكبير بگويد و بعد از هر تكبير يك قنوت بخواند و بعد از قنوت پنجم ، تكبير ديگرى بگويد و به ركوع رود و دو سجده بجا آورد و برخيزد و در ركعت دوم بعد از خواندن حمد و سوره ، چهار تكبير بگويد و بعد از هر تكبير قنوت بخواند و تكبير پنجم را بگويد و به ركوع رود و بعد از ركوع ، دو سجده و تشهّد بجا آورد و نماز را سلام دهد .\r\n« مسألهء 1605 » در قنوت نماز عيد فطر و قربان ، هر دعا و ذكرى بخوانند كافى است ، ولى بهتر است اين دعا را بخوانند : « اللَّهُمَّ أَهْلَ الْكِبْرياءِ وَالْعَظَمَةِ وَأَهْلَ الْجُودِ وَالْجَبَرُوتِ وَأَهْلَ الْعَفْوِ وَالرَّحْمَةِ وَأَهْلَ التَّقْوى وَالمَغْفِرَةِ أسْألُكَ بِحَقِّ هذَا الْيَوْمِ الَّذى جَعَلْتَهُ لِلْمُسْلِمينَ\r\n\r\n","description":"","footnote":"","page_name":" 288 ","page_number":292},
  {"content":"\r\n\r\nعيداً وَلِمُحَمَّدٍ صَلَّى اللَّهُ عَلَيْهِ وَآلِهِ ذُخْراً وَشَرَفاً وَكَرامَةً وَمَزيداً أنْ تُصَلِّيَ عَلى مُحَمَّدٍ وَآلِ مُحَمَّدٍ وَأنْ تُدْخِلَنى فى كُلِّ خَيْرٍ أدْخَلْتَ فيهِ مُحَمَّداً وَآلَ مُحَمَّدٍ وَأنْ تُخْرِجَنى مِنْ كُلِّ سُوءٍ أخْرَجْتَ مِنْهُ مُحَمَّداً وَآلَ مُحَمَّدٍ صَلَواتُكَ عَلَيْهِ وَعَلَيْهِمْ اللَّهُمَّ إنّى أسْألُكَ خَيْرَ ما سَألَكَ بِهِ عِبادُكَ الصّالِحُونَ وَأعُوذُ بِكَ مِمَّا اسْتَعاذَ مِنْهُ عِبادُكَ الْمُخْلَصُونَ » .\r\n« مسألهء 1606 » مستحب است در نماز عيد فطر و قربان قرائت را بلند بخوانند .\r\n« مسألهء 1607 » نماز عيد سورهء مخصوصى ندارد ، ولى بهتر است كه در ركعت اوّل آن سورهء « شمس » ( سورهء 91 ) و در ركعت دوم سورهء « غاشيه » ( سورهء 88 ) را بخوانند ، يا در ركعت اوّل سورهء « أعلى » ( سورهء 87 ) و در ركعت دوم سورهء « شمس » را بخوانند .\r\n« مسألهء 1608 » مستحب است روز عيد فطر قبل از نماز عيد ، با خرما افطار كند و در عيد قربان بعد از نماز ، قدرى از گوشت قربانى بخورد .\r\n« مسألهء 1609 » مستحب است پيش از نماز عيد غسل كنند و دعاهايى را كه پيش از نماز و بعد از آن در كتاب‌هاى دعا ذكر شده ، به اميد ثواب بخوانند .\r\n« مسألهء 1610 » مستحب است در نماز عيد بر زمين سجده كنند و در حال گفتن تكبيرها دست‌ها را بلند كنند .\r\n« مسألهء 1611 » بعد از نماز مغرب و عشاى شب عيد فطر و بعد از نماز صبح روز عيد و بعد از نماز عيد فطر ، مستحب است اين تكبيرها را بگويد : « اللَّهُ اكْبَرُ ، اللَّهُ اكْبَرُ ، لاإلهَ إلَّا اللَّهُ وَاللَّهُ اكْبَرُ ، اللَّهُ اكْبَرُ وَللَّهِ الْحَمْدُ ، اللَّهُ اكْبَرُ عَلى ما هَدانا » .\r\n« مسألهء 1612 » مستحب است انسان در عيد قربان بعد از ده نماز كه اوّل آنها نماز ظهر روز عيد و آخر آنها نماز صبح روز دوازدهم ذى حجّه است ، تكبيرهايى را كه در مسألهء پيش گفته شد بگويد و بعد از آن بگويد : « اللَّهُ اكْبَرُ عَلى ما رَزَقَنا مِنْ بَهيمَةِ الْأنْعامِ وَالْحَمْدُ للَّهِ عَلى ما أبْلانا » ، ولى اگر عيد قربان در مِنى باشد ، مستحب است بعد از پانزده نماز كه اوّل آنها نماز ظهر روز عيد و آخر آنها نماز صبح روز سيزدهم ذىحجّه است ، اين تكبيرها را بگويد .\r\n« مسألهء 1613 » مأموم بايد در نماز عيد - همچون نمازهاى ديگر - بجز حمد و\r\n\r\n","description":"","footnote":"","page_name":" 289 ","page_number":293},
  {"content":"\r\n\r\nسوره ، ذكرهاى ديگر نماز را خودش بگويد .\r\n« مسألهء 1614 » اگر مأموم هنگامى برسد كه امام مقدارى از تكبيرها و قنوتها را گفته ، بايد بعد از آن كه امام به ركوع رفت ، آنچه را از تكبيرها و قنوتها كه با امام نگفته ، خودش بگويد و سپس خود را در ركوع به امام برساند و چنانچه در هر قنوت يك بار « سُبْحانَ اللَّهِ وَ الْحَمْدُ للَّهِ » بگويد كافى است و اگر در ركوع به امام نرسيد ، بنابر احتياط واجب نيّت فرادى كند و خودش نماز را تمام نمايد .\r\n« مسألهء 1615 » اگر مأموم امام جماعت را در ركوع نماز عيد درك كند ، مىتواند اقتدا نمايد و به ركوع برود و اگر در ركعت دوم برسد ، مىتواند اقتدا نمايد و پس از چهار قنوت امام ، قنوت پنجم و تكبير آن را خودش بخواند و در ركوع به امام برسد و پس از سلام امام ، برخيزد و ركعت دوم را خودش بجا آورد .\r\n« مسألهء 1616 » خواندن نماز عيد در زير سقف كراهت دارد .\r\n« مسألهء 1617 » اگر در حال خواندن قنوت در گفتن تكبيرها و يا خواندن قنوت‌هاى قبلى شك كند و يا در حال گفتن تكبير در خواندن قنوت‌ها و يا گفتن تكبيرهاى قبلى شك نمايد ، نبايد به شك خود اعتنا كند .\r\n« مسألهء 1618 » اگر پيش از خواندن قنوت شك كند كه تكبير قبل از آن را گفته يا نه و يا پيش از گفتن تكبير شك كند كه قنوت قبل از آن را خوانده يا نه ، بايد به شك خود اعتنا نمايد و آن قنوت يا تكبيرى را كه شك در به جا آوردن آن دارد ، به جا آورد .\r\n« مسألهء 1619 » اگر پيش از رفتن به ركوع در تعداد تكبيرهاى نماز يا قنوت‌هاى آن شك كند ، مثلًا شك كند كه سه تكبير گفته يا بيشتر ، بنا را بر كمتر بگذارد و بقيهء قنوتها و تكبيرها را به جا آورد و اگر بعد معلوم شود كه گفته بوده ، اشكال ندارد و اگر پس از رفتن به ركوع شك كند ، به شك خود اعتنا ننمايد .\r\n« مسألهء 1620 » اگر قرائت يا تكبيرها يا قنوت‌ها را فراموش كند و بجا نياورد ، نمازش صحيح است .\r\n« مسألهء 1621 » اگر ركوع يا دو سجده يا تكبيرةالاحرام را فراموش كند ، نمازش\r\n\r\n","description":"","footnote":"","page_name":" 290 ","page_number":294},
  {"content":"\r\n\r\nباطل است .\r\n« مسألهء 1622 » اگر در نماز عيد يك سجده يا تشهّد را فراموش كند ، احتياط مستحب آن است كه بعد از نماز آن را به قصد رجاء و اميد ثواب بجا آورد و اگر عملى انجام دهد كه براى انجام آن ، سجدهء سهو در نمازهاى شبانه‌روزى لازم مىشود ، احتياط مستحب آن است كه بعد از نماز به قصد رجاء و اميد ثواب ، دو سجدهء سهو براى آن بجا آورد .\r\n« مسألهء 1623 » اگر نماز عيد در وقت خود خوانده نشود ، قضا ندارد ، ولى اگر ماه تا ظهر روز عيد فطر ثابت نشود ، بر حسب اخبار وارده ، اقامهء نماز عيد در صبح روز بعد مانعى ندارد ، ولى خوب است اين عمل به قصد رجاء و اميد ثواب انجام شود .\r\n\r\n","description":"","footnote":"","page_name":" 291 ","page_number":295},
  {"content":"\r\n\r\n\r\nاحكام روزه\r\nروزه از جمله عباداتى است كه در اديان توحيدى به آن امر شده است و روزهء ماه رمضان هديه‌اى است الهى كه خداوند به امت محمد صلى الله عليه و آله و سلم عطا فرموده است تا به وسيله آن بتوانند پليدى را از روح و جسم خويش دور سازند و جان خويش را به زيور تقوى آراسته كنند و با چشيدن طعم گرسنگى و تشنگى ، رنج و محروميت فقرا را با تمام وجود درك نمايند و در صدد دستگيرى از آنان برآيند و بر مؤمنان است كه از بركات روزه و ماه رمضان بهره‌مند گردند .\r\nامام سجاد عليه السلام در دعاى چهل و چهارم صحيفهء سجاديه مىفرمايد : « خداوندا ، ماه رمضان را از عبادت ما سرشار كن و اوقات آن را به توفيق عبادتت مزيّن گردان و ما را در اين ماه به روزه‌دارى و در شب آن به نماز ، تضرع ، خشوع و تواضع به درگاهت يارى فرما چنان كه هيچ روز آن گواه بر غفلت ما و هيچ شب آن شاهد تقصير ما نگردد . »\r\n« روزه » آن است كه انسان براى انجام فرمان خداوند از اذان صبح تا مغرب از انجام دادن چيزهايى كه روزه را باطل مىكند - و شرح آنها بعداً گفته مىشود - خوددارى نمايد .\r\n\r\nنيّت\r\n« مسألهء 1624 » لازم نيست انسان نيّت روزه را از قلب خود بگذراند يا مثلًا بگويد :\r\n« فردا روزه مىگيرم » ، بلكه همين مقدار كه براى انجام فرمان خداوند از اذان صبح تا مغرب عملى كه روزه را باطل مىكند انجام ندهد ، كافى است و براى آن كه يقين كند تمام اين مدّت را روزه بوده ، بايد مقدارى پيش از اذان صبح و مقدارى نيز بعد از مغرب ، از\r\n\r\n","description":"","footnote":"","page_name":" 292 ","page_number":296},
  {"content":"\r\n\r\nانجام اعمالى كه روزه را باطل مىكنند خوددارى نمايد .\r\n« مسألهء 1625 » انسان مىتواند در هر شب از ماه رمضان براى روزهء فرداى آن نيّت كند و بهتر است كه شب اوّل ماه ، نيّت روزهء همهء ماه را نيز بنمايد .\r\n« مسألهء 1626 » آخرين وقتى كه مىتوان براى روزهء رمضان و يا هر روزهء واجب معيّن ديگر نيّت نمود ، هنگام اذان صبح است .\r\n« مسألهء 1627 » چنانچه در روزهء ماه رمضان و يا هر روزهء معيّن ديگرى كه بر انسان واجب شده است - مثل اين كه نذر كرده باشد كه روز معيّنى را روزه بگيرد - عمداً تا اذان صبح نيّت نكند ، روزه‌اش باطل است و اگر به جهت ندانستن و يا فراموشى تا اذان صبح نيّت نكند ، چنانچه پيش از ظهر متوجه شود و تا آن هنگام عملى كه روزه را باطل مىكند انجام نداده باشد احتياط واجب اين است كه نيت كند و آن روز را روزه بگيرد و بعداً قضاى آن را نيز به جا آورد .\r\n« مسألهء 1628 » اگر كسى در روزهء رمضان و يا روزهء واجب معيّن ديگر ، پيش از اذان صبح بدون نيّت روزه بخوابد و پيش از ظهر بيدار شود ، بنابر احتياط واجب بايد نيّت كند و آن روز را روزه بگيرد و بعداً قضاى آن را نيز به جا آورد و اگر بعد از ظهر بيدار شود ، روزهء آن روز او باطل است .\r\n« مسألهء 1629 » اگر براى روزهء واجب غير معيّنى مثل روزهء كفّاره ، عمداً تا نزديك ظهر نيّت نكند ، اشكال ندارد بلكه اگر پيش از نيّت تصميم داشته باشد كه روزه نگيرد يا ترديد داشته باشد كه بگيرد يا نه و يا قصد كند عملى كه روزه را باطل مىكند انجام دهد يا مردّد شود كه آن عمل را بجا آورد يا نه ، چنانچه عملى كه روزه را باطل مىكند انجام نداده باشد و پيش از ظهر نيّت كند ، روزهء او صحيح است و چنانچه تا پيش از ظهر نيّت نكند ، بنابر احتياط واجب ديگر نمىتواند آن روز را به نيّت روزهء واجب غير معيّن روزه بگيرد .\r\n« مسألهء 1630 » آخرين وقتى كه مىتوان براى روزهء مستحبّى نيّت نمود ، هنگامى است كه به اندازهء نيّت كردن به مغرب وقت باقىمانده باشد ، بنابراين اگر تا اين هنگام عملى كه روزه را باطل مىكند انجام نداده باشد و نيّت روزهء مستحبّى كند ، روزهء او صحيح است .\r\n\r\n","description":"","footnote":"","page_name":" 293 ","page_number":297},
  {"content":"\r\n\r\n« مسألهء 1631 » اگر بخواهد غير از روزهء رمضان ، روزهء ديگرى بگيرد ، بايد آن را معيّن نمايد ، مثلًا نيّت كند كه روزهء قضا يا روزهء كفّاره مىگيرد ، ولى در ماه رمضان لازم نيست نيّت كند كه روزهء رمضان مىگيرد و اگر نداند ماه رمضان است يا فراموش نمايد و روزهء ديگرى را نيّت كند ، روزهء ماه رمضان محسوب مىشود .\r\n« مسألهء 1632 » اگر بداند ماه رمضان است و عمداً نيّت روزهء غير رمضان كند ، نه روزهء ماه رمضان حساب مىشود و نه روزه‌اى كه قصد كرده است .\r\n« مسألهء 1633 » اگر مثلًا به نيّت روز اوّل ماه روزه بگيرد بعد بفهمد روز دوم يا سوم بوده ، روزهء او صحيح است .\r\n« مسألهء 1634 » اگر پيش از اذان صبح نيّت كند و بىهوش شود و در بين روز به هوش آيد ، بنابر احتياط واجب بايد روزهء آن روز را تمام نمايد و بعداً قضاى آن را نيز بنابر احتياط واجب بجا آورد و اگر آن را تمام نكند ، بايد قضاى آن روز را به جا آورد .\r\n« مسألهء 1635 » اگر پيش از اذان صبح نيّت كند و مست شود و در بين روز از مستى خارج شود ، احتياط واجب آن است كه روزهء آن روز را تمام كند و قضاى آن را نيز بجا آورد .\r\n« مسألهء 1636 » اگر پيش از اذان صبح نيّت كند و بخوابد و بعد از مغرب بيدار شود ، روزهء او صحيح است .\r\n« مسألهء 1637 » اگر نداند يا فراموش كند كه ماه رمضان است و پيش از ظهر متوجّه شود ، چنانچه عملى كه روزه را باطل مىكند انجام نداده باشد ، بايد نيّت كند و روزهء او صحيح است و اگر عملى كه روزه را باطل مىكند انجام داده باشد يا بعد از ظهر متوجّه شود كه ماه رمضان است ، روزهء او باطل مىباشد ؛ ولى بايد تا مغرب عملى كه روزه را باطل مىكند انجام ندهد و بعد از رمضان نيز آن روزه را قضا نمايد .\r\n« مسألهء 1638 » اگر بچّه‌اى پيش از اذان صبح ماه رمضان بالغ شود ، بايد روزه بگيرد و اگر بعد از اذان بالغ شود ، روزهء آن روز بر او واجب نيست .\r\n« مسألهء 1639 » روزه و ساير عبادات بچّهء نابالغى كه خوب و بد را تشخيص مىدهد صحيح است .\r\n\r\n","description":"","footnote":"","page_name":" 294 ","page_number":298},
  {"content":"\r\n\r\n« مسألهء 1640 » اگر كسى كه براى بجا آوردن روزهء ميّتى اجير شده ، روزهء مستحبّى بگيرد ، اشكال ندارد ؛ ولى كسى كه روزهء قضاى رمضان به ذمّه دارد ، نمىتواند روزهء مستحبّى بگيرد و اگر روزهء واجب غير معيّن ديگرى نيز به ذمّه داشته باشد ، بنابر احتياط واجب همين حكم را دارد و چنانچه فراموش كند و روزهء مستحبّى بگيرد ، در صورتى كه پيش از ظهر به خاطر آورد ، روزهء مستحبّى او به هم مىخورد و مىتواند نيّت خود را به روزهء واجب برگرداند و اگر بعد از ظهر متوجّه شود ، روزهء او باطل است و اگر بعد از مغرب به خاطر آورد ، روزهء او صحيح است .\r\n« مسألهء 1641 » كسى كه روزهء قضا دارد ، چنانچه وقت آن وسعت داشته باشد ، مىتواند روزهء استيجارى بگيرد .\r\n« مسألهء 1642 » اگر كافر در ماه رمضان پيش از ظهر مسلمان شود و از اذان صبح تا آن هنگام نيز عملى كه روزه را باطل مىكند انجام نداده باشد ، نمىتواند روزه بگيرد و قضا نيز ندارد .\r\n« مسألهء 1643 » اگر بيمار بعد از ظهر ماه رمضان بهبود يابد ، اگرچه از اذان صبح تا آن وقت عملى كه روزه را باطل مىكند انجام نداده باشد ، روزهء آن روز بر او واجب نيست و اگر پيش از ظهر بهبود يابد ، چنانچه از اذان صبح تا آن هنگام عملى كه روزه را باطل مىكند انجام نداده باشد ، بنابر احتياط واجب بايد آن روز را روزه بگيرد و بعداً قضاى آن را نيز به جا آورد .\r\n« مسألهء 1644 » واجب نيست انسان روزى را كه شك دارد آخر شعبان است يا اوّل رمضان ، روزه بگيرد و اگر بخواهد روزه بگيرد ، نمىتواند نيّت روزهء رمضان كند ؛ ولى اگر نيّت روزهء قضا و مانند آن را بنمايد ، چنانچه بعد معلوم شود اوّل رمضان بوده ، روزهء رمضان حساب مىشود .\r\n« مسألهء 1645 » اگر روزى را كه شك دارد آخر شعبان است يا اوّل رمضان به نيّت روزهء قضا يا روزهء مستحبّى و مانند آن روزه بگيرد و در بين روز بفهمد كه ماه رمضان است ، بايد نيّت روزهء رمضان كند .\r\n\r\n","description":"","footnote":"","page_name":" 295 ","page_number":299},
  {"content":"\r\n\r\n« مسألهء 1646 » اگر در روزهء واجب معيّنى ، مثل روزهء رمضان ، از نيّت روزه گرفتن برگردد ، روزهء او باطل است و همچنين اگر نيّت كند چيزى را كه روزه را باطل مىكند بجا آورد ، اگرچه آن را انجام ندهد روزهء او باطل مىشود .\r\n\r\nاعمالى كه روزه را باطل مىكنند\r\n« مسألهء 1647 » نُه چيز روزه را باطل مىكند :\r\nاوّل : خوردن و آشاميدن . دوم : جِماع . سوم : استمناء ، ( استمناء آن است كه انسان با خود عملى انجام دهد كه منى از او بيرون آيد . ) چهارم : دروغ بستن به خدا و پيامبر صلى الله عليه و آله و سلم و جانشينان ايشان عليهم السلام . پنجم : رساندن غبار غليظ به حلق . ششم : فرو بردن تمام سر در آب .\r\nهفتم : باقى ماندن بر جنابت و حيض و نفاس تا اذان صبح . هشتم : اماله كردن با چيزهاى روان . نهم : قى كردن ؛ و احكام آنها در مسائل آينده بيان مىشود .\r\n\r\n1 - خوردن و آشاميدن\r\n« مسألهء 1648 » اگر روزه‌دار عمداً چيزى بخورد يا بياشامد ، روزهء او باطل مىشود ، چه خوردن و آشاميدن آن چيز مثل نان و آب ، معمول باشد يا مثل خاك و شيرهء درخت ، معمول نباشد ، چه كم باشد و چه زياد ، حتّى اگر مسواك را از دهان بيرون آورد و دوباره به دهان ببرد و رطوبت آن را فرو برد ، روزهء او باطل مىشود ، مگر آن كه رطوبت مسواك در آب دهان به گونه‌اى از بين برود كه به آن رطوبت خارج گفته نشود .\r\n« مسألهء 1649 » اگر هنگامى كه مشغول غذا خوردن است بفهمد صبح شده ، بايد فوراً لقمه را از دهان بيرون آورد و چنانچه عمداً فرو ببرد ، روزهء او باطل مىشود و به دستورى كه بعداً گفته خواهد شد ، كفّاره نيز بر او واجب است .\r\n« مسألهء 1650 » اگر روزه‌دار سهواً چيزى را بخورد يا بياشامد ، روزهء او باطل نمىشود .\r\n« مسألهء 1651 » احتياط واجب آن است كه روزه‌دار از استعمال آمپول دارويى و آمپولى كه به جاى غذا به كار مىرود ، خوددارى كند ؛ ولى تزريق آمپولى كه عضوى را\r\n\r\n","description":"","footnote":"","page_name":" 296 ","page_number":300},
  {"content":"\r\n\r\nبىحس مىكند و آمپولى كه مانند برخى واكسن‌ها زير پوست تزريق مىشود ، اشكال ندارد ؛ بنابر اين اگر انسان بيماريى داشته باشد كه روزه براى او ضرر نداشته ولى به آمپول دارويى نياز داشته باشد و ناچار باشد آن را در روز تزريق كند ، بايد پس از تزريق آمپول ، روزهء آن روز را بگيرد و بنابر احتياط واجب قضاى آن را نيز بجا آورد .\r\n« مسألهء 1652 » اگر روزه‌دار چيزى را كه لاى دندان او مانده است عمداً فرو ببرد ، روزهء او باطل مىشود .\r\n« مسألهء 1653 » كسى كه مىخواهد روزه بگيرد ، لازم نيست پيش از اذان صبح دندان‌هاى خود را خلال كند ؛ ولى اگر بداند غذايى كه لاى دندان مانده در روز فرو مىرود ، چنانچه خلال نكند و چيزى از آن فرو رود ، روزهء او باطل مىشود بلكه اگر فرو نيز نرود ، بايد روزهء آن روز را قضا كند .\r\n« مسألهء 1654 » فرو بردن آب دهان ، اگرچه به واسطهء تصوّر كردن مزهء ترشى و مانند آن در دهان جمع شده باشد ، روزه را باطل نمىكند .\r\n« مسألهء 1655 » فرو بردن اخلاط سر و سينه ، اگر به فضاى دهان نرسيده باشند ، روزه را باطل نمىكند ؛ ولى اگر داخل فضاى دهان شود ، نبايد آن را فرو برد .\r\n« مسألهء 1656 » اگر روزه‌دار به قدرى تشنه شود كه بترسد از تشنگى بميرد ، واجب است به اندازه‌اى كه از مردن نجات پيدا كند آب بياشامد ، ولى روزهء او باطل مىشود و اگر ماه رمضان باشد ، بايد در بقيّهء روز از بجا آوردن عملى كه روزه را باطل مىكند ، خوددارى نمايد و نيز اگر بترسد كه در اثر نخوردن آب ، به او ضرر قابل توجهى برسد يا نخوردن آب براى او موجب مشقّتى باشد كه قابل تحمّل نيست ، مىتواند به اندازهء رفع ضرر و مشقّت آب بياشامد و در هر صورت بايد روزهء آن روز را قضا نمايد .\r\n« مسألهء 1657 » جويدن غذا براى بچّه يا پرنده و چشيدن غذا و مانند آنها كه معمولًا از حلق پايين نمىرود ، اگرچه اتّفاقاً پايين رود ، روزه را باطل نمىكند ؛ ولى اگر انسان از اوّل بداند كه از حلق پايين مىرود ، چنانچه پايين رود ، روزه‌اش باطل مىشود و بايد قضاى آن را بگيرد و كفّاره نيز بر او واجب است و اگر پايين نرود نيز روزه‌اش\r\n\r\n","description":"","footnote":"","page_name":" 297 ","page_number":301},
  {"content":"\r\n\r\nباطل است ، ولى كفّاره ندارد .\r\n« مسألهء 1658 » انسان نمىتواند براى ضعف ، روزه را بخورد ، ولى اگر ضعف او به قدرى باشد كه نتواند آن را تحمّل كند ، خوردن روزه اشكال ندارد .\r\n« مسألهء 1659 » اگر روزه براى انسان ضرر داشته باشد ، نبايد روزه بگيرد و اگر با وجود ضرر روزه گرفت ، روزهء او باطل است و بايد قضاى آن را بجا آورد و همچنين اگر احتمال بدهد كه روزه براى او ضرر دارد و احتمال او در نظر مردم عقلايى و بجا باشد ، نبايد روزه بگيرد و اگر روزه گرفت ، باطل است و قضا دارد .\r\n\r\n2 - جِماع\r\n« مسألهء 1660 » جماع روزه را باطل مىكند ، اگرچه فقط به مقدار ختنه‌گاه داخل شود و منى نيز بيرون نيايد .\r\n« مسألهء 1661 » اگر كمتر از مقدار ختنه‌گاه داخل شود و منى نيز بيرون نيايد ، روزه باطل نمىشود ، ولى كسى كه آلتش را بريده‌اند ، اگر كمتر از ختنه‌گاه را نيز داخل كند ، بنابر احتياط روزه‌اش باطل مىشود .\r\n« مسألهء 1662 » اگر شك كند كه به اندازهء ختنه‌گاه داخل شده يا نه و يا كسى كه آلتش را بريده‌اند ، شك كند كه دخول صورت گرفته يا نه ، چنانچه قصد دخول نداشته ، روزهء او صحيح است .\r\n« مسألهء 1663 » در صورتى كه تصميم به جماع و دخول گرفته و توجّه داشته باشد كه روزهء او باطل مىشود - هر چند جماع انجام نگرفته يا به اندازهء ختنه‌گاه داخل نشده و منى نيز بيرون نيامده باشد - روزهء او اشكال دارد و بايد قضاى آن را بجا آورد .\r\n« مسألهء 1664 » اگر فراموش كند كه روزه است و جماع نمايد يا او را به جماع مجبور نمايند به طورى كه از خود اختيار نداشته باشد ، روزهء او باطل نمىشود ؛ ولى چنانچه در بين جماع به خاطر آورد يا ديگر مجبور نباشد ، بايد فوراً از حال جماع خارج شود و اگر خارج نشود ، روزهء او باطل است و چنانچه مثلًا او را تهديد نمايند كه در صورت\r\n\r\n","description":"","footnote":"","page_name":" 298 ","page_number":302},
  {"content":"\r\n\r\nجماع نكردن ، ضرر جانى قابل توجه به وى وارد خواهند كرد و به همين جهت ناچار به جماع گردد ، اگرچه معصيت نكرده و معذور بوده است ، ولى بايد روزه آن روز را قضا نمايد .\r\n\r\n3 - استمناء\r\n« مسألهء 1665 » اگر روزه‌دار استمناء كند ، يعنى با خود كارى كند كه منى از او بيرون آيد ، روزه او باطل مىشود .\r\n« مسألهء 1666 » هرگاه روزه‌دار بداند كه اگر در حال روزه بخوابد محتلم مىشود ، يعنى در خواب منى از او بيرون مىآيد ، اگر موجب حرج و مشقت نباشد ، بنابر احتياط نبايد بخوابد .\r\n« مسألهء 1667 » اگر روزه‌دار در حال بيرون آمدن منى از خواب بيدار شود ، واجب نيست از بيرون آمدن آن جلوگيرى كند .\r\n« مسألهء 1668 » روزه‌دارى كه محتلم شده ، مىتواند ادرار كند و به دستورى كه در مسألهء 246 گفته شد استبراء نمايد ، ولى در صورتى كه بداند به واسطهء بول يا استبراء كردن ، منى از مجراى ادرار بيرون مىآيد ، چنانچه غسل نكرده باشد ، مىتواند استبراء كند و اگر غسل كرده باشد ، بنابر احتياط جايز نيست .\r\n« مسألهء 1669 » روزه‌دارى كه محتلم شده ، اگر بداند منى در مجرا مانده و چنانچه پيش از غسل ادرار نكند ، بعد از غسل منى از او بيرون مىآيد ، بنابر احتياط واجب بايد پيش از غسل ادرار كند .\r\n« مسألهء 1670 » اگر به قصد بيرون آمدن منى عملى انجام دهد ، چنانچه بداند بيرون آوردن منى باطل كنندهء روزه است ، اگرچه منى هم از او خارج نشود ، روزهء او باطل مىشود .\r\n« مسألهء 1671 » اگر بىاختيار منى از روزه‌دار بيرون آيد ، روزه او باطل نمىشود ، ولى اگر عملى انجام دهد كه به حسب عادت با آن عمل منى از او خارج مىشود و يا احتمال دهد كه با آن عمل منى از او خارج شود ، روزه‌اش باطل است ، هرچند منى از او خارج نشود .\r\n\r\n","description":"","footnote":"","page_name":" 299 ","page_number":303},
  {"content":"\r\n\r\n« مسألهء 1672 » اگر روزه‌دار بدون قصد بيرون آوردن منى با كسى بازى و شوخى كند ، در صورتى كه عادت نداشته باشد كه بعد از بازى و شوخى منى از او خارج شود ، بلكه اطمينان داشته باشد كه خارج نخواهد شد ، اگرچه اتفاقاً منى بيرون آيد ، روزهء او صحيح است ، ولى اگر شوخى را تا آنجا ادامه دهد كه نزديك باشد منى خارج شود و خوددارى نكند تا خارج گردد ، روزهء او باطل است .\r\n\r\n4 - دروغ بستن به خدا و معصومان عليهم السلام\r\n« مسألهء 1673 » اگر روزه‌دار با گفتن يا با نوشتن يا با اشاره و مانند آنها به خدا و پيامبر صلى الله عليه و آله و سلم و جانشينان آن حضرت عليهم السلام عمداً نسبت دروغ بدهد ، اگرچه فوراً بگويد :\r\n« دروغ گفتم » يا توبه كند ، روزهء او بنابر احتياط واجب باطل است و اگر دروغ بستن به حضرت زهرا عليها السلام و ساير پيامبران و جانشينان آنان عليهم السلام موجب دروغ بستن به خدا يا پيامبر اكرم صلى الله عليه و آله و سلم يا جانشينان آن حضرت عليهم السلام گردد نيز همين حكم را دارند .\r\n« مسألهء 1674 » اگر بخواهد خبرى را كه نمىداند راست است يا دروغ نقل كند ، بنابر احتياط واجب بايد از كسى كه خبر را گفته يا از كتابى كه آن چيز در آن نوشته شده نقل نمايد ، لكن اگر خودش نيز خبر بدهد ، روزهء او باطل نمىشود .\r\n« مسألهء 1675 » اگر چيزى را با اعتقاد به اين كه راست است از قول خدا يا معصومان عليهم السلام نقل كند و بعد بفهمد دروغ بوده ، روزه‌اش باطل نمىشود .\r\n« مسألهء 1676 » اگر بداند دروغ بستن به خدا و معصومان عليهم السلام روزه را باطل مىكند و چيزى را كه مىداند دروغ است به آنان نسبت دهد و بعد بفهمد آنچه را كه گفته راست بوده ، به احتياط واجب بايد آن روز را امساك كند و سپس روزه را قضا نمايد .\r\n« مسألهء 1677 » اگر دروغى را كه ديگرى ساخته عمداً به خدا و معصومان عليهم السلام نسبت دهد ، روزهء او بنابر احتياط باطل مىشود ؛ ولى اگر از قول كسى كه آن دروغ را ساخته نقل كند ، اشكال ندارد .\r\n« مسألهء 1678 » اگر از روزه‌دار بپرسند : « آيا پيامبر صلى الله عليه و آله و سلم چنين مطلبى فرموده‌اند ؟ »\r\n\r\n","description":"","footnote":"","page_name":" 300 ","page_number":304},
  {"content":"\r\n\r\nو او جايى كه در جواب بايد بگويد : « نه » ، عمداً بگويد : « بلى » ، يا جايى كه بايد بگويد :\r\n« بلى » ، عمداً بگويد : « نه » ، بنابر احتياط روزهء او باطل مىشود .\r\n« مسألهء 1679 » اگر از قول خدا يا معصومان عليهم السلام حرف راستى را بگويد و بعد بگويد : « آنچه گفتم دروغ بود » يا در شب دروغى را به آنان نسبت دهد و فرداى آن روز كه روزه مىباشد بگويد : « آنچه ديشب گفتم راست است » ، بنابر احتياط روزهء او باطل مىشود .\r\n« مسألهء 1680 » نسبت دادن دروغ به خدا و معصومان عليهم السلام از روى شوخى ، به نحوى كه به هيچ وجه معناى آن را قصد نكند و شوخى بودن آن براى شنونده و گوينده معلوم باشد ، هر چند بىادبى است ولى روزه را باطل نمىكند .\r\n\r\n5 - رساندن غبار غليظ به حلق\r\n« مسألهء 1681 » رساندن غبار غليظ به حلق بنابر احتياط روزه را باطل مىكند ، چه غبار چيزى مثل آرد باشد كه خوردن آن حلال است ، يا غبار چيزى مانند خاك باشد كه خوردن آن حرام است .\r\n« مسألهء 1682 » اگر به واسطهء باد ، غبار غليظى پيدا شود و انسان با اين كه متوجّه است ، مواظبت نكند و به حلق برسد ، بنابر احتياط روزه‌اش باطل مىشود .\r\n« مسألهء 1683 » احتياط واجب آن است كه روزه‌دار بخار غليظ ، دود سيگار و تنباكو و مانند آنها را نيز به حلق نرساند و اگر بخار غليظ در دهان به صورت آب درآيد و آن را فرو برد ، روزه‌اش باطل مىشود .\r\n« مسألهء 1684 » اشخاصى كه به خاطر بيمارى تنگى نفس ، به دستور پزشك از وسيله‌اى استفاده مىكنند كه توسط آن از راه دهان يا بينى استنشاق مىنمايند ، چنانچه بدون آن نتوانند روزه بگيرند ، استفادهء آنان از آن وسيله اشكال ندارد ؛ ولى بنابر احتياط بايد هر وقت توانستند روزهء خود را قضا كنند .\r\n« مسألهء 1685 » اگر مواظبت نكند و غبار يا بخار يا دود و مانند آنها داخل حلق شود ، چنانچه يقين داشته كه به حلق نمىرسد ، روزهء او صحيح است .\r\n\r\n","description":"","footnote":"","page_name":" 301 ","page_number":305},
  {"content":"\r\n\r\n« مسألهء 1686 » اگر فراموش كند كه روزه است و مواظبت نكند يا بىاختيار غبار و مانند آن به حلق او برسد ، روزهء او باطل نمىشود و چنانچه ممكن باشد بايد آن را از حلق بيرون آورد .\r\n\r\n6 - فرو بردن سر در آب\r\n« مسألهء 1687 » حرام است كه روزه‌دار عمداً تمام سر را در آب فرو برد ، اگرچه باقى بدن او از آب بيرون باشد و چنانچه عمداً تمام سر را در آب فرو برد ، بنابر احتياط واجب بايد قضاى آن روزه را بگيرد ، ولى اگر تمام بدن را زير آب ببرد و مقدارى از سر بيرون باشد ، روزهء او باطل نمىشود .\r\n« مسألهء 1688 » اگر نصف سر را يك دفعه و نصف ديگر آن را دفعهء ديگر در آب فرو برد ، روزهء او باطل نمىشود .\r\n« مسألهء 1689 » اگر شك كند كه تمام سر زير آب رفته يا نه ، روزهء او صحيح است ؛ ولى اگر قصد داشته كه تمام سر را زير آب فرو برد ، بنابر احتياط روزه‌اش باطل است .\r\n« مسألهء 1690 » اگر تمام سر زير آب برود ولى مقدارى از موها بيرون بماند ، بنابر احتياط روزه باطل مىشود .\r\n« مسألهء 1691 » احتياط واجب آن است كه سر را در گلاب و آب‌هاى مضاف ديگر فرو نبرد ، ولى فرو بردن سر در چيزهاى ديگرى كه روان هستند ، اشكال ندارد .\r\n« مسألهء 1692 » اگر روزه‌دار بىاختيار در آب بيفتد و تمام سر او را آب فرا بگيرد يا فراموش كند كه روزه است و سر را در آب فرو ببرد ، روزهء او باطل نمىشود .\r\n« مسألهء 1693 » اگر عادتاً با افتادن در آب سرش زير آب مىرود ، چنانچه با توجّه به اين مطلب خود را در آب بيندازد ، بنابر احتياط روزه‌اش باطل مىشود .\r\n« مسألهء 1694 » اگر فراموش كند كه روزه است و سر را در آب فرو برد يا شخص ديگرى به زور سر او را در آب فرو برد ، چنانچه در زير آب به خاطر آورد كه روزه است يا آن كس دست خود را بردارد ، بايد فوراً سر را بيرون آورد و چنانچه بيرون نياورد ، بنابر\r\n\r\n","description":"","footnote":"","page_name":" 302 ","page_number":306},
  {"content":"\r\n\r\nاحتياط روزه‌اش باطل مىشود .\r\n« مسألهء 1695 » اگر فراموش كند كه روزه است و به نيّت غسل ، سر خود را در آب فرو ببرد ، روزه و غسل او صحيح است .\r\n« مسألهء 1696 » اگر بداند كه روزه است و عمداً براى غسل سر خود را در آب فرو برد ، چنانچه روزهء او روزهء مستحبى و يا روزهء واجب غير رمضان باشد ، غسل او صحيح و بنابر احتياط روزهء او باطل مىباشد و اگر روزهء ماه رمضان باشد ، بنابر احتياط هم غسل و هم روزهء او باطل است .\r\n« مسألهء 1697 » اگر براى آن كه كسى را از غرق شدن نجات دهد سر خود را در آب فرو برد ، اگرچه نجات دادن او واجب باشد ، روزهء او باطل مىشود .\r\n« مسألهء 1698 » ريختن آب روى سر اشكال ندارد ، ولى اگر مثل آب لوله‌هاى بزرگ يا آبشار باشد كه يك مرتبه تمام سر را مىپوشاند ، اشكال دارد .\r\n« مسألهء 1699 » اگر روزه‌دار سر خود را در محفظه‌اى مانند كلاه غواصى قرار دهد و زير آب برود ، روزه‌اش باطل نمىشود .\r\n\r\n7 - باقى ماندن بر جنابت ، حيض يا نفاس تا اذان صبح\r\n« مسألهء 1700 » در روزهء رمضان و قضاى آن اگر جنب عمداً تا اذان صبح غسل نكند يا اگر وظيفهء او تيمّم است عمداً تيمّم ننمايد ، روزهء او باطل است و بنابر احتياط واجب ، حكم بقيهء روزه‌هاى واجب نيز همين است .\r\n« مسألهء 1701 » كسى كه جنب است و مىخواهد روزهء واجبى بگيرد كه مثل روزهء رمضان وقت آن معيّن است ، چنانچه عمداً غسل نكند تا وقت تنگ شود ، معصيت كرده و بايد تيمّم كرده و آن روز را روزه بگيرد و سپس بنابر احتياط قضاى آن را نيز به جا آورد .\r\n« مسألهء 1702 » اگر جنب در ماه رمضان غسل را فراموش كند و بعد از اذان صبح به خاطر آورد ، بايد روزهء آن روز را قضا نمايد و اگر بعد از چند روز به خاطر آورد ، بايد روزهء تمام روزهايى را كه يقين دارد جنب بوده قضا نمايد ، پس اگر نمىداند سه روز جنب\r\n\r\n","description":"","footnote":"","page_name":" 303 ","page_number":307},
  {"content":"\r\n\r\nبوده يا چهار روز ، بايد روزهء سه روز را قضا كند .\r\n« مسألهء 1703 » كسى كه در شب ماه رمضان براى هيچ‌كدام از غسل و تيمّم وقت ندارد ، اگر خود را جنب كند ، روزهء او باطل است و قضا و كفّاره بر او واجب مىشود ؛ امّا اگر براى تيمّم وقت داشته باشد ، چنانچه خود را جنب كند گناهكار است و بايد تيمم كند و علاوه بر روزهء آن روز ، احتياطاً قضاى آن را نيز بگيرد .\r\n« مسألهء 1704 » اگر گمان كند كه به اندازهء غسل وقت دارد و خود را جنب كند و بعد بفهمد وقت تنگ بوده ، چنانچه با بررسى كردن و توجه به وقت ، اين گمان براى او حاصل شده باشد ، بايد تيمّم كند و روزهء او صحيح است ، و گرنه بايد تيمّم كند و آن روز را روزه بگيرد و سپس احتياطاً قضاى آن روزه را نيز به جا آورد .\r\n« مسألهء 1705 » كسى كه در شب ماه رمضان جنب است و مىداند كه اگر بخوابد تا صبح بيدار نمىشود ، قبل از غسل كردن نبايد بخوابد و چنانچه بخوابد و تا صبح بيدار نشود ، روزهء او باطل است و قضا و كفّاره بر او واجب مىشود .\r\n« مسألهء 1706 » هرگاه جنب در شب ماه رمضان بخوابد و بيدار شود ، چنانچه احتمال بدهد كه اگر دوباره بخوابد براى غسل بيدار مىشود ، مىتواند بخوابد .\r\n« مسألهء 1707 » كسى كه در شب ماه رمضان جنب است و مىداند يا احتمال مىدهد كه اگر بخوابد پيش از اذان صبح بيدار مىشود ، چنانچه تصميم داشته باشد كه بعد از بيدار شدن غسل كند و با اين تصميم بخوابد و تا اذان خواب بماند ، روزهء او صحيح است .\r\n« مسألهء 1708 » كسى كه در شب ماه رمضان جنب است و مىداند يا احتمال مىدهد كه اگر بخوابد پيش از اذان صبح بيدار مىشود ، چنانچه غفلت داشته باشد كه بعد از بيدار شدن بايد غسل كند ، در صورتى كه بخوابد و تا اذان صبح خواب بماند ، بايد روزهء آن روز را بگيرد و بنابر احتياط آن را قضا نيز بنمايد ، ولى كفّاره ندارد .\r\n« مسألهء 1709 » كسى كه در شب ماه رمضان جنب است و مىداند يا احتمال مىدهد كه اگر بخوابد پيش از اذان صبح بيدار مىشود ، چنانچه نخواهد بعد از بيدار شدن غسل كند يا ترديد داشته باشد كه غسل كند يا نه ، در صورتى كه بخوابد و بيدار نشود ، روزهء او\r\n\r\n","description":"","footnote":"","page_name":" 304 ","page_number":308},
  {"content":"\r\n\r\nباطل است و قضا و كفّاره بر او واجب است .\r\n« مسألهء 1710 » اگر جنب در شب ماه رمضان بخوابد و بيدار شود و بداند يا احتمال دهد كه اگر دوباره بخوابد پيش از اذان صبح بيدار مىشود و تصميم داشته باشد كه بعد از بيدار شدن غسل كند ، چنانچه دوباره بخوابد و تا اذان بيدار نشود ، بايد روزهء آن روز را قضا كند ، ولى كفّاره ندارد و اگر از خواب دوم بيدار شود و با احتمال بيدار شدن براى مرتبهء سوم بخوابد و تا اذان صبح بيدار نشود ، علاوه بر قضا احتياطاً كفّاره نيز بر او واجب مىشود و خواب‌هاى بعد از خواب سوم كه تا اذان صبح ادامه پيدا مىكنند نيز حكم خواب سوم را دارند .\r\n« مسألهء 1711 » احكامى كه در مورد خوابيدن پس از جنابت در روزهء رمضان در چند مسألهء قبل گفته شد ، بنابر احتياط واجب در بقيهء روزه‌هاى واجب معيّن ، مثل روزهء نذر معيّن نيز جارى است .\r\n« مسألهء 1712 » خوابى كه در آن محتلم شده ، خواب اوّل محسوب نمىشود ، بلكه اگر از آن خواب بيدار شود و دوباره بخوابد ، خواب اوّل حساب مىشود .\r\n« مسألهء 1713 » اگر روزه‌دار در روز رمضان محتلم شود ، واجب نيست فوراً غسل كند .\r\n« مسألهء 1714 » هرگاه در ماه رمضان بعد از اذان صبح بيدار شود و ببيند محتلم شده ، اگرچه بداند پيش از اذان محتلم شده ، روزهء او صحيح است .\r\n« مسألهء 1715 » باقى ماندن بر جنابت در روزهء رمضان و بقيهء روزه‌هاى واجب معيّن ، چنانچه از روى عمد نباشد ، باعث باطل شدن روزه نمىشود ؛ ولى كسى كه مىخواهد قضاى روزهء رمضان را بگيرد ، هرگاه تا اذان صبح جنب بماند ، اگرچه از روى عمد نيز نباشد ، روزهء او باطل است و بنابر احتياط واجب حكم بقيهء روزه‌هاى واجب غير معيّن ( مثل روزهء كفّاره ) نيز مثل قضاى روزهء رمضان است .\r\n« مسألهء 1716 » كسى كه مىخواهد قضاى روزهء رمضان را بگيرد ، اگر بعد از اذان صبح بيدار شود و ببيند محتلم شده و بداند پيش از اذان محتلم شده است ، چنانچه وقت قضاى روزه تنگ باشد ، مثلًا پنج روز روزهء قضاى رمضان داشته باشد و پنج روز نيز به\r\n\r\n","description":"","footnote":"","page_name":" 305 ","page_number":309},
  {"content":"\r\n\r\nرمضان مانده باشد ، بايد بعد از رمضان عوض آن را بجا آورد و اگر وقت قضاى روزه تنگ نباشد ، بايد روز ديگرى روزه بگيرد و در هر صورت لازم نيست اين روز را روزه بگيرد .\r\n« مسألهء 1717 » باقى ماندن بر جنابت تا اذان صبح در روزهء مستحبى باعث باطل شدن روزه نمىشود .\r\n« مسألهء 1718 » اگر زن در روزهء رمضان پيش از اذان صبح از حيض يا نفاس پاك شود و عمداً غسل نكند يا اگر وظيفهء او تيمّم است عمداً تيمّم نكند ، روزهء او باطل است و بنابر احتياط واجب حكم قضاى روزهء رمضان و بقيهء روزه‌هاى واجب نيز همين است .\r\n« مسألهء 1719 » اگر زن پيش از اذان صبح از حيض يا نفاس پاك شود و تا اذان صبح غسل نكند ، چنانچه غسل نكردن او از روى عمد نباشد ، روزه‌اش صحيح است و در روزهء مستحبى چنانچه عمداً نيز غسل نكند ، اشكالى به روزهء او وارد نمىشود .\r\n« مسألهء 1720 » اگر زن پيش از اذان صبح از حيض يا نفاس پاك شود ، ولى به اندازهء غسل كردن وقت نداشته باشد ، چنانچه بخواهد روزهء رمضان و يا روزهء واجب معين ديگرى را بگيرد ، بايد تيمم كند و روزهء او صحيح است و همچنين اگر براى هيچ‌كدام از غسل و تيمّم وقت نداشته باشد يا بعد از اذان بفهمد كه پيش از اذان پاك شده ، مىتواند روزهء رمضان و يا روزهء واجب معيّن ديگرى را بگيرد و روزهء او صحيح است ؛ ولى بنابر احتياط واجب در هيچ يك از دو صورتى كه گفته شد ، نمىتواند روزهء واجب غير معيّن مثل روزهء قضاى رمضان را بگيرد .\r\n« مسألهء 1721 » اگر زن بعد از اذان صبح از خون حيض يا نفاس پاك شود يا در بين روز خون حيض يا نفاس ببيند ، اگرچه نزديك مغرب باشد ، روزهء او باطل است .\r\n« مسألهء 1722 » اگر زن غسل حيض يا نفاس را فراموش كند و بعد از يك يا چند روز به خاطر آورد ، روزه‌هايى كه گرفته صحيح است .\r\n« مسألهء 1723 » خواب دوم و سوم حائض يا نفساء در شب ماه رمضان پس از پاك شدن ، حكم خواب دوم و سوم جنب را ندارد ، بلكه اگر براى بيدار شدن و غسل كردن كوتاهى نكرده باشد ، خواب سوم او نيز اشكال ندارد ؛ و چنانچه تا اذان صبح بيدار نشود ،\r\n\r\n","description":"","footnote":"","page_name":" 306 ","page_number":310},
  {"content":"\r\n\r\nروزهء او صحيح است و در صورتى كه كوتاهى كرده باشد ، خواب اوّل او نيز اشكال دارد و چنانچه تا اذان صبح بيدار نشود ، روزهء او باطل است .\r\n« مسألهء 1724 » اگر زن پيش از اذان صبح در ماه رمضان از حيض يا نفاس پاك شود و در غسل كردن كوتاهى كند تا وقت تنگ شود ، معصيت كرده و بايد تيمّم كند و آن روز را روزه بگيرد و بنابر احتياط واجب بعداً قضاى آن را نيز به جا آورد و اگر تيمّم نيز نكند ، روزهء او باطل است ؛ ولى چنانچه كوتاهى نكند مثلًا منتظر باشد كه حمّام زنانه شود يا آب آن گرم شود و وقت براى غسل كردن تنگ شود ، بايد تيمّم كند و روزهء او صحيح است .\r\n« مسألهء 1725 » كسى كه بايد بدل از غسل جنابت ، حيض يا نفاس براى روزه ، تيمّم كند ، بنابر احتياط واجب پس از تيمّم نبايد تا اذان صبح بخوابد و حدث ديگرى نيز نبايد از او سر بزند .\r\n« مسألهء 1726 » اگر زنى كه در حال استحاضه است غسل‌هاى خود را به تفصيلى كه در مسألهء 523 گفته شد بجا آورد ، روزهء او صحيح است .\r\n« مسألهء 1727 » كسى كه مسّ ميّت كرده ، يعنى جايى از بدن خود را به بدن ميّت رسانده ، مىتواند بدون غسل مسّ ميّت روزه بگيرد و اگر در حال روزه ميّت را مس نمايد ، روزهء او باطل نمىشود .\r\n\r\n8 - اماله كردن\r\n« مسألهء 1728 » اماله كردن با مايعات اگرچه از روى ناچارى و براى معالجه باشد ، روزه را باطل مىكند ؛ ولى استعمال شياف ، چه براى معالجه و چه براى غير آن اشكال ندارد .\r\n\r\n9 - قِى كردن\r\n« مسألهء 1729 » اگر روزه‌دار عمداً قى ( استفراغ ) كند - اگرچه به واسطهء بيمارى و مانند آن ناچار به اين عمل باشد - روزهء او باطل مىشود ، ولى اگر سهواً يا بىاختيار قى كند ، اشكال ندارد .\r\n\r\n","description":"","footnote":"","page_name":" 307 ","page_number":311},
  {"content":"\r\n\r\n« مسألهء 1730 » اگر در شب چيزى بخورد كه مىداند به واسطهء خوردن آن در روز بىاختيار قى مىكند ، احتياط واجب آن است كه روزهء آن روز را قضا نمايد .\r\n« مسألهء 1731 » اگر روزه‌دار بتواند از قى كردن خوددارى كند ، چنانچه براى او ضرر و مشقّت نداشته باشد ، بايد خوددارى نمايد .\r\n« مسألهء 1732 » اگر حشره‌اى در گلوى روزه‌دار برود ، چنانچه به قدرى پايين رود كه ديگر به فرو بردن آن ، خوردن نگويند ، اگرچه آن را فرو برد ، روزهء او صحيح است هر چند بنابر احتياط در صورت امكان بايد آن را خارج كند ، مگر آن كه خارج كردن آن باعث قى كردن شود كه در اين صورت نبايد قى كند و اگر به اين مقدار پايين نرود ، بايد آن را بيرون آورد ، اگرچه موجب شود كه قى كند و روزهء او باطل شود كه در اين صورت بايد آن را قضا كند و چنانچه فرو ببرد روزهء او باطل مىشود و علاوه بر قضاى روزه ، بنابر احتياط واجب بايد كفّارهء جمع بدهد .\r\n« مسألهء 1733 » اگر سهواً چيزى را فرو ببرد و پيش از آن كه كاملًا پايين رود ، به خاطر آورد كه روزه است ، چنانچه به قدرى پايين رفته باشد كه ديگر به فرو بردن آن خوردن نگويند ، مىتواند آن را فرو برد و روزهء او باطل نمىشود و اگر به اين حد نرسيده باشد ، بايد در صورت امكان آن را خارج كند ، مگر اين كه خارج كردن آن موجب قى كردن شود .\r\n« مسألهء 1734 » اگر يقين داشته باشد كه به واسطهء آروغ زدن چيزى از گلو بيرون مىآيد ، بنابر احتياط واجب نبايد عمداً آروغ بزند ؛ ولى اگر احتمال بدهد ، آروغ زدن اشكال ندارد .\r\n« مسألهء 1735 » اگر آروغ بزند و بدون اختيار چيزى در گلو يا دهانش بيايد ، بايد آن را بيرون بريزد ؛ ولى اگر بىاختيار فرو رود ، روزه‌اش صحيح است .\r\n\r\nاحكام چيزهايى كه روزه را باطل مىكنند\r\n« مسألهء 1736 » اگر انسان عمداً و از روى اختيار عملى كه روزه را باطل مىكند انجام دهد ، روزهء او باطل مىشود و چنانچه از روى عمد نباشد ، اشكال ندارد ، ولى جنب اگر\r\n\r\n","description":"","footnote":"","page_name":" 308 ","page_number":312},
  {"content":"\r\n\r\nبخوابد و به تفصيلى كه در مسألهء 1710 گفته شد ، تا اذان صبح غسل نكند ، روزهء او باطل است .\r\n« مسألهء 1737 » اگر روزه‌دار سهواً يكى از اعمالى را كه روزه را باطل مىكنند ، انجام دهد و به گمان اين كه روزه‌اش باطل شده ، دوباره عمداً يكى از آنها را بجا آورد ، روزهء او باطل مىشود .\r\n« مسألهء 1738 » اگر به واسطهء ندانستن مسأله ، يكى از اعمالى را كه روزه را باطل مىكنند انجام دهد ، چنانچه در آموختن مسأله كوتاهى كرده باشد ، روزهء او باطل است و اگر كوتاهى نكرده باشد نيز بنابر احتياط روزه‌اش باطل است .\r\n« مسألهء 1739 » اگر چيزى به زور در گلوى روزه‌دار بريزند به صورتى كه در فرو رفتن آن اختيار نداشته باشد يا سر او را به زور در آب فرو برند ، روزهء او باطل نمىشود ، ولى اگر او را مجبور كنند كه روزهء خود را باطل كند ، مثلًا به او بگويند : « اگر غذا نخورى ضرر مالى يا جانى به تو مىزنيم » و خود او براى جلوگيرى از ضرر چيزى بخورد ، روزهء او باطل مىشود .\r\n« مسألهء 1740 » روزه‌دار نبايد به جايى برود كه مىداند در آنجا چيزى در گلوى او مىريزند يا او را مجبور مىكنند كه خودش روزهء خود را باطل كند و اگر قصد رفتن كند ، گرچه نرود يا بعد از رفتن چيزى به خوردش ندهند ، روزهء او باطل مىشود و همچنين اگر از روى ناچارى عملى كه روزه را باطل مىكند انجام دهد ، روزهء او باطل مىشود .\r\n\r\nآنچه براى روزه‌دار مكروه است\r\n« مسألهء 1741 » چند چيز براى روزه‌دار مكروه است و از آن جمله است : دوا ريختن به چشم و سرمه كشيدن در صورتى كه مزه يا بوى آن به حلق برسد ؛ انجام دادن هر كارى كه مانند خون گرفتن و حمّام رفتن باعث ضعف شود ؛ انفيه كشيدن اگر نداند كه به حلق مىرسد و اگر بداند به حلق مىرسد ، جايز نيست ؛ بو كردن گياههاى معطر ؛ استعمال شياف ؛ تر كردن لباسى كه در بدن است ؛ كشيدن دندان و هر عملى كه به واسطهء\r\n\r\n","description":"","footnote":"","page_name":" 309 ","page_number":313},
  {"content":"\r\n\r\nآن از دهان خون بيايد ؛ مسواك كردن با مسواكِ تر و نيز مكروه است انسان بدون قصد بيرون آمدن منى ، زن خود را ببوسد يا عملى انجام دهد كه شهوت خود را تحريك كند ؛ ولى اگر به قصد بيرون آمدن منى باشد و يا احتمال دهد كه منى خارج شود ، گرچه منى نيز خارج نشود ، روزهء او باطل مىشود . همچنين نشستن زن روزه‌دار در آب مكروه است بلكه احتياط مستحب اين است كه در آب ننشيند .\r\n\r\nمواردى كه قضا و كفّاره واجب مىشود\r\n« مسألهء 1742 » چنانچه در روزهء ماه رمضان ، روزه‌دار از روى عمد و اختيار چيزى بخورد يا بياشامد يا جماع كند و يا استمنا نمايد ، بايد علاوه بر قضاى آن روز ، كفّاره نيز بپردازد و اگر از روى عمد و اختيار دود ، گرد و غبار و بخار غليظ به حلق خود برساند و يا سر را در آب فرو برد و يا نسبت دروغ به خدا ، پيامبر اكرم صلى الله عليه و آله و سلم و جانشينان آن حضرت عليهم السلام بدهد ، بنابر احتياط واجب بايد روزهء خود را قضا كرده و كفاره نيز بپردازد و چنانچه عمداً تا اذان صبح بر جنابت باقى بماند ، بايد روزهء خود را قضا كرده و كفّاره بپردازد ؛ ولى اگر كسى پس از جنابت و قبل از غسل كردن بخوابد ، بايد به تفصيلى كه در مسائل 1707 تا 1710 گفته شد ، عمل نمايد .\r\n« مسألهء 1743 » اگر به واسطهء ندانستن مسأله ، عملى را انجام دهد كه روزه را باطل مىكند ، كفّاره بر او واجب نيست ، مگر اين كه در يادگيرى مسأله كوتاهى كرده باشد و در هنگام انجام دادن عمل ، احتمال باطل شدن روزه را بدهد .\r\n« مسألهء 1744 » علاوه بر روزهء رمضان ، باطل كردن روزهء قضاى ماه رمضان در بعد از ظهر و باطل كردن روزهء نذر معيّن نيز به تفصيلى كه خواهد آمد ، كفّاره دارد .\r\n\r\nكفّارهء روزه\r\n« مسألهء 1745 » كسى كه كفارهء روزهء رمضان بر او واجب است ، بايد يك بنده آزاد كند يا به دستورى كه در مسألهء 1747 گفته مىشود ، دو ماه روزه بگيرد يا شصت فقير را سير\r\n\r\n","description":"","footnote":"","page_name":" 310 ","page_number":314},
  {"content":"\r\n\r\nكند يا به هر كدام يك مُد طعام بدهد و چنانچه انجام دادن هيچ كدام از اينها برايش ممكن نباشد ، هرچند مُد كه مىتواند به فقرا طعام بدهد و بنابر احتياط واجب استغفار نيز بكند ، اگرچه مثلًا يك مرتبه بگويد : « اسْتَغْفِرُ اللَّهَ » و به احتياط واجب هر وقت بتواند كفّاره را بدهد .\r\n« مسألهء 1746 » يك مد تقريباً برابر با 750 گرم است و احتياط مستحب آن است كه در كفارهء روزه ، گندم ، آرد يا نان به فقير بدهد .\r\n« مسألهء 1747 » كسى كه مىخواهد دو ماه كفارهء روزهء رمضان را بگيرد ، بايد سى و يك روز آن را پىدرپى بگيرد و اگر به سبب پيش آمدن امرى كه عرفاً عذر محسوب مىشود ، پس از سى و يك روز پشت سر هم بودن روزه‌ها به هم بخورد ، اشكال ندارد و لازم نيست پس از آن بقيهء روزه‌ها را پى در پى بگيرد .\r\n« مسألهء 1748 » كسى كه مىخواهد دو ماه كفارهء روزهء رمضان را بگيرد ، نبايد هنگامى آغاز كند كه در بين سى و يك روز ، روزى مانند عيد قربان باشد كه روزهء آن حرام است و اگر با توجه به اين مطلب روزهء كفاره را در اين هنگام آغاز كند ، بايد روزه‌ها را از سر بگيرد .\r\n« مسألهء 1749 » كسى كه بايد پىدرپى روزه بگيرد ، اگر در بين آن بدون عذر يك روز روزه نگيرد يا هنگامى آغاز كند كه مىداند در بين سى و يك روز به روزى مىرسد كه روزهء آن واجب است ، مثلًا به روزى مىرسد كه براى روزه گرفتن از طرف ميّت در آن روز اجير شده است ، بايد روزه‌ها را از سر بگيرد .\r\n« مسألهء 1750 » اگر در بين سى و يك روز كه بايد پىدرپى روزه بگيرد ، عذرى مثل حيض يا نفاس يا سفرى كه در رفتن آن مجبور است براى او پيش آيد ، بعد از بر طرف شدن عذر ، واجب نيست روزه‌ها را از سر بگيرد ، بلكه بقيّه را بعد از بر طرف شدن عذر ، پشت سر هم بجا مىآورد .\r\n« مسألهء 1751 » اگر روزهء خود را با چيز حرامى باطل كند ، چه آن چيزِ حرام مثل شراب و زنا اصلًا حرام باشد يا مثل آميزش با عيال خود در حال حيض ، به جهتى حرام شده باشد ، بنابر احتياط واجب كفّارهء جمع بر او واجب مىشود ؛ يعنى بايد يك بنده آزاد كند\r\n\r\n","description":"","footnote":"","page_name":" 311 ","page_number":315},
  {"content":"\r\n\r\nو دو ماه روزه بگيرد و شصت فقير را سير كند يا به هر كدام آنها يك مُد طعام بدهد و چنانچه انجام دادن هر سه برايش ممكن نباشد ، هر كدام آنها را كه ممكن است بايد انجام دهد .\r\n« مسألهء 1752 » اگر روزه‌دار دروغى را به خدا و پيامبر صلى الله عليه و آله و سلم و يا جانشينان آن حضرت عليهم السلام نسبت دهد ، بنابر احتياط كفارهء جمع ، به تفصيلى كه در مسألهء پيش گفته شد ، بر او واجب مىشود .\r\n« مسألهء 1753 » اگر روزه‌دار عملى را كه حرام است و روزه را باطل مىكند ، انجام دهد - مثلًا شراب بخورد و يا با همسر خود در حال حيض جماع نمايد - و پس از آن عمل ديگرى را كه روزه را باطل مىكند ، انجام دهد ، چه آن عمل حلال باشد ، مانند آب نوشيدن و چه حرام باشد ، مثل شراب خوردن ، بنابر احتياط واجب بايد يك كفّارهء جمع بدهد و كافى است .\r\n« مسألهء 1754 » اگر روزه‌دار عملى را كه حلال است و روزه را باطل مىكند انجام دهد - مثلًا آب بياشامد - و بعد عمل ديگرى كه روزه را باطل مىكند انجام دهد ، چه آن عمل حلال باشد ، مثل آب نوشيدن و چه حرام باشد ، مثل شراب خوردن ، يك كفّاره كافى است .\r\n« مسألهء 1755 » اگر روزه‌دار آروغ بزند و چيزى در دهان او بيايد ، چنانچه عمداً آن را فرو ببرد ، روزهء او باطل است و بايد قضاى آن را بگيرد و كفّاره نيز بر او واجب مىشود و اگر خوردن آن چيز حرام باشد ، مثلًا هنگام آروغ زدن خون يا غذايى كه از صورت غذا بودن خارج شده به دهان او بيايد و عمداً آن را فرو برد ، بايد قضاى آن روزه را بگيرد و بنابر احتياط ، كفارهء جمع نيز بر او واجب مىشود .\r\n« مسألهء 1756 » اگر نذر كند كه روز معيّنى را روزه بگيرد ، چنانچه در آن روز روزهء خود را باطل كند ، بايد قضاى آن را به جا آورد و چنانچه عمداً آن را باطل كرده باشد ، بايد علاوه بر قضا ، كفّاره نيز بپردازد و كفّارهء آن همان كفّاره مخالفت با قسم است كه در مسألهء 3302 بيان شده است .\r\n« مسألهء 1757 » اگر به گفتهء كسى كه مىگويد مغرب شده افطار كند و بعد بفهمد مغرب نبوده است ، قضا بر او واجب مىشود و اگر با اين كه خودش مىتوانسته بررسى\r\n\r\n","description":"","footnote":"","page_name":" 312 ","page_number":316},
  {"content":"\r\n\r\nكند ، بررسى نكرده باشد ، بايد كفّاره نيز بپردازد .\r\n« مسألهء 1758 » كسى كه عمداً روزهء خود را باطل كرده ، اگر بعد از ظهر مسافرت كند يا پيش از ظهر براى فرار از كفّاره سفر نمايد ، كفّاره از او ساقط نمىشود ، بلكه اگر قبل از ظهر مسافرتى براى او پيش‌آمد كند نيز بنابر احتياط كفّاره بر او واجب است .\r\n« مسألهء 1759 » اگر عمداً روزهء خود را باطل كند و بعد عذرى مانند حيض يا نفاس يا بيمارى براى او پيدا شود ، احتياطاً كفّاره بر او واجب است .\r\n« مسألهء 1760 » اگر يقين كند كه روز اوّل ماه رمضان است وعمداً روزهء خود را باطل كند و بعد معلوم شود كه آخر شعبان بوده ، كفّاره بر او واجب نيست .\r\n« مسألهء 1761 » اگر انسان شك كند كه آخر رمضان است يا اوّل شوّال و عمداً روزهء خود را باطل كند ، چنانچه بعد معلوم شود اوّل شوّال بوده ، كفّاره بر او واجب نيست .\r\n« مسألهء 1762 » اگر روزه‌دار در ماه رمضان با زن خود كه روزه‌دار است جماع كند ، چنانچه زن را مجبور كرده باشد ، كفّارهء روزهء خودش و روزهء زن را بايد بدهد و اگر زن به جماع راضى بوده ، بر هر كدام يك كفّاره واجب مىشود و چنانچه زن در ابتداى عمل مجبور بوده و در بين جماع راضى شود ، بنابر احتياط واجب بايد مرد دو كفّاره و زن يك كفّاره بپردازند .\r\n« مسألهء 1763 » اگر زنى شوهر روزه‌دار خود را مجبور كند كه جماع نمايد يا كار ديگرى كه روزه را باطل مىكند انجام دهد ، واجب نيست كفّارهء روزهء شوهر را بدهد و بر شوهر نيز كفّاره واجب نيست .\r\n« مسألهء 1764 » اگر روزه‌دار در ماه رمضان با زن روزه‌دار خود كه خواب است جماع نمايد ، يك كفّاره بر او واجب مىشود و روزهء زن صحيح است و كفّاره نيز بر او واجب نيست .\r\n« مسألهء 1765 » اگر مرد ، زن خود را مجبور كند كه غير جماع عمل ديگرى كه روزه را باطل مىكند بجا آورد ، كفّارهء زن را نبايد بدهد و بر خود زن نيز كفّاره واجب نيست .\r\n« مسألهء 1766 » كسى كه به واسطهء مسافرت يا بيمارى روزه نمىگيرد ، نمىتواند زن\r\n\r\n","description":"","footnote":"","page_name":" 313 ","page_number":317},
  {"content":"\r\n\r\nروزه‌دار خود را مجبور به جماع كند و اگر او را مجبور نمايد ، بنابر احتياط بايد كفّارهء او را بدهد .\r\n« مسألهء 1767 » انسان نبايد در بجا آوردن كفاره كوتاهى كند ، ولى لازم نيست فوراً آن را انجام دهد .\r\n« مسألهء 1768 » اگر كفاره بر انسان واجب شود و چند سال آن را بجا نياورد ، چيزى بر آن اضافه نمىشود .\r\n« مسألهء 1769 » كسى كه بايد براى كفارهء يك روز شصت فقير را طعام بدهد ، اگر به شصت فقير دسترسى داشته باشد ، نبايد به هر كدام از آنها بيشتر از يك مُد طعام بدهد ، يا يك فقير را بيشتر از يك مرتبه سير نمايد ؛ ولى چنانچه انسان اطمينان داشته باشد كه فقير طعام را به زن و فرزندان خود مىدهد يا به آنها مىخوراند ، مىتواند براى هر يك از زن و فرزندان او ، اگرچه صغير باشند يك مُد به آن فقير بدهد .\r\n« مسألهء 1770 » اگر كسى كه قضاى روزهء رمضان را گرفته ، بعد از ظهر عمداً عملى انجام دهد كه روزه را باطل مىكند ، بايد به ده فقير هر كدام يك مد طعام بدهد و اگر نتواند ، بايد سه روز پىدرپى روزه بگيرد .\r\n\r\nمواردى كه فقط قضاى روزه واجب مىشود\r\n« مسألهء 1771 » در چند صورت فقط قضاى روزه بر انسان واجب است و كفّاره واجب نيست :\r\nاوّل : آن كه روزهء خود را با قِى كردن يا اماله نمودن باطل كند .\r\nدوم : آن كه در شب ماه رمضان جنب باشد و به تفصيلى كه در مسألهء 1710 گفته شد ، تا اذان صبح از خواب دوم بيدار نشود .\r\nسوم : عملى كه روزه را باطل مىكند بجا نياورد ، ولى نيّت روزه نكند يا ريا كند يا قصد كند كه روزه نباشد يا اين كه قصد كند آنچه روزه را باطل مىكند ، بجا آورد .\r\nچهارم : آن كه در ماه رمضان غسل جنابت را فراموش كند و با حال جنابت يك يا\r\n\r\n","description":"","footnote":"","page_name":" 314 ","page_number":318},
  {"content":"\r\n\r\nچند روز ، روزه بگيرد .\r\nپنجم : آن كه در ماه رمضان با شك در اين كه صبح شده و بدون اين كه تحقيق كند ، عملى كه روزه را باطل مىكند انجام دهد و بعد معلوم شود صبح بوده است و تفاوتى ندارد كه مىتوانسته تحقيق كند يا نه و نيز اگر بعد از تحقيق اطمينان پيدا نكند كه شب باقى است و صبح نشده و عملى كه روزه را باطل مىكند انجام دهد و بعد معلوم شود صبح بوده ، قضاى آن روزه بر او واجب است ؛ اما اگر بعد از تحقيق و مراعات فجر اطمينان يابد كه صبح نشده و عملى كه روزه را باطل مىكند انجام دهد و بعد معلوم شود صبح بوده ، قضا واجب نمىشود .\r\nششم : آن كه كسى بگويد : « صبح نشده » و انسان با اعتماد به گفتهء او عملى كه روزه را باطل مىكند انجام دهد و بعد معلوم شود صبح بوده است .\r\nهفتم : آن كه كسى بگويد صبح شده و انسان به گفتهء او يقين نكند يا گمان كند شوخى مىكند و عملى كه روزه را باطل مىكند انجام دهد و بعد معلوم شود صبح بوده است .\r\nهشتم : آن كه نابينا و مانند او كه نمىتواند در مورد وقت تحقيق كند ، با اعتماد به گفتهء كسى كه مىگويد مغرب شده ، افطار كند و بعد معلوم شود مغرب نبوده است .\r\nنهم : آن كه در هواى صاف به واسطهء تاريكى يقين كند كه مغرب شده و افطار كند و بعد معلوم شود مغرب نبوده است ، ولى اگر به علّت وجود مانعى ، مانند ابرى بودن هوا يا وجود گرد و غبار به گمان اين كه مغرب شده افطار كند و بعد معلوم شود مغرب نبوده ، قضا لازم نيست .\r\nدهم : آن كه براى خنك شدن يا بىجهت مضمضه كند ( يعنى آب در دهان بگرداند ) و آب بىاختيار فرو رود ؛ ولى اگر فراموش كند كه روزه است و آب را فرو دهد يا براى وضويى كه براى نماز واجب مىگيرد ، مضمضه كند و بىاختيار آب فرو رود ، قضا بر او واجب نيست .\r\n« مسألهء 1772 » اگر غير از آب چيز ديگرى را در دهان ببرد و بى اختيار فرو رود يا آب داخل بينى كند و بىاختيار فرو رود ، قضا بر او واجب نيست .\r\n\r\n","description":"","footnote":"","page_name":" 315 ","page_number":319},
  {"content":"\r\n\r\n« مسألهء 1773 » مضمضهء زياد براى روزه‌دار مكروه است و اگر بعد از مضمضه بخواهد آب دهان را فرو برد ، بهتر است سه مرتبه آب دهان را بيرون بريزد .\r\n« مسألهء 1774 » اگر انسان بداند كه به واسطهء مضمضه ، بىاختيار يا از روى فراموشى آب وارد گلويش مىشود ، نبايد مضمضه كند .\r\n« مسألهء 1775 » اگر انسان شك كند كه مغرب شده يا نه ، نمىتواند افطار كند ، ولى اگر شك كند كه صبح شده يا نه ، پيش از تحقيق نيز مىتواند عملى كه روزه را باطل مىكند انجام دهد ، ولى در صورتى كه صبح شده باشد ، به تفصيلى كه در مسألهء 1771 گفته شد قضا دارد .\r\n\r\nاحكام روزهء قضا\r\n« مسألهء 1776 » اگر ديوانه عاقل شود ، واجب نيست روزه‌هاى هنگامى را كه ديوانه بوده قضا نمايد .\r\n« مسألهء 1777 » اگر كافر مسلمان شود ، واجب نيست روزه‌هاى هنگامى را كه كافر بوده قضا نمايد ؛ ولى اگر مسلمانى كافر شود و دوباره مسلمان گردد ، بايد روزه‌هاى هنگامى را كه در حال كفر بوده ، قضا نمايد .\r\n« مسألهء 1778 » روزه در حال مستى صحيح نيست و انسان بايد روزه‌اى را كه به واسطهء مستى از او فوت شده ، قضا نمايد ، اگرچه چيزى را كه به واسطهء آن مست شده براى معالجه خورده باشد ، بلكه اگر قبل از اذان صبح نيّت روزه كرده و مست شده و در بين روز از مستى خارج شده و تا آن هنگام عمل ديگرى كه روزه را باطل مىكند ، انجام نداده باشد ، بنابر احتياط واجب بايد روزهء آن روز را تمام كند و بعد آن را قضا نمايد و اگر در حال مستى روزه را تمام كند ، بايد قضاى آن را به جا آورد .\r\n« مسألهء 1779 » اگر براى عذرى چند روز روزه نگيرد و بعد شك كند كه چه هنگام عذر او بر طرف شده ، مىتواند مقدار كمتر را كه احتمال مىدهد روزه نگرفته قضا نمايد ؛ مثلًا كسى كه پيش از ماه رمضان مسافرت كرده و نمىداند پنجم رمضان از سفر برگشته يا\r\n\r\n","description":"","footnote":"","page_name":" 316 ","page_number":320},
  {"content":"\r\n\r\nششم ، مىتواند پنج روز روزه بگيرد و نيز كسى كه نمىداند چه هنگام عذر برايش پيدا شده ، مىتواند مقدار كمتر را قضا نمايد ، مثلًا اگر در آخرهاى ماه رمضان مسافرت كند و بعد از رمضان برگردد و نداند بيست و پنجم رمضان مسافرت كرده يا بيست و ششم ، مىتواند مقدار كمتر را قضا كند .\r\n« مسألهء 1780 » اگر از چند ماه رمضان روزهء قضا داشته باشد ، قضاى هر كدام را كه اوّل بگيرد مانعى ندارد ، ولى اگر وقت قضاى رمضان آخر تنگ باشد ، مثلًا پنج روز از رمضان آخر قضا داشته باشد و پنج روز نيز به رمضان مانده باشد ، بايد اوّل قضاى رمضان آخر را بگيرد .\r\n« مسألهء 1781 » اگر قضاى چند روز از ماه رمضان بر او واجب باشد ، لازم نيست در نيّت تعيين كند كه قضاى كدام روز را مىگيرد ؛ ولى چنانچه برخى از آنها قضاى رمضان سال قبل باشد و برخى قضاى رمضان‌هاى پيش از آن ، براى آن كه قضاى رمضان سال آخر حساب شود ، بايد آن را در نيّت تعيين كند و چنانچه در نيّت تعيين نكند كه روزه‌اى كه مىگيرد از كدام رمضان است ، از رمضان آخر محسوب نمىشود . بنابراين چنانچه برخى از روزه‌هاى قضا تا رسيدن رمضان سال بعد باقى بماند و آنها را به جا نياورد ، بايد كفّارهء تأخير قضاى رمضان را بپردازد .\r\n« مسألهء 1782 » كسى كه قضاى روزهء رمضان را گرفته ، اگر وقت براى قضاى روزه‌هاى او تنگ نباشد ، مىتواند پيش از ظهر روزهء خود را باطل نمايد .\r\n« مسألهء 1783 » اگر قضاى روزهء ماه رمضان شخص ديگرى را گرفته باشد ، احتياط واجب آن است كه بعد از ظهر روزه را باطل نكند .\r\n« مسألهء 1784 » اگر به واسطهء بيمارى ، حيض يا نفاس ، روزهء رمضان را نگيرد و پيش از تمام شدن رمضان بميرد ، لازم نيست روزه‌هايى را كه نگرفته براى او قضا كنند ، اگرچه قضا كردن آنها مستحب است ؛ ولى اگر به علّت مسافرت روزه رمضان را نگيرد و پيش از تمام شدن رمضان بميرد ، بايد براى او قضا كنند .\r\n« مسألهء 1785 » اگر به واسطهء بيمارى روزهء رمضان را نگيرد و بيمارى او تا رمضان\r\n\r\n","description":"","footnote":"","page_name":" 317 ","page_number":321},
  {"content":"\r\n\r\nسال بعد ادامه يابد ، قضاى روزه‌هايى كه نگرفته بر او واجب نيست و بايد براى هر روز يك مُد طعام به فقير بدهد ، ولى اگر به واسطهء عذر ديگرى ، مثلًا براى مسافرت ، روزه نگرفته باشد و عذر او تا رمضان بعد باقى بماند ، روزه‌هايى را كه نگرفته بايد قضا كند و احتياط مستحب آن است كه براى هر روز يك مُد طعام نيز به فقير بدهد .\r\n« مسألهء 1786 » اگر به واسطهء بيمارى روزهء رمضان را نگيرد و بعد از رمضان بيمارى او بر طرف شود ، ولى عذر ديگرى پيدا كند كه نتواند تا رمضان بعد قضاى روزه را بگيرد ، بايد روزه‌هايى را كه نگرفته قضا نمايد و نيز اگر در ماه رمضان ، غير بيمارى عذر ديگرى داشته باشد و بعد از رمضان آن عذر بر طرف شود و تا رمضان سال بعد به واسطهء بيمارى نتواند روزه بگيرد ، روزه‌هايى را كه نگرفته بايد قضا كند .\r\n« مسألهء 1787 » اگر در ماه رمضان به واسطهء عذرى روزه نگيرد و بعد از رمضان عذر او بر طرف شود و تا رمضان آينده عمداً قضاى روزه را نگيرد ، بايد روزه را قضا كند و براى هر روز يك مُد طعام به فقير بدهد .\r\n« مسألهء 1788 » اگر در ماه رمضان به واسطهء عذرى روزه نگيرد و در قضاى روزه كوتاهى كند تا وقت تنگ شود و در تنگى وقت عذرى پيدا كند ، بايد قضا را بگيرد و براى هر روز يك مُد طعام به فقير بدهد ، بلكه چنانچه عذرى كه در رمضان داشته ادامه پيدا كند و تصميم داشته باشد كه بعد از بر طرف شدن آن عذر روزه‌هاى خود را قضا كند ، ولى پيش از آن كه قضا نمايد در تنگى وقت عذر ديگرى پيدا كند ، بايد قضاى آن را بگيرد و احتياط واجب آن است كه براى هر روز يك مُدّ طعام نيز به فقير بدهد .\r\n« مسألهء 1789 » اگر بيمارى انسان چند سال طول بكشد ، چنانچه پس از بهبود يافتن تا رمضان آينده به مقدار قضا وقت داشته باشد ، بايد قضاى رمضان آخر را بگيرد و براى هر روز از روزه‌هاى سال‌هاى پيش يك مُدّ طعام به فقير بدهد .\r\n« مسألهء 1790 » كسى كه بايد براى هر روزه يك مُدّ طعام به فقير بدهد ، مىتواند كفارهء چند روز را به يك فقير بدهد .\r\n« مسألهء 1791 » اگر قضاى روزهء رمضان را چند سال تأخير بيندازد ، بايد قضا را\r\n\r\n","description":"","footnote":"","page_name":" 318 ","page_number":322},
  {"content":"\r\n\r\nبگيرد و براى هر روز دادن يك مُد طعام به فقير كافى است .\r\n« مسألهء 1792 » اگر روزهء رمضان را عمداً نگيرد ، بايد قضاى آن را بجا آورد و براى هر روز دو ماه روزه بگيرد يا به شصت فقير طعام بدهد يا يك بنده آزاد كند و چنانچه تا رمضان آينده قضاى آن روزه را بجا نياورد ، براى هر روز دادن يك مُدّ طعام لازم نيست .\r\n« مسألهء 1793 » بعد از مرگ پدر ، پسر بزرگ‌تر بايد قضاى نماز و روزهء او را به تفصيلى كه در مسائل قضاى نماز پدر ( مسألهء 1429 - 1442 ) گفته شد بجا آورد و اين حكم بنابر احتياط مستحب در مورد مادر نيز جارى است .\r\n« مسألهء 1794 » اگر پدر يا مادر غير از روزهء رمضان ، روزهء واجب ديگرى مانند روزهء نذرى را نگرفته باشند ، بنابر احتياط پسر بزرگ‌تر بايد آن را قضا نمايد .\r\n\r\nاحكام روزهء مسافر\r\n« مسألهء 1795 » مسافرى كه بايد نمازهاى چهار ركعتى را در سفر دو ركعتى بخواند ، نبايد روزه بگيرد و مسافرى كه نماز خود را تمام مىخواند ، مثل كسى كه شغل او مسافرت بوده يا سفر او سفر معصيت است ، بايد در سفر روزه بگيرد .\r\n« مسألهء 1796 » مسافرت در ماه رمضان اشكال ندارد ، ولى اگر براى فرار از روزه باشد ، مكروه است و همچنين اگر غير از روزهء رمضان ، روزهء معيّن ديگرى نيز بر انسان واجب باشد ، مىتواند در آن روز مسافرت كند .\r\n« مسألهء 1797 » اگر نذر كند روزه بگيرد و روز آن را معيّن نكند ، نمىتواند آن را در سفر بجا آورد ؛ ولى چنانچه نذر كند كه روز معيّنى را در سفر روزه بگيرد ، بايد آن را در سفر بجا آورد و نيز اگر نذر كند روز معيّنى را چه مسافر باشد يا نباشد روزه بگيرد ، بايد آن روز را اگرچه مسافر باشد روزه بگيرد .\r\n« مسألهء 1798 » مسافر مىتواند براى خواستن حاجت ، سه روز در مدينهء منوّره ، روزهء مستحبّى بگيرد و احتياط واجب اين است كه آن سه روز ، روزهاى چهارشنبه ، پنج شنبه و جمعه باشد .\r\n\r\n","description":"","footnote":"","page_name":" 319 ","page_number":323},
  {"content":"\r\n\r\n« مسألهء 1799 » كسى كه نمىداند روزهء مسافر باطل است و يا اين كه نمىداند مسافر است ، مثلًا گمان مىكند مسافتى كه طى كرده كمتر از مسافت شرعى است در حالى كه بيشتر از مسافت شرعى را طى كرده است ، اگر در سفر روزه بگيرد و در بين روز مسأله را بفهمد و يا بفهمد كه مسافر است ، روزهء او باطل مىشود ، ولى اگر تا مغرب متوجه نشود ، روزهء او صحيح است .\r\n« مسألهء 1800 » اگر فراموش كند كه مسافر است يا فراموش كند كه روزهء مسافر باطل مىباشد و در سفر روزه بگيرد ، روزهء او باطل است .\r\n« مسألهء 1801 » اگر روزه‌دار بعد از ظهر مسافرت نمايد ، بايد روزهء خود را تمام كند و اگر پيش از ظهر مسافرت كند و قصد حداقل هشت فرسخ رفت و آمد را - با شرايطى كه در نماز مسافر گفته شد - داشته باشد ، وقتى به حدّ ترخّص برسد ( يعنى به جايى برسد كه ديوار شهر را نبيند و صداى اذان آن را نشنود ) مىتواند روزهء خود را باطل كند و اگر پيش از آن ، روزه را باطل كند ، كفّاره نيز بر او واجب است .\r\n« مسألهء 1802 » اگر مسافر پيش از ظهر به وطن خود يا به جايى كه مىخواهد ده روز در آنجا بماند برسد ، چنانچه عملى كه روزه را باطل مىكند انجام نداده باشد ، بايد آن روز را روزه بگيرد و اگر انجام داده باشد ، روزهء آن روز بر او واجب نيست .\r\n« مسألهء 1803 » اگر مسافر بعد از ظهر به وطن خود يا به جايى كه مىخواهد ده روز در آنجا بماند برسد ، نبايد آن روز را روزه بگيرد .\r\n« مسألهء 1804 » اگر مسافر قبل از اذان ظهر از وطن خود خارج شود ، ولى پيش از خارج شدن از حدّ ترخّص ، اذان ظهر را بگويند و يا كسى كه از مسافرت بازمى گردد و عملى كه روزه را باطل مىكند به جا نياورده است ، پيش از ظهر به حدّ ترخّص برسد ، ولى پيش از داخل شدن به وطن ، اذان ظهر را بگويند ، بنابر احتياط واجب بايد آن روز را روزه بگيرد و قضاى آن را نيز به جا آورد .\r\n« مسألهء 1805 » مكروه است كه مسافر و كسى كه از روزه گرفتن معذور است ، در روز ماه رمضان جماع نمايد و در خوردن و آشاميدن كاملًا خود را سير كند .\r\n\r\n","description":"","footnote":"","page_name":" 320 ","page_number":324},
  {"content":"\r\n\r\n\r\nكسانى كه روزه بر آنها واجب نيست\r\n« مسألهء 1806 » كسى كه به واسطهء پيرى نمىتواند روزه بگيرد يا روزه گرفتن براى او مشقّت دارد ، واجب نيست روزه بگيرد ، ولى بايد براى هر روز يك مُدّ طعام به فقير بدهد .\r\n« مسألهء 1807 » اگر كسى كه به واسطهء پيرى روزه نگرفته ، بعد از ماه رمضان بتواند روزه بگيرد ، بنابر احتياط واجب بايد قضاى روزه‌هايى را كه نگرفته بجا آورد .\r\n« مسألهء 1808 » اگر انسان به سبب بيمارى ، زياد تشنه شود و نتواند تشنگى را تحمّل كند يا براى او مشقّت داشته باشد ، روزه بر او واجب نيست ، ولى بايد براى هر روز يك مُدّ طعام به فقير بدهد و احتياط واجب آن است كه بيشتر از مقدارى كه ناچار است ، آب نياشامد و چنانچه بعد بتواند روزه بگيرد ، بنابر احتياط واجب بايد روزه‌هايى را كه نگرفته قضا نمايد .\r\n« مسألهء 1809 » روزه بر زنى كه زايمان او نزديك است و روزه براى حمل او ضرر دارد ، واجب نيست و بايد براى هر روز يك مُدّ طعام به فقير بدهد و نيز اگر روزه براى خود او ضرر داشته باشد ، روزه بر او واجب نيست و بنابر احتياط واجب بايد براى هر روز يك مُدّ طعام به فقير بدهد و در هر دو صورت ، روزه‌هايى را كه نگرفته بايد قضا نمايد .\r\n« مسألهء 1810 » زنى كه بچّه شير مىدهد و شير او كم است ، چه مادر بچّه باشد و چه دايهء او ، با اجرت شير بدهد يا بدون اجرت ، اگر روزه گرفتن براى بچّه‌اى كه شير مىدهد ضرر داشته باشد ، روزه بر او واجب نيست و بايد براى هر روز يك مُدّ طعام به فقير بدهد و نيز اگر روزه براى خود او ضرر داشته باشد ، بر او واجب نيست و بنابر احتياط واجب بايد براى هر روز يك مُد طعام به فقير بدهد و در هر دو صورت ، روزه‌هايى را كه نگرفته بايد قضا نمايد ؛ ولى اگر زنى كه شير مىدهد ، دايهء بچه باشد نه مادر او ، چنانچه كسى پيدا شود كه بدون اجرت بچّه را شير دهد يا براى شير دادنِ بچّه ، از پدر يا مادر يا از كس ديگرى كه اجرت او را مىدهد اجرت بگيرد ، بايد بچّه را به او بدهد و خود روزه بگيرد ، بلكه اگر مادر بچّه باشد نيز بنابر احتياط همين حكم را دارد .\r\n« مسألهء 1811 » دخترى كه از نظر سن ، بالغ فرض مىشود ، ولى از لحاظ جسمى\r\n\r\n","description":"","footnote":"","page_name":" 321 ","page_number":325},
  {"content":"\r\n\r\nبه گونه‌اى است كه روزه گرفتن براى او مقدور نيست يا سختى و حرج دارد و يا موجب زيان و ضرر قابل توجّه براى اوست ، واجب نيست روزه بگيرد ؛ ولى چنانچه بتواند يك روز در ميان يا دو روز در ميان يا با فاصلهء بيشتر بعضى از روزها را روزه بگيرد ، بايد به همين ترتيب عمل نمايد و در هر حال هر وقت توانست ، بايد روزه‌هايى را كه نگرفته قضا نمايد .\r\n\r\nراه ثابت شدن اوّل ماه\r\n« مسألهء 1812 » اوّل ماه به پنج چيز ثابت مىشود :\r\nاوّل : آن كه خود انسان ماه را ببيند .\r\nدوم : عدّه‌اى كه از گفتهء آنان يقين يا اطمينان پيدا مىشود ، بگويند : « ماه را ديده‌ايم » و همچنين است هر طريقى كه به واسطهء آن يقين يا اطمينان به اوّل ماه پيدا شود .\r\nسوم : دو مرد عادل بگويند : « در شب ماه را ديده‌ايم » ولى اگر صفت ماه را بر خلاف يكديگر بگويند يا شهادت آنان خلاف واقع باشد ، مثل اين كه بگويند : « داخل دايرهء ماه طرف افق بوده » ، اوّل ماه ثابت نمىشود ؛ امّا اگر در تشخيص بعضى از خصوصيّات اختلاف داشته باشند ، مثل آن كه يكى بگويد : « ماه بلند بود » و ديگرى بگويد : « بلند نبود » ، با گفتهء آنان اوّل ماه ثابت مىشود .\r\nچهارم : سى روز از اوّل ماه شعبان بگذرد كه به واسطهء آن ، اوّل ماه رمضان ثابت مىشود و سى روز از اوّل رمضان بگذرد كه به واسطهء آن ، اوّل ماه شوّال ثابت مىشود .\r\nپنجم : حاكم شرع حكم كند كه اوّل ماه است .\r\n« مسألهء 1813 » اگر حاكم شرع حكم كند كه اوّل ماه است ، كسى كه از او تقليد نمىكند نيز بايد به حكم او عمل نمايد ؛ ولى كسى كه مىداند حاكم شرع اشتباه كرده ، نمىتواند به حكم او عمل نمايد .\r\n« مسألهء 1814 » اوّل ماه با پيشگويى منجّمين ثابت نمىشود ، ولى اگر انسان از گفتهء آنان يقين يا اطمينان پيدا كند ، بايد به آن عمل نمايد .\r\n« مسألهء 1815 » بلند بودن ماه يا دير غروب كردن آن ، دليل نمىشود كه شب پيش از\r\n\r\n","description":"","footnote":"","page_name":" 322 ","page_number":326},
  {"content":"\r\n\r\nآن ، شب اوّل ماه بوده است .\r\n« مسألهء 1816 » براى ثابت شدن اوّل ماه لازم نيست با چشم معمولى ماه ديده شود و ديدن ماه با وسايلى مثل دوربين ، تلسكوپ و مانند آنها نيز كفايت مىكند ؛ بلكه از هر راهى يقين يا اطمينان پيدا كند كه ماه پس از غروب آفتاب در افق منطقه وجود دارد ، كافى است .\r\n« مسألهء 1817 » اگر اوّل ماه رمضان براى كسى ثابت نشود و روزه نگيرد ، چنانچه دو مرد عادل بگويند : « شب پيش ماه را ديده‌ايم » ، بايد روزهء آن روز را قضا نمايد .\r\n« مسألهء 1818 » اگر در شهرى اوّل ماه ثابت شود ، براى مردم شهر ديگر فايده ندارد ، مگر آن كه آن دو شهر به هم نزديك باشند يا انسان بداند كه افق آنها يكى است .\r\n« مسألهء 1819 » انسان بايد روزى را كه نمىداند آخر رمضان است يا اوّل شوّال ، روزه بگيرد ، ولى اگر پيش از مغرب بفهمد كه اوّل شوّال است ، بايد افطار كند .\r\n« مسألهء 1820 » اگر زندانى نتواند به ماه رمضان يقين كند ، بايد به گمان خود عمل نمايد و اگر آن نيز ممكن نباشد ، هر ماهى را روزه بگيرد صحيح است ؛ ولى بايد سعى كند ماهى را كه براى گرفتن روزه انتخاب مىكند ، بيشترين احتمال براى رمضان بودن را داشته باشد و بايد بعد از گذشتن يازده ماه از ماهى كه روزه گرفته ، دوباره يك ماه روزه بگيرد ، ولى اگر بعد به اوّل ماه گمان پيدا كرد ، بايد به آن عمل نمايد .\r\n\r\nروزه‌هاى حرام و مكروه\r\n« مسألهء 1821 » روزهء عيد فطر و عيد قربان حرام است و نيز روزى را كه انسان نمىداند آخر شعبان است يا اوّل رمضان ، اگر به نيّت اوّل رمضان روزه بگيرد ، حرام مىباشد .\r\n« مسألهء 1822 » اگر به واسطهء گرفتن روزهء مستحبّى توسط زن ، حق شوهر او از بين برود ، جايز نيست روزه مستحبّى بگيرد و همچنين اگر شوهر او را از گرفتن روزهء مستحبّى منع كند ، بنابر احتياط واجب ، زن بايد از روزه گرفتن خوددارى كند .\r\n« مسألهء 1823 » روزهء مستحبّى فرزند اگر اسباب اذيّت پدر و مادر يا جدّ او شود ، جايز نيست .\r\n\r\n","description":"","footnote":"","page_name":" 323 ","page_number":327},
  {"content":"\r\n\r\n« مسألهء 1824 » كسى كه مىداند روزه براى او ضرر ندارد ، اگرچه پزشك نيز بگويد :\r\n« ضرر دارد » ، بايد روزه بگيرد و كسى كه يقين يا گمان دارد كه روزه براى او ضرر دارد ، اگرچه پزشك نيز بگويد : « ضرر ندارد » ، نبايد روزه بگيرد و اگر روزه بگيرد ، صحيح نيست ، مگر آن كه به قصد قربت روزه بگيرد و بعد معلوم شود ضرر نداشته است .\r\n« مسألهء 1825 » اگر انسان احتمال بدهد كه روزه براى او ضرر دارد و از آن احتمال ، ترس براى او پيدا شود ، چنانچه احتمال او در نظر مردم بجا باشد ، نبايد روزه بگيرد و اگر روزه بگيرد ، صحيح نيست ؛ مگر آن كه به قصد قربت روزه بگيرد و بعد معلوم شود ضرر نداشته است .\r\n« مسألهء 1826 » كسى كه عقيده‌اش اين است كه روزه براى او ضرر ندارد ، اگر روزه بگيرد و بعد از مغرب بفهمد روزه براى او ضرر داشته ، بنابر احتياط واجب بايد قضاى آن را بجا آورد .\r\n« مسألهء 1827 » غير از روزه‌هايى كه گفته شد ، روزه‌هاى حرام ديگرى نيز وجود دارند كه در كتاب‌هاى مفصّل عنوان شده‌اند .\r\n« مسألهء 1828 » روزهء روز عاشورا و روزى كه انسان شك دارد روز عرفه است يا عيد قربان ، مكروه است .\r\n\r\nروزه‌هاى مستحب\r\n« مسألهء 1829 » روزه در تمام روزهاى سال ، غير از روزه‌هاى حرام و مكروه كه گفته شد ، مستحب است و براى بعضى از روزها بيشتر سفارش شده است كه از آن جمله است :\r\n1 - پنجشنبهء اوّل و پنجشنبهء آخر هر ماه و چهارشنبهء اوّلى كه بعد از روز دهم ماه است و اگر كسى اينها را بجا نياورد ، مستحب است قضا نمايد و چنانچه اصلًا نتواند روزه بگيرد ، مستحب است براى هر روز يك مُد طعام يا 6 / 12 نخود نقره به فقير بدهد .\r\n2 - سيزدهم و چهاردهم و پانزدهم هر ماه .\r\n3 - تمام ماه رجب و شعبان و بعضى از اين دو ماه ، اگرچه يك روز باشد .\r\n\r\n","description":"","footnote":"","page_name":" 324 ","page_number":328},
  {"content":"\r\n\r\n4 - روز عيد نوروز ؛ روز بيست و پنجم و بيست و نهم ذىقعده ؛ روز نهم ذى حجّه ( روز عرفه ) ، ولى اگر به واسطهء ضعف ناشى از روزه نتواند دعاهاى روز عرفه را بخواند ، روزهء آن روز مكروه است ؛ روز عيد سعيد غدير ( 18 ذىحجه ) ؛ روز اوّل و سوم و هفتم محرم ؛ روز ميلاد مسعود پيامبر اكرم صلى الله عليه و آله و سلم ( 17 ربيع الاوّل ) ؛ روز مبعث حضرت رسول اكرم صلى الله عليه و آله و سلم ( 27 رجب ) و اگر كسى روزهء مستحبّى بگيرد ، واجب نيست آن را به آخر رساند ، بلكه اگر فرد مؤمنى او را به غذا دعوت كند ، مستحب است دعوت او را قبول كند و در بين روز افطار نمايد .\r\n\r\nمواردى كه مستحب است از انجام مبطلات خوددارى شود\r\n« مسألهء 1830 » براى شش نفر مستحب است در ماه رمضان اگرچه روزه نباشند ، از انجام عملى كه روزه را باطل مىكند خوددارى نمايند :\r\nاوّل : مسافرى كه در سفر ، عملى كه روزه را باطل مىكند انجام داده باشد و پيش از ظهر به وطن خود يا به جايى كه مىخواهد ده روز در آنجا بماند برسد .\r\nدوم : مسافرى كه بعد از ظهر به وطن خود يا به جايى كه مىخواهد ده روز در آنجا بماند برسد .\r\nسوم : بيمارى كه پيش از ظهر بهبود يابد و عملى كه روزه را باطل مىكند ، انجام داده باشد .\r\nچهارم : مريضى كه بعد از ظهر خوب شود .\r\nپنجم : زنى كه در بين روز از خون حيض يا نفاس پاك شود .\r\nششم : كافرى كه در روز ماه رمضان مسلمان شود .\r\n« مسألهء 1831 » مستحب است روزه‌دار نماز مغرب را پيش از افطار كردن بخواند ، ولى اگر كسى منتظر او باشد يا ميل زيادى به غذا داشته باشد كه نتواند با حضور قلب نماز بخواند ، بهتر است اوّل افطار كند ، ولى به قدرى كه ممكن است نماز را در وقت فضيلت آن بجا آورد .\r\n\r\n","description":"","footnote":"","page_name":" 325 ","page_number":329},
  {"content":"\r\n\r\n\r\nاعتكاف\r\n« اعتكاف » آن است كه انسان به قصد عبادت كردن در مسجد بماند ؛ بلكه اگر تنها با ماندن در مسجد نيز قصد عبادت كند ، كافى است ، هرچند عبادت ديگرى انجام ندهد .\r\nاعتكاف عمل مستحبّى است كه دربارهء آن بسيار سفارش شده است . روايت شده است كه رسول خدا صلى الله عليه و آله و سلم فرمودند : « اعتكاف ده روز در ماه رمضان معادل دو حجّ و دو عمره است » « 1 » و نيز روايت شده كه خود آن حضرت دههء آخر ماه رمضان در مسجد اعتكاف مىكردند « 2 » .\r\n« مسألهء 1832 » انجام اعتكاف در هر هنگام از سال - بجز روزهايى كه روزه در آنها حرام مىباشد - صحيح است و بهترين وقت آن ، « ماه رمضان » به ويژه ده روز آخر آن مىباشد .\r\n« مسألهء 1833 » اعتكاف يك عمل مستحبّى است ولى به واسطهء نذر و مانند آن ، بر انسان واجب مىشود .\r\n\r\nشرايط اعتكاف\r\n« مسألهء 1834 » شرايط صحّت اعتكاف عبارتند از :\r\n1 - « اسلام » ؛ پس اعتكاف از غير مسلمان صحيح نيست و « ايمان » شرط قبول آن است .\r\n2 - « عقل » .\r\n3 - « قصد قربت » ؛ پس اگر نيّت كسى براى غير خدا باشد ، اعتكاف او صحيح نيست .\r\n4 - « روزه گرفتن » ؛ پس اگر شخصى به هر دليل نتواند روزه بگيرد ، اعتكاف او صحيح نيست .\r\n5 - « ماندن سه روز در مسجد » ؛ پس اگر كمتر بماند يا قصد كند كه كمتر بماند ، اعتكاف او صحيح نيست .\r\n« مسألهء 1835 » روزه‌اى كه در حال اعتكاف گرفته مىشود ، لازم نيست كه براى خود اعتكاف باشد ، بلكه مىتواند هر روزه‌اى ( مثل روزهء قضا يا كفّاره ) را در حال اعتكاف\r\n\r\n\r\n","description":"","footnote":"\r\n( 1 )\r\n( 2 ) 1 و 2 - من لا يحضره الفقيه ، ج 2 ، ص 120 - / 122 .\r\n","page_name":" 326 ","page_number":330},
  {"content":"\r\n\r\nبگيرد ؛ ولى احتياط واجب آن است كه اگر براى خود اعتكاف كرده است ، روزه‌اى كه مىگيرد براى كس ديگر نباشد ( مثلًا قضاى روزهء پدرش را به جا نياورد ) و همچنين اگر به نيابت از شخص ديگرى اعتكاف كرده باشد ، روزه را نيز به نيابت از وى بگيرد .\r\n« مسألهء 1836 » اعتكاف بايد در يكى از پنج مسجد : « مسجدالحرام » ، « مسجدالنبى صلى الله عليه و آله و سلم » ، « مسجدكوفه » ، « مسجد بصره » و يا مسجد جامع هر شهر انجام شود .\r\n« مسألهء 1837 » كسى كه اعتكاف مىكند ، بايد سه روز را به طور مستمر در مسجد بماند ، مگر اين كه خارج شدن از مسجد ضرورت داشته باشد ، مثلًا براى قضاى حاجت ناچار باشد از مسجد خارج شود .\r\n« مسألهء 1838 » اگر به خاطر ضرورتى ناچار گردد كه از مسجد خارج شود و به قدرى طول بكشد كه صورت اعتكاف به هم بخورد ، اعتكاف او باطل مىشود .\r\n« مسألهء 1839 » اگر در بين اعتكاف محتلم شود ، بايد تيمّم كند و فوراً از مسجد خارج شود ، مگر اين كه زمانى كه براى خروج از مسجد لازم است ، كمتر از زمان لازم براى تيمّم نمودن باشد كه در اين صورت بدون تيمّم بايد فوراً از مسجد خارج شود و در هر حال پس از خروج از مسجد ، بايد فوراً غسل كند و به مسجد بازگردد و براى غسل به قدر ضرورت و انجام واجبات آن اكتفا نمايد .\r\n« مسألهء 1840 » صحّت اعتكاف زن نسبت به دو روز اوّل ، در صورتى كه اعتكاف او منافى حقّ شوهرش باشد ، مشروط به اجازهء شوهر است و همچنين اعتكاف فرزند ، در صورتى كه موجب اذيّت پدر يا مادر مىشود ، بايد با اجازهء آنان باشد ؛ ولى اگر نسبت به دو روز اوّل اجازه داده باشند ، نسبت به روز سوم اجازهء آنان شرط نيست و حتّى نهى آنان نيز تأثير ندارد ، زيرا ماندن روز سوم واجب است .\r\n\r\nمسائل اعتكاف\r\n« مسألهء 1841 » كسى كه اعتكاف مىكند ، بايد در روز از انجام آنچه روزه را باطل مىكند بپرهيزد ؛ همچنين امور زير - در شب باشد يا روز - موجب باطل شدن اعتكاف\r\n\r\n","description":"","footnote":"","page_name":" 327 ","page_number":331},
  {"content":"\r\n\r\nمىشود :\r\n1 - جماع .\r\n2 - بنابر احتياط واجب استمناء ؛ چه به شكل حرام آن يا در اثر نگاه يا لمس همسر باشد .\r\n3 - استشمام بوى خوش .\r\n4 - خريد و فروش ، مگر آن كه ضرورتى در بين باشد ، بلكه احتياط واجب آن است كه در غير حالت ضرورت ، اعمال تجارى ديگر ( غير از خريد و فروش ) را نيز انجام ندهد .\r\n5 - مجادله و بحث به منظور برترى و خودنمايى ؛ در امور دينى باشد يا دنيايى .\r\n« مسألهء 1842 » به هم زدن اعتكافِ واجب جايز نيست ؛ ولى مىتواند اعتكافِ مستحب را در دو روز اوّل آن باطل نمايد ، هرچند اين عمل خلاف احتياط است و پس از گذشتن دو روز ، ماندن روز سوم در مسجد واجب است .\r\n« مسألهء 1843 » اگر اعتكاف خود را با انجام يكى از امورى كه بيان شد باطل نمايد ، سه صورت دارد :\r\nاوّل : چنانچه اعتكاف او واجب معيّن باشد ، قضاى آن لازم است .\r\nدوم : چنانچه اعتكاف او واجب غير معيّن باشد ، بايد آن را دوباره شروع كند و بهتر است آن را تمام كرده و دوباره از سر بگيرد .\r\nسوم : اگر اعتكاف او مستحب باشد ، چنانچه در دو روز اوّل آن را باطل كند ، اشكال ندارد و چنانچه پس از گذشتن دو روز آن را باطل نمايد ، بايد قضاى آن را بجا آورد .\r\n« مسألهء 1844 » اگر اعتكافِ واجب را با غير جماع باطل كند ، كفّاره ندارد و اگر با جماع - هر چند در شب - باطل نمايد ، علاوه بر قضا بايد كفّاره نيز بدهد و كفّارهء آن مانند كفّارهء باطل نمودن عمدى روزهء ماه رمضان است و بنابر احتياط واجب ، ترتيب در كفاره را نيز بايد رعايت كند ؛ يعنى در صورت امكان يك بنده آزاد كند و اگر امكان نداشت ، دو ماه پشت سر هم روزه بگيرد و اگر آن نيز ممكن نبود ، به شصت فقير طعام بدهد .\r\n« مسألهء 1845 » در مواردى كه قضاى اعتكاف واجب مىشود ، لازم نيست آن را فوراً\r\n\r\n","description":"","footnote":"","page_name":" 328 ","page_number":332},
  {"content":"\r\n\r\nبجا آورد ، ولى نبايد در انجام دادن آن سستى و مسامحه نمايد .\r\n« مسألهء 1846 » اگر سهواً يكى از مبطلات اعتكاف را انجام دهد ، اعتكاف او باطل نمىشود .\r\n« مسألهء 1847 » بعد از تمام شدن سه روز ، چنانچه به نيّت اعتكاف يك شب يا يك روز ديگر يا بيشتر از آن در مسجد بماند ، اشكال ندارد ؛ ولى پس از تمام شدن سه روز ، ماندن فقط بخشى از روز يا شب به نيّت اعتكاف در مسجد ، محلّ اشكال است و چنانچه دو روز ديگر در مسجد بماند كه روى هم پنج روز شود ، واجب است كه روز ششم را نيز در مسجد اعتكاف نمايد و اگر پس از تمام شدن شش روز ، بخواهد يك روز يا يك شب ديگر يا بيشتر از آن را در مسجد اعتكاف نمايد ، اشكال ندارد و چنانچه دو روز ديگر در مسجد بماند كه روى هم هشت روز شود ، لازم نيست كه روز نهم را نيز در مسجد اعتكاف نمايد .\r\n« مسألهء 1848 » انسان مىتواند در هنگامى كه نيّت اعتكاف مىكند ، شرط كند كه اگر حادثه‌اى براى او پيش آمد ، اعتكاف خود را قطع نمايد كه در اين صورت چنانچه در روز سوم نيز حادثه‌اى براى او پيش بيايد ، مىتواند اعتكاف خود را قطع كند .\r\n\r\n","description":"","footnote":"","page_name":" 329 ","page_number":333},
  {"content":"\r\n\r\n\r\nاحكام خُمس\r\nخمس يك پنجم از مازاد درآمدها و برخى منافع است كه انسان به دست آورده است و بايد زير نظر امام معصوم عليه السلام مصرف شود و در زمان غيبت امام زمان ( عجّل اللَّه تعالى فرجه الشريف ) ، بهتر است سهم سادات زير نظر مجتهد جامع الشرايط براى رفع نيازهاى سادات فقير مصرف گردد و سهم امام عليه السلام بايد زير نظر مجتهد جامع الشرايط در جهت تعليم و ترويج مذهب جعفرى هزينه گردد . در احاديث شريفه نسبت به پرداختن خمس تأكيد زيادى شده است و از آن به حقّ امام عليه السلام ، سبب تطهير مال و وسيله‌اى جهت امتحان ايمان ياد شده است ؛ حضرت رضا عليه السلام در جواب نامهء يكى از تاجران شيعهء فارس مىنويسد : « . . . اموال تنها از راهى كه خداوند مقرّر فرموده است حلال مىگردد . همانا خمس ، ما را در تقويت دين يارى مىكند و نياز آنان كه سرپرستىشان را به عهده داريم و نيز نياز شيعيان را تأمين مىكند و با آن آبرويمان را در مقابل دشمنانمان حفظ مىكنيم . پس خمس را از ما دريغ نكنيد و خود را از دعاى ما محروم نسازيد ، زيرا پرداختن خمس كليد روزى و سبب آمرزش و پاكى شما از گناه و ذخيره آخرتتان است . مسلمان كسى است كه به آنچه با خدا پيمان بسته وفا كند نه آن كسى كه با زبان اجابت مىكند و در قلب مخالفت مىنمايد . » « 1 » « مسألهء 1849 » خُمس يك واجب عبادى است ؛ بنابر اين پرداخت آن بايد با قصد قربت ، يعنى اطاعت خداى متعال انجام شود .\r\n\r\n\r\n","description":"","footnote":"\r\n( 1 ) - وسائل الشيعة ، چاپ آل البيت ، باب 3 از « أبواب الأنفال و ما يختصّ بالإمام » ، ح 2 ، ج 9 ، ص 538 .\r\n","page_name":" 330 ","page_number":334},
  {"content":"\r\n\r\n\r\nچيزهايى كه خُمس در آنها واجب است\r\n« مسألهء 1850 » در هفت چيز خُمس واجب مىشود :\r\nاوّل : درآمد كسب و كار . دوم : معدن . سوم : گنج . چهارم : مال حلال مخلوط به حرام .\r\nپنجم : جواهرى كه به واسطهء غوّاصى ( يعنى فرو رفتن در دريا ) به دست مىآيد .\r\nششم : غنيمت جنگ . هفتم : زمينى كه كافر ذمّى از مسلمان بخرد و احكام هر يك به تفصيل گفته خواهد شد .\r\n\r\n1 - درآمد كسب و كار\r\n« مسألهء 1851 » هرگاه انسان از راه كشاورزى يا تجارت يا صنعت يا كسب‌هاى ديگر مالى به دست آورد ، اگرچه مثلًا نماز و روزهء ميّتى را بجا آورد و از اجرت آن مالى تهيّه كند ، چنانچه آن مال از مخارج سال خود و اشخاص تحت تكفّل او بيشتر باشد ، بايد خمس ( يعنى يك پنجم ) آن را به دستورى كه گفته خواهد شد ، بدهد .\r\n« مسألهء 1852 » هديه ، هبه ، جايزه ، مَهرى كه زن دريافت مىكند ، مالى كه مرد در طلاق خُلع مىگيرد و همچنين مالى كه از راه وصيت ، نذر ، صدقات مستحبّى ، وقف خاص و بلكه وقف عام به انسان مىرسد ، چنانچه به لحاظ مقدار و يا استمرار به اندازه‌اى نباشد كه بتواند معيشت انسان و يا بخشى از آن را اداره كند ، خمس ندارد و گرنه چنانچه از مخارج سال او زياد بيايد ، بايد خمس آن پرداخت شود . ارث خُمس ندارد ، ولى اگر مثلًا با كسى خويشاوندى دورى داشته باشد و نداند چنين خويشى دارد ، چنانچه مقدار ارثى كه از او به وى مىرسد به قدرى باشد كه بتواند با آن بخشى از معيشت خود را اداره كند ، بايد خمس آن را بدهد ؛ بلكه اگر به اين مقدار هم نباشد ، بنابر احتياط واجب بايد خمس آن را بپردازد .\r\n« مسألهء 1853 » هر جنس و مالى كه يك بار خُمس آن داده شود ، ديگر خُمس به آن تعلّق نمىگيرد ، مگر اين كه رشد كرده يا قيمت آن افزايش يابد كه مقدار رشد كرده يا افزايش يافته ، متعلّق خمس است ؛ ولى اگر رشد قيمت بر اثر كاهش ارزش پول باشد\r\n\r\n","description":"","footnote":"","page_name":" 331 ","page_number":335},
  {"content":"\r\n\r\n- به گونه‌اى كه درآمد و غنيمت محسوب نشود - خُمس آن لازم نيست .\r\n« مسألهء 1854 » اگر مالى به انسان ارث برسد و بداند كسى كه اين مال از او به ارث مانده خُمس آن را نداده ، بايد خُمس آن را بدهد و نيز اگر در خود آن مال خُمس نباشد ولى انسان بداند كسى كه آن مال از او به ارث مانده ، خُمس بدهكار است ، بايد به نسبت سهم الارثى كه به وى رسيده ، از خمس ميّت پرداخت نمايد .\r\n« مسألهء 1855 » اگر به واسطهء قناعت كردن ، چيزى از مخارج سال انسان زياد بيايد ، بايد خمس آن را بدهد .\r\n« مسألهء 1856 » كسى كه ديگرى مخارج او را مىدهد ، بايد خمس تمام مالى را كه به دست مىآورد بدهد ؛ ولى اگر مقدارى از آن را خرج زيارت و مانند آن كرده باشد ، فقط بايد خمس باقىمانده را بدهد .\r\n« مسألهء 1857 » اگر شخصى ملكى را بر افراد معيّنى ( مثلًا بر اولاد خود ) وقف نمايد ، چنانچه در آن ملك زراعت و درختكارى كنند و از آن چيزى به دست آورند و از مخارج سال آنان زياد بيايد ، بايد خمس آن را بدهند .\r\n« مسألهء 1858 » اگر مالى كه فقير بابت خُمس و زكات گرفته از مخارج سال او زياد بيايد ، بنابر احتياط واجب بايد براى تصرف در مقدار زيادى از حاكم شرعى اجازه بگيرد ؛ ولى اگر از مالى كه به او داده‌اند منفعتى ببرد ، مثلًا از درختى كه بابت خُمس به او داده‌اند ميوه‌اى به دست آورد ، بايد خُمس مقدارى را كه از مخارج سال او زياد مىآيد بدهد .\r\n« مسألهء 1859 » اگر با عين پول خمس نداده جنسى را بخرد ؛ يعنى به فروشنده بگويد :\r\n« اين جنس را با اين پول مىخرم » ، معامله‌اى كه كرده صحيح است ؛ ولى بايد خمس را بپردازد .\r\n« مسألهء 1860 » اگر جنسى را بخرد و بعد از معامله قيمت آن را از پول خُمس نداده بدهد ، اگرچه در وقت خريدن نيز قصد او اين باشد كه از پول خُمس نداده عوض را بدهد ، معامله‌اى كه كرده صحيح است ، ولى ذمّهء او به مستحقّين خُمس مشغول است .\r\n« مسألهء 1861 » اگر مالى را كه خُمس آن داده نشده بخرد ، معامله صحيح است و نياز به\r\n\r\n","description":"","footnote":"","page_name":" 332 ","page_number":336},
  {"content":"\r\n\r\nاجازهء حاكم شرع ندارد و چيزى بر عهدهء خريدار نيست و فروشنده بايد خمس آن را بدهد .\r\n« مسألهء 1862 » اگر چيزى را كه خُمس آن داده نشده به كسى هبه كنند يا ببخشند ، خمس آن بر عهدهء هديه دهنده است و هديه گيرنده تمام آن را مالك مىشود و بر عهدهء او چيزى نيست .\r\n« مسألهء 1863 » اگر از كافر يا كسى كه به دادن خُمس عقيده ندارد ، مالى به دست انسان آيد ، واجب نيست خُمس آن را بدهد .\r\n« مسألهء 1864 » كسى كه مىخواهد خمس مالى را كه در سال قبل به دست آورده ، از درآمد سال بعد خود بدهد ، بايد به اندازهء يك چهارم مال متعلّق خمس را بپردازد .\r\n« مسألهء 1865 » اگر خُمس را با حاكم شرع يا وكيل او يا با سيّدى دستگردان كند و بخواهد در سال بعد بپردازد ، نمىتواند از منافع آن سال كسر نمايد ، پس اگر مثلًا هزار تومان دستگردان كرده و از منافع سال بعد دو هزار تومان بيشتر از مخارج خود داشته باشد ، بايد خُمس دو هزار تومان را بدهد و هزار تومانى را كه بابت خُمس سال قبل بدهكار است ، از بقيّه بپردازد .\r\n« مسألهء 1866 » هرگاه با پول خُمس داده يا پولى كه خُمس ندارد ، خانه يا ملكى بخرد ، چنانچه قصد او تجارت با آن نباشد بلكه بخواهد خود از آن استفاده نمايد ، در اين صورت ترقّى قيمت آن خُمس ندارد و اگر آن را به ملك ديگرى تبديل كند نيز خُمس ندارد ؛ ولى اگر آن را بيشتر از آنچه خريده بفروشد ، چنانچه رشد قيمت بر اثر كاهش ارزش پول نباشد بلكه ترقّى به خاطر قيمت بازار باشد و از مخارج سالانه زياد بيايد ، بايد خُمس ترقى قيمت آن را بپردازد و همچنين اگر قصد او تجارت با آن باشد و يك سال از ترقّى قيمت آن بگذرد ، چنانچه رشد قيمت بر اثر كاهش ارزش پول نباشد و امكان فروش داشته باشد به گونه‌اى كه در نظر مردم سود موجود حساب شود ، خُمس ترقّى قيمت را بايد بپردازد .\r\n« مسألهء 1867 » تاجر و كاسب و صنعتگر و مانند اينها ، پس از گذشت يك سال از وقتى كه منافع عايدشان مىشود ، بايد خُمس آنچه را كه از خرج سال آنان زياد مىآيد\r\n\r\n","description":"","footnote":"","page_name":" 333 ","page_number":337},
  {"content":"\r\n\r\nبدهند و كسى كه شغل او كاسبى نيست ، اگر اتّفاقاً معامله‌اى كند و منفعتى ببرد ، پس از گذشت يك سال از هنگامى كه فايده برده ، بايد خُمس مقدارى را كه از خرج سال او زياد آمده بدهد .\r\n« مسألهء 1868 » هزينه‌اى كه براى دست‌يابى به سود صرف مىشود ، مانند كرايه حمل و نقل ، دلالى و مانند آن و حتى استهلاك ماشين‌آلات و ابزار كارى كه جزيى از سرمايه است ، از مجموع درآمد سال كم مىشود و خمس باقىمانده پرداخت مىگردد .\r\n« مسألهء 1869 » اگر اجير شود كه عملى را طى چند سال انجام دهد و اجرت همه را يك مرتبه دريافت نمايد ، اجرت بر آن سال‌ها تقسيم مىشود و آنچه در مقابل كار ، در هر سال است ، درآمد آن سال مىباشد ، مگر اين كه اجرت در مقابل كل كار پرداخت شده باشد و جزء جزء كار در نظر گرفته نشده باشد ، به نحوى كه اگر كار را نيمه تمام بگذارد مستحقّ هيچ مقدار از اجرت نخواهد بود كه در اين صورت تمام اجرت دريافتى ، درآمد همان سالى است كه در آن سال آن را دريافت كرده است .\r\n« مسألهء 1870 » انسان مىتواند در بين سال هر وقت منفعتى به دست آورد ، خُمس آن را بدهد و جايز است دادن خُمس را تا آخر سال تأخير بيندازد و همچنين مىتواند براى هر منفعتى سال جداگانه قرار دهد و اگر براى دادن خُمس ، سال شمسى قرار دهد ، مانعى ندارد .\r\n« مسألهء 1871 » اگر كسى كه مانند تاجر و كاسب بايد براى دادن خُمس سال قرار دهد منفعتى به دست آورد و در بين سال بميرد ، بايد مخارج تا هنگام مرگ او را از آن منفعت كسر كنند و خُمس باقى مانده را بدهند .\r\n« مسألهء 1872 » اگر قيمت جنسى كه براى تجارت خريده بالا رود و آن را نفروشد و در بين سال قيمت آن پايين آيد ، خُمس مقدارى كه بالا رفته بر او واجب نيست .\r\n« مسألهء 1873 » اگر قيمت جنسى كه براى تجارت خريده بالا رود و به اميد آن كه قيمت آن بالاتر رود ، تا بعد از تمام شدن سال آن را نفروشد و قيمت آن تنزل پيدا كند ، خمس مقدارى را كه بالا رفته ، بايد بدهد ؛ ولى اگر به اندازه‌اى نگه دارد كه تجار معمولًا\r\n\r\n","description":"","footnote":"","page_name":" 334 ","page_number":338},
  {"content":"\r\n\r\nبراى گران شدن جنس آن را نگه مىدارند ، لازم نيست خُمس مقدارى را كه قيمت آن بالا رفته و سپس پايين آمده ، بدهد .\r\n« مسألهء 1874 » اگر غير از چيزى كه براى تجارت خريده ، مالى داشته باشد كه خُمس آن را داده يا خُمس نداشته باشد ، چنانچه قيمت آن بالا رود و آن را بفروشد ، مقدارى كه بر قيمت آن اضافه شده ، چنانچه در مخارج سال مصرف نشود خُمس دارد و چنانچه درختى كه خريده رشد كند و بزرگ شود و يا گوسفندى كه خريده چاق شود ، در صورتى كه مقصود او از نگهدارى آنها اين بوده كه از ترقّى عين آنها سود ببرد ، بايد خُمس آنچه را كه زياد شده بدهد .\r\n« مسألهء 1875 » سرمايه‌اى كه با آن تنها مؤونهء زندگى را به دست مىآورد ، نه بيش از آن را ، خمس ندارد و اگر بيش از مؤونه خود را از سرمايه به دست آورد ، بايد به نسبت مقدار زيادى ، خمس سرمايه را پرداخت كند . اين حكم در تمام مسايل ديگرى كه در مورد سرمايه گفته مىشود ، جارى است .\r\n« مسألهء 1876 » زمين‌هاى موات چنانچه براى تجارت يا بهره‌بردن از كشت و زرع آن آباد شود ، جزء سرمايه به حساب مىآيد ؛ ولى اگر براى تفريح و استراحت شخصى خود و زن و فرزندانش باشد و قصد تجارت و كسب نداشته باشد ، در صورتى كه عرفاً خارج از شأن او نباشد ، جزء سرمايه محسوب نمىشود بلكه مؤونه است .\r\n« مسألهء 1877 » اگر تاجر يا كاسب و يا كشاورز از درآمد سالانهء خود وسيلهء نقليه‌اى بخرد ، چنانچه آن را براى استفاده در كسب و كار خريده باشد ، حكم سرمايه را دارد ؛ و اگر براى استفاده خانوادگى و برآوردن نياز زندگى خريده باشد ، جزء مؤونه است و خُمس آن واجب نيست و چنانچه براى هر دو باشد ، به نسبتى كه براى كسب و كار از آن استفاده مىكند ، حكم سرمايه را دارد .\r\n« مسألهء 1878 » وسيلهء نقليه‌اى كه انسان براى مسافرت‌هاى شخصى خود و خانواده و يا رفتن به زيارت مىخرد ، اگر خارج از شأن متعارف او نباشد ، جزء مخارج همان سال به حساب مىآيد و خُمس ندارد ، هرچند براى سال‌هاى بعد باقى بماند .\r\n\r\n","description":"","footnote":"","page_name":" 335 ","page_number":339},
  {"content":"\r\n\r\n« مسألهء 1879 » كسى كه مقدارى از درآمد خود را به تدريج براى ساختن مغازه يا آباد كردن زمين موات يا احداث باغ مصرف نموده و آن زمين يا باغ جزء مؤونه او محسوب نمىشود ، بايد در آخر سال خُمس آن را بپردازد و اگر اصل زمينِ آباد شده نيز افزايش قيمت پيدا كرده باشد ، بايد آخر سال خُمس افزايش قيمت را بدهد ؛ ولى اگر قصد او از نگهدارى زمين ترقى قيمت و سود بردن نباشد ، چنانچه يك بار خُمس آن را بدهد ، در سال‌هاى بعد تا زمانى كه آن را نفروخته دادن خُمس آن واجب نيست .\r\n« مسألهء 1880 » اگر از درآمد بين سال باغى احداث كند تا بعد از بالا رفتن قيمت ، آن را بفروشد ، علاوه بر خمس قيمت كلّ باغ در سر سال اوّل ، بايد خمس ميوه و زيادى قيمت باغ را در سال‌هاى بعد بدهد ؛ ولى اگر قصدش اين باشد كه خودش از ميوهء آن استفاده كند ، فقط بايد خمس ميوه‌اى را كه از مصارف سالانهء وى زياد آمده است ، بپردازد .\r\n« مسألهء 1881 » اگر درخت بيد و چنار و مانند اينها را بكارد ، سالى كه هنگام فروش آنهاست ، اگرچه آنها را نفروشد ، بايد خُمس آنها را بدهد ؛ ولى اگر مثلًا از شاخه‌هاى آن كه معمولًا هر سال مىبُرند استفاده‌اى ببرد و به تنهايى يا با منفعت‌هاى ديگر كسبش از مخارج سال او زياد بيايد ، در آخر هر سال بايد خُمس آن را بدهد .\r\n« مسألهء 1882 » كسى كه چند رشته كسب دارد ، مثلًا اجارهء ملك مىگيرد و خريد و فروش و زراعت نيز مىكند ، چه براى هر رشته ، سرمايه و دخل و خرج و حساب صندوق جداگانه داشته باشد و چه دخل و خرج و حساب صندوق آنها يكى باشد ، مىتواند همه را آخر سال يك جا حساب كند و اگر نفع داشته باشد ، خُمس آن را بدهد .\r\n« مسألهء 1883 » آنچه از منافع كسب در بين سال به مصرف خوراك ، پوشاك ، اثاثيه ، خريد منزل ، عروسى ، جهيزيهء دختر ، زيارت و مانند اينها مىرسد ، در صورتى كه از شأن او زياد نباشد و زياده‌روى هم نكرده باشد ، خُمس ندارد .\r\n« مسألهء 1884 » مالى كه انسان به مصرف نذر و كفّاره مىرساند ، جزء مخارج سالانه است و نيز مالى كه به كسى مىبخشد يا جايزه مىدهد ، در صورتى كه بيشتر از شأن او نباشد ، از مخارج سالانه حساب مىشود .\r\n\r\n","description":"","footnote":"","page_name":" 336 ","page_number":340},
  {"content":"\r\n\r\n« مسألهء 1885 » اگر دختر در معرض ازدواج باشد و انسان نتواند جهيزيّهء او را از درآمد سالى كه در آن ازدواج مىكند تهيّه كند و مجبور باشد كه از قبل ، هر سال مقدارى از آن را تهيّه نمايد و دادن خمس جنس تهيّه شده ، موجب عدم توانايى براى تهيّهء جهيزيّه و يا تأخير در تهيّهء آن از وقت حاجت شود و يا در شهرى باشد كه معمولًا هر سال مقدارى از جهيزيّهء دختر را تهيّه مىكنند به گونه‌اى كه تهيّه نكردن آن عيب باشد ، چنانچه در بين سال از منافع آن سال جهيزيّه بخرد و سال بر آن بگذرد ، خُمس ندارد .\r\n« مسألهء 1886 » اگر انسان به چيزى نياز فعلى داشته باشد و نتواند آن را با درآمد يك سال تهيّه كند ، مثل اين كه محتاج خانه باشد و نتواند در يك سال خانه بخرد و يا خانه بسازد ، در صورتى كه در اين رابطه زمين يا وسايل و اجناسى مانند آجر ، سيمان ، آهن و . . .\r\nتهيّه كند و سال بر آنها بگذرد - چه در ساختمان به كار رفته باشد و چه هنوز به كار نرفته باشد - خمس ندارد ؛ ولى اگر به جاى تهيّهء زمين و وسايل و اجناس ، پول ذخيره كند ، در صورتى خمس ندارد كه دادن خمس سبب عدم قدرت بر تهيّهء چيز مورد نياز و يا تأخير در تهيّهء آن شود ، و گرنه بنابر احتياط واجب بايد خمس آن پول را بپردازد .\r\n« مسألهء 1887 » تشريفات منزل و زندگى و هزينهء اياب و ذهاب و ميهمانىهاى انسان و خانوادهء او ، اگر از حدّ متعارف و شأن او بيشتر نباشند ، خُمس ندارند و اگر از حدّ متعارف و شأن او بيشتر باشند ، بايد خُمس زايد بر متعارف را بپردازد و شأن افراد به حسب زمان‌ها و شهرها و اوضاع معيشت عمومى مردم متفاوت مىباشد .\r\n« مسألهء 1888 » مالى كه انسان خرج سفر حجّ و زيارت‌هاى ديگر مىكند ، از مخارج سالى حساب مىشود كه در آن شروع به مسافرت كرده است ، اگرچه سفر او تا مقدارى از سال بعد طول بكشد .\r\n« مسألهء 1889 » اگر براى حجّ واجب ناچار باشد از چند سال قبل ثبت نام كند و هزينه را بدهد ، خُمس به آن تعلق نمىگيرد ؛ ولى چنانچه ثبت‌نام براى حجّ ، فقط به معنى حقّ اولويّت باشد و پول در ملكيّت او باقى بماند ، پس از گذشت سال ، بنابر احتياط واجب بايد خمس آن را بپردازد .\r\n\r\n","description":"","footnote":"","page_name":" 337 ","page_number":341},
  {"content":"\r\n\r\n« مسألهء 1890 » كسى كه از كسب و تجارت فايده‌اى برده ، اگر مال ديگرى نيز داشته باشد كه خُمس آن واجب نباشد ، مىتواند مخارج سال خود را فقط از فايدهء كسب حساب كند .\r\n« مسألهء 1891 » هرگاه از درآمد سال چيزى مانند خانه يا ماشين سوارى يا فرش و يا ساير وسايل زندگى را در بين سال تهيّه كند و يا بخرد و در سال‌هاى بعد آن را بفروشد ، چنانچه پول آن را در مؤونه صرف نمايد ، مانند اين كه خانه ديگرى را كه نياز دارد بخرد ، خُمس ندارد و هر مقدار از آن از مخارج سالانه زياد بيايد ، بايد خمس آن را پرداخت نمايد .\r\n« مسألهء 1892 » اگر با سودى كه از كسب و كار به دست آورده ، پيش از پرداختن خُمس ، اثاثيه ولوازم منزل يا كتاب و مانند اينها را بخرد ، هر وقت به طور كلّى احتياج او از آنها بر طرف شد ، تا وقتى آنها را نفروخته ، لازم نيست خمس آنها را بدهد و پس از فروش چنانچه پول آنها را در مؤونهء ديگرى صرف نكند ، بايد خُمس آن را بپردازد . حكم زيورآلات زنانه نيز اگر وقت زينت كردن با آنها بگذرد همين است .\r\n« مسألهء 1893 » اگر مستأجر مبلغى را به عنوان سرقفلى مغازه بپردازد ، آن سرقفلى جزء سرمايه است و حكم آن را دارد و كسى كه مبلغ سرقفلى را گرفته ، اگر تا آخر سال آن را به مصرف مؤونهء زندگى نرساند و باقى بماند ، بايد خُمس آن را بدهد .\r\n« مسألهء 1894 » اگر از منفعت كسب براى مصرف سال خود آذوقه‌اى بخرد و در آخر سال مقدارى از آن زياد بيايد ، بايد خُمس آن را بدهد و چنانچه بخواهد قيمت آن را بدهد ، بايد قيمت فعلى آن را حساب كند .\r\n« مسألهء 1895 » اگر در يك سال منفعتى نبرد ، نمىتواند مخارج آن سال را از منفعتى كه در سال بعد مىبرد كسر نمايد .\r\n« مسألهء 1896 » اگر در اوّل سال منفعتى نبرد و از سرمايه خرج كند و پيش از تمام شدن سال منفعتى به دست آورد ، نمىتواند مقدارى را كه از سرمايه برداشته از منافع كسر كند .\r\n« مسألهء 1897 » اگر پس از آن كه منفعتى به دست آورد ، مقدارى از سرمايه او از بين برود و از باقىماندهء آن منافعى به دست آورد كه از خرج سال او زياد بيايد ، مىتواند\r\n\r\n","description":"","footnote":"","page_name":" 338 ","page_number":342},
  {"content":"\r\n\r\nمقدارى را كه از سرمايه كم شده ، بردارد و اين مقدار مشمول خُمس نمىشود .\r\n« مسألهء 1898 » اگر غير از سرمايه چيز ديگرى از مال او از بين برود ، بنابر احتياط واجب نمىتواند از منفعتى كه به دست مىآورد آن چيز را تهيّه كند ؛ ولى اگر در همان سال به آن چيز احتياج داشته باشد ، مىتواند در بين سال از منافع كسب آن را تهيّه نمايد .\r\n« مسألهء 1899 » كسى كه از درآمد سال خود به مردم قرض داده و در پايان سال از آنها طلبكار است ، اگر طلب او با مطالبه دريافت شده و مانند نقد محسوب شود ، بايد در پايان سال خُمس آن را بپردازد ؛ ولى اگر هنوز وقت دريافت آن نرسيده باشد يا فعلًا وصول نشود ، خُمس آن واجب نيست ؛ امّا هنگامى كه وصول نمود ، بايد بلافاصله خُمس آن را بدهد ، مگر آن كه آن را در مؤونهء لازم و فورى خود مصرف نمايد .\r\n« مسألهء 1900 » كاسبى كه در طول سال به مردم نسيه داده است ، اگر در آخر سال وقت وصول آن رسيده و قابل وصول بوده و مانند نقد باشد ، بايد خُمس سود آن را پرداخت نمايد و چنانچه وقت وصول آن رسيده ولى قابل دريافت نيست ، به محض دريافت بايد خمس سود آن را بدهد ، مگر آن كه آن را در مؤونهء لازم و فورى خود مصرف نمايد و در صورتى كه وقت وصول آن در سال بعد باشد ، سود آن جزء درآمد سال بعد است .\r\n« مسألهء 1901 » افرادى كه در ادارات دولتى يا مؤسّسات خصوصى كار مىكنند و معمولًا اداره ، مقدارى از حقوق آنان را پس‌انداز مىكند تا هنگام بازنشستگى به تدريج به آنان پرداخت نمايد ، پس از بازنشستگى هر مقدار كه در هر سال به آنان بدهند ، جزء درآمد آن سال حساب مىشود و لازم نيست خُمس آن را فوراً پرداخت نمايند .\r\n« مسألهء 1902 » اگر براى مخارج خود قرض كند ، مىتواند در آخر سال مقدار قرض خود را از منفعتى كه در آن سال به دست آورده ، كسر نمايد و خمس بقيّهء منفعت را بدهد ، حتّى اگر قرض خود را در آن سال نپردازد .\r\n« مسألهء 1903 » اگر براى مخارج خود قرض كند و در آن سال قرض خود را نپردازد و از منفعت آن سال نيز آن را كسر نكند ، مىتواند از منافع سال‌هاى بعد قرض خود را ادا نمايد .\r\n« مسألهء 1904 » اگر براى زياد كردن مال يا خريدن ملكى كه به آن احتياج ندارد\r\n\r\n","description":"","footnote":"","page_name":" 339 ","page_number":343},
  {"content":"\r\n\r\nقرض كند ، چنانچه از منافع كسب آن قرض را بدهد ، در سر سال بايد خمس ارزش مال يا ملك در سر سال را بپردازد ، ولى اگر مالى كه قرض كرده و چيزى كه از قرض خريده از بين برود و ناچار شود كه قرض خود را بدهد ، مىتواند از منافع كسب ، قرض را ادا نمايد .\r\n« مسألهء 1905 » خمس مال حلال مخلوط به حرام را مانند خمس اموال ديگر مىتواند از همان چيز بدهد يا به مقدار قيمت خُمس كه بدهكار است ، پول بدهد .\r\n« مسألهء 1906 » كسى كه خُمس بدهكار است ، مىتواند آن را به ذمّه بگيرد و در تمام مال تصرّف كند و به ذمّه گرفتن يعنى اين كه خود را بدهكار اهل خُمس بداند و تصميم جدى داشته باشد كه خمس را پرداخت نمايد ؛ ولى براى تأخير در پرداخت خمس ، بايد از حاكم شرع اجازه بگيرد .\r\n« مسألهء 1907 » اگر خمس به مالى تعلّق بگيرد ، چنانچه كسى كه خُمس بدهكار است با حاكم شرع مصالحه كند ، مىتواند در تمام آن مال تصرّف نمايد .\r\n« مسألهء 1908 » اگر كسى كه با ديگرى شريك است خُمس منافع خود را بدهد و شريك او خُمس ندهد ، شراكت آنها صحيح است و تصرّف در مال مشترك براى كسى كه خمس مىدهد جايز است .\r\n« مسألهء 1909 » اگر طفل صغيرى سرمايه‌اى داشته باشد و از آن منافعى به دست آيد ، لازم نيست خُمس آن پرداخت شود ، مگر اين كه بعد از بلوغ تا يك سال آن را در مخارج خود صرف نكند .\r\n« مسألهء 1910 » كسانى كه تحت تكفّل افرادى هستند كه خمس نمىپردازند - مانند زن و فرزندان كه تحت تكفّل همسر و پدر خويش مىباشند - و همچنين ميهمانى كه وارد خانهء شخصى مىشود كه يقين دارد اموال وى متعلّق خمس است و مانند آنها ، مىتوانند در اموالى كه تحت اختيار آنها قرار داده مىشود ، تصرّف كنند و از اين جهت تكليفى متوجّه آنان نيست و پرداخت خمس بر عهدهء صاحب اموال است .\r\n« مسألهء 1911 » اگر كسى با پول خمس نداده ملكى بخرد و قيمت آن بالا رود ، معامله صحيح است و نياز به اذن حاكم شرع ندارد و فقط بايد خمس آن پول را بدهد ؛ ولى\r\n\r\n","description":"","footnote":"","page_name":" 340 ","page_number":344},
  {"content":"\r\n\r\nچنانچه اصلًا ملتزم به پرداخت خمس نباشد ، بلكه تصميم به عدم پرداخت خمس داشته باشد ، در صورتى كه معامله را به نحو شخصى انجام داده باشد ، ضامن خمس افزايش قيمت ملك نيز مىباشد .\r\n« مسألهء 1912 » اگر كسى كه چندين سال خمس نداده است ، از منافع كسب چيزى را كه به آن احتياج ندارد بخرد و يك سال از كسب آن درآمد بگذرد ، بايد خُمس آن چيز را بدهد و اگر اثاث خانه و چيزهاى ديگرى را كه به آنها احتياج دارد مطابق شأن خود خريده باشد ، چنانچه بداند آنها را با درآمدى كه سال بر آن نگذشته خريده ، لازم نيست خمس آن‌ها را بدهد و اگر نداند با درآمدى كه سال بر آن گذشته خريده يا نه ، بنابر احتياط واجب بايد با حاكم شرع مصالحه كند .\r\n\r\n2 - معدن\r\n« مسألهء 1913 » معادن جزء انفال است و اختيار آنها در دست امام معصوم عليه السلام است و در زمان غيبت ، براى استخراج آنها بنابر احتياط واجب بايد از حاكم شرعى اجازه گرفته شود و استخراج كننده با شرايطى كه گفته خواهد شد ، بايد خمس آن را بپردازد .\r\n« مسألهء 1914 » اگر از معدن طلا ، نقره ، سرب ، مس ، آهن ، نفت ، زغال سنگ ، فيروزه ، عقيق ، زاج ، نمك و ساير معادن چيزى به دست آورد و به مقدار نصاب برسد ، استخراج كننده بايد خُمس آن را بدهد ؛ ولى در مثل معادن نفت ، طلا و نقره كه دولت استخراج مىكند ، تعلق خُمس محلّ اشكال است .\r\n« مسألهء 1915 » نصاب معدن 15 مثقال معمولى طلاست ، يعنى اگر قيمت چيزى كه از معدن استخراج شده ، بعد از كم كردن مخارج ، به 15 مثقال ( 312 / 70 گرم ) طلا برسد ، بايد خمس آن را بدهد .\r\n« مسألهء 1916 » اگر قيمت استفاده‌اى كه از معدن برده به 15 مثقال طلا نرسد ، خُمس آن در صورتى لازم است كه از مخارج سالش زياد بيايد .\r\n« مسألهء 1917 » گچ ، آهك ، گِل سرشور و گِل سرخ ، بنابر احتياط واجب از معدن\r\n\r\n","description":"","footnote":"","page_name":" 341 ","page_number":345},
  {"content":"\r\n\r\nمحسوب شده و خُمس دارد .\r\n« مسألهء 1918 » كسى كه از معدن چيزى به دست مىآورد ، بايد خُمس آن را بدهد ، چه معدن روى زمين باشد يا زير آن ، در زمينى باشد كه ملك است يا در جايى باشد كه مالك ندارد .\r\n« مسألهء 1919 » اگر نداند چيزى را كه از معدن استخراج كرده به ارزش 15 مثقال طلا مىرسد يا نه ، بنابر احتياط واجب ، چنانچه به راحتى امكان‌پذير باشد ، بايد با وزن كردن يا از راه ديگر ، قيمت آن را معلوم كند .\r\n« مسألهء 1920 » اگر چند نفر چيزى از معدن استخراج كنند و بعد از كم كردن مخارجى كه براى آن كرده‌اند ، سهم هر يك از آنها به ارزش 15 مثقال طلا برسد ، بايد خُمس آن را بدهد .\r\n\r\n3 - گنج\r\n« مسألهء 1921 » گنج مالى است كه در زمين ، درخت ، كوه يا ديوار پنهان باشد و كسى آن را پيدا كند و به گونه‌اى باشد كه عرفاً به آن گنج بگويند .\r\n« مسألهء 1922 » اگر گنج جزء عتايق باشد ، از انفال محسوب مىشود و براى تصرّف در آن ، بنابر احتياط واجب بايد از حاكم شرعى اجازه گرفت . چنانچه گنج ، سكّهء طلا و نقره باشد ، با داشتن شرايطى كه گفته مىشود ، بايد خمس آن پرداخت شود و اگر طلا و نقرهء غير مسكوك و يا جواهرات ديگر باشد نيز بنابر احتياط واجب بايد خمس آن را بپردازد و در غير از موارد مذكور ، چنانچه مقدار آن به اندازه‌اى باشد كه بتواند بخشى از معيشت او را اداره كند و از مخارج سال وى زياد بيايد ، بايد خمس آن را بدهد .\r\n« مسألهء 1923 » اگر انسان در زمينى كه ملك كسى نيست گنجى پيدا كند ، با رعايت شرايطى كه در مسألهء قبل گفته شد ، گنج مال خود او مىباشد و متعلّق خمس است .\r\n« مسألهء 1924 » نصاب گنج اگر نقره باشد 105 مثقال ( 187 / 429 گرم ) نقره و اگر طلا باشد 15 مثقال ( 312 / 70 گرم ) طلاست و اگر جواهرات ديگر باشد ، چنانچه\r\n\r\n","description":"","footnote":"","page_name":" 342 ","page_number":346},
  {"content":"\r\n\r\nقيمت آن به 105 مثقال نقره و يا 15 مثقال طلا برسد ، بايد خمس آن را بدهد . در تمام اين موارد ، نصاب بعد از كم كردن مخارج ملاحظه مىشود .\r\n« مسألهء 1925 » اگر در زمينى كه از ديگرى خريده گنجى پيدا كند كه جزء عتايق نباشد و بداند مالك ندارد و يا مالك آن از آن اعراض كرده است ، آن گنج مال خود اوست و چنانچه طلا ، نقره و يا جواهرات باشد ، بايد خمس آن را بدهد و چنانچه احتمال دهد كه مال يكى از مالكان قبلى است ، بايد به مالك قبلى اطّلاع دهد و چنانچه معلوم شود مال او نيست ، بايد به كسى كه پيش از او مالك زمين بوده اطّلاع دهد و به همين ترتيب به همهء كسانى كه پيش از او مالك زمين بوده‌اند خبر دهد و اگر مالك آن معلوم نشود ، حكم مجهول المالك را دارد .\r\n« مسألهء 1926 » اگر در ظرف‌هاى متعددى كه در يك جا دفن شده‌اند ، اموالى پيدا كند كه قيمت آنها روى هم به حدّ نصاب برسد ، بايد خُمس آنها را بدهد ؛ ولى چنانچه در چند جا گنج پيدا كند ، اگر عرفاً بيش از يك گنج محسوب شود ، خُمس هر كدام از آنها كه قيمت آن به حدّ نصاب برسد ، واجب است و گنجى كه قيمت آن به اين مقدار نرسد ، حكم درآمد كسب و كار را دارد .\r\n« مسألهء 1927 » اگر دو يا چند نفر گنجى را پيدا كنند و قيمت سهم هر يك از آنان به حدّ نصاب برسد ، بايد هر يك خُمس سهم خود را بدهند .\r\n« مسألهء 1928 » اگر كسى چهارپايى را بخرد و در شكم آن مالى پيدا كند ، چنانچه احتمال دهد كه مال فروشنده است ، بايد به او خبر دهد و اگر معلوم شود مال او نيست ، بايد به ترتيب ، صاحبان قبلى آن را خبر كند و چنانچه متعلق به هيچ يك از آنان نباشد ، مال خود اوست و خمس به آن تعلّق نمىگيرد و اگر مالى را از شكم ماهى يا حيوانى غير از چهارپايان كه خريدارى كرده ، پيدا كند ، چنانچه بداند آن مال متعلّق به فروشنده است ، بايد به او اطّلاع دهد ، ولى اگر احتمال دهد كه آن مال از آنِ فروشنده است ، لازم نيست به او خبر دهد و مال خود اوست و چنانچه مقدار آن به اندازه‌اى باشد كه بتواند بخشى از معيشت او را اداره كند و از مخارج سال وى زياد بيايد ، بايد خمس آن را بدهد .\r\n\r\n","description":"","footnote":"","page_name":" 343 ","page_number":347},
  {"content":"\r\n\r\n\r\n4 - مال حلال مخلوط به حرام\r\n« مسألهء 1929 » اگر مال حلال با مال حرام به نحوى مخلوط شود كه انسان نتواند آنها را از يكديگر تشخيص دهد و هيچ كدام از صاحب مال حرام و مقدار آن معلوم نباشد ، بايد خُمس تمام مال را بدهد و بعد از دادن خُمس ، بقيّهء مال حلال مىشود .\r\n« مسألهء 1930 » اگر مال حلال با حرام مخلوط شود و انسان مقدار حرام را بداند ولى صاحب آن را نشناسد ، بايد آن مقدار را به نيّت صاحب آن صدقه بدهد و احتياط واجب آن است كه از حاكم شرع نيز اجازه بگيرد .\r\n« مسألهء 1931 » اگر مال حلال با حرام مخلوط شود و انسان مقدار حرام را نداند ولى صاحب آن را بشناسد ، بايد يكديگر را راضى نمايند و چنانچه صاحب مال راضى نشود ، در صورتى كه انسان بداند مقدار معيّنى مال اوست و شك كند كه بيشتر از آن نيز مال او هست يا نه ، بايد مقدارى را كه يقين دارد مال اوست به او بدهد و احتياط مستحب آن است كه مقدار بيشترى را كه احتمال مىدهد مال اوست ، به او بدهد ؛ ولى چنانچه بداند يكى از دو مال ، متعلّق به شخص ديگرى است و نتواند رضايت او را جلب نمايد ، بايد نصف هر يك از آن دو مال را به آن شخص بدهد .\r\n« مسألهء 1932 » اگر خمس ، زكات ، وقف خاصّ و يا وقف عامّ با مال كسى مخلوط شود ، حكم مالى را دارد كه صاحب آن معلوم است و بايد نزد خود و خداوند محاسبه كند و آن را پرداخت نمايد .\r\n« مسألهء 1933 » اگر خُمس مال حلال مخلوط به حرام را بدهد و بعد بفهمد كه مقدار حرام بيشتر از خُمس بوده ، بنابر احتياط واجب ، آن مقدارى را كه مىداند از خُمس بيشتر بوده ، با اذن حاكم شرع از طرف صاحب آن به مصرف مشترك خمس و مال مجهول المالك برساند .\r\n« مسألهء 1934 » اگر خُمس مال حلال مخلوط به حرام را بدهد و سپس صاحب آن پيدا شود ، لازم نيست چيزى به او بدهد ؛ ولى چنانچه مالى را كه صاحب آن معلوم نيست ، خودش از طرف او صدقه بدهد ، اگر بعداً صاحب آن پيدا شد و راضى به آن صدقه نشد ،\r\n\r\n","description":"","footnote":"","page_name":" 344 ","page_number":348},
  {"content":"\r\n\r\nبايد مثل يا قيمت آن را به او بدهد ؛ اما اگر آن مال را به حاكم شرعى تحويل دهد و سپس صاحب آن پيدا شود ، ضامن نيست .\r\n« مسألهء 1935 » اگر مال حلالى با حرام مخلوط شود و مقدار حرام معلوم باشد و انسان بداند كه صاحب آن از چند نفر معيّن بيرون نيست ولى نتواند بفهمد كيست ، بايد تا حدّ امكان از تمام آنان تحصيل رضايت نمايد و اگر ممكن نگرديد ، آن مقدار از مال را بين آنان به طور مساوى تقسيم نمايد .\r\n\r\n5 - جواهرى كه به واسطهء غوّاصى به دست مىآيد\r\n« مسألهء 1936 » اگر به واسطهء غوّاصى ( يعنى فرو رفتن در دريا و مانند آن ) لؤلؤ و مرجان يا جواهر ديگرى را كه با فرو رفتن در دريا بيرون مىآيد ، بيرون آورند - روييدنى باشد يا معدنى - جزء انفال محسوب مىشود و تصرّف در آن بنابر احتياط واجب بايد با اجازهء حاكم شرعى باشد و چنانچه بعد از كم كردن مخارجى كه براى بيرون آوردن آن كرده‌اند ، قيمت آن به 18 نخود ( 456 / 3 گرم ) طلا برسد ، بايد خُمس آن را بدهند ، چه در يك دفعه آن را از دريا بيرون آورده باشند يا در چند دفعه - به شرط آن كه عرفاً يك استخراج محسوب شود - آنچه بيرون آمده از يك جنس باشد يا از چند جنس ، ولى اگر چند نفر آن را بيرون آورده باشند ، قيمت سهم هر كدام از آنان كه به 18 نخود طلا برسد ، بايد خُمس سهم خود را بدهد .\r\n« مسألهء 1937 » اگر بدون فرو رفتن در دريا با وسايلى جواهر بيرون آورد يا از روى آب دريا يا از كنار دريا جواهر بگيرد ، در صورتى بايد خُمس آن را بدهد كه اين كار شغل او باشد و يا درآمد آن بتواند بخشى از معيشت او را تأمين كند و به تنهايى يا با منفعت‌هاى ديگر ، از مخارج سال او زياد بيايد .\r\n« مسألهء 1938 » خُمس ماهى و حيوانات ديگرى كه انسان بدون غوّاصى مىگيرد ، در صورتى واجب است كه آنها را براى كسب بگيرد و به تنهايى يا با منفعت‌هاى ديگر كسب او ، از مخارج سالش زيادتر باشد .\r\n\r\n","description":"","footnote":"","page_name":" 345 ","page_number":349},
  {"content":"\r\n\r\n« مسألهء 1939 » اگر انسان بدون قصد اين كه چيزى از دريا بيرون آورد ، در دريا فرو رود و اتّفاقاً جواهرى به دست او آيد ، در صورتى كه به حدّ نصاب برسد و قصد كند كه آن چيز ملك او باشد ، بايد خُمس آن را بدهد .\r\n« مسألهء 1940 » اگر انسان در آب فرو رود و حيوانى را بيرون آورد و در شكم آن جواهرى پيدا كند كه قيمت آن 18 نخود طلا يا بيشتر باشد ، چنانچه آن حيوان مانند صدف باشد كه نوعاً در شكم آن جواهر است ، بايد خُمس آن را بدهد و اگر اتّفاقاً جواهر را بلعيده باشد ، از بابت آنچه از طريق غوّاصى به دست مىآيد ، خمس ندارد .\r\n« مسألهء 1941 » حكم رودخانه‌هاى بزرگ مانند دجله ، فرات و نيل ، اگر فرض شود كه در آنها نيز مانند دريا جواهر به عمل آيد ، از لحاظ آنچه كه با غوّاصى به دست مىآيد ، مانند حكم درياست .\r\n« مسألهء 1942 » اگر در آب فرو رود و مقدارى عنبر بيرون آورد كه قيمت آن 18 نخود طلا يا بيشتر باشد ، بايد خُمس آن را بدهد و چنانچه از روى آب يا از كنار دريا به دست آورد ، اگر قيمت آن به مقدار 18 نخود طلا نيز نرسد ، بنابر احتياط واجب بايد خمُس آن را بدهد .\r\n« مسألهء 1943 » كسى كه كسب او غوّاصى يا استخراج معدن است ، اگر خُمس آنها را بدهد و چيزى از مخارج سال او زياد بيايد ، لازم نيست دوباره خُمس آنها را بدهد .\r\n« مسألهء 1944 » اگر بچّه‌اى معدنى را استخراج كند يا گنجى پيدا كند يا به واسطهء فرو رفتن در دريا جواهرى بيرون آورد ، لازم نيست خمس آن پرداخت شود ؛ ولى چنانچه مال حلال او با حرام مخلوط شود ، بنابر احتياط واجب بايد پس از بلوغ خودش خمس را بپردازد .\r\n\r\n6 - غنيمت\r\n« مسألهء 1945 » اگر مسلمانان به امر امام معصوم عليه السلام با كفّار جنگ كنند و چيزهايى را\r\n\r\n","description":"","footnote":"","page_name":" 346 ","page_number":350},
  {"content":"\r\n\r\nدر جنگ به دست آورند ، به آنها غنيمت گفته مىشود و مخارجى را كه براى غنيمت كرده‌اند ، مانند مخارج نگهدارى و حمل و نقل آن و نيز مقدارى را كه امام عليه السلام صلاح مىداند به مصرفى برساند و چيزهايى را كه مخصوص به امام است ، بايد از غنيمت كنار بگذارند و خُمس بقيّهء آن را بدهند .\r\n\r\n7 - زمينى كه كافر ذِمّى از مسلمان مىخرد\r\n« مسألهء 1946 » اگر كافر ذِمّى زمينى را از مسلمان بخرد ، بايد خُمس آن را از همان زمين بدهد و اگر پول آن را نيز بدهد اشكال ندارد و نيز اگر خانه و مغازه و مانند اينها را از مسلمان بخرد ، چنانچه زمين آن را جداگانه قيمت كنند و بفروشند ، بايد خُمس زمين آن را بدهد و اگر خانه و مغازه را روى هم بفروشند و زمين به تبع آن منتقل شود ، خُمس زمين واجب نيست و براى دادن اين خُمس قصد قربت لازم نيست ، بلكه حاكم شرع نيز كه خُمس را از او مىگيرد ، لازم نيست قصد قربت نمايد .\r\n« مسألهء 1947 » اگر كافر ذِمّى زمينى را كه از مسلمان خريده به مسلمان ديگرى نيز بفروشد ، خمسى كه به خاطر خريد زمين بر او واجب شده بود ، ساقط نمىشود و نيز اگر بميرد و مسلمانى آن زمين را از او ارث ببرد ، بايد خُمس آن را از همان زمين يا از مال ديگرش بدهد .\r\n« مسألهء 1948 » اگر كافر ذِمّى هنگام خريدن زمين شرط كند كه خُمس را ندهد يا شرط كند كه فروشنده خُمس آن را بدهد ، شرط او صحيح نيست و بايد خُمس را بدهد ؛ ولى اگر شرط كند كه فروشنده مقدار خُمس را از طرف او به صاحبان خُمس بدهد ، اشكال ندارد .\r\n« مسألهء 1949 » اگر مسلمان زمينى را به طريقى غير از خريد و فروش ، ملك كافر كند و عوض آن را بگيرد ، مثلًا به او صلح نمايد ، دادن خمس بر كافر لازم نيست .\r\n« مسألهء 1950 » اگر كافر ذِمّى صغير باشد و ولىّ او زمينى را براى او بخرد ، لازم نيست خمس آن را بپردازد .\r\n\r\n","description":"","footnote":"","page_name":" 347 ","page_number":351},
  {"content":"\r\n\r\n\r\nمصرف خُمس\r\n« مسألهء 1951 » خُمس را بايد دو قسمت كنند : يك قسمت آن سهم سادات است كه بايد آن را به سيّد فقير يا سيّد يتيم يا به سيّدى كه در سفر درمانده شده بدهند و اذن حاكم شرع نيز در آن لازم نيست ، ولى بهتر است با اذن او باشد و قسمت ديگر آن سهم امام عليه السلام است كه به احتياط واجب بايد به اذن مجتهد جامع الشرايط و با نظر دهندهء خُمس مصرف شود و يا مجتهد جامع الشرايط از دهندهء خُمس وكالت بگيرد ؛ ولى اگر انسان بخواهد سهم امام عليه السلام را به مجتهدى كه از او تقليد نمىكند بدهد ، در صورتى به او اذن داده مىشود كه بداند آن مجتهد و مجتهدى كه از او تقليد مىكند ، سهم امام عليه السلام را به يك نحو مصرف مىكنند .\r\n« مسألهء 1952 » اگر كسى سهم امام عليه السلام را به دست مجتهد جامع الشرايط يا نمايندهء او نرساند يا به مصرفى كه او اجازه نداده است برساند ، تكليف از او ساقط نمىشود و بايد دوباره سهم امام عليه السلام را به مجتهدى كه داراى همهء شرايط است يا نمايندهء او بپردازد و يا به مصرفى كه او اجازه مىدهد برساند ، مگر اين كه پس از مصرف ، مرجع تقليد آن مصرف را قبول نمايد .\r\n« مسألهء 1953 » سيّد يتيمى كه به او خُمس مىدهند ، بايد فقير باشد ، ولى به سيّدى كه در سفر درمانده شده ، اگرچه در وطن خود فقير نباشد ، مىتوان خُمس داد .\r\n« مسألهء 1954 » به سيّدى كه در سفر درمانده شده ، اگر سفر او سفر معصيت باشد ، بنابر احتياط نبايد خُمس بدهند .\r\n« مسألهء 1955 » به سيّدى كه عادل نيست مىتوان خُمس داد ، ولى به سيّدى كه دوازده امامى نيست ، نبايد خُمس بدهند .\r\n« مسألهء 1956 » اگر خُمس دادن به سيّدى كه معصيتكار است كمك به معصيت او باشد ، نمىتوان به او خُمس داد و به سيّدى نيز كه آشكارا معصيت مىكند و مرتكب گناهانى مثل شراب‌خوارى و ترك نماز مىشود ، اگرچه دادن خُمس كمك به معصيت او نباشد ، بنابر احتياط واجب نبايد خُمس بدهند .\r\n\r\n","description":"","footnote":"","page_name":" 348 ","page_number":352},
  {"content":"\r\n\r\n« مسألهء 1957 » به صرف اين كه كسى بگويد : « سيّد هستم » ، نمىتوان به او خُمس داد ، ولى اگر در شهر خودش مشهور به سيادت باشد به نحوى كه موجب وثوق و اطمينان شود ، مىتوان به او خُمس داد .\r\n« مسألهء 1958 » مرد نمىتواند به همسر سيّدهء خود خمس بدهد كه زن آن را به مصرف مخارج خودش برساند ؛ ولى اگر زن مخارجى داشته باشد كه به آن محتاج بوده ولى تأمين آن بر شوهر واجب نباشد ، جايز است شوهر از بابت سهم سادات به زن تمليك كند تا زن به مصرف آن مخارج برساند .\r\n« مسألهء 1959 » اگر مخارج سيّدى كه زوجهء انسان نيست بر انسان واجب باشد ، نمىتواند خوراك و پوشاك و ساير نفقات واجب او را از خُمس بدهد ، ولى اگر مقدارى خُمس ملك او كند كه به مصرف ديگرى غير از آن مخارجى كه بر خُمس دهنده واجب است برساند ، مانعى ندارد .\r\n« مسألهء 1960 » به سيّد فقيرى كه مخارج او بر ديگرى واجب است و او نمىتواند مخارج آن سيّد را بدهد ، مىتوان خُمس داد .\r\n« مسألهء 1961 » احتياط واجب آن است كه به يك سيّد فقير ، بيشتر از مخارج يك سال او سهم سادات ندهند .\r\n« مسألهء 1962 » اگر در شهر انسان ، سيّد مستحقّى نباشد و احتمال نيز ندهد كه پيدا شود يا نگهدارى خُمس تا پيدا شدن مستحق ممكن نباشد ، بايد خُمس را به شهر ديگرى ببرد و به مستحق برساند و احتياط آن است كه مخارج بردن آن را از خُمس برندارد ، مگر اين كه حاكم شرعى انتقال خمس به شهر ديگر را از او بخواهد و اگر خُمس از بين برود ، چنانچه در نگهدارى آن كوتاهى كرده باشد ، بايد عوض آن را بدهد و اگر كوتاهى نكرده باشد ، چيزى بر او واجب نيست .\r\n« مسألهء 1963 » هرگاه در شهر خودش مستحقى نباشد ولى احتمال دهد كه پيدا شود ، اگرچه نگهدارى خُمس تا پيدا شدن مستحق ممكن باشد ، مىتواند خُمس را به شهر ديگرى ببرد و چنانچه در نگهدارى آن كوتاهى نكند و تلف شود ، چيزى بر او واجب\r\n\r\n","description":"","footnote":"","page_name":" 349 ","page_number":353},
  {"content":"\r\n\r\nنيست ؛ ولى نمىتواند مخارج بردن آن را از خُمس بردارد .\r\n« مسألهء 1964 » اگر در شهر خودش مستحق پيدا شود ، باز مىتواند خُمس را به شهر ديگرى ببرد و به مستحق برساند ؛ ولى مخارج بردن آن را بايد خود او بدهد و اگر بردن خمس به آن شهر موجب تأخير زياد در پرداختن آن شده باشد يا اين كه براى انتقال خمس مرجّحى وجود نداشته باشد ، در صورتى كه خمس از بين برود ، اگرچه در نگهدارى آن كوتاهى نكرده باشد ، ضامن است .\r\n« مسألهء 1965 » اگر با مطالبهء حاكم شرع خُمس را به شهر ديگرى ببرد و يا به كسى بدهد كه از طرف حاكم شرع وكيل بوده كه خُمس را بگيرد و از آن شهر به شهر ديگر ببرد و خُمس از بين برود ، لازم نيست دوباره خُمس بدهد .\r\n« مسألهء 1966 » اگر بخواهد خمس را از چيزى غير از خود مال متعلّق خمس بپردازد ، بنابر احتياط واجب نمىتواند آن را از جنس ديگرى بدهد ، بلكه بايد قيمت آن را بدهد .\r\n« مسألهء 1967 » كسى كه از مستحقِّ خمس ، طلبكار است ، مىتواند طلب خود را بابت خُمس حساب كند .\r\n« مسألهء 1968 » مستحق نمىتواند خُمس را بگيرد و به مالك ببخشد ؛ ولى كسى كه مقدار زيادى خُمس بدهكار است و فقير شده و اميد دارا شدن او نيز نمىرود و مىخواهد مديون اهل خمس نباشد ، اگر مستحق راضى شود كه خمس را از او بگيرد و به او ببخشد ، اشكال ندارد .\r\n\r\n","description":"","footnote":"","page_name":" 350 ","page_number":354},
  {"content":"\r\n\r\n\r\nاحكام انفال\r\n« انفال » يعنى اموال عمومى كه براى ادارهء جامعه در اختيار امام معصوم عليه السلام قرار دارد و در زمان غيبت براى تصرّف در آن بنابر احتياط واجب بايد از حاكم شرعى ( يعنى مجتهد جامع الشرايط ) اجازه گرفت .\r\n« مسألهء 1969 » انفال عبارتند از :\r\nالف - زمين‌هاى موات و زمين‌هايى كه صاحبان آنها از آنها اعراض و آنها را رها كرده باشند .\r\nب - كوه‌ها ، درّه‌ها ، جنگل‌ها و نيزارهاى طبيعى .\r\nج - درياها و سواحل آنها و رودخانه‌هاى بزرگ .\r\nد - معادن .\r\nه - اموال برگزيده و گرانبهايى كه متعلّق به شاهان بوده و در جنگ به دست مسلمانان آمده باشند .\r\nو - غنيمت‌هايى كه در جنگ‌هاى بدون اجازهء امام معصوم عليه السلام به دست آمده باشند .\r\nز - زمين‌هايى كه بدون جنگ و خونريزى از كفّار در اختيار مسلمانان قرار مىگيرند .\r\nح - اموال كسانى كه از دنيا مىروند و وارث ندارند .\r\nط - گنجى كه از عتائق باشد .\r\nو به طور كلّى هر چيزى كه عرفاً داراى ماليّت بوده ولى مالك نداشته باشد و منفعت آن متعلّق به عموم مردم باشد ، جزء انفال به حساب مىآيد .\r\nتفصيل موارد ذكر شده در كتاب‌هاى فقهى بيان شده است .\r\n\r\n","description":"","footnote":"","page_name":" 351 ","page_number":355},
  {"content":"\r\n\r\n« مسألهء 1970 » در صورت تحقق دولت عدل اسلامىِ جامع الشرايط ، استخراج معادن و گنج‌ها و استفاده از جنگل‌ها و اموال عمومى ، بايد با اجازهء آن باشد .\r\n« مسألهء 1971 » انفال يكى از مهمترين منابع مالى و اقتصادى حكومت اسلامى است و حفظ آن از هر گونه تجاوز و آفت و زيان طبيعى و غير طبيعى ، وظيفهء همهء مردم بخصوص حكومت‌ها مىباشد ؛ بنابراين براى استفادهء افراد از آن و يا فروش آن توسّط حكومت‌ها به ديگران - مخصوصاً به اجانب - بايد كاملًا مصلحت عموم مردم ملاحظه گردد .\r\n\r\n","description":"","footnote":"","page_name":" 352 ","page_number":356},
  {"content":"\r\n\r\n\r\nاحكام زكات\r\nزكات از واجبات بزرگ الهى است كه در قرآن و روايات در كنار نماز و اعتقاد به آخرت قرار گرفته است و هدف از آن تأمين اجتماعى ، تعديل ثروت ، تأمين زندگى فقرا ، ايجاد تسهيلات و منافع عمومى و دينى و جذب غير مسلمانان به اسلام است و يقيناً اگر ثروتمندان زكات اموال خويش را بپردازند ، فقر از جامعه اسلامى رخت برمىبندد . امام صادق عليه السلام مىفرمايد : « همانا خداوند عزّوجلّ در اموال ثروتمندان براى فقرا به اندازهء كفايت آنان واجب فرموده است و اگر مىدانست آن مقدار كفايت نمىكند ، هر آينه بر آن مىافزود . آنچه بر سر فقرا آمده است به سبب كاستى الهى نيست ، بلكه به علّت منع حقوق آنان از سوى كسانى است كه حقوق فقرا را ادا نمىكنند و به درستى اگر مردم حقوق مستمندان را ادا مىكردند ، آنان در رفاه زندگى مىكردند . » « 1 » با برچيده شدن فقر از جامعه ، امنيت اجتماعى نيز حاكم مىگردد ؛ على عليه السلام مىفرمايد : « اموال خويش را با زكات پاسدارى كنيد . » « 2 » پرداختن زكات موجب رهايى از عذاب الهى « 3 » و حافظ جان و مال است و خداوند عزّوجلّ مىفرمايد : « هر آنچه را در راه خداوند انفاق مىكنيد خداوند به شما باز مىگرداند و او بهترين روزى دهندگان است . » « 4 » نماز با پرداختن زكات است كه به ثمر مىنشيند چنان كه در روايت آمده است : « آن كسى كه نماز به پاىدارد و زكات نپردازد\r\n\r\n\r\n","description":"","footnote":"\r\n( 1 ) - وسائل الشيعة ، چاپ آل البيت ، باب 1 از « أبواب ما تجب فيه الزكاة » ، ح 2 ، ج 9 ، ص 10 .\r\n( 2 ) - نهج البلاغه ، صبحى صالح ، حكمت 146 .\r\n( 3 ) - « آنان را كه طلا و نقره گنجينه مىكنند و آن را در راه خداوند انفاق نمىكنند ، به عذاب دردناك بشارت ده . » ، توبه ( 9 ) : 34 .\r\n( 4 ) - سبأ ( 34 ) : 39 .\r\n","page_name":" 353 ","page_number":357},
  {"content":"\r\n\r\nگويا نماز نخوانده است . » « 1 » « مسألهء 1972 » زكات در نُه چيز واجب است :\r\nاوّل : گندم ، دوم : جو ، سوم : خرما ، چهارم : كشمش ، پنجم : طلا ، ششم : نقره ، هفتم : شتر ، هشتم : گاو ، نهم : گوسفند و اگر كسى مالك يكى از اين نُه چيز باشد ، با شرايطى كه بعد گفته مىشود ، بايد مقدارى را كه معيّن شده به يكى از مصرف‌هايى كه دستور داده‌اند برساند .\r\n\r\nشرايط واجب شدن زكات\r\n« مسألهء 1973 » زكات در صورتى واجب مىشود كه مال به مقدارِ نصاب - كه بعد گفته مىشود - برسد و مالك آن ، بالغ و عاقل و آزاد باشد و بتواند در آن مال تصرّف كند .\r\n« مسألهء 1974 » در واجب شدن زكات در گاو ، گوسفند ، شتر ، طلا و نقره ، سال معتبر است ؛ بدين ترتيب كه اگر انسان يازده ماه مالك گاو ، گوسفند ، شتر ، طلا و نقره باشد ، در اوّل ماه دوازدهم ديگر نمىتواند در آن به گونه‌اى تصرّف كند كه مال را از بين ببرد و اگر تصرّف كند ، ضامن است و چنانچه تا پايان ماه دوازدهم بقيه شرايط موجود باشد ، پرداخت زكات واجب مىشود .\r\n« مسألهء 1975 » اگر مالك گاو ، گوسفند ، شتر ، طلا و نقره در بين سال بالغ شود ، اوّل سال او براى تعلّق زكات ، از تاريخ بلوغ او حساب مىشود .\r\n« مسألهء 1976 » زكات گندم و جو وقتى واجب مىشود كه به آنها گندم و جو گفته شود و زكات كشمش وقتى واجب مىشود كه به آن انگور گفته شود و هنگامى كه خرما قدرى خشك شد كه به آن « تَمْرْ » بگويند ، زكات آن واجب مىشود ، ولى وقت دادن زكات در گندم و جو ، هنگام خرمن شدن و جدا كردن كاه از آنها و در خرما و كشمش ، هنگامى است كه وقت چيدن آنها رسيده باشد .\r\n« مسألهء 1977 » اگر هنگام واجب شدن زكات گندم ، جو ، كشمش و خرما كه در مسألهء\r\n\r\n\r\n","description":"","footnote":"\r\n( 1 ) - وسائل الشيعة ، چاپ آل البيت ، باب 3 از « أبواب ما تجب فيه الزكاة » ، ح 2 ، ج 9 ، ص 32 .\r\n","page_name":" 354 ","page_number":358},
  {"content":"\r\n\r\nپيش گفته شد ، صاحب آنها بالغ باشد ، بايد زكات آنها را بدهد .\r\n« مسألهء 1978 » اگر صاحب گاو ، گوسفند ، شتر ، طلا و نقره در تمام سال ديوانه باشد ، زكات بر او واجب نيست ؛ ولى اگر در مقدارى از سال ديوانه باشد و در آخر سال عاقل گردد ، چنانچه ديوانگى او به قدرى كم باشد كه مردم بگويند در تمام سال عاقل بوده ، زكات بر او واجب است .\r\n« مسألهء 1979 » اگر صاحب گاو ، گوسفند ، شتر ، طلا و نقره در مقدارى از سال مست يا بىهوش شود و يا هنگام واجب شدن زكات گندم ، جو ، خرما و كشمش مست يا بىهوش باشد ، زكات از او ساقط نمىشود .\r\n« مسألهء 1980 » اگر گاو ، گوسفند ، شتر ، طلا يا نقره در بين سال از انسان غصب شود و نتواند در آن تصرّف كند ، سال به هم مىخورد و از وقتى كه بتواند در آن تصرّف كند ، دوباره سال شروع مىشود و نيز اگر زراعت گندم ، جو ، خرما و كشمش را از انسان غصب كنند و هنگامى كه زكات آن واجب مىشود در دست غصب كننده باشد ، هنگامى كه به صاحب آن برمىگردد ، زكات ندارد .\r\n« مسألهء 1981 » اگر چيزى مانند طلا و نقره را كه در وجوب زكات آن ، سال معتبر است ، قرض كند و يك سال نزد او بماند ، بايد زكات آن را بدهد و بر كسى كه قرض داده چيزى واجب نيست و اگر زراعت گندم ، جو ، خرما و كشمش را قرض كند و در وقت وجوب زكات در ملك قرض كننده باشد ، زكات آن بر وى واجب است و بر قرض‌دهنده چيزى واجب نيست .\r\n\r\nزكات گندم ، جو ، خرما و كشمش\r\n« مسألهء 1982 » زكات گندم ، جو ، خرما و كشمش وقتى واجب مىشود كه به مقدار نصاب برسد و نصاب آنها « 45 مثقال كمتر از 288 منِ تبريز » است كه تقريباً معادل « 864 كيلوگرم » مىشود .\r\n« مسألهء 1983 » اگر گندم ، جو ، غوره و خرما را پيش از زمان واجب شدن زكات\r\n\r\n","description":"","footnote":"","page_name":" 355 ","page_number":359},
  {"content":"\r\n\r\nمصرف كنند ، اگرچه به قدرى باشند كه چنانچه باقى مىماندند ، خشك شدهء آنها به اندازهء نصاب مىرسيد ، زكات آنها واجب نيست .\r\n« مسألهء 1984 » اگر بعد از وجوب زكات و پيش از دادن آن ، خود او و زن و فرزندانش از انگور ، خرما ، جو يا گندم متعلّق زكات بخورند يا مثلًا بدون قصد زكات ، آن را به فقير بدهد ، بايد زكات مقدارى را كه مصرف شده بپردازد .\r\n« مسألهء 1985 » اگر بعد از آن كه زكات گندم ، جو ، خرما و انگور واجب شد ، مالك آن بميرد ، بايد مقدار زكات را از مال او بدهند ؛ ولى اگر پيش از واجب شدن زكات بميرد ، هر يك از ورثه كه سهم او به اندازهء نصاب برسد ، بايد زكات سهم خود را بدهد .\r\n« مسألهء 1986 » كسى كه از طرف حاكم شرع مأمور جمع‌آورى زكات است ، هنگام خرمن كه گندم و جو را از كاه جدا مىكنند و هنگامى كه وقت چيدن خرما و كشمش رسيد ، مىتواند زكات را مطالبه كند و اگر مالك ندهد و چيزى كه زكات آن واجب شده از بين برود ، بايد عوض آن را بدهد .\r\n« مسألهء 1987 » اگر بعد از مالك شدن درخت خرما و انگور يا زراعت گندم و جو ، زكات آنها واجب شود ، بايد زكات آنها را بدهد .\r\n« مسألهء 1988 » اگر بعد از آن كه زكات گندم ، جو ، خرما و انگور واجب شد ، زراعت و درخت را بفروشد ، بايد زكات آنها را بدهد .\r\n« مسألهء 1989 » اگر شخصى گندم ، جو ، خرما يا انگور را بخرد و بداند كه فروشنده زكات آن را داده يا شك كند كه فروشنده زكات آن را داده يا نه ، چيزى بر او واجب نيست و اگر بداند كه زكات آن را نداده ، معامله صحيح است و احتياج به اجازهء حاكم شرع ندارد ، خصوصاً اگر بداند كه فروشنده به هنگام فروش ، پرداخت زكات آن را از مال ديگر خود به عهده گرفته است ؛ ولى چنانچه بعداً بفهمد كه فروشنده زكات را پرداخت نكرده است ، بر او واجب است كه زكات را بپردازد و مىتواند پس از آن به فروشنده مراجعه كرده و آن را از وى مطالبه كند .\r\n« مسألهء 1990 » اگر وزن گندم ، جو ، خرما و كشمش ، هنگامى كه تازه است به\r\n\r\n","description":"","footnote":"","page_name":" 356 ","page_number":360},
  {"content":"\r\n\r\nحدّ نصاب برسد اما بعد از خشك شدن كمتر از اين مقدار شود ، زكات آن واجب نيست .\r\n« مسألهء 1991 » خرمايى كه تازهء آن را مىخورند ، چنانچه به اندازه‌اى باشد كه خشك شدهء آن به حدّ نصاب برسد ، زكات آن واجب است .\r\n« مسألهء 1992 » گندم ، جو ، خرما و كشمشى كه زكات آنها را داده ، اگر چند سال نيز نزد او بماند ، زكات ندارد .\r\n« مسألهء 1993 » اگر گندم ، جو ، خرما و انگور از آب باران و يا مستقيماً از آب نهر يا رودخانه يا رطوبت زمين آبيارى شود ، زكات آن « يك دهم » محصول است و اگر با دلو يا پمپ و مانند آن آبيارى شود ، زكات آن « يك بيستم » محصول است .\r\n« مسألهء 1994 » اگر گندم ، جو ، خرما و انگور ، هم از آب باران آبيارى شود و هم از آب دلو و مانند آن استفاده كند ، چنانچه به گونه‌اى باشد كه بگويند آبيارى با دلو و مانند آن غلبه داشته ، زكات آن « يك بيستم » است و اگر بگويند آبيارى با آب نهر و باران غلبه داشته ، زكات آن « يك دهم » است ؛ بلكه اگر نگويند آب باران و نهر غلبه داشته ولى آبيارى با آب باران و نهر بيشتر از آب دلو و مانند آن باشد ، بنابر احتياط مستحب زكات آن « يك دهم » است .\r\n« مسألهء 1995 » اگر شك كند كه آبيارى با آب باران شده يا با دلو و يا در زراعتى كه با هر دو آبيارى شده ، شك كند كه غلبه با آب باران بوده يا با آب دلو ، « يك بيستم » بر او واجب مىشود ، اگرچه احتياط مستحب اين است كه « يك دهم » بدهد .\r\n« مسألهء 1996 » اگر گندم ، جو ، خرما و انگور با آب باران و نهر آبيارى شود و به آب دلو و مانند آن محتاج نباشد ، ولى با آب دلو نيز آبيارى شود و آب دلو به زياد شدن محصول كمك نكند ، زكات آن « يك دهم » است و اگر با دلو و مانند آن آبيارى شود و به آب نهر و باران محتاج نباشد ، ولى با آب نهر و باران نيز آبيارى شود و آنها به زياد شدن محصول كمك نكنند ، زكات آن « يك بيستم » است .\r\n« مسألهء 1997 » اگر زراعتى را با دلو و مانند آن آبيارى كنند و در زمينى كه كنار آن است زراعتى كنند كه از رطوبت آن زمين استفاده نمايد و محتاج به آبيارى نشود ،\r\n\r\n","description":"","footnote":"","page_name":" 357 ","page_number":361},
  {"content":"\r\n\r\nزكات زراعتى كه با دلو آبيارى شده ، « يك بيستم » و زكات زراعتى كه كنار آن است ، بنابر احتياط واجب « يك دهم » مىباشد .\r\n« مسألهء 1998 » مخارجى را كه براى گندم ، جو ، خرما و انگور كرده است ، مىتواند از محصول كسر كند و چنانچه پس از كسر مخارج ، باقىمانده به حدّ نصاب برسد ، زكات واجب است .\r\n« مسألهء 1999 » اگر بذرى كه به مصرف زراعت رسانده از آن خود او باشد ، مىتواند به مقدار وزن آن از محصول كسر نمايد و اگر خريده باشد ، مىتواند قيمتى را كه براى خريد پرداخت نموده ، جزء مخارج حساب كند .\r\n« مسألهء 2000 » اگر وسايل زراعت ملك خود او باشد ، مىتواند كرايهء آن‌ها را از مخارج حساب كند ، به شرط اين كه اگر از آن‌ها در آن زراعت استفاده نمىكرد ، مىتوانست آن‌ها را كرايه بدهد و در غير اين صورت نمىتواند كرايهء آن‌ها را از مخارج حساب نمايد ؛ ولى چنانچه به واسطهء زراعت مستهلك شده باشند ، مىتواند هزينهء استهلاك آن‌ها را جزء مخارج حساب نمايد .\r\n« مسألهء 2001 » اگر در زمينى كه ملك خود اوست ، زراعت كند ، مىتواند اجارهء آن را جزء مخارج حساب كند به شرط اين كه اگر در آن زراعت نمىكرد ، مىتوانست آن را اجاره بدهد .\r\n« مسألهء 2002 » اگر صاحب زراعت و يا عيال وى مانند همسر و فرزندان در زراعت كار كنند ، مىتواند اجرت كار آنان را جزء مخارج حساب كند ، حتى اگر دستمزدى به آنان نپرداخته باشد ، به شرط اين كه اگر در آن زراعت كار نمىكردند ، مىتوانستند با دريافت اجرت در محلّ ديگرى به كار مشغول شوند .\r\n« مسألهء 2003 » اگر درخت انگور يا خرما را بخرد ، قيمت آن جزء مخارج نيست ، ولى اگر خرما يا انگور را پيش از چيدن بخرد ، پولى كه براى آن داده ، جزء مخارج حساب مىشود .\r\n« مسألهء 2004 » اگر زمينى را بخرد و در آن زمين ، گندم يا جو بكارد ، پولى كه براى\r\n\r\n","description":"","footnote":"","page_name":" 358 ","page_number":362},
  {"content":"\r\n\r\nخريد زمين داده ، جزء مخارج حساب نمىشود ، اما مىتواند اجارهء آن را به همان ترتيبى كه گفته شد ، جزء مخارج حساب نمايد ؛ ولى اگر زراعت را بخرد ، پولى را كه براى خريد آن داده مىتواند جزء مخارج حساب نمايد و از محصول كم كند ؛ اما بايد قيمت كاهى را كه از آن به دست مىآيد ، از پولى كه براى خريد زراعت داده كسر نمايد ، مثلًا اگر زراعتى را پانصد تومان بخرد و قيمت كاه آن صد تومان باشد ، فقط چهار صد تومان آن را مىتواند جزء مخارج حساب نمايد .\r\n« مسألهء 2005 » اگر وسايل و لوازمى را كه براى كشاورزى نياز دارد ، بخرد و به سبب زراعت ، آن‌ها به كلّى از بين بروند ، مىتواند قيمت آن‌ها را جزء مخارج حساب نمايد و اگر از بين نروند ، نمىتواند قيمت آن‌ها را از مخارج حساب نمايد ، ولى همان گونه كه گفته شد ، مىتواند كرايهء آن‌ها را جزء مخارج زراعت به حساب آورد .\r\n« مسألهء 2006 » اگر در يك زمين ، جو ، گندم و چيزى مثل برنج و لوبيا كه زكات آن واجب نيست بكارد ، خرج‌هايى كه براى هر كدام از آنها كرده فقط براى همان حساب مىشود ؛ ولى اگر براى هر دو ، مخارجى كرده باشد ، بايد مخارج را به نسبت هر يك تقسيم نمايد .\r\n« مسألهء 2007 » اگر براى سال اوّل عملى مانند شخم زدن انجام دهد ، اگرچه براى سال‌هاى بعد نيز فايده داشته باشد ، بايد مخارج آن را از سال اوّل كسر كند ؛ ولى اگر مثلًا عمل شخم زدن را براى اين كه چند سال مفيد باشد انجام دهد ، بايد مخارج آنها را بين همان چند سال تقسيم نمايد .\r\n« مسألهء 2008 » اگر انسان در چند شهر كه فصل آنها با يكديگر اختلاف دارد و زراعت و ميوهء آنها در يك وقت به دست نمىآيد ، گندم يا جو يا خرما يا انگور داشته باشد و همهء آنها محصول يك سال حساب شوند ، چنانچه چيزى كه اوّل مىرسد به اندازهء نصاب باشد ، بايد زكات آن را هنگامى كه مىرسد بدهد و زكات بقيّه را هر وقت به دست آمد ادا نمايد و اگر آنچه اوّل مىرسد به اندازهء نصاب نباشد ، چنانچه نداند كه مجموع محصول به حد نصاب مىرسد يا نه ، صبر مىكند تا بقيّهء آن برسد ؛ پس اگر همهء\r\n\r\n","description":"","footnote":"","page_name":" 359 ","page_number":363},
  {"content":"\r\n\r\nزراعت‌ها روى هم به مقدار نصاب شوند ، زكات آنها واجب است و اگر همهء آنها به مقدار نصاب نرسند ، زكات آنها واجب نيست و همچنين اگر بداند كه مجموع محصول به حد نصاب خواهد رسيد و اطمينان داشته باشد كه محصول اوّل به واسطهء غصب يا آفت و مانند آن از بين نخواهد رفت و يا به فروش نرسيده و يا خورده نخواهد شد ، مىتواند تا رسيدن بقيّهء محصول ، پرداخت زكات را به تأخير بيندازد .\r\n« مسألهء 2009 » اگر درخت خرما يا انگور در يك سال دو مرتبه ميوه بدهد ، حكم آن مانند مسألهء قبل است كه ذكر شد .\r\n« مسألهء 2010 » اگر مقدارى خرما يا انگور تازه داشته باشد كه خشك شدهء آن به اندازهء نصاب شود ، چنانچه به قصد زكات از تازهء آن به اندازه‌اى به مستحق بدهد كه اگر خشك شود ، به اندازهء زكاتى مىشود كه بر او واجب خواهد شد ، اشكال ندارد .\r\n« مسألهء 2011 » زكات گندم ، جو ، كشمش و خرما را يا بايد از خود محصولى كه زكات به آن تعلّق گرفته بدهند و يا به جاى آن پول بپردازند و دادن چيزى غير از پول به عنوان قيمت زكات ، خالى از اشكال نيست .\r\n« مسألهء 2012 » اگر كسى كه بدهكار است ، بميرد و مالى داشته باشد كه زكات آن در حال زنده بودن او واجب شده بوده ، بايد اوّل تمام زكات را از مالى كه زكات آن واجب شده بدهند و بعد قرض او را ادا نمايند .\r\n« مسألهء 2013 » اگر كسى كه بدهكار است ، بميرد و گندم ، جو ، خرما يا انگور داشته باشد كه هنوز زكات آن واجب نشده و پيش از آن كه زكات اينها واجب شود ، ورثه قرض او را از مال ديگرى بدهند ، چنانچه سهم هر يك از ورثه به حد نصاب برسد ، بايد زكات بدهد و اگر پيش از آن كه زكات اينها واجب شود ، قرض او را ندهند ، چنانچه مجموع مال ميّت فقط به اندازهء بدهى او و يا كمتر از آن باشد ، واجب نيست زكات اينها را بدهند و اگر مال ميّت بيشتر از بدهى او باشد ، بايد بدهى او را نسبت به جميع مال محاسبه كنند و نسبت آن با مال هر چه باشد به همان اندازه از اجناسى كه مورد زكات است كسر كنند ، سپس سهم هر يك از ورثه از مال زكوى به اندازهء نصاب برسد ، زكات بر\r\n\r\n","description":"","footnote":"","page_name":" 360 ","page_number":364},
  {"content":"\r\n\r\nاو واجب مىشود .\r\n« مسألهء 2014 » اگر گندم ، جو ، خرما و كشمشى كه زكات آنها واجب شده ، خوب و بد داشته باشد ، بايد زكات هر كدام از خوب و بد را از خود آنها بدهد .\r\n\r\nزكات طلا و نقره\r\n\r\nنصاب طلا و نقره\r\n« مسألهء 2015 » طلا دو نصاب دارد :\r\nنصاب اوّل آن « بيست مثقال » شرعى است ؛ پس وقتى طلا به « بيست مثقال » شرعى كه « پانزده مثقال » معمولى است ( معادل 312 / 70 گرم ) برسد ، اگر شرايط ديگر را هم داشته باشد ، انسان بايد « يك چهلم » آن را ( معادل 757 / 1 گرم ) بابت زكات بدهد ؛ اما اگر به اين مقدار نرسد ، زكات آن واجب نيست .\r\nنصاب دوم طلا « چهار مثقال » شرعى است كه « سه مثقال » معمولى مىشود ( معادل 062 / 14 گرم ) ، يعنى اگر « سه مثقال » به « پانزده مثقال » اضافه شود بايد زكات تمام « هيجده مثقال » ( معادل 374 / 84 گرم ) را از قرار « يك چهلم » بدهد ( يعنى 109 / 2 گرم ) و اگر كمتر از « سه مثقال » معمولى اضافه شود ، فقط بايد زكات « پانزده مثقال » آن را بدهد و زيادى آن زكات ندارد و همچنين است هرچه بالا رود ، يعنى اگر ضرايب عدد سه ( مثل سه ، شش ، نُه ، دوازده و . . . ) به پانزده مثقال اضافه شود ، بايد يك چهلم تمام آن به عنوان زكات پرداخت شود ؛ ولى اگر غير از ضرايب عدد سه به پانزده مثقال اضافه شود ، فقط مقدارى كه ضريب عدد سه مىباشد ، در محاسبهء زكات به پانزده مثقال اضافه مىگردد و باقى ماندهء آن كه كمتر از سه مثقال است ، مشمول زكات نمىگردد ؛ مثلًا در 5 / 35 مثقال طلا ، فقط 33 مثقال آن مشمول زكات است و بايد يك چهلم آن به عنوان زكات پرداخت گردد و ما بقى آن ( 5 / 2 مثقال ) زكات ندارد .\r\n« مسألهء 2016 » نقره دو نصاب دارد :\r\nنصاب اوّل آن « 105 مثقال » معمولى ( معادل 187 / 492 گرم ) است و اگر نقره به\r\n\r\n","description":"","footnote":"","page_name":" 361 ","page_number":365},
  {"content":"\r\n\r\n« 105 مثقال » برسد و شرايط ديگر را هم داشته باشد ، انسان بايد « يك چهلم » آن ( معادل 304 / 12 گرم ) را بابت زكات بدهد و اگر به اين مقدار نرسد ، زكات آن واجب نيست .\r\nنصاب دوم نقره « 21 مثقال » ( معادل 437 / 98 گرم ) است ، يعنى اگر « 21 مثقال » به « 105 مثقال » اضافه شود ، بايد زكات تمام « 126 مثقال » ( معادل 625 / 590 گرم ) را بدهد و اگر كمتر از « 21 مثقال » اضافه شود ، فقط بايد زكات « 105 مثقال » آن را بدهد و زيادى آن زكات ندارد و همچنين است هر چه بالا رود ، يعنى به ازاء هر « 21 مثقال » كه به نصاب اوّل اضافه مىشود ، بايد زكات تمام آن را بدهد و اگر كمتر اضافه شود مقدارى كه اضافه شده و كمتر از « 21 مثقال » است ، زكات ندارد . بنابر اين اگر انسان يك چهلم هر چه طلا و نقره دارد بدهد ، زكاتى را كه بر او واجب بوده داده و گاهى هم بيشتر از مقدار واجب داده است ؛ مثلًا كسى كه « 110 مثقال » نقره دارد ، اگر يك چهلم آن را بدهد ، زكات « 105 مثقال » آن را كه واجب بوده داده و مقدارى هم براى « 5 مثقال » آن داده كه واجب نبوده است .\r\n\r\nاحكام زكات طلا و نقره\r\n« مسألهء 2017 » كسى كه طلا يا نقرهء او به اندازهء نصاب است ، اگرچه زكات آن را داده باشد ، تا وقتى از نصاب اوّل كم نشده ، همه ساله بايد زكات آن را بدهد .\r\n« مسألهء 2018 » زكات طلا و نقره در صورتى واجب مىشود كه آن را سكّه زده باشند و معاملهء با آن رايج باشد و اگر نقش سكّهء آن هم از بين رفته باشد ، بايد زكات آن را بدهند .\r\n« مسألهء 2019 » طلا و نقره سكّه‌دارى كه زنها براى زينت به كار مىبرند ، زكات ندارد ، اگرچه رايج باشد .\r\n« مسألهء 2020 » كسى كه طلا و نقره دارد ، اگر هيچ كدام آنها به اندازهء نصاب اوّل نباشد ، مثلًا « 104 مثقال » نقره و « 14 مثقال » طلا داشته باشد ، زكات بر او واجب نيست .\r\n« مسألهء 2021 » همانطور كه سابقاً گفته شد ، در واجب شدن زكات طلا و نقره سال معتبر است ، بدين ترتيب كه اگر انسان يازده ماه مالك طلا و نقره باشد ، در اول ماه\r\n\r\n","description":"","footnote":"","page_name":" 362 ","page_number":366},
  {"content":"\r\n\r\nدوازدهم ديگر نمىتواند در آن به گونه‌اى تصرف كند كه مال را از بين ببرد و اگر تصرف كند ، ضامن است و چنانچه تا پايان ماه دوازدهم بقيهء شرايط موجود باشد ، پرداخت زكات واجب مىشود .\r\n« مسألهء 2022 » اگر در بين يازده ماه ، طلا و نقره‌اى را كه دارد با طلا يا نقره يا چيز ديگر عوض نمايد يا آنها را ذوب كند ، زكات بر او واجب نيست ؛ ولى اگر براى فرار از پرداختن زكات اين كارها را بكند ، احتياط مستحب آن است كه زكات را بدهد .\r\n« مسألهء 2023 » اگر در ماه دوازدهم طلا و نقره را ذوب كند ، بايد زكات آنها را بدهد و چنانچه به واسطهء ذوب كردن ، وزن يا قيمت آنها كم شود ، بايد زكاتى را كه پيش از ذوب كردن بر او واجب بوده ، بدهد .\r\n« مسألهء 2024 » اگر طلا و نقره‌اى كه دارد خوب و بد داشته باشد ، مىتواند زكات هر كدام از خوب و بد را از خود آن بدهد ؛ ولى بهتر است زكات همهء آنها را از طلا و نقرهء خوب بدهد و احتياط واجب آن است كه زكات همهء آنها را از طلا و نقرهء بد ندهد .\r\n« مسألهء 2025 » طلا و نقره‌اى كه بيشتر از اندازهء معمول با فلز ديگر مخلوط است ، اگر مقدار ناخالصى آن به حدّى باشد كه به آن سكّهء طلا يا نقره نگويند ، تعلّق زكات به آن محلّ اشكال است و اگر ناخالصى آن به اين مقدار نباشد ، چنانچه خالص آن به اندازهء نصاب كه مقدار آن گفته شد برسد ، انسان بايد زكات آن را بدهد و چنانچه شك دارد كه خالص آن به اندازهء نصاب هست يا نه ، زكات آن واجب نيست .\r\n« مسألهء 2026 » اگر با طلا و نقره‌اى كه دارد ، به مقدار معمول ، فلز ديگرى مخلوط باشد ، نمىتواند زكات آن را از طلا و نقره‌اى بدهد كه بيشتر از معمول ، فلز ديگر دارد ؛ ولى اگر به قدرى بدهد كه يقين كند طلا و نقرهء خالصى كه در آن هست ، به اندازهء زكاتى مىباشد كه بر او واجب است ، اشكال ندارد .\r\n\r\nزكات شتر ، گاو و گوسفند\r\n« مسألهء 2027 » تعلّق زكات به شتر ، گاو و گوسفند ، غير از شرطهايى كه گفته شد ،\r\n\r\n","description":"","footnote":"","page_name":" 363 ","page_number":367},
  {"content":"\r\n\r\nمشروط بر اين است كه در تمام سال از علف بيابان بچرد ؛ پس اگر تمام سال يا مقدارى از آن را از علفِ چيده شده ، يا از زراعتى كه مِلك مالك يا مِلك كس ديگرى است بچرد ، زكات ندارد ؛ ولى اگر در تمام سال يك روز يا دو روز از علف مالك بخورد ، بنابر احتياط زكات آن واجب مىباشد .\r\n« مسألهء 2028 » اگر انسان براى شتر ، گاو و گوسفند خود ، چراگاهى را كه كسى نكاشته بخرد يا اجاره كند يا براى چراندن در آن باج بدهد ، بايد زكات را بدهد .\r\n\r\nنِصاب شتر\r\n« مسألهء 2029 » شتر دوازده نصاب دارد :\r\nاوّل : « پنج شتر » و زكات آن يك گوسفند است و تا شترها به اين تعداد نرسند زكات ندارند .\r\nدوم : « ده شتر » و زكات آن دو گوسفند است .\r\nسوم : « پانزده شتر » و زكات آن سه گوسفند است .\r\nچهارم : « بيست شتر » و زكات آن چهار گوسفند است .\r\nپنجم : « بيست و پنج شتر » و زكات آن پنج گوسفند است .\r\nششم : « بيست و شش شتر » و زكات آن يك شتر است كه داخل سال دوم شده باشد .\r\nهفتم : « سى و شش شتر » و زكات آن يك شتر است كه داخل سال سوم شده باشد .\r\nهشتم : « چهل و شش شتر » و زكات آن يك شتر است كه داخل سال چهارم شده باشد .\r\nنهم : « شصت و يك شتر » و زكات آن يك شتر است كه داخل سال پنجم شده باشد .\r\nدهم : « هفتاد و شش شتر » و زكات آن دو شتر است كه داخل سال سوم شده باشند .\r\nيازدهم : « نود و يك شتر » و زكات آن دو شتر است كه داخل سال چهارم شده باشند .\r\nدوازدهم : « صد و بيست و يك شتر و بالاتر از آن است » كه بايد يا چهل تا چهل تا حساب كند و براى هر چهل تا يك شتر بدهد كه داخل سال سوم شده باشد ؛ يا پنجاه تا پنجاه تا حساب كند و براى هر پنجاه تا يك شتر بدهد كه داخل سال چهارم شده باشد و\r\n\r\n","description":"","footnote":"","page_name":" 364 ","page_number":368},
  {"content":"\r\n\r\nيا با چهل و پنجاه حساب كند ؛ ولى در هر صورت بايد به گونه‌اى حساب كند كه چيزى باقى نماند ، يا اگر چيزى باقى مىماند ، از نُه تا بيشتر نباشد ؛ مثلًا اگر دويست و هفتاد و دو شتر داشته باشد ، بايد براى صد و پنجاه عدد از آن ( سه تا پنجاه تا ) سه عدد شتر كه وارد سال چهارم شده و براى صد و بيست عدد از آن ( سه تا چهل تا ) سه عدد شتر كه وارد سال سوم شده بدهد و دو عدد باقى مانده مشمول زكات نمىباشد و نمىتواند در اين فرض براى دويست و چهل تاى آن ( شش تا چهل تا ) و يا براى دويست و پنجاه تاى آن ( پنج تا پنجاه تا ) زكات پرداخت كند و بقيّهء آن را در پرداخت زكات محاسبه نكند و در تمام موارد شتر يا شترانى كه بايد براى زكات پرداخت كند بايد مادّه باشند .\r\n« مسألهء 2030 » زكات ما بين دو نصاب واجب نيست ؛ پس اگر شمارهء شترهايى كه دارد از نصاب اوّل كه پنج عدد است بگذرد ، تا به نصاب دوم كه ده عدد است نرسيده ، فقط بايد زكات پنج عدد آن را بدهد و همچنين است در نصاب‌هاى بعد .\r\n\r\nنِصاب گاو\r\n« مسألهء 2031 » گاو دو نصاب دارد :\r\nاوّل : « سى رأس » است كه اگر شرايط ديگر وجود داشته باشد ؛ زكات آن يك گوساله است كه داخل سال دوم شده باشد و بنابر احتياط واجب بايد نر باشد .\r\nدوم : « چهل رأس » و زكات آن يك گوساله ماده است كه داخل سال سوم شده باشد و زكات ما بين سى و چهل واجب نيست ، مثلًا كسى كه سى و نُه گاو دارد ، فقط بايد زكات سى تاى آنها را بدهد و نيز اگر از چهل گاو زيادتر داشته باشد تا به شصت رأس نرسيده ، فقط بايد زكات چهل تاى آن را بدهد و بعد از آن كه به شصت رأس رسيد ، چون دو برابر نصاب اوّل را دارد ، بايد دو گوساله كه داخل سال دوم شده باشند بدهد و همچنين هرچه بالا رود بايد « سى تا سى تا » يا « چهل تا چهل تا » يا با « سى و چهل » حساب نمايد و زكات آنها را به دستورى كه گفته شد بدهد ؛ ولى بايد به گونه‌اى حساب كند كه چيزى باقى نماند يا اگر چيزى باقى مىماند از نُه تا بيشتر نباشد ؛ مثلًا اگر هفتاد گاو دارد ، بايد به حساب « سى\r\n\r\n","description":"","footnote":"","page_name":" 365 ","page_number":369},
  {"content":"\r\n\r\nو چهل » حساب كند و براى سى رأس آن زكات سى رأس و براى چهل رأس آن زكاتِ چهل رأس را بدهد ؛ چون اگر به حساب سى تا حساب كند ، ده رأس گاو ، زكات نداده مىماند .\r\n\r\nنِصاب گوسفند\r\n« مسألهء 2032 » گوسفند پنج نصاب دارد :\r\nاوّل : « چهل رأس » و زكات آن يك گوسفند است و تا گوسفند به چهل رأس نرسد زكات ندارد .\r\nدوم : « صد و بيست و يك رأس » و زكات آن دو گوسفند است .\r\nسوم : « دويست و يك رأس » و زكات آن سه گوسفند است .\r\nچهارم : « سيصد و يك رأس » و زكات آن چهار گوسفند است .\r\nپنجم : « چهار صد رأس يا بيشتر » ، كه بايد آنها را « صد تا صد تا » حساب كند و براى هر صد رأس آنها يك گوسفند بدهد و لازم نيست زكات را از خود گوسفندها بدهد ، بلكه اگر گوسفند ديگرى بدهد ، يا مطابق قيمت گوسفند ، پول بدهد كافى است و احتياط واجب آن است كه غير از پول چيز ديگرى به قصد قيمت داده نشود .\r\n« مسألهء 2033 » زكات ما بين دو نصاب واجب نيست ، پس اگر شمارهء گوسفندهاى كسى از نصاب اوّل كه چهل است بيشتر باشد ، تا به نصاب دوم كه صد و بيست يك است نرسيده ، فقط بايد زكات چهل رأس آن را بدهد و زيادى آن زكات ندارد و همچنين است در نصاب‌هاى بعد .\r\n\r\nاحكام زكات شتر ، گاو و گوسفند\r\n« مسألهء 2034 » زكات شتر ، گاو و گوسفندهايى كه به مقدار نصاب برسند واجب است ، چه همهء آنها نر باشند يا ماده ، يا بعضى نر باشند و بعضى ماده .\r\n« مسألهء 2035 » در زكات ، گاو و گاوميش يك جنس حساب مىشوند و شتر عربى و غير عربى يك جنس است و همچنين بز و ميش و شيشك در زكات با هم فرق ندارند .\r\n\r\n","description":"","footnote":"","page_name":" 366 ","page_number":370},
  {"content":"\r\n\r\n« مسألهء 2036 » اگر گوسفند را براى زكات بدهد ، احتياط آن است كه حدّاقل داخل سال دوم شده باشد و اگر بز بدهد ، احتياط آن است كه داخل سال سوم شده باشد ، هرچند اگر گوسفند هفت ماه و بز يك سالش تمام شده باشد ، كافى است .\r\n« مسألهء 2037 » هرگاه تمام نصاب از جنس نر باشد ، زكات آن را مىتواند از جنس ماده بدهد و بر عكس ؛ همچنين اگر تمام آن گوسفند باشد ، مىتواند بز را به عنوان زكات آن بدهد و بر عكس ؛ ولى احتياط واجب آن است كه اگر مثلًا گوسفندان خوبى دارد كه بايد زكات آنها را بدهد و مىخواهد زكات آنهارا از جنس بز بپردازد ، بزى كه به عنوان زكات مىدهد ، بز خوبى باشد و بز كمتر از آن را ندهد . اين مسأله در اصناف مختلف شتر و گاو نيز جارى است .\r\n« مسألهء 2038 » اگر چند نفر با هم شريك باشند ، هر كدام كه سهمش به حدّ نصاب برسد ، بايد زكات بدهد و بر كسى كه سهم او كمتر از نصاب اوّل است زكات واجب نيست .\r\n« مسألهء 2039 » اگر يك نفر در چند جا گاو يا شتر يا گوسفند داشته باشد و روى هم به اندازهء نصاب باشند ، بايد زكات آنها را بدهد .\r\n« مسألهء 2040 » اگر گاو و گوسفند و شترى كه دارد بيمار و معيوب هم باشند ، بايد زكات آنها را بدهد .\r\n« مسألهء 2041 » اگر گاو و گوسفند و شترى كه دارد همه مريض يا معيوب يا پير باشند ، مىتواند زكات را از خود آنها بدهد ، ولى اگر همه سالم و بىعيب و جوان باشند ، نمىتواند زكات آنها را از بيمار يا معيوب يا پير بدهد ، بلكه اگر بعضى از آنها بيمار و برخى سالم و دسته‌اى معيوب و دستهء ديگر بىعيب و مقدارى پير و مقدارى جوان باشند ، احتياط واجب آن است كه براى زكات آنها سالم و بىعيب و جوان را بدهد .\r\n« مسألهء 2042 » اگر پيش از تمام شدن ماه يازدهم ، گاو و گوسفند و شترى را كه دارد با چيز ديگرى عوض كند يا نصابى را كه دارد با مقدار نصاب از همان جنس عوض نمايد ، مثلًا چهل گوسفند بدهد و چهل گوسفند ديگر بگيرد ، زكات بر او واجب\r\n\r\n","description":"","footnote":"","page_name":" 367 ","page_number":371},
  {"content":"\r\n\r\nنيست .\r\n« مسألهء 2043 » كسى كه بايد زكات گاو و گوسفند و شتر را بدهد ، اگر زكات آنها را از مال ديگرش بدهد ، تا وقتى شمارهء آنها از نصاب كم نشده ، همه ساله بايد زكات را بدهد و اگر از خود آنها بدهد و از نصاب اوّل كمتر شوند ، زكات بر او واجب نيست ؛ مثلًا كسى كه چهل گوسفند دارد ، اگر از مال ديگرش زكات آنها را بدهد ، تا وقتى كه گوسفندهاى او از چهل كم نشده ، همه ساله بايد يك گوسفند بدهد و اگر از خود آنها بدهد ، تا وقتى دوباره به چهل نرسيده ، زكات بر او واجب نيست .\r\n\r\nمصرف زكات\r\n« مسألهء 2044 » انسان مىتواند زكات را در هشت مورد مصرف كند :\r\nاوّل : فقير و آن كسى است كه مخارج سال خود و افراد تحت تكفّلش را ندارد و كسى كه صنعت ، ملك يا سرمايه‌اى دارد كه مىتواند از منافع سرمايه ، مخارج سال خود را به دست آورد ، فقير نيست .\r\nدوم : مسكين و آن كسى است كه زندگى را سخت‌تر از فقير مىگذراند .\r\nسوم : كسى كه از طرف امام عليه السلام يا نايب امام مأمور است كه زكات را جمع آورى و نگهدارى نمايد و به حساب آن رسيدگى كند و آن را به امام عليه السلام يا نايب امام يا مصرف فقرا برساند .\r\nچهارم : كافرهايى كه اگر زكات به آنان بدهند ، به دين اسلام مايل مىشوند يا در جنگ و دفاع به مسلمانان كمك مىكنند .\r\nپنجم : خريدارى بردگان و آزاد كردن آنان .\r\nششم : بدهكارى كه نمىتواند قرض خود را بدهد ؛ به شرط آن كه قرض در معصيت مصرف نشده باشد .\r\nهفتم : سبيل اللَّه ؛ يعنى كارى مانند ساختن مسجد كه منفعت عمومى دينى دارد يا مثل ساختن پل و اصلاح راه كه نفع آن به عموم مسلمانان مىرسد و آنچه براى اسلام و\r\n\r\n","description":"","footnote":"","page_name":" 368 ","page_number":372},
  {"content":"\r\n\r\nمسلمين نفع داشته باشد ، به هر نحو كه باشد .\r\nهشتم : ابن السّبيل ، يعنى مسافرى كه در سفر درمانده شده است ، اگرچه در وطن خود غنى باشد .\r\nاحكام اين موارد در مسائل آينده گفته مىشود .\r\n« مسألهء 2045 » بنابر احتياط واجب ، شخص زكات دهنده در صورتى كه زكات طلا را مىپردازد ، نبايد كمتر از نيم دينار ( 757 / 1 گرم ) طلا يا قيمت آن را و در صورتى كه زكات نقره را مىپردازد ، نبايد كمتر از پنج درهم ( 304 / 12 گرم ) نقره يا قيمت آن را به يك فقير بدهد .\r\n« مسألهء 2046 » احتياط واجب آن است كه فقير و مسكين اگر زكات را مىگيرد تا به مصرف برساند ، بيشتر از مخارج سال خود و افراد تحت تكفّلش را از زكات نگيرد ؛ ولى اگر زكات را مىگيرد تا با آن كسب و كارى براى خود ايجاد كند و از گرفتن زكات بىنياز شود ، گرفتن بيشتر از مخارج يك سالش نيز جايز است .\r\n« مسألهء 2047 » كسى كه مخارج سالش را دارد ، اگر مقدارى از آن را مصرف كند و بعد شك كند كه آنچه باقى مانده به اندازهء مخارج سال او هست يا نه ، نمىتواند زكات بگيرد .\r\n« مسألهء 2048 » صنعتگر يا مالك يا تاجرى كه درآمد او از مخارج سالش كمتر است ، مىتواند براى كسرى مخارجش زكات بگيرد و لازم نيست ابزار كار يا ملك يا سرمايهء خود را به مصرف مخارج برساند .\r\n« مسألهء 2049 » فقيرى كه خرج سال خود و زن و فرزندانش را ندارد ، اگر خانه‌اى داشته باشد كه ملك او بوده و در آن نشسته باشد يا وسيلهء سوارى داشته باشد ، چنانچه به آنها احتياج داشته باشد ، مىتواند زكات بگيرد و همچنين است اثاث خانه و ظرف و لباس تابستانى و زمستانى و چيزهايى كه به آنها احتياج دارد و فقيرى كه اينها را ندارد ، اگر به اينها احتياج داشته باشد ، مىتواند از زكات خريدارى نمايد . البته چنانچه نشستن در خانهء اجاره‌اى بر خلاف شأن او نبوده و براى وى دشوار نيز نباشد ، براى تهيّهء خانه از پول زكات ، بايد به اجاره كردن بسنده كند و نمىتواند از پول زكات خانه بخرد .\r\n\r\n","description":"","footnote":"","page_name":" 369 ","page_number":373},
  {"content":"\r\n\r\n« مسألهء 2050 » فقيرى كه ياد گرفتن پيشه يا صنعت براى او مشكل نيست ، بنابر احتياط واجب نمىتواند زكات بگيرد ؛ ولى تا وقتى مشغول ياد گرفتن حرفه و صنعت است ، مىتواند زكات بگيرد .\r\n« مسألهء 2051 » به كسى كه قبلًا فقير بوده ومىگويد : « فقيرم » ، اگرچه انسان از گفتهء او اطمينان پيدا نكند ، مىشود زكات داد .\r\n« مسألهء 2052 » كسى كه مىگويد : « فقيرم » و قبلًا فقير نبوده يا معلوم نيست فقير بوده يا نه ، اگر از ظاهر حال او وثوق و اطمينان پيدا شود كه فقير است ، مىشود به او زكات داد .\r\n« مسألهء 2053 » كسى كه بايد زكات بدهد ، اگر از فقيرى طلبكار باشد ، مىتواند طلبى را كه از او دارد ، بابت زكات حساب كند .\r\n« مسألهء 2054 » اگر فقير بدهكار بميرد و اموال كافى براى پرداخت بدهكارى خود نداشته باشد و يا اين كه طلبكار نتواند طلب خود را از او وصول نمايد - مانند اين كه ورثه طلب او را نپردازند - طلبكار مىتواند طلبى را كه از او دارد بابت زكات حساب كند .\r\n« مسألهء 2055 » چيزى را كه انسان بابت زكات به فقير مىدهد ، لازم نيست به او بگويد كه زكات است ، بلكه اگر فقير خجالت بكشد ، مستحب است به نحوى كه دروغ نشود به اسم هديه به او بدهد ، ولى بايد قصد زكات نمايد ؛ البته چنانچه اطمينان داشته باشد كه فقير به هيچ عنوان راضى به گرفتن زكات نيست ، نمىتواند به او زكات بدهد .\r\n« مسألهء 2056 » اگر به گمان اين كه كسى فقير است به او زكات بدهد و بعد بفهمد فقير نبوده و يا به خاطر ندانستن مسأله به كسى كه مىداند فقير نيست ، زكات بدهد ، چنانچه چيزى كه به او داده ، باقى باشد و زكات را قبل از پرداخت از مال خود جدا نكرده باشد ، مىتواند آن را از او پس بگيرد و اگر زكات را قبل از پرداخت از مال خود جدا كرده باشد ، بايد آن را از او پس بگيرد و به مستحق برساند و چنانچه چيزى كه به او داده ، تلف شده باشد ، ولى گيرنده در هنگام دريافت مىدانسته كه زكات است ، مىتواند عوض آن را از گيرنده پس بگيرد و در صورتى كه نتواند عوض آن را پس بگيرد و يا اين كه گيرنده در هنگام دريافت نمىدانسته كه آن چيز زكات است و يا اين كه عين چيزى كه پرداخته باقى\r\n\r\n","description":"","footnote":"","page_name":" 370 ","page_number":374},
  {"content":"\r\n\r\nباشد ، ولى نتواند آن را پس بگيرد ، چنانچه زكات را قبل از پرداخت از مال خود جدا كرده باشد و در تشخيص مستحق كوتاهى نكرده باشد و با حجّت شرعى زكات را به وى پرداخته باشد ، لازم نيست دوباره آن را بپردازد ؛ ولى اگر در تشخيص مستحق كوتاهى كرده باشد و يا اين كه زكات را قبل از پرداخت از مال خود جدا نكرده باشد ، بايد دوباره زكات بدهد . البته اگر براى دادن زكات به آن شخص از مجتهد جامع الشرايط اذن گرفته باشد ، در هيچ صورتى لازم نيست زكات را دوباره بدهد .\r\n« مسألهء 2057 » كسى كه بدهكار است و نمىتواند بدهى خود را بدهد - اگرچه مخارج سال خود را داشته باشد - مىتواند براى دادن قرض خود زكات بگيرد ؛ ولى بايد مالى را كه قرض كرده در معصيت صرف نكرده باشد ، مگر آن كه از آن معصيت توبه كرده باشد .\r\n« مسألهء 2058 » اگر به كسى كه بدهكار است و نمىتواند بدهى خود را بدهد ، زكات بدهد و بعد بفهمد او قرض را در معصيت مصرف كرده و از آن معصيت توبه نكرده ، چنانچه به عنوان اداى قرض داده باشد ، حكم آن مانند حكمى است كه در مسألهء 2056 گذشت و اگر آن بدهكار فقير باشد و زكات را به عنوان فقير داده باشد ، مىتوان به عنوان زكات حساب كرد .\r\n« مسألهء 2059 » اگر كسى كه بدهكار است ، نتواند بدهى خود را بدهد ، اگرچه فقير نباشد ، انسان مىتواند طلبى را كه از او دارد ، بابت زكات حساب كند .\r\n« مسألهء 2060 » مسافرى كه خرجى او تمام شده يا وسيلهء سوارى او از كار افتاده ، چنانچه سفر او سفر معصيت نباشد و نتواند با قرض كردن يا فروختن چيزى خود را به مقصد برساند - اگرچه در وطن خود فقير نباشد - مىتواند زكات بگيرد و اگر بتواند با قرض كردن يا فروختن چيزى ، بخشى از مخارج سفر خود را فراهم كند ، فقط به مقدارى كه با آن بقيهء مخارج خود تا مقصد را بتواند تأمين كند ، مىتواند زكات بگيرد .\r\n« مسألهء 2061 » مسافرى كه در سفر درمانده شده و زكات گرفته ، بعد از آن كه به وطن خود رسيد ، اگر از زكات چيزى زياد آمده باشد ، بايد آن را به صاحب مال يا نايب او يا حاكم شرع بدهد و بگويد آن چيز زكات است .\r\n\r\n","description":"","footnote":"","page_name":" 371 ","page_number":375},
  {"content":"\r\n\r\n\r\nشرايط كسانى كه مستحق زكاتند\r\n« مسألهء 2062 » كسى كه زكات مىگيرد ، بايد شيعهء دوازده امامى باشد و اگر به گمان اين كه كسى شيعهء دوازده امامى است به او زكات بدهد و بعد معلوم شود شيعه نبوده ، حكم آن مانند حكمى است كه در مسألهء 2056 گذشت و در صورتى كه مصلحت دينى اقتضا كند ، از بابت سهم فى سبيل اللَّه مىتواند به غير شيعهء دوازده امامى هم زكات بدهد .\r\n« مسألهء 2063 » اگر طفل يا ديوانه‌اى از شيعه فقير باشد ، انسان مىتواند به ولىّ او زكات بدهد به قصد اين كه آنچه را مىدهد ملك طفل يا ديوانه باشد .\r\n« مسألهء 2064 » انسان مىتواند خودش يا به وسيلهء يك نفر امين ، زكات را به مصرف طفل يا ديوانه برساند و بايد هنگامى كه زكات به مصرف آنان مىرسد ، نيّت زكات كنند و لازم نيست زكات حتماً به ولىّ طفل داده شود .\r\n« مسألهء 2065 » به فقيرى كه گدايى مىكند ، مىشود زكات داد ؛ ولى به كسى كه زكات را در معصيت مصرف مىكند ، نمىشود زكات داد .\r\n« مسألهء 2066 » بنابر احتياط واجب به كسى كه آشكارا مرتكب معصيت كبيره مانند ترك نماز و يا شرابخوارى مىشود ، نمىتوان زكات داد ، هرچند زكات را در معصيت مصرف نكند .\r\n« مسألهء 2067 » انسان نمىتواند مخارج كسانى را كه مثل اولاد ، مخارج آنها بر او واجب است از زكات بدهد ؛ ولى ديگران مىتوانند به آنان زكات بدهند .\r\n« مسألهء 2068 » اگر شخصى نتواند نفقهء كسانى را كه نفقهء آنان بر وى واجب است بدهد و يا كمتر از حدّ مورد نياز آنان را بتواند بدهد ، چنانچه زكات بر وى واجب شود و آنان نيز از مستحقين زكات باشند ، مىتواند نفقهء آنان يا كسرى آن را از زكات مال خود بپردازد .\r\n« مسألهء 2069 » به كسى كه بدهكار است و نمىتواند بدهى خود را بدهد ، اگرچه مخارج او بر انسان واجب باشد ، مىشود براى اداى بدهى زكات داد ؛ ولى اگر كسى كه مخارج او بر انسان واجب است براى خرجى خودش قرض كرده باشد ، انسان نمىتواند بدهى او را از زكات خود بدهد .\r\n\r\n","description":"","footnote":"","page_name":" 372 ","page_number":376},
  {"content":"\r\n\r\n« مسألهء 2070 » اگر انسان به فرزند خود زكات بدهد كه خرج زن و خدمتگزار خود نمايد ، اشكال ندارد .\r\n« مسألهء 2071 » پدر نمىتواند براى آن مقدار از مخارج تحصيل فرزند كه بر وى واجب است ، از زكات مالش به او بپردازد ؛ ولى براى مخارج تحصيل زايد بر آن مقدار ، چنانچه فرزند احتياج به تحصيل داشته باشد ، مىتواند به وى از زكات مالش بدهد ؛ بلكه در صورتى كه تحصيل فرزند داراى منفعت عمومى براى مسلمين باشد - هرچند فرزند خود احتياج به تحصيل نداشته باشد و يا اين كه مخارج تحصيل را داشته باشد - مىتواند مخارج تحصيل زايد بر مقدارى را كه بر خودش پرداخت آن واجب است ، از زكات و به عنوان سهم سبيل اللَّه به او بپردازد .\r\n« مسألهء 2072 » اگر مخارج ازدواج پسر بر پدر واجب باشد ، پدر نمىتواند مخارج ازدواج او را از زكات مال خود بدهد و همچنين اگر مخارج ازدواج پدر بر پسر واجب باشد ، پسر نمىتواند مخارج ازدواج او را از زكات مال خود بپردازد و در غير اين صورت پرداخت مخارج ازدواج از زكات جايز است .\r\n« مسألهء 2073 » به زنى كه شوهرش مخارج او را مىدهد يا اگر خرجى نمىدهد ، زن مىتواند او را به دادن خرجى مجبور كند ، نمىشود زكات داد .\r\n« مسألهء 2074 » به كسانى كه نفقهء آنان بر شخص ديگرى واجب است ، اگر فقير باشند مىتوان زكات داد ، هرچند كسى كه نفقهء آنها بر او واجب است ، خرجى آنها را بدهد ؛ ولى به زنى كه همسرش نفقهء او را مىپردازد ، هرچند فقير باشد ، نمىتوان زكات داد .\r\n« مسألهء 2075 » زنى كه به عقد نكاح موقت درآمده اگر فقير باشد ، شوهرش و ديگران مىتوانند به او زكات بدهند . ولى اگر شوهرش در ضمن عقد شرط كند كه مخارج او را بدهد يا به جهت ديگرى دادن مخارج زن بر او واجب باشد ، در صورتى كه مخارج آن زن را بدهد يا زن بتواند او را مجبور به دادن خرجى كند ، نمىشود به آن زن زكات داد .\r\n« مسألهء 2076 » زن مىتواند به شوهر فقير خود زكات بدهد ، اگرچه شوهر زكات را صرف مخارج خود آن زن نمايد .\r\n\r\n","description":"","footnote":"","page_name":" 373 ","page_number":377},
  {"content":"\r\n\r\n« مسألهء 2077 » سيّد نمىتواند از غير سيّد به عنوان سهم فقرا زكات بگيرد ، بلكه احتياط واجب اين است كه به عنوان ديگر نيز از غير سيّد زكات نگيرد ؛ اما اگر خمس و ساير وجوه شرعى كفايت مخارج او را نكند و ناچار از گرفتن زكات باشد ، مىتواند از غير سيّد زكات بگيرد ، ولى احتياط واجب آن است كه اگر ممكن باشد فقط به مقدارى كه براى مخارج روزانه‌اش به آن احتياج دارد ، از وى زكات بگيرد .\r\n« مسألهء 2078 » ملاك براى « سيّد بودن » ، نسبت داشتن با « هاشم بن عبد مناف » جدّ دوم گرامى پيامبر اكرم صلى الله عليه و آله و سلم از ناحيهء پدر مىباشد ؛ پس كسى كه فقط مادرش سيّد است مىتواند از زكات غير سيّد استفاده كند .\r\n« مسألهء 2079 » غير سيّد نمىتواند به كسى كه نمىداند سيّد است يا نه ، زكات بدهد .\r\n« مسألهء 2080 » زكات مستحب يا صدقات مستحب ديگر را مىتوان به سيّد داد ، هرچند خلاف احتياط است ؛ ولى بنابر احتياط واجب غير سيّد نمىتواند كفّاره و صدقهء واجب خود را به سيّد بدهد .\r\n\r\nنيّت زكات\r\n« مسألهء 2081 » انسان بايد زكات رابه قصد قربت ، يعنى براى انجام فرمان خداوند بدهد و در نيّت و لو اجمالًا معيّن كند كه آنچه كه مىدهد زكات است ، بلكه بنابر احتياط واجب معيّن كند آنچه كه مىدهد زكات مال است يا زكات فطره ؛ ولى اگر مثلًا زكات گندم و جو بر او واجب باشد ، لازم نيست معيّن كند چيزى را كه مىدهد ، زكات گندم است يا زكات جو .\r\n« مسألهء 2082 » كسى كه زكات چند نوع مال بر او واجب شده ، اگر مقدارى زكات بدهد و نيّت هيچ كدام آنها را نكند ، چنانچه چيزى كه داده هم جنس يكى از آنها باشد ، زكات همان جنس حساب مىشود ، مثلًا كسى كه زكات چهل گوسفند و زكات پانزده مثقال طلا بر او واجب است ، اگر يك گوسفند از بابت زكات بدهد و نيّت هيچ كدام آنها را نكند ، زكات گوسفند حساب مىشود و اگر هم جنس هيچ كدام از آنها نباشد ، در\r\n\r\n","description":"","footnote":"","page_name":" 374 ","page_number":378},
  {"content":"\r\n\r\nصورتى كه نيّتش اين باشد كه زكات مالش را مىدهد ، به همهء آنها قسمت مىشود ؛ ولى اگر نيّتش اين باشد كه زكات يكى از دو مال را مىدهد و هيچ كدام از آنها را در قصد خود تعيين نكند ، آنچه پرداخته زكات محسوب نمىشود .\r\n« مسألهء 2083 » اگر كسى را وكيل كند كه زكات مال او را بدهد ، بايد در وقت دادن مال به وكيل ، نيّت زكات كند .\r\n« مسألهء 2084 » اگر بدون قصد قربت زكات را به فقير بدهد و پيش از آن كه آن مال از بين برود ، نيّت زكات كند ، زكات حساب مىشود .\r\n\r\nمسائل متفرّقهء زكات\r\n« مسألهء 2085 » پس از رسيدن وقت وجوب پرداخت زكات ، انسان بايد زكات را به فقير بدهد و يا آن را از مال خود جدا كند و بعد از جدا كردن زكات ، لازم نيست فوراً آن را به مستحق بدهد ؛ ولى اگر به كسى كه مىشود زكات داد ، دسترسى داشته باشد ، احتياط واجب آن است كه پرداختن زكات را تأخير نيندازد ، اما بعد از جدا كردن اگر منتظر فقير معيّنى باشد يا بخواهد به فقيرى بدهد كه از جهتى برترى دارد ، مىتواند زكات را به انتظار او - هرچند تا چند ماه - نگهدارد .\r\n« مسألهء 2086 » كسى كه مىتواند زكات را به مستحق برساند ، اگرندهد و زكات از بين برود ، بايد عوض آن را بدهد ، مگر اين كه به خاطر غرض صحيحى پرداخت آن را به تأخير انداخته باشد .\r\n« مسألهء 2087 » كسى كه مىتواند زكات را به مستحق برساند ، اگر زكات را ندهد و از بين برود ، چنانچه در دادن زكات ، به قدرى تأخير نكرده باشد كه عرفاً بگويند : « فوراً نداده است » ، مثلًا دو سه ساعت تأخير انداخته و در همان دو سه ساعت تلف شده باشد ، در صورتى كه مستحق حاضر نبوده ، چيزى بر او واجب نيست و اگر مستحق حاضر بوده ، بنابر احتياط واجب بايد عوض آن را بدهد ، مگر اين كه به خاطر غرض صحيحى پرداخت آن را به تأخير انداخته باشد .\r\n\r\n","description":"","footnote":"","page_name":" 375 ","page_number":379},
  {"content":"\r\n\r\n« مسألهء 2088 » اگر حاكم شرع جامع‌الشرايط حكم به گرفتن زكات نمايد ، بر بدهكارانِ زكات واجب است زكات را به او بپردازند ، هرچند مقلّد او نباشند و با رسيدن زكات به دست او ، بر عهدهء بدهكاران چيزى نخواهد بود .\r\n« مسألهء 2089 » اگر زكات را از خودِ مال كنار بگذارد ، مىتواند در بقيّهء آن تصرّف كند و اگر قيمت آن را كنار بگذارد ، مىتواند در تمام مال تصرّف نمايد .\r\n« مسألهء 2090 » انسان نمىتواند زكاتى را كه كنار گذاشته ، براى خود بردارد و چيز ديگرى به جاى آن بگذارد .\r\n« مسألهء 2091 » اگر از زكاتى كه كنار گذاشته منفعتى ببرد ، مثلًا گوسفندى كه براى زكات گذاشته برّه بياورد ، مال مستحقّين زكات است .\r\n« مسألهء 2092 » با عين مالى كه براى زكات كنار گذاشته ، نمىتواند براى خودش تجارت كند و اگر با اجازهء حاكم شرع براى مصلحتِ زكات تجارت كند ، اشكال ندارد ولى نفع آن مال مستحقين زكات است .\r\n« مسألهء 2093 » اگر پيش از آن كه زكات بر او واجب شود ، چيزى بابت زكات به فقير بدهد ، زكات حساب نمىشود ، ولى بعد از آن كه زكات بر او واجب شد ، اگر چيزى كه به فقير داده از بين نرفته باشد و آن فقير هم به فقر خود باقى باشد ، مىتواند چيزى را كه به او داده بابت زكات حساب كند .\r\n« مسألهء 2094 » فقيرى كه مىداند زكات بر انسان واجب نشده ، اگر چيزى را بابت زكات از او بگيرد و پيش او تلف شود ، ضامن است ؛ پس هنگامى كه زكات بر انسان واجب مىشود ، اگر آن فقير به فقر خود باقى باشد ، مىتواند عوض چيزى را كه به او داده ، بابت زكات حساب كند .\r\n« مسألهء 2095 » فقيرى كه نمىداند زكات بر انسان واجب نشده ، اگر چيزى بابت زكات از او بگيرد و پيش او تلف شود ، ضامن نيست و انسان نمىتواند عوض آن را بابت زكات حساب كند .\r\n« مسألهء 2096 » مستحب است كه انسان زكات اموال خود را به نزديكان و\r\n\r\n","description":"","footnote":"","page_name":" 376 ","page_number":380},
  {"content":"\r\n\r\nخويشاوندانش كه مستحق دريافت زكاتند و نفقهء آنان بر وى واجب نيست ، بدهد .\r\n« مسألهء 2097 » مستحب است براى دادن زكات ، اهل علم و كمال را بر غير آنان و كسانى را كه اهل درخواست نيستند بر اهل درخواست مقدّم بدارد ؛ ولى اگر دادن زكات به فقيرى از جهت ديگرى بهتر باشد ، مستحب است زكات را به او بدهد .\r\n« مسألهء 2098 » بهتر است زكات را آشكار و صدقهء مستحبّى را مخفى بدهند .\r\n« مسألهء 2099 » اگر در شهر كسى كه مىخواهد زكات بدهد مستحقّى نباشد و نتواند زكات را به مصرف ديگرى هم كه براى آن معيّن شده برساند ، چنانچه اميد نداشته باشد كه بعد مستحق پيدا كند ، بايد زكات را به شهر ديگرى ببرد و به مصرف زكات برساند و اگر زكات را از مال خود جدا كرده باشد ، مخارج بردن به آن شهر از زكات حساب مىشود و اگر زكات تلف شود ، ضامن نيست .\r\n« مسألهء 2100 » اگر در شهر خودش مستحق پيدا شود ، مىتواند زكات را به شهر ديگرى ببرد ، ولى مخارج بردن به آن شهر را بايد از خودش بدهد و اگر زكات تلف شود ، ضامن است .\r\n« مسألهء 2101 » بنابر احتياط واجب ، اجرت وزن كردن و پيمانه نمودن گندم ، جو ، كشمش و خرمايى كه براى زكات مىدهد ، با خود اوست .\r\n« مسألهء 2102 » مكروه است انسان از مستحق درخواست كند زكاتى را كه از او گرفته به او بفروشد ، ولى اگر خودِ مستحق بخواهد بعد از قيمت گذارى آن ، چيزى را كه گرفته بفروشد ، كسى كه زكات را به او داده ، در خريدن آن بر ديگران مقدّم است .\r\n« مسألهء 2103 » اگر شك داشته باشد كه زكات بر او واجب شده يا نه ، لازم نيست آن را بپردازد و اگر شك كند زكاتى را كه بر او واجب بوده داده يا نه ، در صورتى كه عين مال زكوى موجود باشد ، بايد زكات را بدهد ، و گرنه وجوب پرداخت آن خالى از اشكال نيست ، چه مربوط به همان سال باشد يا سال‌هاى گذشته ؛ البته چنانچه مربوط به سالهاى گذشته باشد و عادت وى اين باشد كه در هر سال در وقت معيّنى زكات اموال خود را بپردازد ، بعيد نيست كه بتواند بنا را بر دادن زكات بگذارد و لازم نباشد كه دوباره زكات بدهد .\r\n\r\n","description":"","footnote":"","page_name":" 377 ","page_number":381},
  {"content":"\r\n\r\n« مسألهء 2104 » اگر مالك از پرداخت زكات امتناع نمايد ، مستحق نمىتواند به عنوان تقاص و گرفتن حقّ خود از مال او چيزى را بردارد ؛ مگر اين كه از حاكم شرع جامع‌الشرايط اجازه بگيرد .\r\n« مسألهء 2105 » فقير نمىتواند زكات را به كمتر از مقدار آن صلح كند يا چيزى را گران‌تر از قيمت آن بابت زكات قبول نمايد يا زكات را از مالك بگيرد و به او ببخشد .\r\n« مسألهء 2106 » انسان مىتواند از مال زكات ، قرآن ، كتاب دينى يا كتاب دعا بخرد و وقف نمايد ، اگرچه بر اولاد خود و بر كسانى وقف كند كه خرج آنان بر او واجب است ، مشروط بر آن كه مصلحت دينى براى عموم مردم داشته باشد و نيز مىتواند توليت وقف را براى خود يا اولاد خود قرار دهد .\r\n« مسألهء 2107 » انسان نمىتواند از زكات ملك بخرد و بر اولاد خود يا بر كسانى كه مخارج آنان بر او واجب است وقف نمايد كه عايدى آن را به مصرف مخارج خود برسانند .\r\n« مسألهء 2108 » فقير مىتواند براى رفتن به حجّ و زيارت و مانند اينها زكات بگيرد .\r\n« مسألهء 2109 » اگر مالك ، فقير را وكيل كند كه زكات مال او را بدهد ، چنانچه آن فقير احتمال دهد كه قصد مالك اين بوده كه خود آن فقير از زكات برندارد ، نمىتواند چيزى از آن را براى خودش بردارد و اگر بداند قصد مالك اين نبوده ، مىتواند براى خودش هم زكات را بردارد .\r\n« مسألهء 2110 » اگر فقير شتر ، گاو ، گوسفند ، طلا و نقره را بابت زكات بگيرد ، چنانچه شرطهايى كه براى واجب شدن زكات گفته شد در آنها جمع شود ، بايد زكات آنها را بدهد .\r\n« مسألهء 2111 » اگر دو نفر در مالى كه زكات آن واجب شده با هم شريك باشند و يكى از آنان زكات قسمت خود را بدهد و بعد مال را تقسيم كنند ، حتى اگر بداند شريكش زكات سهم خود را نداده ، تصرّف او در سهم خودش اشكال ندارد .\r\n« مسألهء 2112 » كسى كه خمس يا زكات بدهكار است و كفاره و نذر و مظالم هم بر او واجب است و قرض هم دارد ، چنانچه نتواند همه آنها را بدهد ، اگر مالى كه خمس يا زكات آن واجب شده ، از بين نرفته باشد ، بايد دادن خمس و زكات را بر بقيه مقدم كند و\r\n\r\n","description":"","footnote":"","page_name":" 378 ","page_number":382},
  {"content":"\r\n\r\nاگر از بين رفته باشد ، پرداخت واجبات ديگر غير از نذر و كفّاره را بر آن دو مقدّم مىكند و بنابر احتياط واجب مال را به نسبت بين آنها تقسيم نمايد .\r\n« مسألهء 2113 » كسى كه خمس يا زكات بدهكار است و قرض هم دارد ، اگر بميرد و دارايى او براى همهء آنها كافى نباشد ، چنانچه مالى كه خمس و زكات آن واجب شده از بين نرفته باشد ، بايد دادن خمس يا زكات را مقدّم كنند و بقيّهء مال او را بابت قرض او بپردازند و اگر مالى كه خمس و زكات آن واجب شده از بين رفته باشد ، بايد مال او را به تمام موارد به نسبت قسمت نمايند ، مثلًا اگر چهل هزار تومان خمس بر او واجب است و بيست هزار تومان به كسى بدهكار است و همهء مال او سى هزار تومان است ، بايد بيست هزار تومان بابت خمس و ده هزار تومان بابت بدهكارى او بدهند .\r\n« مسألهء 2114 » كسى كه مشغول تحصيل علم است و خرج تحصيل خود را ندارد ولى چنانچه تحصيل نكند ، مىتواند براى تأمين معاش خود كسب كند ، اگر تحصيل او منفعت عمومى براى مسلمين داشته باشد ، مىتوان از سهم سبيل اللَّه به وى زكات داد .\r\n\r\nزكات فِطْره\r\n« مسألهء 2115 » كسى كه هنگام غروبِ شب عيد فطر ، بالغ ، عاقل و هوشيار است و فقير و بندهء كس ديگر نيست ، بايد براى خودش و كسانى كه نان‌خور او هستند ، هر نفر يك صاع كه تقريباً سه كيلو گرم است ، از غذايى كه در شهر و منطقهء او متعارف است ، به مستحق بدهد و اگر پول آن را هم بدهد ، كافى است .\r\n« مسألهء 2116 » اگر كسى هنگام غروب شب عيد فطر ديوانه باشد ، زكات فطره بر او واجب نيست .\r\n« مسألهء 2117 » اگر پيش از غروب ، بچّه بالغ شود يا ديوانه عاقل گردد يا فقير غنى شود ، در صورتى كه شرايط واجب شدن فطره را دارا باشد ، بايد زكات فطره را بدهد .\r\n« مسألهء 2118 » زكات فطره بر كافرى كه بعد از غروب شب عيد فطر مسلمان شده ، واجب نيست ، ولى مسلمانى كه شيعه نبوده ، اگر بعد از ديدن ماه شيعه شود ، بايد زكات\r\n\r\n","description":"","footnote":"","page_name":" 379 ","page_number":383},
  {"content":"\r\n\r\nفطره را بدهد .\r\n« مسألهء 2119 » اگر كسى به هنگام غروب شب عيد ، بىهوش باشد ، ولى قبل از ظهر روز عيد به هوش بيايد ، بنابر احتياط واجب بايد زكات فطره را بپردازد ؛ ولى كسى كه به هنگام غروب شب عيد بقيّهء شرايط وجوب زكات فطره را ندارد ، چنانچه قبل از ظهر روز عيد آن شرايط را دارا شود ، احتياط مستحب آن است كه زكات فطره را بپردازد .\r\n« مسألهء 2120 » كسى كه مىخواهد قيمت زكات فطره را بپردازد - چنانچه قيمت‌ها به حسب زمان و مكان مختلف باشند - قيمت همان مكان و زمانى كه مىخواهد فطره را بپردازد ، ملاك مىباشد .\r\n« مسألهء 2121 » كسى كه مخارج سال خود و زن و فرزندان خود را ندارد و كسبى هم ندارد كه بتواند مخارج سال خود و زن و فرزندانش را تأمين كند ، فقير است و دادن زكات فطره بر او واجب نيست .\r\n« مسألهء 2122 » انسان بايد فطرهء كسانى را كه در غروب شب عيد فطر نان‌خور او حساب مىشوند بدهد ، كوچك باشند يا بزرگ ، مسلمان باشند يا كافر ، دادن خرج آنان بر او واجب باشد يا نه ، در شهر خود او باشند يا در شهر ديگر .\r\n« مسألهء 2123 » اگر كسى همزمان نان‌خور دو نفر حساب شود ، فطرهء او بنابر احتياط واجب ، به شركت بر آن دو نفر واجب است .\r\n« مسألهء 2124 » اگر كسى را كه نان‌خور او است و در شهر ديگر است و كيل كند كه از مال او فطرهء خود را بدهد ، چنانچه اطمينان داشته باشد كه فطره را مىدهد ، لازم نيست خودش فطرهء او را بدهد .\r\n« مسألهء 2125 » فطرهء مهمانى كه پيش از غروب شب عيد فطر بر صاحبخانه وارد شده و نان‌خور او حساب مىشود ، بر ميزبان واجب است .\r\n« مسألهء 2126 » اگر ميهمان پيش از غروب شب عيد بر صاحبخانه وارد شود ولى پيش او غذا نخورد ، احتياط واجب آن است كه هم ميهمان فطريّهء خودش را بدهد و هم صاحب‌خانه فطريّهء او را بپردازد .\r\n\r\n","description":"","footnote":"","page_name":" 380 ","page_number":384},
  {"content":"\r\n\r\n« مسألهء 2127 » اگر كسى را مجبور كنند كه مخارج شخص ديگرى را بپردازد ، واجب بودن فطريّهء او بر وى محلّ اشكال است .\r\n« مسألهء 2128 » فطرهء مهمانى كه بعد از غروب شب عيد فطر وارد مىشود ، بر صاحبخانه واجب نيست ، اگرچه پيش از غروب او را دعوت كرده باشد و در خانه او هم افطار كند .\r\n« مسألهء 2129 » اگر انسان كسى را براى كارى اجير نمايد و شرط كند كه مخارج او را بدهد ، در صورتى كه به شرط خود عمل كند و عرفاً نان‌خور او حساب شود ، بايد فطرهء او را بپردازد ؛ ولى اگر اجير در زندگى مستقل باشد - نظير كارمندان ادارات و كارگران كارخانه‌ها - بايد زكات فطره را خود او بدهد و بنابر احتياط واجب حكم سربازان پادگان‌ها نيز همين است .\r\n« مسألهء 2130 » فقيرى كه فقط به اندازهء يك صاع - كه تقريباً سه كيلو است - گندم و مانند آن دارد ، مستحب است زكات فطره را بدهد و چنانچه عائله‌اى داشته باشد و بخواهد فطرهء آنها را هم بدهد ، مىتواند به قصد فطره ، آن يك صاع را به يكى از افراد عائله خود بدهد و او هم به همين قصد به ديگرى بدهد و همچنين تا به نفر آخر برسد و بهتر است نفر آخر ، چيزى را كه مىگيرد به كسى بدهد كه از خود آن خانواده نباشد و اگر يكى از آنها صغير باشد ، احتياط آن است كه او را در دور دادن زكات فطره داخل نكنند و چنانچه ولىّ صغير از طرف او قبول نمايد ، بايد آن زكات فطره را به مصرف صغير برساند و نمىتواند آن را از طرف او به ديگرى بدهد .\r\n« مسألهء 2131 » اگر كسى بعد از غروب شب عيد فطر بچّه‌دار شود يا كسى نان‌خور او حساب شود ، واجب نيست فطرهء او را بدهد ؛ اگرچه مستحب است فطرهء كسانى را كه بعد از غروب تا پيش از ظهرِ روز عيد ، نان‌خور او حساب مىشوند ، بدهد .\r\n« مسألهء 2132 » اگر انسان نان‌خور كسى باشد و پيش از غروب نان‌خور كس ديگر شود ، فطرهء او بر كسى كه نان‌خور او شده واجب است ؛ مثلًا اگر دختر پيش از غروب به خانه شوهر رود ، شوهر بايد فطرهء او را بدهد .\r\n\r\n","description":"","footnote":"","page_name":" 381 ","page_number":385},
  {"content":"\r\n\r\n« مسألهء 2133 » كسى كه ديگرى بايد فطرهء او را بدهد ، واجب نيست فطرهء خود را بدهد .\r\n« مسألهء 2134 » اگر فطرهء انسان بر كسى واجب باشد و او فطره را ندهد ، بر خود انسان واجب نمىشود ؛ ولى چنانچه كسى كه فطريّهء انسان بر او واجب است ، فراموش نمايد كه آن را بدهد ، احتياط واجب آن است كه خود انسان فطريّه را پرداخت نمايد .\r\n« مسألهء 2135 » اگر كسى كه فطرهء او بر ديگرى واجب است ، خودش فطره را بدهد ، از كسى كه فطره بر او واجب شده ، ساقط نمىشود .\r\n« مسألهء 2136 » اگر كسى كه فطريهء او بر ديگرى واجب است ، خودش فطريّه را از طرف او بدهد ، چنانچه از او اجازه گرفته باشد ، كفايت مىكند ، و گرنه كفايت آن محلّ اشكال است .\r\n« مسألهء 2137 » زنى كه شوهرش مخارج او را نمىدهد ، چنانچه نان‌خور كس ديگرى باشد ، فطره‌اش بر آن كس واجب است و اگر نان‌خور كس ديگرى نباشد ، در صورتى كه فقير نباشد ، بايد فطرهء خود را بدهد .\r\n« مسألهء 2138 » كسى كه سيّد نيست ، نمىتواند به سيّد فطره بدهد و چنانچه دهندهء فطريّه سيّد نباشد ولى نانخور او سيّد باشد يا بر عكس ، بنابر احتياط واجب نمىتواند فطريّهء او را به سيّد بدهد .\r\n« مسألهء 2139 » فطرهء طفلى كه از مادر يا دايه شير مىخورد ، بر عهدهء كسى است كه مخارج مادر يا دايه را مىدهد . البته چنانچه كسى مادر يا دايه را براى شير دادن اجير كرده باشد ، فطريّهء طفل بر عهدهء اوست ، هرچند كس ديگرى نفقهء مادر يا دايه را بپردازد ؛ ولى اگر مادر يا دايه مخارج خود را از مال طفل بردارد ، فطرهء طفل بر كسى واجب نيست .\r\n« مسألهء 2140 » انسان حتّى اگر مخارج زن و فرزندان خود را از مال حرام نيز بدهد ، دادن فطريّه آنان بر او واجب است و بايد فطره آنان را از مال حلال بدهد .\r\n« مسألهء 2141 » اگر كسى بعد از غروب شب عيد فطر بميرد ، بنابر احتياط واجب بايد فطرهء او و زن وفرزندان او را از مال او بدهند ، ولى اگر پيش از غروب بميرد ، واجب نيست فطرهء او و زن وفرزندان او را از مال او بدهند .\r\n\r\n","description":"","footnote":"","page_name":" 382 ","page_number":386},
  {"content":"\r\n\r\n\r\nمصرف زكات فطره\r\n« مسألهء 2142 » اگر زكات فطره را به يكى از هشت مصرفى كه سابقاً براى زكات مال گفته شد برسانند كافى است ، ولى احتياط مستحب آن است كه زكات فطره را فقط به فقراى شيعه بدهند .\r\n« مسألهء 2143 » اگر طفل شيعه‌اى فقير باشد ، انسان مىتواند فطره را به مصرف او برساند يا به واسطهء دادن به ولىّ طفل ، ملك طفل نمايد .\r\n« مسألهء 2144 » فقيرى كه فطره به او مىدهند ، لازم نيست عادل باشد ، ولى احتياط واجب آن است كه به شرابخوار و كسى كه آشكارا مرتكب گناه كبيره مىشود ، فطره ندهند .\r\n« مسألهء 2145 » به كسى كه فطره را در معصيت مصرف مىكند ، نبايد فطره بدهند .\r\n« مسألهء 2146 » احتياط واجب آن است كه به يك فقير بيشتر از مخارج سال او و كمتر از يك صاع - كه تقريباً سه كيلو گرم است - فطره ندهند ؛ مگر آن كه گروهى از فقرا وجود داشته باشند و بخواهد به همه آنان فطريّه بدهد و به هر يك از آنان يك صاع از فطريّه نرسد .\r\n« مسألهء 2147 » اگر از جنسى كه قيمت آن دو برابر قيمت معمولى آن است ، مثلًا از گندمى كه قيمت آن دو برابر قيمت گندم معمولى است ، نصف صاع ( حدود 5 / 1 كيلو گرم ) بدهد كافى نيست و بنابر احتياط واجب ، آن را به قصد قيمت فطريّه هم نمىتواند بدهد .\r\n« مسألهء 2148 » انسان نمىتواند نصف صاع را از يك جنس - مثلًا گندم - و نصف ديگر آن را از جنس ديگر - مثلًا جو - بدهد و بنابر احتياط واجب ، آن را به قصد قيمت فطريّه هم نمىتواند بدهد .\r\n« مسألهء 2149 » بنابر احتياط واجب نمىتواند جنس معيوب را حتّى به عنوان قيمت فطره بدهد ؛ بلكه يا بايد جنس صحيح بدهد و يا قيمت آن را با پول رايج بپردازد .\r\n« مسألهء 2150 » گندم يا چيز ديگرى كه براى فطره مىدهد ، بايد با جنس ديگر يا خاك مخلوط نباشد ، يا اگر مخلوط باشد ، چيزى كه مخلوط شده به قدرى كم باشد كه قابل\r\n\r\n","description":"","footnote":"","page_name":" 383 ","page_number":387},
  {"content":"\r\n\r\nاعتنا نباشد و اگر بيش از اين مقدار باشد ، در صورتى صحيح است كه خالص آن به يك صاع ( سه كيلو گرم ) برسد ؛ ولى اگر مثلًا يك صاع گندم با چند كيلو خاك به گونه‌اى مخلوط باشد كه خالص كردن آن احتياج به خرج يا كارى بيشتر از متعارف داشته باشد ، دادن آن كافى نيست .\r\n« مسألهء 2151 » مستحب است در دادن زكات فطره ، ابتدا خويشان فقير خود را و بعد همسايگان فقير خود را و بعد اهل علم فقير را بر ديگران مقدّم دارد ؛ ولى اگر ديگران از جهتى برترى داشته باشند ، مستحب است آنها را مقدّم كند .\r\n« مسألهء 2152 » اگر انسان به گمان اين كه كسى فقير است به او فطره بدهد و بعد بفهمد كه فقير نبوده ، حكم آن مانند حكمى است كه در مسأله 2056 گذشت .\r\n« مسألهء 2153 » اگر كسى بگويد : « فقيرم » ، نمىشود به او فطره داد ، مگر آن كه انسان از ظاهر حال او اطمينان پيدا كند كه فقير است ، يا بداند كه قبلًا فقير بوده است .\r\n\r\nمسائل متفرّقهء زكات فطره\r\n« مسألهء 2154 » انسان بايد زكات فطره را به قصد قربت ، يعنى براى انجام دادن فرمان خداوند متعال بدهد و زمان پرداختن آن - و لو اجمالًا - نيّت دادن فطره نمايد .\r\n« مسألهء 2155 » اگر پيش از ماه رمضان فطره را بدهد ، صحيح نيست ؛ ولى مىتواند در ماه رمضان قبل از غروب شب عيد ، فطره را بپردازد و چنانچه پيش از رمضان يا در ماه رمضان به فقير قرض بدهد و بعد از آن كه فطره بر او واجب شد ، طلب خود را بابت فطره حساب كند ، مانعى ندارد .\r\n« مسألهء 2156 » كسى كه فطرهء چند نفر را مىدهد ، لازم نيست همه را از يك جنس بدهد ؛ پس اگر مثلًا فطرهء بعضى را از گندم و فطرهء بعضى ديگر را از جو بدهد ، كافى است .\r\n« مسألهء 2157 » كسى كه نماز عيد فطر مىخواند ، بنابر احتياط واجب بايد فطره را پيش از نماز عيد بدهد ، ولى اگر نماز عيد نمىخواند ، مىتواند دادن فطره را تا ظهر تأخير بيندازد .\r\n\r\n","description":"","footnote":"","page_name":" 384 ","page_number":388},
  {"content":"\r\n\r\n« مسألهء 2158 » اگر فطره را كنار بگذارد ، نمىتواند آن را براى خود بردارد و مال ديگرى را براى فطره بگذارد .\r\n« مسألهء 2159 » اگر به نيّت فطره مقدارى از مال خود را كنار بگذارد ، چنانچه آن را تا ظهر روز عيد به مستحق ندهد ، بايد هر وقت آن را مىدهد ، نيّت فطره نمايد .\r\n« مسألهء 2160 » اگر هنگامى كه دادن زكات فطره واجب است ، فطره را ندهد و كنار هم نگذارد ، احتياط واجب آن است كه بعداً بدون اين كه نيّت ادا يا قضا كند ، فطره را بدهد .\r\n« مسألهء 2161 » اگر مالى كه براى فطره كنار گذاشته از بين برود ، چنانچه دسترسى به فقير داشته و دادن فطره را تأخير انداخته باشد ، بايد عوض آن را بدهد ، مگر آن كه براى تأخير انداختن ، غرض صحيحى داشته باشد و اگر دسترسى به فقير نداشته ، ضامن نيست ، مگر آن كه در نگهدارى آن كوتاهى كرده باشد .\r\n« مسألهء 2162 » در صورتى كه زكات فطره را از مال خود جدا كرده باشد ، اگر در محل خودش مستحق پيدا شود ، احتياط واجب آن است كه فطره را به جاى ديگر نبرد و اگر با وجود مستحقّ در شهر خود ، آن را به جاى ديگر ببرد و تلف شود ، بايد عوض آن را بدهد .\r\n\r\n","description":"","footnote":"","page_name":" 385 ","page_number":389},
  {"content":"\r\n\r\n\r\nاحكام حج\r\nكعبهء معظّمه اوّلين خانه و قبلهء مردمان و مايهء بركت و هدايت جهانيان و پناهگاه واردان و نشانه‌اى از ابراهيم خليل‌الرّحمان عليه السلام است . مردمان به دعوت عامّ ابراهيم عليه السلام به اشتياق چون پرندگانى كه به آشيانه خويش برمىگردند ، براى ابراز فروتنى در مقابل عظمت و بزرگى خداوند و گواهى به عزّت او ، در جايگاه پيامبران به گونهء فرشتگان عرش بر دورش طواف مىكنند . خداوند سبحان آن خانه را عَلَم اسلام و حجّ آن را واجب و احترامش را لازم دانست « 1 » . كعبه وسيلهء قوام و قيام مردم است « 2 » و مظهر وحدت و مشهد منفعت و وعده‌گاه اخلاص و دورى از مظاهر دنيوى و توكّل بر خداوند است ؛ امام صادق عليه السلام فرموده‌اند : « خداوند در تشريع فريضهء حج مردم را به چيزى امر كرد كه علاوه بر تعبّد و اطاعت دينى ، مشتمل بر مصالح و منافع دنيوى نيز هست . » « 3 » پس بر آنان كه توانايى دارند ، واجب است خالصانه متوجّه ذات حق گردند و آن چنان كه خداوند فرموده است ، حج و عمره را بجا آورند كه انجام دادن آن ، بركت و ترك آن ، هلاكت و تباهى همگان است .\r\n« مسألهء 2163 » « حج » زيارت كردن خانهء خداوند متعال و انجام دادن اعمالى است كه دستور داده‌اند در آنجا بجا آورده شود و در تمام عمر بر هر كسى كه شرايط ذيل را دارا باشد ، يك مرتبه واجب مىشود :\r\nاوّل : آن كه بالغ باشد . دوم : آن كه عاقل و آزاد باشد . سوم : به واسطهء رفتن به حجّ\r\n\r\n\r\n","description":"","footnote":"\r\n( 1 ) - آل عمران ( 3 ) : 96 و 97 - نهج البلاغه ، خطبه 1 .\r\n( 2 ) - مائده ( 5 ) : 97 .\r\n( 3 ) - وسائل الشيعة ، چاپ آل البيت ، باب 1 از « أبواب وجوب الحجّ و شرائطه » ، ح 18 ، ج 11 ، ص 14 .\r\n","page_name":" 386 ","page_number":390},
  {"content":"\r\n\r\nمجبور نشود كار حرامى را كه اهميّت آن در شرع مقدّس از حجّ بيشتر است انجام دهد ، يا عمل واجبى را كه از حجّ مهم‌تر است ترك نمايد . چهارم : آن كه مستطيع باشد و شرايط استطاعت عبارت است از :\r\n1 - آن كه توشهء راه و چيزهايى را كه بر حسب حال خود در سفر به آن احتياج دارد و در كتاب « مناسك حجّ و عمره » گفته شده دارا باشدو نيز وسيلهء سفر يا مالى كه بتواند آنها را تهيّه كند ، داشته باشد .\r\n2 - سلامت مزاج و توانايى آن را داشته باشد كه بتواند به مكّه برود و اعمال حجّ را بجا آورد .\r\n3 - در راه مانعى از رفتن و برگشتن نباشد و اگر راه را بسته باشند يا انسان بترسد كه در راه جان يا عرض او از بين برود يا مال او را ببرند ، حجّ بر او واجب نيست ، ولى اگر از راه ديگرى بتواند برود - اگرچه دور تر باشد - در صورتى كه مشقّت زياد نداشته باشد و يا موجب ضرر قابل توجه به وى نگردد ، بايد از آن راه برود .\r\n4 - به اندازهء بجا آوردن اعمال حجّ وقت داشته باشد .\r\n5 - مخارج كسانى را كه خرجى آنان بر او واجب است ، مثل زن و بچّه و مخارج افرادى را كه مردم خرجى دادن به آنها را لازم مىدانند ، داشته باشد .\r\n6 - بعد از برگشتن از حجّ ، كسب ، زراعت ، عايدى ملك ، يا راه ديگرى براى تأمين معاش خود داشته باشد كه مجبور نشود به زحمت زندگى كند .\r\n« مسألهء 2164 » كسى كه بدون داشتن خانهء مِلكى رفع احتياجش نمىشود ، وقتى حجّ بر او واجب است كه پول خانه را هم داشته باشد .\r\n« مسألهء 2165 » زنى كه مىتواند مكّه برود ، اگر بعد از برگشتن از حجّ از خود مالى نداشته باشد و شوهرش هم فقير باشد و نتواند خرجى او را بدهد و ناچار شود كه به سختى زندگى كند ، حجّ بر او واجب نيست .\r\n« مسألهء 2166 » كسى كه در راه حجّ براى خدمتگزارى يا رانندگى يا خبرنگارى و امثال اينها اجير مىشود ، يا به عنوان روحانى كاروان يا ناظر يا پزشك يا پرستار و يا به\r\n\r\n","description":"","footnote":"","page_name":" 387 ","page_number":391},
  {"content":"\r\n\r\nعناوين ديگرى او را به حجّ مىبرند و مىتواند با انجام كارهاى خدماتى ، بدون زحمت حجّ كامل را بجا آورد و هزينهء افراد تحت تكفّل خود را نيز تا هنگام برگشت دارد ، پس از پذيرفتن مسؤوليت اين قبيل خدمات ، حجّ بر او واجب مىشود و اين قبيل افراد لازم نيست بعد از برگشتن سرمايه و ملكى داشته باشند .\r\n« مسألهء 2167 » اگر كسى توشهء راه و وسيلهء سفر حجّ را نداشته باشد و ديگرى به او بگويد : « حجّ بجا بياور ، من خرج تو و افراد تحت تكفّل تو را هنگامى كه در سفر حجّ هستى مىدهم » ، در صورتى كه اطمينان داشته باشد كه خرج او را مىدهد ، حجّ بر او واجب مىشود .\r\n« مسألهء 2168 » اگر خرجى رفت و برگشت و خرجى افراد تحت تكفّل كسى را در مدّتى كه به مكّه مىرود و برمىگردد به او ببخشند و با او شرط كنند كه حجّ كند ، اگرچه قرض داشته باشد و در هنگام برگشتن هم مالى كه بتواند با آن زندگى كند نداشته باشد ، بايد قبول نمايد و حجّ بر او واجب مىشود .\r\n« مسألهء 2169 » اگر مخارج رفت و برگشت و مخارج افراد تحت تكفّل كسى را در مدّتى كه به مكّه مىرود و برمىگردد به او بدهند و بگويند : « حجّ بجا بياور » ولى ملك او نكنند ، در صورتى كه اطمينان داشته باشد كه از او پس نمىگيرند ، حجّ بر او واجب مىشود .\r\n« مسألهء 2170 » اگر مقدارى مال كه براى حجّ كافى است به كسى بدهند و با او شرط كنند كه در راه مكّه خدمتگزارى كسى كه مال را داده بنمايد ، واجب نيست آن را قبول نمايد .\r\n« مسألهء 2171 » اگر مقدارى مال به كسى بدهند و حجّ بر او واجب شود ، چنانچه حجّ نمايد - هر چند بعداً مالى از خود پيدا كند - ديگر حجّ بر او واجب نمىشود .\r\n« مسألهء 2172 » اگر براى تجارت ، مثلًا تا جدّه برود و مالى به دست آورد كه بتواند از آن جا با آن به مكّه رود و بقيهء شرايط استطاعت را نيز دارا باشد ، بايد حجّ به جا آورد و در صورتى كه حجّ نمايد - اگرچه بعداً مالى پيدا كند كه بتواند از وطن خود به مكّه\r\n\r\n","description":"","footnote":"","page_name":" 388 ","page_number":392},
  {"content":"\r\n\r\nرود - ديگر حجّ بر او واجب نيست .\r\n« مسألهء 2173 » اگر از طرف دولت براى حجّ در سال‌هاى آينده ثبت نام كنند و راهى براى حجّ جز اين طريق نباشد ، كسانى كه هنگام ثبت نام استطاعت مالى دارند ، واجب است اسم خود را بنويسند ، هرچند در همان سال قرعه به نامشان اصابت نكند و اگر كوتاهى نمايند و ثبت نام نكنند ، حجّ بر آنان مستقر مىشود ؛ بلكه اگر كسى فعلًا استطاعت مالى نداشته باشد ، ولى بداند كه به زودى مستطيع مىشود و در آن وقت ديگر ثبت نام نمىكنند ، اگر بتواند بايد اسم خود را بنويسد .\r\n« مسألهء 2174 » اگر كسى مستطيع شود و به مكّه نرود و فقير شود ، بايد اگرچه با زحمت هم باشد بعداً حجّ كند و اگر به هيچ قسم نتواند حج برود ، چنانچه كسى او را براى حجّ اجير كند ، بايد به مكّه رود و حجّ كسى را كه براى او اجير شده بجا آورد و تا سال بعد در مكّه بماند و براى خود حجّ نمايد ؛ ولى اگر ممكن باشد كه اجير شود و اجرت را نقد بگيرد و كسى كه او را اجير كرده راضى شود كه حجّ او را در سال بعد بجا آورد ، بايد سال اوّل براى خود و سال بعد براى كسى كه اجير شده حجّ نمايد .\r\n« مسألهء 2175 » اگر در سال اولى كه مستطيع شده به مكّه رود و در وقت معيّنى كه دستور داده‌اند - بدون اين كه سستى و تأخير كند - به عرفات و مشعرالحرام نرسد ، چنانچه در سال‌هاى بعد مستطيع نباشد ، حجّ بر او واجب نيست ؛ ولى اگر از سال‌هاى پيش مستطيع بوده و به مكّه نرفته ، اگرچه با زحمت هم باشد ، بايد حجّ به جا آورد .\r\n« مسألهء 2176 » اگر در سال اوّلى كه مستطيع شده حجّ نكند و بعد به واسطهء پيرى يا بيمارى و ناتوانى نتواند حجّ نمايد و نااميد باشد از اين كه بعداً خود او حجّ كند ، بايد ديگرى را از طرف خود به مكّه بفرستد ؛ بلكه اگر در سال اوّلى كه به قدر رفتن حجّ مال پيدا كرده ، به واسطهء پيرى يا بيمارى يا ناتوانى نتواند حجّ كند ، احتياط مستحب آن است كه كسى را از طرف خود بفرستد تا حجّ نمايد .\r\n« مسألهء 2177 » كسى كه از طرف ديگرى براى حجّ اجير شده ، مىتواند طواف نساء\r\n\r\n","description":"","footnote":"","page_name":" 389 ","page_number":393},
  {"content":"\r\n\r\nرا از طرف او بجا آورد ، ولى احتياط آن است كه به نيّت ما فىالذّمة بجا آورد و اگر بجا نياورد ، زن بر آن اجير حرام مىشود .\r\n« مسألهء 2178 » اگر طواف نساء را صحيح بجا نياورد يا فراموش كند ، چنانچه در بين راه يا بعد از مراجعت به وطن يادش بيايد ، بايد در صورت امكان دوباره به مكّه برگردد و آن را انجام دهد و در صورتى كه نتواند برگردد يا برگشتن مشقّت فوق‌العاده براى او داشته باشد ، بايد شخصى را براى انجام آن نايب بگيرد تا زن بر او حلال شود .\r\n\r\nنيابت در حج\r\n« مسألهء 2179 » كسى كه حجّ بر او واجب شده ، چنانچه آثار مرگ در او ظاهر شود ، بايد وصيّت كند كه به جاى او حجّ بجا آورند و اگر از دنيا برود ، مخارج حجّ به مقدار حجّ از ميقات ، از اصل مال او برداشته مىشود و اگر نايب گرفتن از ميقات ممكن نباشد ، همهء مخارج از اصل مال او برداشته مىشود ؛ ولى اگر وصيّت كرده باشد كه از يك سوم دارايى او بردارند ، از يك سوم آن برداشته مىشود .\r\n« مسألهء 2180 » در « نايب » چند شرط معتبر است :\r\nاوّل : بالغ باشد ، اگرچه نيابت بچهء مميز در صورتى كه اطمينان به صحّت اعمال او وجود داشته باشد ، كافى است . دوم : عاقل باشد . سوم : شيعهء دوازده امامى باشد .\r\nچهارم : مورد وثوق و اطمينان باشد كه اعمال را انجام مىدهد . پنجم : آشنايى لازم به احكام و اعمال حجّ داشته باشد ، هر چند در حال انجام دادن اعمال با ارشاد و راهنمايى كسى آنها را به جا آورد . ششم : در آن سال ، حجّ واجب به عهدهء او نباشد . هفتم : از انجام حجّ يا بعضى از اعمال آن معذور و ناتوان نباشد و اگر اجير شود تا از طرف ديگرى حجّ بجا آورد و خودش نتواند برود و بخواهد ديگرى را از طرف خود به مكّه بفرستد ، بايد از كسى كه او را اجير كرده اجازه بگيرد .\r\n« مسألهء 2181 » نيابت زن و مرد از يكديگر جايز است ؛ همچنين « صَرُوره » يعنى كسى كه تا به حال حجّ بجا نياورده ، مىتواند نايب شود .\r\n\r\n","description":"","footnote":"","page_name":" 390 ","page_number":394},
  {"content":"\r\n\r\n\r\nاقسام حج\r\n« مسألهء 2182 » حجّ بر سه قسم است : حجّ تَمتّع ، حجّ افراد و حجّ قِران . « حج تمتّع » وظيفهء كسى است كه فاصلهء وطن او تا مكّهء معظّمه شانزده فرسنگ يا بيشتر باشد .\r\n« حجّ افراد » و « حجّ قِران » نيز وظيفهء كسى است كه اهل خود مكّه يا اطراف آن تا كمتر از شانزده فرسنگ باشد . البتّه در بعضى از موارد ، وظيفهء برخى افراد بيمار يا معذور از حجّ تمتّع به حجّ إفراد تبديل مىشود . هر سه قسم حجّ در بيشتر اعمال مشترك هستند ؛ ولى در حجّ تمتّع ، عمره پيش از حجّ و وابسته به حجّ و همچون جزيى از آن مىباشد كه بايد در يك سال و در ماه‌هاى حجّ بجا آورده شود ؛ ولى در حجّ افراد و حجِّ قِران ، عمره كاملًا مستقل و از حجّ جداست . همچنين در حجّ تمتّع در روز عيد قربان در مِنى قربانى واجب است و از اعمال آن مىباشد و در حجّ قِران ، قربانى از ابتدا مقرون با احرام است و بايد تا روز عيد در مِنى همراه حاجى باشد ، ولى در حجّ افراد اصلًا قربانى واجب نيست .\r\n\r\nصورت حجّ تمتّع\r\n« حجّ تمتّع » مركب از دو عمل عبادىِ « عمرهء تمتّع » و « حجّ تمتّع » مىباشد كه به ترتيب زير بيان مىشود :\r\n\r\n1 - عمرهء تمتّع\r\n« مسألهء 2183 » در عمرهء تمتّع پنج چيز واجب است :\r\nاول : احرام از يكى از ميقات‌ها و در احرام سه چيز واجب است : الف - نيّت .\r\nب - پوشيدن دو جامهء احرام كه يكى را « ازار » ( لنگ ) و ديگرى را « رِداء » مىنامند كه بايد به دوش انداخته شود . ج - تلبيه ؛ يعنى گفتن « لبيك » بدين نحو : « لَبَّيْكَ أَللّهُمَّ لَبَّيْكَ ، لَبَّيْكَ لا شَريكَ لَكَ لَبَّيْكَ ، إنَّ الْحَمْدَ وَالنِّعْمَةَ لَكَ وَالمُلْكَ ، لا شَريكَ لَكَ لَبَّيْكَ » .\r\nدوم : طواف خانهء خدا ؛ به اين ترتيب كه با شروع از « حجرالأسود » هفت مرتبه دور خانهء خدا بگردد و به هر دور آن يك « شوط » گفته مىشود .\r\n\r\n","description":"","footnote":"","page_name":" 391 ","page_number":395},
  {"content":"\r\n\r\nسوم : نماز طواف ؛ به اين ترتيب كه بعد از تمام شدن طواف واجب ، پشت مقام ابراهيم عليه السلام دو ركعت نماز به قصد « نماز طواف » بخواند .\r\nچهارم : سعى بين صفا و مروه ؛ يعنى پس از نماز طواف ، بين « صفا » و « مروه » كه دو كوه معروفند سعى كند ؛ به اين صورت كه از صفا شروع كند و به مروه برود و از مروه به صفا برگردد و سعى بايد هفت مرتبه باشد و هر مرتبه را يك « شوط » مىگويند ؛ به اين شكل كه از « صفا به مروه » يك شوط است و از « مروه به صفا » نيز يك شوط به حساب مىآيد ؛ پس هفت شوط از صفا شروع و به مروه ختم مىگردد .\r\nپنجم : تقصير ؛ يعنى پس از سعى به قصد قربت و با نيّت خالص مقدارى از ناخن‌هاى دست يا پا و يا مقدارى از موى سر يا سبيل و يا ريش خود را بزند و بهتر بلكه احوط آن است كه به زدن ناخن اكتفا نكند و مقدارى از مو را نيز بزند و تراشيدن سر و كندن مو كفايت نمىكند .\r\n\r\n2 - حجّ تمتّع\r\n« مسألهء 2184 » واجبات حجّ تمتّع سيزده چيز است :\r\nاول : احرام حجّ تمتّع ؛ كه مانند احرام عمره است ، جز اين كه در احرام حج بايد از مكهء معظّمه به نيّت حجّ تمتّع مُحرم شود .\r\nدوم : وقوف در عرفات ؛ يعنى مُحرم به احرام حجّ از ظهر روز عرفه - نهم ذىحجّه - به قصد قربت در عرفات باشد و در آنجا نيّت وقوف كند و بنابر احتياط ، از اوّل ظهر به عرفات برود و تا مغرب شرعى در آنجا بماند .\r\nسوم : وقوف در مشعر ؛ به اين ترتيب كه حاجى پس از انجام وقوف در عرفات هنگام مغرب شب عيد به طرف « مشعرالحرام » كوچ كند و مستحب است به گونه‌اى كوچ كند كه نماز مغرب و عشاء را در مشعر بخواند . وقوف در مشعر بايد به قصد قربت انجام شود و وقت آن از طلوع فجر تا طلوع آفتاب است و بنابر احتياط شب دهم را نيز تا طلوع فجر به قصد قربت بايد در مشعر به سر برد .\r\n\r\n","description":"","footnote":"","page_name":" 392 ","page_number":396},
  {"content":"\r\n\r\nچهارم ، پنجم و ششم : واجبات منى در روز عيد قربان ، كه عبارتند از :\r\nالف - رَمى جمرهء عقبه ؛ يعنى زدن هفت سنگ‌ريزه به جمرهء عقبه به پيروى از حضرت ابراهيم عليه السلام كه در اين مكان شيطان را رمى كرده است . ب - قربانى و مخيّر است شتر يا گاو و يا گوسفند را قربانى كند . ج - تراشيدن سر و يا تقصير ( كوتاه كردن مو يا ناخن ) به تفصيلى كه در كتاب مناسك حج آمده است .\r\nهفتم ، هشتم ، نهم ، دهم و يازدهم : اعمال مكّهء مكرّمه ، كه به ترتيب عبارتند از :\r\n« طواف » ، « نماز طواف » ، « سعى بين صفا و مروه » ، « طواف نساء » و « نماز طواف نساء » .\r\nدوازدهم و سيزدهم : اعمال منى در روزهاى يازدهم ، دوازدهم و براى بعضى سيزدهم ذىحجّه ، كه عبارتند از :\r\nالف - بيتوتهء در منى ؛ يعنى شب در آنجا ماندن . ب - رَمى جمرات سه گانه ( اولى ، وُسطى و عقبه ) و در هر روز بايد به هر يك از جمرات سه گانه هفت ريگ بزند .\r\n\r\nعمرهء مفرده\r\n« مسألهء 2185 » از جمله مستحبّات مؤكّد كه در روايات از آن به « حجّ اصغر » تعبير شده « عمرهء مفرده » است ؛ بلكه كسى كه استطاعت براى حج را ندارد ، ولى مىتواند عمرهء مفرده به جا آورد ، بنابر احتياط واجب بايد آن را به جا آورد و در همهء اوقات سال مىتوان آن را بجا آورد ، ولى در يك ماه قمرى بيش از يك عمره مفرده نمىتوان به نيت يك نفر انجام داد و نسبت به عمرهء ماه رجب تأكيد بسيار شده است . واجبات عمرهء مفرده كه بايد در آنها قصد قربت داشته باشد عبارت از هفت مورد زير است :\r\n« احرام » ، « طواف خانهء خدا » ، « نماز طواف » ، « سعى بين صفا و مروه » ، « تراشيدن سر يا تقصير » ، « طواف نساء » و « نماز طواف نساء » . « 1 »\r\n\r\n\r\n","description":"","footnote":"\r\n( 1 ) تفصيل و احكام هر يك از موارد و احكام حجّ و عمره در كتاب « مناسك حجّ و عمره » بيان شده است ، و بايد بدانجا مراجعه شود .\r\n","page_name":" 393 ","page_number":397},
  {"content":"\r\n\r\n\r\nاحكام دفاع و جهاد\r\nجهاد از واجبات دين و درى از درهاى بهشت است كه خداوند آن را براى اولياى خود گشوده است « 1 » و در جهت حفظ كيان اسلام و امنيت مسلمانان و دفاع در مقابل هجوم كافران و ناپاكان و يارى مستضعفان ، مورد تأكيد قرآن و معصومان عليهم السلام قرار گرفته است . امّتى كه از جهاد روى گردانند ، جامهء ذلّت و خوارى و رداى بلا و گرفتارى بپوشند و با حقارت و پستى از انصاف و عدالت محروم شوند .\r\n« مسألهء 2186 » جهاد بر دو نوع است : « ابتدايى » و « دفاعى » . « جهاد ابتدايى » آن است كه مسلمانان به منظور دعوت كفّار و مشركين به اسلام و عدالت و يا جلوگيرى از نقض پيمان اهل ذمّه يا طغيان باغيان ( شورشيان مسلح ) بر امام واجب‌الطّاعه مسلمين ، نيروى نظامى به مناطق آنان گسيل دارند . در حقيقت هدف از جهاد ابتدايى كشور گشايى نيست ، بلكه دفاع از حقوق فطرى انسان‌هايى است كه توسّط قدرت‌هاى كفر و شرك و طغيان از خدا پرستى و توحيد ، عدالت و شنيدن و پذيرش آزادانهء احكام خداوند محروم شده‌اند .\r\n« جهاد دفاعى » زمانى است كه دشمن به مرز و بوم مسلمانان هجوم آورد و قصد تسلّط سياسى يا فرهنگى و اقتصادى نسبت به آنان داشته باشد و ممكن است جهاد در برابر باغيان در زمانى كه به حملهء مسلحانه دست زده‌اند نيز جهاد دفاعى محسوب گردد .\r\n« مسألهء 2187 » شركت در جهاد بر كسى واجب است كه بالغ ، عاقل ، مرد و آزاد باشد و نابينا ، پير ، زمين‌گير و مبتلا به بيمارى نباشد كه نتواند وظيفه‌اش را انجام دهد .\r\n« مسألهء 2188 » گريختن از صحنهء جهاد جايز نيست ، مگر اين كه ترك صحنهء\r\n\r\n\r\n","description":"","footnote":"\r\n( 1 ) - وسائل الشيعة ، چاپ آل البيت ، كتاب الجهاد ، باب 1 از « أبواب جهاد العدوّ و ما يناسبه » ، ح 13 ، ج 15 ، ص 14 .\r\n","page_name":" 394 ","page_number":398},
  {"content":"\r\n\r\nجهاد به منظور جا به جايى از جبهه‌اى به جبههء ديگر يا براى تدارك نيروى بيشتر باشد .\r\n« مسألهء 2189 » اگر ادامهء جهاد نياز به به كمك‌هاى مادى داشته باشد ، بر همهء كسانى كه تمكّن مالى دارند واجب است به قدر توانايى كمك نمايند .\r\n« مسألهء 2190 » شركت در جهاد ابتدايى يا دفاعى واجب كفايى است ؛ پس اگر افراد به اندازهء كافى شركت نكنند ، بر همهء كسانى كه شرايط آن را داشته باشند ، واجب است كه به جهاد بروند .\r\n« مسألهء 2191 » اگر پدر و مادر ، فرزند خود را از شركت در جهاد ابتدايى يا دفاعى نهى نمايند ، در صورتى كه جهاد بر او واجب عينى باشد ، نهى آنان تأثيرى ندارد و بايد در جهاد شركت كند ؛ ولى اگر جهاد بر او واجب كفايى باشد و نيروى كافى در جبهه حضور داشته باشد ، چنانچه شركت در جهاد موجب اذيت و آزار پدر و مادر باشد ، مخالفت با آنان جايز نيست .\r\n« مسألهء 2192 » اگر دشمن بر سرزمين مسلمانان و سرحدّات آن هجوم نمايد ، بر همهء مسلمانان واجب است به هر وسيلهء ممكن و نثار جان و مال از آن دفاع كنند و در دفاع ، به اجازه حاكم شرع نيازى نيست .\r\n« مسألهء 2193 » بر مسلمانان واجب است نقشه‌هايى را كه بيگانگان براى سلطه بر كشورهاى اسلامى يا سلطه سياسى اقتصادى ، نظامى و يا فرهنگى بر آنان كشيده‌اند ، برهم زده و از سلطهء آنان پيشگيرى كنند .\r\n« مسألهء 2194 » اگر بيگانگان از راه‌هاى مختلف مانند فرستادن امواج راديويى يا تلويزيونى يا ماهواره‌اى و مانند آن در صدد ضربه زدن به اعتقادات و فرهنگ مسلمانان باشند ، دفاع از فرهنگ و اعتقادات اسلامى بر هر مسلمانى واجب است و شايسته است از راه تقويت فرهنگ و اعتقادات مسلمانان واستفاده از فراورده‌هاى علمى ، از ضربه زدن دشمن به آن جلوگيرى شود و از راه‌هاى ديگر - مگر در موارد ضرورت - استفاده نشود .\r\n« مسألهء 2195 » اگر در روابط سياسى بين دولت‌هاى اسلامى و ساير دولت‌ها ، خوف آن باشد كه بيگانگان بر ممالك اسلامى تسلّط پيدا كنند - چه تسلّط سياسى و چه\r\n\r\n","description":"","footnote":"","page_name":" 395 ","page_number":399},
  {"content":"\r\n\r\nاقتصادى باشد - لازم است بر مسلمانان كه با اين نحو روابط مخالفت كنند و دول اسلامى را به قطع اين گونه روابط الزام كنند .\r\n« مسألهء 2196 » اگر در روابط تجارى با بيگانگان خوف آن باشد كه به بازار مسلمين صدمهء اقتصادى وارد شود و موجب استثمار تجارى و اقتصادى گردد ، قطع اين گونه روابط واجب است و اين نحو تجارت حرام است .\r\n« مسألهء 2197 » انعقاد پيمان‌هاى سياسى و تجارى بين يكى از دول اسلامى و اجانب كه مخالف مصلحت اسلام و مسلمانان باشد ، جايز نيست و اگر دولتى اقدام به آن نمود ، بر ساير دول اسلامى واجب است با وسايل ممكن آن را به قطع چنين رابطه‌اى الزام كنند .\r\n« مسألهء 2198 » روابط تجارى و سياسى با دولت‌هايى كه در حال جنگ با اسلام و مسلمانان هستند ، در صورتى كه موجب تقويت آنان گردد ، جايز نيست و بر مسلمانان لازم است كه به هر نحو ممكن است ، با اين نحو روابط مخالفت كنند و بازرگانانى كه با آنان و عمّال آنان روابط تجارى دارند ، خائن به اسلام و مسلمانان و معاون و شريك در نابودى احكام هستند و بر مسلمانان لازم است با اين خيانتكاران - چه دولت‌ها و چه تجّار - قطع رابطه كنند و آنها را ملزم به توبه و ترك روابط با اين گونه دولت‌ها كنند .\r\n« مسألهء 2199 » اگر عدّه‌اى از مسلمانان به دستهء ديگر تجاوز نمايند ، بر مسلمانان لازم است موجبات فيصلهء اختلافات و اصلاح بين آنان را فراهم سازند و اگر به هيچ وجه اصلاح ممكن نباشد ، بر همهء مسلمانان واجب است كه با دستهء متجاوز و باغى مقابله كنند تا از تجاوز دست بردارند و قتال با دستهء متجاوز در ماه‌هاى حرام اشكال ندارد .\r\n« مسألهء 2200 » اگر در هر گوشه از جهان ، مسلمانى مظلوم واقع شود و حقوق اوّليّهء او مورد تجاوز و تعدّى قرار بگيرد ، بر هر فردى كه نداى مظلوميّت او را مىشنود ، واجب است در حدّ توان كمك نمايد ، هر چند با اظهار همدردى باشد .\r\n\r\nدفاع از حقوق شخصى\r\n« مسألهء 2201 » اگر كسى به انسان يا ناموس يا خويشان و بستگان او يا به مسلمان\r\n\r\n","description":"","footnote":"","page_name":" 396 ","page_number":400},
  {"content":"\r\n\r\nديگرى به قصد كشتن يا تجاوز هجوم آورد ، بر انسان واجب است به هر صورت ممكن در حدّ دفع تهاجم و مناسب با آن دفاع نمايد ، هر چند منجر به كشته شدن مهاجم شود ، ولى بايد سعى كند تا وقتى كه راه خفيف‌تر يا فرار ميسّر است ، دست به كار شديد و خشن نزند .\r\n« مسألهء 2202 » اگر انسان مورد تهاجم قرار گيرد و نتواند به تنهايى از جان و ناموس خود دفاع كند ، واجب است از ديگران كمك بگيرد ، هرچند از ستمكاران باشند .\r\n« مسألهء 2203 » اگر دزدى به قصد بردن مال انسان يا بستگان او هجوم آورد ، انسان حق دارد با رعايت مراتب دفاع كند ، هرچند به كشته شدن مهاجم بينجامد .\r\n« مسألهء 2204 » اگر هنگام دفاع با رعايت مراتب آن به شخص تجاوزگر زيان مالى و جانى يا نقص عضو وارد شود ، دفاع كننده ضامن نيست ؛ ولى اگر درجات خفيف تر يا فرار ميسّر باشد و دفاع كننده هم متوجّه اين جهت بوده و با اين حال به مراحل بالاتر و شديدتر عمل نموده باشد ، ضامن است و در هر صورت اگر از سوى مهاجم به دفاع كننده خسارتى برسد ، شخص مهاجم ضامن است .\r\n« مسألهء 2205 » اگر انسان به گونه‌اى بر مهاجم پيروز شود كه وى ديگر توان تهاجم نداشته باشد ، دفاع كننده حقّ زدن يا زخمى كردن و يا كشتن وى را ندارد و محاكمه و مجازات او با حاكم شرع است .\r\n« مسألهء 2206 » كسى كه مرد بيگانه‌اى را با همسر ، دختر يا يكى از زنان خويشاوند خود بيابد ، چنانچه او قصد تجاوز به آنان را داشته باشد ، بايد به هر شيوهء ممكن از حريم آنان دفاع نمايد ، هرچند به كشته شدن تجاوزگر بينجامد ؛ بلكه در صورت تجاوز به ناموس مسلمانان ديگر هم بايد از آنان دفاع كند و در هر حال رعايت مراتب دفاع لازم است و با رعايت مراتب ، انسان ضامن خسارت وارده بر متجاوز نيست ؛ ولى اگر با وجود مراتب پايين‌تر دست به كار شديدتر بزند ، بنابر احتياط ضامن است .\r\n« مسألهء 2207 » اگر كسى براى اطّلاع بر ناموس يا اسرار شخصىِ افراد يا براى ديدن بدن نامحرم - به طور عادى يا با دوربين و نظاير آن - به درون خانه‌هاى مردم نگاه كند ،\r\n\r\n","description":"","footnote":"","page_name":" 397 ","page_number":401},
  {"content":"\r\n\r\nبايد در مرحلهء اوّل او را نهى كرد و در صورتِ ادامه دادن ، با رعايت مراتب او را از اين عمل بازداشت .\r\n« مسألهء 2208 » دفاع از جان خود و بستگان جايز و بلكه گاهى واجب است ، هرچند احتمال دهد يا يقين كند كه در اين راه كشته مىشود ؛ ولى در دفاع از مال اگر يقين به كشته شدن داشته باشد ، دفاع واجب نيست ، بلكه احتياط در ترك آن است .\r\n« مسألهء 2209 » اگر انسان از طريق معقولى گمان كند شخصى قصد هجوم به جان يا مال و يا ناموس وى را دارد و در مقام دفاع و با رعايت مراتب آن ، خسارتى به مهاجم برساند و بعد معلوم شود اشتباه كرده ، گناهكار نيست ، ولى ضامن خسارتى كه وارد نموده مىباشد .\r\n« مسألهء 2210 » اگر حيوان درنده‌اى كه متعلّق به شخص ديگرى است ، به انسان حمله كند ، انسان حق دارد از خود دفاع نمايد و اگر با رعايت مراتب دفاع به حيوان خسارتى وارد شود ، ضامن نيست ، مگر در موردى كه انسان متجاوز باشد .\r\n\r\n","description":"","footnote":"","page_name":" 398 ","page_number":402},
  {"content":"\r\n\r\n\r\nاحكام امر به معروف و نهى از منكر\r\nامر به معروف و نهى از منكر - يعنى احساس وظيفه و نظارت همگانى در جهت اصلاح آحاد جامعه و دولتمردان و دستور به نيكى و بازدارندگى از پليدى و زشتى - از فرائض بزرگ اسلامى است كه به وسيلهء آن ، ديگر فرائض بر پا مىشود و نشانهء ولايت مؤمنان نسبت به يكديگر و راه نيل به مقام بهترين امّت و ملّت بشرى است . امام باقر عليه السلام مىفرمايد : « اين فريضه راه انبياء و روش صالحان و تكليف بزرگى است كه به واسطهء آن ، ديگر فرائض اجرا مىگردد ، راه‌ها امن مىشود ، كسب و تجارت حلال مىگردد و رونق مىيابد ، حقوق مردم تأمين مىشود ، زمين‌ها آباد مىگردد ، دشمنان به عدل و انصاف وادار مىشوند و كارها به صلاح مىآيد . » « 1 » « مسألهء 2211 » « معروف » يعنى چيزى كه به حكم شرع يا عقل انجام آن واجب يا مستحب است و « منكر » يعنى چيزى كه به حكم شرع يا عقل انجام آن قبيح و حرام يا مكروه است و از اين نظر فرقى ميان امور فردى و اجتماعى نيست . بنابر اين امر به معروف و نهى از منكر يك وظيفهء عمومى است و حكومت‌ها و افراد مردم ، همه در برابر يكديگر مسئوليت دارند و بايد به اين وظيفه عمل نمايند .\r\n« مسألهء 2212 » امر به معروف و نهى از منكر با شرايطى كه ذكر خواهد شد ، واجب و ترك آن معصيت است و در مورد مستحبّات و مكروهات ، امر و نهى مستحبّ است .\r\n« مسألهء 2213 » امر به معروف و نهى از منكر ، واجب كفايى است و در صورتى كه بعضى از مكلّفين به طور صحيح آن را انجام دهند ، از ديگران ساقط مىشود و اگر اقامهء\r\n\r\n\r\n","description":"","footnote":"\r\n( 1 ) - تهذيب الأحكام ، باب « الأمر بالمعروف و النهى عن المنكر » ، ح 21 ، ج 6 ، ص 180 .\r\n","page_name":" 399 ","page_number":403},
  {"content":"\r\n\r\nمعروف و جلوگيرى از منكر ، موقوف بر همكارى جمعى از مكلّفين باشد ، واجب است همكارى كنند .\r\n« مسألهء 2214 » اگر بعضى از افراد امر و نهى كنند و مؤثر واقع نشود و بعضى ديگر احتمال بدهند كه امر يا نهى آنها مؤثر باشد ، واجب است امر و نهى كنند .\r\n« مسألهء 2215 » بيان مسألهء شرعى در امر به معروف و نهى از منكر كفايت نمىكند ، بلكه بايد مكّلف امر و نهى كند ؛ مگر آن كه مقصود از امر به معروف و نهى از منكر ، با بيان حكم شرعى حاصل شود و يا طرف مقابل ، از آن امر و نهى بفهمد .\r\n« مسألهء 2216 » در امر به معروف و نهى از منكر ، قصد قربت معتبر نيست ، بلكه مقصود اقامهء واجب و جلوگيرى از حرام است .\r\n\r\nشرايط امر به معروف و نهى از منكر\r\n« مسألهء 2217 » وجوب امر به معروف و نهى از منكر چند شرط دارد :\r\nاوّل : آن كه كسى كه مىخواهد امر و نهى كند ، بداند كه آنچه شخص مكلّف انجام نمىدهد ، واجب است بجا آورد و آنچه انجام مىدهد ، بايد ترك كند و كسى كه مىخواهد امر به معروف و نهى از منكر كند ، بايد معروف را از منكر تشخيص دهد و بر كسى كه معروف و منكر را نمىداند ، واجب نيست ، بلكه نمىتواند امر به معروف و نهى از منكر نمايد .\r\nدوم : آن كه احتمال بدهد امر و نهى او تأثير مىكند ، پس اگر بداند اثر نمىكند ، واجب نيست .\r\nسوم : آن كه بداند شخص گنهكار بنا دارد كه معصيت خود را تكرار كند ؛ پس اگر بداند يا گمان كند يا احتمال صحيح بدهد كه تكرار نمىكند ، واجب نيست .\r\nچهارم : آن كه در امر و نهى مفسده‌اى نباشد ؛ پس اگر بداند يا گمان كند كه اگر امر يا نهى كند ، ضرر جانى يا عِرضى و آبرويى يا مالى قابل توجّه به او مىرسد ، واجب نيست ، بلكه اگر احتمال صحيح و عقلايى بدهد كه موجب ضررهاى مذكور مىشود ، واجب\r\n\r\n","description":"","footnote":"","page_name":" 400 ","page_number":404},
  {"content":"\r\n\r\nنيست ؛ همچنين اگر بترسد كه ضررى متوجّه وابستگان او شود ، واجب نيست و نيز با احتمال وقوع ضررِ جانى يا عرضى و آبرويى يا مالىِ موجبِ حَرَج بر بعضى از مؤمنين ، واجب نمىشود ، بلكه در بسيارى از موارد حرام است .\r\n« مسألهء 2218 » اگر معروف يا منكر از امورى باشد كه شارع مقدّس به آن اهميّت زياد مىدهد ، مثل اصول دين يا مذهب و حفظ قرآن مجيد و حفظ عقايد مسلمانان يا احكام ضرورى اسلام ، بايد ملاحظهء اين اهميّت بشود و مجرّدِ خوف ضرر ، موجب سقوط وجوب آن نمىشود ؛ پس اگر حفظ عقايد مسلمانان يا حفظ احكام ضرورى اسلام بر بذل جان و مال توقّف داشته باشد ، بذل آن واجب است .\r\n« مسألهء 2219 » اگر بدعتى در اسلام واقع شود ، اظهار حق و انكار باطل واجب است و اين وجوب ، نسبت به عالمان شديدتر است و اگر سكوت علماى اعلام موجب هتك مقام علم و موجب سوء ظن به علماى اسلام شود ، اظهار حق به هر نحوى كه ممكن باشد واجب است ، اگرچه بدانند تأثير نمىكند .\r\n« مسألهء 2220 » اگر احتمال صحيح داده شود كه سكوت موجب مىگردد كه منكرى معروف يا معروفى منكر شود و يا ستمگرى تقويت گردد و يا ستمى بر مسلمانان تحميل گردد يا چهرهء دين و عالمان دينى نزد مردم مخدوش گردد ، اظهار حق و اعلام آن خصوصاً بر عالمان و اجب است و سكوت جايز نيست .\r\n\r\nمراتب امر به معروف و نهى از منكر\r\nامر به معروف و نهى از منكر مراتبى دارد و جايز نيست با احتمال ثمر بخش بودن مرتبهء پايين ، به مراتب بالا عمل شود و مراتب در آن به ترتيب ذيل مىباشد :\r\n* مرتبهء اوّل : با شخص گنهكار به گونه‌اى رفتار شود كه بفهمد به سبب ارتكاب معصيت ، به اين نحو با او رفتار شده است ، مثل اين كه از او رو برگرداند يا با چهرهء عبوس با او مواجه شود يا با او ترك مراوده كند و از او اعراض نمايد ، به نحوى كه معلوم شود اين امور براى آن است كه او معصيت را ترك كند .\r\n\r\n","description":"","footnote":"","page_name":" 401 ","page_number":405},
  {"content":"\r\n\r\n« مسألهء 2221 » اگر در اين مرتبه درجاتى باشد ، لازم است با احتمال تأثير درجهء خفيف‌تر ، به همان اكتفا كند ؛ مثلًا اگر احتمال مىدهد كه با ترك تكلّم با او مقصود حاصل مىشود ، به همان اكتفا كند و به درجهء بالاتر عمل نكند ، خصوصاً اگر گنهكار شخصى باشد كه اين نحو عمل موجب هتك او شود .\r\n« مسألهء 2222 » اگر اعراض نمودن و ترك معاشرت با گنهكار ، موجب شود كه او كمتر مرتكب معصيت شود يا احتمال بدهد كه موجب اين امر شود ، واجب است ، اگرچه بداند كه موجب ترك كامل معصيت نمىشود و اين امر در صورتى است كه با مراتب ديگر ، نتواند كاملًا از معصيت جلوگيرى كند .\r\n« مسألهء 2223 » اگر مراوده و معاشرت عالمان با ستمگران و سلاطين جور ، موجب تخفيف ظلم آنها شود ، بايد ملاحظه كنند كه آيا ترك معاشرت اهمّ است - زيرا ممكن است معاشرت موجب سستى عقايد مردم شود و موجب هتك اسلام و مراجع اسلام شود - يا تخفيف ظلم ، پس هر كدام اهمّ باشد ، به آن عمل كنند .\r\n« مسألهء 2224 » اگر معاشرت و مراودهء عالمان با ستمگران ، شرعاً خالى از مصلحت باشد ، نبايد معاشرت كنند زيرا اين امر موجب اتّهام آنها خواهد شد .\r\n« مسألهء 2225 » اگر ارتباط عالمان با ستمگران ، موجب تقويت يا تبرئهء ستمگران در نزد افراد بىاطّلاع شود يا موجب جرأت آنها گردد يا موجب هتك مقام علم شود ، ترك آن واجب است .\r\n« مسألهء 2226 » هر يك از اقشار جامعه كه باعث ترويج مقاصد ستمگران و يا تقويت ظلم و شوكت آنان گردد ، مرتكب عمل حرام مىگردد و بر ساير مسلمانان لازم است كه آنها را نهى كنند و اگر تأثير نكرد ، از آنها اعراض كرده و با آنها معاشرت و معامله نكنند .\r\n* مرتبهء دوم : امر و نهى به زبان ؛ پس با احتمال تأثير و وجود ساير شرايطى كه گذشت ، واجب است اهل معصيت را نهى كنند و ترك كنندهء واجب را به انجام آن امر نمايند .\r\n« مسألهء 2227 » اگر احتمال بدهد كه گنهكار با موعظه و نصيحت ، گناه را ترك كند ، موعظه و نصحيت لازم است و نبايد از آن تجاوز كند .\r\n\r\n","description":"","footnote":"","page_name":" 402 ","page_number":406},
  {"content":"\r\n\r\n« مسألهء 2228 » اگر بداند نصيحت تأثير ندارد ، واجب است با احتمال تأثير ، به نحو الزامى امر و نهى كند و اگر جز با تشديد در گفتار و تهديد بر مخالفت تأثير نكند ، تشديد و تهديد لازم است ، لكن بايد از دروغ و معصيت ديگر احتراز شود .\r\n« مسألهء 2229 » براى جلوگيرى از معصيت ، ارتكاب معصيت ديگر ، مثل فحش و دروغ و اهانت جايز نيست ، مگر آن كه معصيت ، از چيزهايى باشد كه مورد اهتمام شارع مقدس باشد و به هيچ وجه به آن راضى نباشد ؛ مثل قتل نفس محترمه كه در اين صورت بايد به هر نحو ممكن از آن جلوگيرى نمايد .\r\n« مسألهء 2230 » اگر گناهكار جز به جمع ما بين مرتبهء اوّل و دوم از انكار ، ترك معصيت نكند ، جمع واجب است ؛ به اين نحو كه هم از او اعراض كند و ترك معاشرت نمايد و با چهرهء عبوس با او برخورد كند و هم او را با زبان امر به معروف و نهى از منكر كند .\r\n* مرتبهء سوم : توّسل به زور و جبر ؛ پس اگر بداند يا اطمينان داشته باشد كه كسى جز با اعمال زور و جبر ترك منكر نمىكند يا واجب را بجا نمىآورد ، اين كار واجب است ، لكن بايد از مقدار لازم تجاوز نكند .\r\n« مسألهء 2231 » اگر جلوگيرى از معصيت با گرفتن دست گناهكار يا حائل شدن بين او و گناه يا خارج كردن او از محل ارتكاب معصيت يا گرفتن ابزار گناه ممكن باشد ، واجب است بدان عمل شود .\r\n« مسألهء 2232 » جايز نيست اموال محترم گناهكار را تلف كند ، مگر آن كه لازمهء جلوگيرى از معصيت باشد كه در اين صورت اگر اموال محترم گناهكار را با اجازهء حاكم شرع جامع الشرايط تلف كند ، ضامن نيست و در غير اين صورت ، ضامن و گناهكار است .\r\n« مسألهء 2233 » اگر جلوگيرى از معصيت تنها با حبس نمودن گناهكار يا ممنوعيّت ورود او به محلّى ممكن باشد ، با مراعات مقدار لازم و با اجازهء حاكم شرع جامع الشرايط واجب است .\r\n« مسألهء 2234 » اگر جلوگيرى از معصيت بر كتك زدن و سخت گرفتن بر گناهكار متوقّف باشد ، جايز است ، ولى بايد زياده روى نشود و بهتر است در اين صورت از\r\n\r\n","description":"","footnote":"","page_name":" 403 ","page_number":407},
  {"content":"\r\n\r\nمجتهد جامع‌الشرايط اجازه گرفته شود ؛ بلكه در صورتى كه متوقف بر كتك زدن شديد باشد و يا موجب اغتشاش ، بىنظمى و بلوا شود ، بايد از طريق قانون و در صورت عدم وجود نظام صالح ، با اجازهء مجتهد جامع‌الشرايط و آگاه انجام شود .\r\n« مسألهء 2235 » اگر جلوگيرى از معصيت يا اقامهء واجب بر مجروح كردن يا كشتن متوقّف باشد ، بايد با اجازهء مجتهد جامع‌الشرايط و آگاه و با حصول شرايط آن صورت پذيرد و اقدام خودسرانه جايز نيست .\r\n« مسألهء 2236 » اگر گناه از امورى باشد كه جلوگيرى از آن در نظر شارع مقدّس از اهميّت ويژه‌اى برخوردار بوده و گناهكار به هيچ وجه حاضر به رها كردن گناه نباشد ، جلوگيرى از آن به هر شيوهء ممكن جايز بلكه واجب است . مثلًا اگر كسى قصد جان فردى را نمايد كه ريختن خون او جايز نيست ، بايد به هر شيوهء ممكن از او جلوگيرى شود ، اگرچه به كشته شدن مهاجم منتهى شود و در اين مورد اجازه مجتهد جامع‌الشرايط لازم نيست ؛ ولى در صورتى كه جلوگيرى به غير از قتل مهاجم امكان پذير باشد ، بايد به همان اكتفا شود و در هر حال اگر از حدّ لازم تجاوز كند ، گناهكار است و احكام متجاوز بر او جارى مىشود .\r\n« مسألهء 2237 » در صورتى كه امر به معروف و نهى از منكر متوقّف به برخورد عملى با افراد و ايجاد محدوديت بر آنها و يا اتلاف مال و يا تعرّض به جان و آبروى آنها باشد ، امر به معروف و نهى از منكر بايد با اجازهء مجتهد آگاه و جامع شرايط انجام گيرد و در صورتى كه جامعه بر اساس قانون شرع و يا قانونى كه مخالف شرع نيست اداره گردد ، برخورد عملى با گناهكار بايد با حكم دادگاه صالح انجام پذيرد ، بلكه آمر به معروف و ناهى از منكر بايد به گونه‌اى عمل كند كه ظاهر و باطن اين عمل موجب توهين به اسلام و يا هرج و مرج و خودسرى نگردد .\r\n« مسألهء 2238 » نيكويى رفتار ، منش و حسن سلوك مسلمانان خصوصاً عالمان ، فرهيختگان و سرشناسان از بهترين وسايل امر به معروف و نهى از منكر است و بر همه واجب است با روش و منش پسنديدهء خود عملًا جامعهء اسلامى را به انجام معروف و\r\n\r\n","description":"","footnote":"","page_name":" 404 ","page_number":408},
  {"content":"\r\n\r\nترك منكر رهنمون بسازند .\r\n« مسألهء 2239 » بر صاحبان وسايل ارتباط جمعى ، هنرمندان و نويسندگان لازم است علم ، هنر و ابزار خود را در جهت ترويج معروف و نهى از منكر و پيشگيرى از اخلاق ناپسند اجتماعى به كار گيرند و هنر ، علم و ابزار نوين ارتباط جمعى را در جهت القاء شبهه و گمراهى و يا اشاعه اخلاق ناپسند به كار نگيرند ، در غير اين صورت بر همگان لازم است آنان را طرد و با رعايت مراتب امر به معروف و نهى از منكر به پيروى معروف هدايت و الزام نمايند و از ابزار وسايل ارتباط جمعى كه به اشاعه فحشاء و انديشه‌هاى ناپسند اقدام مىنمايد استفاده نكنند ، بلكه خريد و فروش و نگهدارى اين گونه وسايل در اين صورت اشكال دارد .\r\n\r\n","description":"","footnote":"","page_name":" 405 ","page_number":409},
  {"content":"\r\n\r\n\r\nاحكام خريد و فروش\r\nبر اساس احكام اسلام ، بايد به آبادى دنيا و رفاه خانواده و جامعه ، كمال توجّه را داشت و با ديدگاهى اخروى و عادلانه و نيز با تدبير و آگاهى از احكام معاملات ، به تجارت و زراعت و كسب حسنات دنيا و رشد اقتصادى و وسعت در رزق و معاش رسيد .\r\nدر روايت آمده است كه تجارت موجب توانگرى و فزونى عقل وعزت است « 1 » و نيز آن كسى كه به جهت بىنيازى از مردم و تأمين خانواده و نيكى به همسايگان به طلب دنيا رود ، در روز قيامت چهره‌اى چون ماه درخشنده خواهد داشت « 2 » و نيز در روايات ، بازرگانان و كسبه به آموختن فقه و پرهيز از ربا و راستگويى و مدارا امر شده‌اند « 3 » .\r\n\r\nچيزهايى كه در خريد و فروش مستحب است\r\n« مسألهء 2240 » ياد گرفتن احكام معاملات به قدرى كه مورد احتياج است ، لازم است و مستحب است فروشنده بين مشترىها در قيمت جنس فرق نگذارد و در قيمت جنس سختگيرى نكند و كسى كه با او معامله كرده ، اگر پشيمان شود و از او تقاضا كند كه معامله را به هم بزند ، بپذيرد .\r\n« مسألهء 2241 » اگر انسان نداند معامله‌اى كه انجام داده صحيح است يا باطل ، نمىتواند در مالى كه گرفته تصرّف نمايد ؛ ولى چنانچه در هنگام معامله ، احكام آن را مىدانسته و بعد از معامله در صحّت آن شك كرده ، تصرّف او در آن مال اشكال ندارد و\r\n\r\n\r\n","description":"","footnote":"\r\n( 1 ) - وسائل الشيعة ، چاپ آل البيت ، كتاب التجارة ، باب 1 از « أبواب مقدّماتها » ، ج 17 ، ص 9 - / 13 .\r\n( 2 ) - همان ، باب 4 ، ح 5 ، ص 21 .\r\n( 3 ) - همان ، « أبواب آداب التجارة » ، ص 381 به بعد .\r\n","page_name":" 406 ","page_number":410},
  {"content":"\r\n\r\nمعامله صحيح است .\r\n« مسألهء 2242 » كسى كه مال ندارد و مخارجى مثل خرج زن و بچّه بر او واجب است ، بايد كسب و كار نمايد و براى كارهاى مستحب ، مانند بهبود زندگى زن و فرزندان و دستگيرى از فقرا ، كاسبى كردن مستحب است .\r\n\r\nمعاملات مكروه\r\n« مسألهء 2243 » برخى معاملات مكروه از اين قرار است :\r\nقصّابى ، كفن فروشى ، معامله با مردمان پست ، معامله بين اذان صبح تا اوّل آفتاب ، كار خود را خريد و فروش گندم و جو و مانند اينها قرار دادن ، براى خريدن جنسى كه ديگرى مىخواهد آن را بخرد ، داخل معامله او شدن .\r\n\r\nمعاملات باطل\r\n« مسألهء 2244 » در چند مورد معامله باطل است :\r\nاوّل : خريد و فروش عين نجسى كه از آن منفعت حرام برده مىشود ، مثل مشروبات الكلى ؛ ولى خريد و فروش چيزهايى مثل مدفوع جهت كُود كشاورزى و سگ شكارى تعليم ديده و خون انسان براى تزريق به بيمار كه منفعت حلال دارند ، اشكال ندارد .\r\nدوم : خريد و فروش مال غصبى ، مگر آن كه صاحب آن ، معامله را بپذيرد .\r\nسوم : خريد و فروش چيزهايى كه ماليّت و ارزش عقلايى ندارند .\r\nچهارم : معامله چيزى كه منافع معمولى آن حرام باشد ، مثل آلات قمار .\r\nپنجم : معامله‌اى كه در آن ربا باشد و « غِشّ » در معامله - يعنى فروختن جنسى كه با چيز ديگرى مخلوط است ، در صورتى كه آن چيز معلوم نباشد و فروشنده هم به خريدار نگويد مثل شيرى كه در آن آب ريخته است - حرام است . از پيامبر اكرم صلى الله عليه و آله و سلم منقول است كه فرمود : « از ما نيست كسى كه در معاملهء با مسلمانان غِشّ كند ( و اين فرمايش را سه بار تكرار فرمودند ) و هر كه با برادر مسلمان خود غشّ كند ، خداوند بركت روزى او\r\n\r\n","description":"","footnote":"","page_name":" 407 ","page_number":411},
  {"content":"\r\n\r\nرا مىبرد و راه معاش او را مىبندد و او را به خودش و اگذار مىكند . » « 1 » « مسألهء 2245 » فروختن چيز پاكى كه نجس شده و آب كشيدن آن ممكن است ، اشكال ندارد ، ولى اگر مشترى بخواهد آن چيز را بخورد ، بنابر احتياط واجب بايد فروشنده نجس بودن آن را به او بگويد .\r\n« مسألهء 2246 » اگر چيز پاكى كه آب كشيدن آن ممكن نيست ، مثل روغن ، نجس شود ، چنانچه خريدار آن را براى خوردن بخرد ، معامله باطل و عمل حرام است و اگر براى كارى بخواهد كه شرط آن پاك بودن نيست ، مثلًا بخواهند نفت نجس را بسوزانند ، فروختن آن اشكال ندارد .\r\n« مسألهء 2247 » معاملهء دارويى كه عين آن نجس است ، در صورت ضرورت و انحصار ، اشكال ندارد .\r\n« مسألهء 2248 » خريد و فروش روغن و داروهاى روان و عطرهايى كه از ممالك غير اسلامى مىآورند ، اگر نجس بودن آنها معلوم نباشد ، اشكال ندارد و همچنين شربتى كه به عنوان دارو از كشورهاى غير اسلامى وارد مىشود - هرچند بعضى از اجزاى آن نجس باشد - اگر جايگزين نداشته باشد ، معاملهء آن جايز و صحيح است ؛ ولى روغنى كه از مردار گرفته مىشود - چه از دست كافر و چه از دست مسلمان گرفته شود - نجس و معاملهء آن باطل است ؛ اما روغنى كه معلوم نيست كه از مردار گرفته شده يا نه و شك در ذبح آن وجود دارد ، چنانچه از دست مسلمان گرفته شود ، پاك و معاملهء آن صحيح است و اگر از دست كافر گرفته شود ، نجس و معامله آن باطل است ، مگر آن كه بداند آن كافر آن را از مسلمان خريده است .\r\n« مسألهء 2249 » اگر روباه و مانند آن را به غير دستورى كه در شرع معيّن شده كشته باشند يا خودش مرده باشد ، خريد و فروش پوست آن حرام و معاملهء آن باطل است ؛ مگر آن كه در آن منفعت عقلايى حلالى وجود داشته باشد ، مانند اين كه با آن لباس تهيه كنند تا در غير نماز و طواف از آن استفاده كنند كه در اين صورت معامله آن\r\n\r\n\r\n","description":"","footnote":"\r\n( 1 ) - وسائل الشيعة ، چاپ آل البيت ، باب 86 از « أبواب ما يكتسب به » ، ح 11 ، ج 17 ، ص 283 .\r\n","page_name":" 408 ","page_number":412},
  {"content":"\r\n\r\nجايز و صحيح است .\r\n« مسألهء 2250 » خريد و فروش گوشت و پيه و چرمى كه از ممالك غير اسلامى مىآورند يا از دست كافر گرفته مىشود ، باطل است ؛ ولى اگر انسان بداند كه آنها از حيوانى است كه به دستور شرع كشته شده ، خريد و فروش آنها اشكال ندارد .\r\n« مسألهء 2251 » خريد و فروش گوشت و پيه و چرمى كه از دست مسلمان گرفته شود اشكال ندارد ، ولى اگر انسان بداند كه آن مسلمان آن را از دست كافر گرفته و تحقيق نكرده كه از حيوانى است كه به دستور شرع كشته شده يا نه ، خريدن آن حرام و معاملهء آن باطل است .\r\n« مسألهء 2252 » اگر گوشت يا پوست و يا ساير اجزاى مردار به جز استفاده در مواردى كه پاك بودن در آن شرط است ، منافع قابل توجّه ديگرى داشته باشند - مانند اين كه براى خوراك دام و طيور و يا تبديل آنها به كود و مانند آن توسط دستگاه‌هاى جديد مورد بهره‌بردارى قرار گيرند و يا اين كه با چرم و يا پوست لباس تهيه كنند تا در غير نماز و طواف از آن استفاده كنند - ظاهراً خريد و فروش آنها به همين قصد اشكال ندارد .\r\n« مسألهء 2253 » خريد و فروش خون براى انتفاع حلال جايز است ؛ بنابراين خريد و فروش خون براى تزريق به بيمار اشكال ندارد ، مگر اين كه گرفتن خون براى خون دهنده ضرر قابل توجه داشته باشد .\r\n« مسألهء 2254 » وزن يا حجم خونى كه مورد خريد و فروش قرار مىگيرد ، بايد معلوم باشد ، ولى در صورتى كه وزن و مقدار آن را ندانند ، مىتوانند مصالحه نمايند .\r\n« مسألهء 2255 » انسان مىتواند بعضى از اعضاى خود را مانند كليه ، براى پيوند به شخص ديگرى بفروشد ، به شرط آن كه براى خود او ضرر قابل توجّهى نداشته باشد .\r\n« مسألهء 2256 » خريد و فروش مست كننده‌ها و مواد مخدر ، حرام و معاملهء آنها باطل است .\r\n« مسألهء 2257 » اگر قصد خريدار اين باشد كه پول جنس را ندهد ، چنانچه قصد جدّى معامله را داشته باشد ، معامله صحيح است ، ولى پول جنس را مديون است .\r\n\r\n","description":"","footnote":"","page_name":" 409 ","page_number":413},
  {"content":"\r\n\r\n« مسألهء 2258 » اگر خريدار بخواهد پول جنس را بعداً از مال حرام بدهد - چه از اوّل قصد او اين باشد يا از اوّل قصد او اين نباشد - معامله صحيح است ، ولى بايد مبلغى را كه بدهكار است از مال حلال بدهد .\r\n« مسألهء 2259 » خريد و فروش چيزهاى بى ارزش مانند يك پرِ كاه باطل است .\r\n« مسألهء 2260 » خريد و فروش آلاتى كه براى خصوص لهو به كار مىروند و استفادهء عقلايى حلالى براى آنها وجود ندارد ، حرام و باطل است .\r\n« مسألهء 2261 » اگر چيزى را كه مىشود استفادهء حلال از آن ببرند ، به اين قصد بفروشند كه آن را در حرام مصرف كنند ، حرام و باطل بودن آن معامله معلوم نيست ، مگر اين كه عرفاً فروش آن را كمك رساندن به انجام عمل حرام بدانند و اگر فروش آن به قصد استفادهء حرام نباشد ، جايز است ؛ بنابر اين خريد و فروش چيزهايى مانند تلويزيون ، ويدئو و دستگاه گيرندهء ماهواره كه زمينهء كاربرد حرام نيز دارند ، اگر به قصد استفادهء حرام نباشد ، اشكال ندارد و در انگور اگر آن را به اين قصد بفروشند كه از آن شراب تهيّه نمايند ، معاملهء آن حرام و باطل است .\r\n« مسألهء 2262 » ساختن مجسّمهء انسان و حيوانات در صورتى كه براى پرستش يا در معرض آن باشد جايز نيست ؛ بلكه بنابر احتياط از ساختن آن در هر حال بايد اجتناب شود ؛ ولى خريد و فروش مجسّمه و نيز كالايى كه روى آن چهرهء انسان يا حيوان كنده‌كارى يا نقاشى شده ، اشكال ندارد .\r\n« مسألهء 2263 » خريدن چيزى كه از راه قمار يا غصب و دزدى يا از راه معاملهء باطل تهيّه شده ، باطل و تصرّف در آن مال حرام است و اگر كسى آن را بخرد ، بايد به صاحب اصلى آن برگرداند .\r\n« مسألهء 2264 » اگر روغنى را كه با پيه مخلوط است بفروشد ، چنانچه آن را معيّن كند ، مثلًا بگويد : « اين يك كيلو روغن را مىفروشم » ، مشترى مىتواند معامله را به هم بزند ؛ ولى اگر آن را معيّن نكند ، بلكه يك كيلو روغن بفروشد و بعد روغنى را كه پيه دارد بدهد ، مشترى مىتواند آن روغن را پس بدهد و روغن خالص مطالبه نمايد .\r\n\r\n","description":"","footnote":"","page_name":" 410 ","page_number":414},
  {"content":"\r\n\r\n« مسألهء 2265 » اگر مقدارى از جنسى را كه با وزن يا پيمانه مىفروشند ، به زيادتر از همان جنس بفروشد ، مثلًا يك كيلو گندم را به يك كيلو و نيم گندم بفروشد ، ربا و حرام است و گناه يك درهم ربا بزرگ‌تر از آن است كه انسان هفتاد مرتبه با محرم خود زنا كند . « 1 » بلكه اگر يكى از دو جنس سالم و ديگرى معيوب باشد يا جنس يكى خوب و جنس ديگرى بد باشد يا با يكديگر تفاوت قيمت داشته باشند ، چنانچه بيشتر از مقدارى كه مىدهد بگيرد ، باز هم ربا و حرام است ؛ پس اگر مِس سالم را بدهد و بيشتر از آن مس شكسته بگيرد يا برنج درجهء يك را بدهد و بيشتر از آن برنج نامرغوب بگيرد يا طلاى ساخته را بدهد و بيشتر از آن طلاى نساخته بگيرد ، ربا و حرام مىباشد . در معاملهء ربوى علاوه بر آن كه مقدار زيادى حرام است ، اصل معامله نيز باطل مىباشد .\r\n« مسألهء 2266 » اگر چيزى كه اضافه مىگيرد غير از جنسى باشد كه مىفروشد ، مثلًا يك كيلو گندم را به يك كيلو گندم و يك ريال پول بفروشد ، باز هم ربا و حرام است ؛ بلكه اگر چيزى زيادتر نگيرد ، ولى شرط كند كه خريدار عملى براى او انجام دهد ، ربا و حرام مىباشد .\r\n« مسألهء 2267 » اگر چيزى مثل پارچه را كه با متر و ذرع مىفروشند يا چيزى مثل گردو و تخم مرغ را كه با شماره معامله مىكنند ، بفروشند و در مقابل از همان جنس زيادتر بگيرند - مثلًا ده تا تخم مرغ بدهند و يازده تا بگيرند ، يا يك متر پارچه را بفروشند و يك متر و بيست سانتيمتر پارچه عوض آن بگيرند - اشكال ندارد .\r\n« مسألهء 2268 » جنسى كه در بعضى از شهرها با وزن يا پيمانه آن را مىفروشند و در بعضى از شهرها با شماره آن را معامله مىكنند ، اگر در شهرى كه آن را با وزن يا پيمانه مىفروشند ، در مقابل فروش آن از همان جنس زيادتر بگيرند ، ربا و حرام است ولى در شهر ديگر ربا نيست .\r\n« مسألهء 2269 » اگر چيزى كه مىفروشد و عوضى كه مىگيرد از يك جنس نباشند ، گرفتن زيادى اشكال ندارد ؛ پس اگر يك كيلو برنج بفروشد و دو كيلو گندم بگيرد ، معامله\r\n\r\n\r\n","description":"","footnote":"\r\n( 1 ) - وسائل الشيعة ، چاپ آل البيت ، باب 1 از « أبواب الربا » ، ح 1 ، ج 18 ، ص 117 .\r\n","page_name":" 411 ","page_number":415},
  {"content":"\r\n\r\nصحيح است .\r\n« مسألهء 2270 » اگر جنسى كه مىفروشد و عوضى كه مىگيرد از يك چيز عمل آمده باشند ، بايد در معامله زيادى نگيرد ؛ پس اگر يك كيلو ماست بفروشد و در عوض آن يك كيلو و نيم شير بگيرد ، ربا و حرام است و احتياط واجب آن است كه اگر ميوهء رسيده را با ميوهء نارس معامله مىكند ، زيادى نگيرد .\r\n« مسألهء 2271 » جو و گندم در « ربا » يك جنس حساب مىشوند ؛ پس اگر يك كيلو گندم بدهد و يك كيلو و نيم جو بگيرد ، ربا و حرام است و نيز اگر مثلًا ده كيلو جو بخرد كه سرِ خرمن ده كيلو گندم بدهد ، چون جو را نقد گرفته و بعد از مدّتى گندم را مىدهد ، مثل آن است كه زيادى گرفته و حرام مىباشد .\r\n« مسألهء 2272 » اگر چيزى به يكى از دو طرف يا به هر دو طرف معامله اضافه كنند كه از بيع مثل به مثل خارج شود ، تفاوت وزن يا پيمانه دو طرف معامله موجب ربا نمىشود ؛ مثلًا اگر دو كيلو گندم بد را به ضميمه مقدارى پارچه به يك كيلو گندم خوب بفروشند ، اشكال ندارد .\r\n« مسألهء 2273 » معامله ربوى با كافرى كه در كشور مسلمين زندگى مىكند جايز نيست ، ولى چنانچه معامله صورت بگيرد ، ربايى كه از او گرفته است حلال است ؛ اما كافرى كه در پناه اسلام نيست ربا گرفتن از او و معاملهء ربوى با او بدون اشكال است .\r\nهمچنين پدر و فرزند و زن دائمى و شوهر مىتوانند از يكديگر ربا بگيرند .\r\n« مسألهء 2274 » خريد و فروش پول‌هاى غير همجنس نظير معامله « ريال » در مقابل « دلار » يا « پوند » و يا غير آن ، اگر به قصد فرار از رباى قرضى نباشد اشكال ندارد .\r\n\r\nشرايط فروشنده و خريدار\r\n« مسألهء 2275 » براى فروشنده و خريدار شش شرط وجود دارد :\r\nاوّل : بالغ باشند . دوم : عاقل باشند . سوم : سفيه نباشند ؛ يعنى مال خود را بيهوده مصرف نكنند و اگر سفيه باشند معاملهء آنها نافذ نيست ، هرچند حاكم شرع هم آنها را\r\n\r\n","description":"","footnote":"","page_name":" 412 ","page_number":416},
  {"content":"\r\n\r\nمنع نكرده باشد . چهارم : قصد خريد و فروش داشته باشند ؛ پس اگر مثلًا كسى به شوخى بگويد : « مال خود را فروختم » ، معامله باطل است . پنجم : كسى آنها را مجبور نكرده باشد . ششم : مالك كالا و عوض آن باشند يا مثل پدر و جدّ صغير ، اختيار مال در دست آنان باشد و احكام اينها در مسائل آينده گفته خواهد شد .\r\n« مسألهء 2276 » معامله با بچّهء نابالغ غير مميّز باطل است ، اگرچه پدر يا جدّ بچّه به او اجازه داده باشند كه معامله كند ؛ ولى اگر بچّه مميّز باشد و كالاى كم قيمتى را كه معاملهء آن براى بچّه‌ها متعارف است معامله كند ، اشكال ندارد و نيز اگر طفل وسيله باشد كه پول را به فروشنده بدهد و جنس را به خريدار برساند يا جنس را به خريدار بدهد و پول را به فروشنده برساند - چون واقعاً دو نفر بالغ با يكديگر معامله كرده‌اند - معامله صحيح است ، ولى بايد فروشنده و خريدار يقين داشته باشند كه طفل كالا و پول را به صاحب آن مىرساند يا صاحب پول يا كالا اذن داده باشد كه آن را به بچّه بدهد تا به او برساند .\r\n« مسألهء 2277 » اگر از بچّهء نابالغ چيزى را بخرد ، يا چيزى را به او بفروشد ، بايد جنس يا پولى را كه از او گرفته به صاحب آن بدهد يا از صاحب آن رضايت بخواهد و اگر صاحب آن را نمىشناسد و براى شناختن او هم وسيله‌اى ندارد ، بايد چيزى را كه از بچّه گرفته از طرف صاحب آن بابت مظالم بدهد ؛ ولى اگر چيزى را كه گرفته مال خود صغير باشد ، بايد به ولىّ او برساند و اگر او را پيدا نكرد ، به حاكم شرع بدهد .\r\n« مسألهء 2278 » اگر كسى با بچّهء نابالغ معامله كند و جنس يا پولى كه به بچّه داده از بين برود ، در صورتى كه بچّه مميّز نباشد ، نمىتواند از بچّه يا ولىّ او آن را مطالبه كند و اگر مميّز باشد ، بعيد نيست بتواند مطالبه نمايد .\r\n« مسألهء 2279 » اگر خريدار يا فروشنده را به معامله مجبور كنند ، چنانچه بعد از معامله راضى شود و بگويد : « راضى هستم » ، معامله صحيح است ، ولى احتياط مستحب آن است كه دوباره معامله را انجام دهند .\r\n« مسألهء 2280 » اگر انسان مال كسى را بدون اجازهء او بفروشد ، چنانچه صاحب مال به فروش آن راضى نشود و اجازه ندهد ، معامله باطل است .\r\n\r\n","description":"","footnote":"","page_name":" 413 ","page_number":417},
  {"content":"\r\n\r\n« مسألهء 2281 » پدرِ طفل ، جدّ پدرى او و وصىّ آنها و همچنين حاكم شرع در صورتى مىتوانند مال طفل را بفروشند كه مصلحت طفل در آن باشد . حكم ديوانه‌اى كه قبل از بلوغ ديوانه بوده و جنون او تا بعد از بلوغ ادامه داشته است نيز همين است .\r\n« مسألهء 2282 » اگر كسى مالى را غصب كند و بفروشد و بعد از فروش ، صاحب مال معامله را براى خودش اجازه دهد ، معامله صحيح است و احتياط واجب آن است كه مشترى و صاحب مال در منفعتى كه براى جنس و عوض آن در مدت زمان بين فروش و اجازهء معامله توسط صاحب مال حاصل شده ، با يكديگر مصالحه كنند .\r\n« مسألهء 2283 » اگر كسى مالى را غصب كند و به قصد آن كه بهاى آن ، از آن خودش باشد آن را بفروشد ، چنانچه صاحب مال معامله را اجازه نكند ، معامله باطل است ؛ ولى اگر براى كسى كه مال را غصب كرده اجازه نمايد ، معامله صحيح است .\r\n« مسألهء 2284 » اختيار مال كسى كه غايب است و به او دسترسى نيست و براى خود نماينده يا وكيلى قرار نداده ، با حاكم شرع جامع‌الشرايط است تا مطابق مصلحت در آن تصرّف نمايد .\r\n\r\nشرايط مورد معامله و بهاى آن\r\n« مسألهء 2285 » كالايى كه فروخته مىشود و چيزى كه به عنوان بهاى آن گرفته مىشود چهار شرط دارد :\r\nاوّل : مقدار آن با وزن يا پيمانه يا شماره و مانند اينها معلوم باشد . دوم : بتوانند آن را تحويل دهند ، بنابراين فروختن اسبى كه فرار كرده صحيح نيست . سوم : آن ويژگىهايى از كالا كه به واسطهء آنها ميل مردم به كالا و بهاى آن تفاوت مىكند ، تعيين گردد . چهارم : بنابر احتياط خودِ كالا را بفروشد نه منفعت آن را ، اگرچه جواز فروش منفعت خالى از قوت نيست ؛ پس اگر مثلًا منفعت يك سالهء خانه را بفروشد صحيح است و چنانچه خريدار به جاى پول ، منفعت مِلك خود را بدهد ، مثلًا فرشى را از كسى بخرد و عوض آن منفعت يك سالهء ملك خود را به او واگذار كند ، اشكال ندارد و همچنين خريد و فروش\r\n\r\n","description":"","footnote":"","page_name":" 414 ","page_number":418},
  {"content":"\r\n\r\nحقوقى كه قابل نقل و انتقال و معاوضه مىباشند ، مانند حق تأليف ، جايز است و احكام اينها در مسائل آينده گفته خواهد شد .\r\n« مسألهء 2286 » كالايى را كه در شهرى با وزن يا پيمانه معامله مىكنند ، در آن شهر انسان بايد با وزن و پيمانه بخرد ؛ ولى مىتواند همان جنس را در شهرى كه با ديدن معامله مىكنند ، با ديدن خريدارى نمايد .\r\n« مسألهء 2287 » چيزى را كه با وزن خريد و فروش مىكنند ، با پيمانه هم مىشود معامله كرد ؛ مثلًا اگر مىخواهد ده من گندم بفروشد ، با پيمانه‌اى كه يك من گندم مىگيرد ، ده پيمانه بدهد .\r\n« مسألهء 2288 » اگر يكى از شرطهايى كه گفته شد ، در معامله نباشد ، معامله باطل است ؛ ولى اگر خريدار و فروشنده راضى باشند كه در مال يكديگر تصرّف كنند ، تصرّف آنها اشكال ندارد .\r\n« مسألهء 2289 » خريد و فروش ملكى كه آن را به ديگرى اجاره داده‌اند اشكال ندارد ، ولى استفاده از آن ملك در مدّت اجاره ، از آنِ مستأجر است و اگر خريدار نداند كه آن ملك را اجاره داده‌اند يا به گمان اين كه مدّت اجاره كم است ، ملك را خريده باشد ، پس از اطّلاع مىتواند معامله را به هم بزند .\r\n« مسألهء 2290 » هرگاه خريدار كالا را براى ديدن يا تصميم گرفتن از فروشنده بگيرد و مدّتى نزد او بماند و از بين برود ، در صورتى كه صاحب مال شرط كرده باشد كه عاريه مضمونه باشد يا خريدار در حفظ آن افراط و تفريط كرده باشد ، بايد عوض آن را به صاحبش بپردازد .\r\n« مسألهء 2291 » اگر كسى در كالا يا عوض آن حقّى داشته باشد ، مثل اين كه مالى را پيش او گرو گذاشته باشند ، مالك مىتواند بدون اجازهء او آن را بفروشد و اگر مشترى جاهل باشد ، پس از آگاهى مىتواند معامله را به هم بزند .\r\n\r\nخريد و فروش اموال وقفى\r\n« مسألهء 2292 » معاملهء چيزى كه وقف شده باطل است ؛ ولى اگر آن چيز به گونه‌اى\r\n\r\n","description":"","footnote":"","page_name":" 415 ","page_number":419},
  {"content":"\r\n\r\nخراب شود كه نتوانند استفاده‌اى را كه مال براى آنها وقف شده از آن ببرند ، مثلًا حصير مسجد به گونه‌اى پاره شود كه نتوانند روى آن نماز بخوانند ، فروش آن اشكال ندارد و در صورتى كه ممكن باشد ، بايد پول آن را در همان مسجد به مصرفى برسانند كه به مقصود وقف كننده نزديك‌تر باشد .\r\n« مسألهء 2293 » هرگاه بين كسانى كه مالى را براى آنان وقف كرده‌اند به گونه‌اى اختلاف پيدا شود كه اگر مال وقفى را نفروشند ، گمان آن برود كه مال يا جانى تلف شود ، مىتوانند آن مال را بفروشند و بين موقوف‌عليهم تقسيم نمايند ، ولى چنانچه اختلاف تنها با فروختن و تهيّه مال ديگر بر طرف شود ، لازم است آن موقوفه به مال ديگرى تبديل و يا با پول فروش آن ، مال ديگرى خريدارى شود و به جاى مال اوّل و در همان منظور وقف اوّل وقف گردد .\r\n« مسألهء 2294 » چنانچه چيزهايى همچون فرش ، وسايل چاى و لوازم صوتى موجود در جاهايى مانند مساجد ، مدارس و حسينيّه‌ها براى آنجا وقف شده باشند ، فروش آنها جايز نيست و چنانچه آن چيزها را به آنجا تمليك كرده باشند ، اختيار آن با متولّى موقوفه يا حاكم شرع است و هر وقت به مصلحت موقوفه باشد ، مىتوانند آن را به چيزهاى ديگر تبديل كنند و يا به فروش برسانند .\r\n\r\nصيغهء خريد و فروش\r\n« مسألهء 2295 » در خريد و فروش لازم نيست صيغهء عربى بخوانند ، مثلًا اگر فروشنده به فارسى بگويد : « اين مال را در عوض اين پول فروختم » و مشترى بگويد :\r\n« قبول كردم » معامله صحيح است ، ولى خريدار و فروشنده بايد قصد انشاء داشته باشند ، يعنى با گفتن اين دو جمله مقصودشان خريد و فروش باشد .\r\n« مسألهء 2296 » اگر در هنگام معامله صيغه نخوانند ، ولى فروشنده در مقابل مالى كه از خريدار مىگيرد ، مال خود را ملك او كند و او هم بگيرد ، معامله صحيح است و هر دو مالك مىشوند .\r\n\r\n","description":"","footnote":"","page_name":" 416 ","page_number":420},
  {"content":"\r\n\r\n\r\nخريد و فروش ميوه‌ها\r\n« مسألهء 2297 » فروش ميوه‌اى كه گُل آن ريخته و دانه بسته و به گونه‌اى شده كه معمولًا ديگر از خطر آفت گذشته است ، پيش از چيدن صحيح است و نيز فروختن غوره بر درخت انگور اشكال ندارد .\r\n« مسألهء 2298 » اگر بخواهند ميوه‌اى را كه بر درخت است ، پيش از آن كه گُل آن بريزد بفروشند ، بايد چيزى را كه داراى ماليّت و قابل فروش جداگانه است و مىتواند ملك فروشنده باشد ، به آن ضميمه نمايند .\r\n« مسألهء 2299 » اگر خرمايى را كه زرد يا سرخ شده ، بر درخت بفروشند اشكال ندارد ، ولى نبايد عوض آن را خرما بگيرند .\r\n« مسألهء 2300 » فروختن خيار و بادمجان و مانند آنها كه بوتهء آنها سالى چند مرتبه چيده مىشود ، در صورتى كه ظاهر و نمايان شده باشند و معيّن كنند كه مشترى در سال چند دفعه آن را بچيند ، اشكال ندارد .\r\n« مسألهء 2301 » اگر خوشهء گندم و جو را بعد از آن كه دانه بسته ، به چيز ديگرى غير از گندم و جو بفروشند ، اشكال ندارد .\r\n\r\nانواع معاملات\r\nمعامله داراى انواعى به شرح زير است :\r\n\r\nاوّل : معاملهء نقدى\r\n« معاملهء نقدى » آن است كه در تحويل كالا و عوض آن مدّت شرط نشده باشد .\r\n« مسألهء 2302 » اگر جنسى را به طور نقد بفروشند ، خريدار و فروشنده بعد از معامله مىتوانند جنس و پول را از يكديگر مطالبه نموده و تحويل بگيرند و تحويل خانه و زمين و مانند اينها به اين است كه آن را در اختيار خريدار بگذارند ، به گونه‌اى كه بتواند در آن تصرّف كند و تحويل فرش و لباس و مانند اينها به اين است كه آن را به گونه‌اى در اختيار\r\n\r\n","description":"","footnote":"","page_name":" 417 ","page_number":421},
  {"content":"\r\n\r\nخريدار بگذارند كه اگر بخواهد آن را به جاى ديگرى ببرد ، فروشنده جلوگيرى نكند .\r\n\r\nدوم : معاملهء نسيه\r\n« معاملهء نسيه » آن است كه فروشنده كالا را به خريدار بسپارد ، ولى قرار بگذارند خريدار بهاى آن را در وقت ديگرى به فروشنده بدهد .\r\n« مسألهء 2303 » در معاملهء نسيه بايد مدّت كاملًا معلوم باشد ، پس اگر جنسى را بفروشد كه سرِ خرمن پول آن را بگيرد ، چون مدّت كاملًا معيّن نشده ، معامله باطل است .\r\n« مسألهء 2304 » اگر كالايى را نسيه بفروشد ، پيش از تمام شدن مدّتى كه قرار گذاشته‌اند ، نمىتواند عوض آن را از خريدار مطالبه نمايد ، ولى اگر خريدار بميرد و از خود مالى داشته باشد ، فروشنده مىتواند پيش از تمام شدن مدّت ، طلبى را كه دارد از ورثهء او مطالبه نمايد .\r\n« مسألهء 2305 » اگر كالايى را نسيه بفروشد ، بعد از تمام شدن مدّتى كه قرار گذاشته‌اند ، مىتواند عوض آن را از خريدار مطالبه نمايد ، ولى اگر خريدار نتواند بپردازد ، بايد به او مهلت دهد .\r\n« مسألهء 2306 » اگر به كسى كه قيمت كالايى را نمىداند ، مقدارى نسيه بدهد و قيمت آن را به او نگويد ، معامله باطل است ؛ ولى اگر به كسى كه قيمت نقدى كالايى را مىداند نسيه بدهد و گران‌تر حساب كند ، مثلًا بگويد : « كالايى را كه به تو نسيه مىدهم تومانى يك ريال از قيمتى كه نقد مىفروشم گران‌تر حساب مىكنم » و او قبول كند ، اشكال ندارد .\r\n« مسألهء 2307 » كسى كه جنسى را نسيه فروخته و براى گرفتن پول آن مهلتى را قرار داده ، اگر مثلًا بعد از گذشتن نصف مدّت ، مقدارى از طلب خود را كم كند و بقيّه را نقد بگيرد ، اشكال ندارد .\r\n\r\nسوم : معاملهء سَلَف\r\n« معاملهء سَلَف » ( پيش فروش ) آن است كه قرار بگذارند خريدار هنگام معامله ، بهاى\r\n\r\n","description":"","footnote":"","page_name":" 418 ","page_number":422},
  {"content":"\r\n\r\nكالا را بپردازد و كالا را كه كلّى و به ذمّهء فروشنده است ، در زمان معيّن ديگرى تحويل بگيرد .\r\n« مسألهء 2308 » در معامله سلف اگر مثلًا بگويد : « اين پول را مىدهم كه بعد از شش ماه فلان كالا را بگيرم » و فروشنده بگويد : « قبول كردم » ، يا فروشنده پول را بگيرد و بگويد : « فلان كالا را فروختم كه بعد از شش ماه تحويل بدهم » ، معامله صحيح است .\r\n« مسألهء 2309 » اگر پول طلا و نقره را به صورت سلف بفروشد و عوض آن را پول طلا و نقره بگيرد ، معامله باطل است ؛ ولى اگر كالايى را سلف بفروشد و عوض آن را جنس ديگرى يا پول بگيرد ، معامله صحيح است و احتياط مستحب آن است كه در عوض كالايى كه مىفروشد ، پول بگيرد و جنس ديگرى نگيرد .\r\n\r\nشرايط معاملهء سَلَف\r\n« مسألهء 2310 » معاملهء سلف شش شرط دارد :\r\nاوّل : خصوصيّاتى را كه قيمت جنس به واسطه آنها فرق مىكند معيّن نمايند ، ولى دقّت زياد هم لازم نيست ، بلكه همين اندازه كه مردم بگويند خصوصيّات آن معلوم شده كافى است ؛ پس معاملهء سلف در چيزهايى كه نمىشود خصوصيّات آنها را به گونه‌اى معيّن كرد كه براى مشترى مجهول نبوده و معامله غررى نباشد ، باطل است .\r\nدوم : پيش از آن كه خريدار و فروشنده از هم جدا شوند ، خريدار تمام قيمت را به فروشنده بدهد يا به مقدار پول آن ، از فروشنده طلبكار باشد و چنانچه مقدارى از قيمت آن را بدهد ، اگرچه معامله به آن مقدار صحيح است ، ولى فروشنده مىتواند معامله همان مقدار را به هم بزند .\r\nسوم : مدّت را كاملًا معيّن كنند ؛ بنابر اين اگر مثلًا بگويد : « در فصل بهار كالا را تحويل مىدهم » ، چون مدّت كاملًا معيّن نشده ، معامله باطل است .\r\nچهارم : وقتى را براى تحويل كالا معيّن كنند كه در آن وقت ، به قدرى از آن كالا وجود داشته باشد كه اطمينان داشته باشند ، كالا ناياب نخواهد بود .\r\n\r\n","description":"","footnote":"","page_name":" 419 ","page_number":423},
  {"content":"\r\n\r\nپنجم : محلّ تحويل كالا را معيّن نمايند ، ولى اگر از سخنان آنان محلّ آن معلوم شود ، لازم نيست اسم آنجا را ببرند .\r\nششم : وزن يا پيمانهء آن را معيّن كنند و جنسى را هم كه معمولًا با ديدن معامله مىكنند ، اگر سلف بفروشند اشكال ندارد ، ولى بايد مثل بعضى از اقسام گردو و تخم مرغ ، تفاوت افراد آن به قدرى كم باشد كه مردم به آن اهميّت ندهند .\r\n\r\nاحكام معامله سَلَف\r\n« مسألهء 2311 » انسان نمىتواند جنسى را كه سَلَف خريده پيش از سر رسيدن مدّت تحويل آن بفروشد و بعد از سر رسيد مدّت ، تا وقتى كه آن را تحويل نگرفته است ، فروختن آن فقط به خود فروشنده بىاشكال است .\r\n« مسألهء 2312 » در معاملهء سلف اگر فروشنده كالايى را كه قرارداد كرده ، تحويل بدهد ، مشترى بايد قبول كند و نيز اگر بهتر از آنچه را قرار گذاشته بدهد ، يعنى اين كه جنس تحويل داده شده ، همان اوصاف را به طور كامل‌ترى دارا باشد ، مشترى بايد قبول نمايد ؛ ولى اگر شرايطى را كه بر آن توافق شده بوده نداشته باشد ، لازم نيست آن را قبول كند ، حتى اگر داراى شرايط ديگرى باشد كه بهتر از آن شرايط باشند .\r\n« مسألهء 2313 » اگر كالايى كه فروشنده تحويل مىدهد پست‌تر از كالايى باشد كه قرارداد كرده ، مشترى مىتواند آن را قبول نكند .\r\n« مسألهء 2314 » اگر فروشنده به جاى كالايى كه قرارداد كرده ، كالاى ديگرى تحويل بدهد ، در صورتى كه مشترى راضى شود ، اشكال ندارد .\r\n« مسألهء 2315 » اگر كالايى كه سلف فروخته در هنگام سر رسيد وقت تحويل آن ناياب شود و نتواند آن را تهيّه كند ، مشترى مىتواند صبر كند تا فروشنده آن را تهيّه نمايد يا معامله را به هم بزند و چيزى را كه داده پس بگيرد .\r\n« مسألهء 2316 » اگر كالايى را بفروشد و قرار بگذارد كه بعد از مدّتى آن را تحويل دهد و پول آن را هم بعد از مدّتى بگيرد ، معامله باطل است .\r\n\r\n","description":"","footnote":"","page_name":" 420 ","page_number":424},
  {"content":"\r\n\r\n\r\nفروش طلا و نقره به طلا و نقره\r\n« مسألهء 2317 » اگر طلا را به طلا ، يا نقره را به نقره بفروشند ، سكّه‌دار باشد يا بىسكّه ، در صورتى كه وزن يكى از آنها زيادتر از ديگرى باشد ، معامله حرام و باطل است .\r\n« مسألهء 2318 » اگر طلا را به نقره يا نقره را به طلا بفروشند ، معامله صحيح است و لازم نيست وزن آنها مساوى باشد .\r\n« مسألهء 2319 » اگر طلا يا نقره را به طلا يا نقره بفروشند ، بايد فروشنده و خريدار پيش از آن كه از يكديگر جدا شوند ، كالا و بهاى آن را به يكديگر تحويل دهند و اگر هيچ مقدار از چيزى را كه قرار گذاشته‌اند تحويل ندهند ، معامله باطل است .\r\n« مسألهء 2320 » اگر فروشنده يا خريدار تمام چيزى را كه قرار گذاشته تحويل دهد و ديگرى مقدارى از آن را تحويل دهد و از يكديگر جدا شوند ، اگرچه معامله به آن مقدار صحيح است ، ولى كسى كه تمام مال به دست او نرسيده ، مىتواند معامله را به هم بزند .\r\n« مسألهء 2321 » اگر مقدارى خاك نقرهء معدن را به همان مقدار نقرهء خالص و يا مقدارى خاك طلاى معدن را به همان مقدار طلاى خالص بفروشند ، معامله باطل است ، ولى فروختن خاك نقره به طلا و خاك طلا به نقره به هر صورت اشكال ندارد .\r\n\r\nمواردى كه انسان مىتواند معامله را به هم بزند\r\n« مسألهء 2322 » حقّ به هم زدن معامله را در اصطلاح « خيار » مىگويند و خريدار و فروشنده در يازده صورت مىتوانند معامله را به هم بزنند :\r\nاوّل : آن كه فروشنده يا خريدار از مجلس معامله متفرّق نشده باشند و اين حق را « خيار مجلس » مىگويند .\r\nدوم : آن كه فروشنده يا خريدار مغبون شده باشد كه به آن « خيار غَبْن » مىگويند .\r\nسوم : در معامله توافق كنند كه تا مدّت معيّنى هر دو يا يكى از آنان و يا شخص ديگرى بتوانند معامله را به هم بزند كه به آن « خيار شرط » مىگويند .\r\nچهارم : فروشنده يا خريدار ، مال خود را بهتر از آنچه كه هست نشان دهد و كارى\r\n\r\n","description":"","footnote":"","page_name":" 421 ","page_number":425},
  {"content":"\r\n\r\nكند كه قيمت مال در نظر مردم زياد شود كه به آن « خيار تدليس » مىگويند .\r\nپنجم : در ضمن معامله انجام يا ترك كارى و يا ويژگى خاصى شرط شده باشد ، ولى فروشنده يا خريدار به آن شرط عمل نكند كه در اين صورت ديگرى مىتواند معامله را به هم بزند و به اين حق « خيار تخلّف شرط » مىگويند .\r\nششم : در جنس يا عوض آن عيبى باشد كه در اين صورت طرف مقابل « خيار عيب » دارد .\r\nهفتم : معلوم شود بخشى از كالاى فروخته شده ، متعلّق به ديگرى است كه اگر صاحب آن به معامله راضى نشود ، خريدار مىتواند معامله را به هم بزند يا پول آن مقدار را از فروشنده بگيرد و نيز اگر معلوم شود مقدارى از چيزى كه خريدار به عنوان بهاى كالا پرداخته ، از آنِ شخص ديگرى است و صاحب آن راضى نشود ، فروشنده مىتواند معامله را به هم بزند يا عوض آن مقدار را از خريدار بگيرد ، در اين صورت اگر مال شخص ديگر با مال فروشنده يا خريدار ممزوج باشد ، « خيار شركت » و گرنه « خيار تَبَعُّض صَفْقه » وجود دارد .\r\nهشتم : فروشنده خصوصيّات جنس معيّنى را كه مشترى نديده به او بگويد ، بعد معلوم شود به گونه‌اى كه گفته نبوده است كه در اين صورت مشترى مىتواند معامله را به هم بزند و نيز اگر مشترى خصوصيّات عوض معيّنى را كه مىدهد بگويد و بعد معلوم شود به گونه‌اى كه گفته نبوده است ، فروشنده مىتواند معامله را به هم بزند و به اين خيار « خيار رؤيت » مىگويند .\r\nنهم : مشترى پول كالايى را كه نقداً خريده تا سه روز ندهد و فروشنده هم كالا را تحويل ندهد كه اگر مشترى شرط نكرده باشد كه دادن پول را تأخير بيندازد و شرط تأخير در تحويل كالا هم نشده باشد ، فروشنده مىتواند معامله را به هم بزند ؛ ولى اگر جنسى كه خريده مثل بعضى از ميوه‌ها باشد كه اگر يك روز بماند ضايع مىشود ، چنانچه تا شب پول آن را ندهد و شرط نكرده باشد كه دادن پول را تأخير بيندازد و شرط تأخير در تحويل جنس هم نشده باشد ، فروشنده مىتواند معامله را به هم بزند و اين\r\n\r\n","description":"","footnote":"","page_name":" 422 ","page_number":426},
  {"content":"\r\n\r\nخيار را « خيار تأخير » مىنامند .\r\nدهم : در صورتى كه حيوانى را خريده باشد ، خريدار تا سه روز مىتواند معامله را به هم بزند كه به اين حق « خيار حيوان » مىگويند .\r\nيازدهم : فروشنده نتواند كالايى را كه فروخته تحويل دهد ، مثلًا اسبى كه فروخته فرار كند كه در اين صورت مشترى مىتواند معامله را به هم بزند و اين خيار را « خيار تعذّر تسليم » مىنامند و برخى احكام اينها در مسائل آينده گفته خواهد شد .\r\n« مسألهء 2323 » اگر خريدار قيمت جنس را نداند يا در هنگام معامله غفلت كند و جنس را گران‌تر از قيمت معمولى آن بخرد ، چنانچه به قدرى گران خريده باشد كه مردم او را مغبون بدانند و به كمى و زيادى آن اهميّت بدهند ، مىتواند معامله را به هم بزند و نيز اگر فروشنده قيمت جنس را نداند يا هنگام معامله غفلت كند و جنس را ارزان تر از قيمت آن بفروشد ، در صورتى كه مردم به مقدارى كه ارزان فروخته اهميّت بدهند و او را مغبون بدانند ، مىتواند معامله را به هم بزند .\r\n« مسألهء 2324 » معاملهء « بيع شرط » كه در آن مثلًا خانهء يك ميليون تومانى را به دويست هزار تومان مىفروشند و قرار مىگذارند كه اگر فروشنده سر مدّت پول را بدهد بتواند معامله را به هم بزند ، در صورتى كه خريدار و فروشنده قصد خريد و فروش داشته باشند ، معامله صحيح است .\r\n« مسألهء 2325 » در معاملهء « بيع شرط » اگرچه فروشنده اطمينان داشته باشد كه حتى اگر سر مدّت پول را ندهد ، خريدار ملك را به او پس مىدهد ، معامله صحيح است ؛ ولى اگر سر مدّت پول را ندهد ، حق ندارد ملك را از خريدار مطالبه كند و اگر خريدار بميرد ، نمىتواند ملك را از ورثهء او مطالبه نمايد .\r\n« مسألهء 2326 » اگر چاى اعلا را با چاى ارزان قيمت مخلوط كند و به عنوان چاى اعلا بفروشد ، چنانچه مشترى هنگام معامله آگاهى به اين موضوع نداشته باشد ، وقتى كه متوجه شد مىتواند معامله را به هم بزند .\r\n« مسألهء 2327 » اگر خريدار بفهمد مالى كه گرفته عيبى دارد ، در صورتى كه مورد\r\n\r\n","description":"","footnote":"","page_name":" 423 ","page_number":427},
  {"content":"\r\n\r\nمعامله شخصى و معيّن باشد ، مثلًا حيوان معيّنى را بخرد و بفهمد كه يك چشم او كور است ، چنانچه آن عيب پيش از معامله در مال بوده و او نمىدانسته ، مىتواند معامله را به هم بزند يا فرق قيمت سالم و معيوب آن را معيّن كند و به نسبت تفاوت قيمت سالم و معيوب ، از پولى كه به فروشنده داده پس بگيرد ؛ مثلًا اگر بفهمد مالى كه به چهار هزار تومان خريده ، معيوب است ، در صورتى كه قيمت سالم آن هشت هزار تومان و قيمت معيوب آن شش هزار تومان باشد ، چون فرق قيمت سالم و معيوب يك چهارم مىباشد ، مىتواند يك چهارم پولى كه داده - يعنى هزار تومان - را از فروشنده پس بگيرد .\r\n« مسألهء 2328 » اگر فروشنده بفهمد در عوضى كه به عنوان بهاى كالا گرفته عيبى هست ، در صورتى كه عوض در معامله ، معيّن و شخصى باشد ، چنانچه آن عيب پيش از معامله در عوض بوده و او نمىدانسته ، مىتواند معامله را به هم بزند يا تفاوت قيمت سالم و معيوب را به دستورى كه در مسألهء پيش گفته شد پس بگيرد .\r\n« مسألهء 2329 » اگر بعد از معامله و پيش از تحويل گرفتن مال ، عيبى در آن پيدا شود ، خريدار مىتواند معامله را به هم بزند و يا تفاوت قيمت جنس صحيح و معيوب را بگيرد و نيز اگر در عوضِ مال بعد از معامله و پيش از تحويل گرفتن ، عيبى پيدا شود ، فروشنده مىتواند معامله را به هم بزند و يا تفاوت قيمت جنس صحيح و معيوب را بگيرد .\r\n« مسألهء 2330 » اگر بعد از معامله عيب مال را بفهمد و فوراً معامله را به هم نزند ، ديگر حقّ به هم زدن معامله را ندارد .\r\n« مسألهء 2331 » هرگاه بعد از خريدن جنس ، عيب آن را بفهمد - اگرچه فروشنده حاضر نباشد - مىتواند معامله را به هم بزند .\r\n« مسألهء 2332 » در چهار صورت اگر خريدار بفهمد مال عيبى دارد ، نمىتواند معامله را به هم بزند يا تفاوت قيمت را بگيرد :\r\nاوّل : آن كه هنگام خريدن ، عيب مال را بداند . دوم : به عيب مال راضى شود . سوم : در وقت معامله بگويد : « اگر مال عيبى داشته باشد پس نمىدهم و تفاوت قيمت هم نمىگيرم » . چهارم : فروشنده در وقت معامله بگويد : « اين مال را با هر عيبى كه دارد\r\n\r\n","description":"","footnote":"","page_name":" 424 ","page_number":428},
  {"content":"\r\n\r\nمىفروشم » ؛ ولى اگر عيبى را معيّن كند و بگويد : « مال را با اين عيب مىفروشم » و معلوم شود عيب ديگرى نيز دارد ، خريدار مىتواند براى عيبى كه فروشنده معيّن نكرده ، مال را پس بدهد يا تفاوت بگيرد .\r\n« مسألهء 2333 » در سه صورت اگر خريدار بفهمد مال عيبى دارد ، نمىتواند معامله را به هم بزند ، ولى مىتواند تفاوت قيمت بگيرد :\r\nاوّل : آن كه بعد از معامله تغييرى در مال بدهد كه مردم بگويند : « به گونه‌اى كه خريدارى و تحويل داده شده ، باقى نمانده است » . دوم : بعد از معامله بفهمد مال عيب دارد و فقط حقّ برگرداندن آن را از خود ساقط كند . سوم : بعد از تحويل گرفتن مال ، عيب ديگرى در آن پيدا شود ، ولى اگر حيوان معيوبى را بخرد و پيش از گذشتن سه روز ، عيب ديگرى پيدا كند ، اگرچه آن را تحويل گرفته باشد ، باز هم مىتواند آن را پس دهد و نيز اگر فقط خريدار تا مدّتى حقّ به هم زدن معامله را داشته باشد و در آن مدّت ، مال عيب ديگرى پيدا كند ، اگرچه آن را تحويل گرفته باشد ، مىتواند معامله را به هم بزند .\r\n« مسألهء 2334 » اگر انسان مالى داشته باشد كه خودش آن را نديده و ديگرى خصوصيّات آن را براى او گفته باشد ، چنانچه او همان خصوصيّات را به مشترى بگويد و آن را بفروشد امّا بعد از فروش بفهمد كه مال بهتر از آن بوده ، مىتواند معامله را به هم بزند .\r\n\r\nمسائل متفرّقه خريد و فروش\r\n« مسألهء 2335 » اگر فروشنده قيمت خريد جنس را به مشترى بگويد ، بايد تمام چيزهايى را كه به واسطهء آنها قيمت مال كم يا زياد مىشود بگويد ، اگرچه به همان قيمت يا به كمتر از آن بفروشد ، مثلًا بايد بگويد كه نقد خريده است يا نسيه .\r\n« مسألهء 2336 » اگر انسان كالايى را به كسى بدهد و قيمت آن را معيّن كند و بگويد :\r\n« اين كالا را به اين قيمت به فروش و هرچه زيادتر فروختى مال خودت باشد » ، هرچه زيادتر از آن قيمت بفروشد مال آن دلّال است و نيز اگر بگويد : « اين كالا را به اين قيمت به تو فروختم » و او بگويد : « قبول كردم » يا به قصد فروختن ، جنس را به او بدهد و او هم به\r\n\r\n","description":"","footnote":"","page_name":" 425 ","page_number":429},
  {"content":"\r\n\r\nقصد خريدن بگيرد ، خريدار آن كالا را هر چه زيادتر از آن قيمت بفروشد ، مال خود اوست .\r\n« مسألهء 2337 » اگر قصاب گوشت گوسفند نَر بفروشد و به جاى آن ، گوشت گوسفند ماده تحويل بدهد معصيت كرده است ، پس اگر آن گوشت را معيّن كرده و بگويد : « اين گوشت گوسفند نر را مىفروشم » ، مشترى مىتواند معامله را به هم بزند و اگر آن را معيّن نكند ، در صورتى كه مشترى به گوشتى كه گرفته راضى نشود ، قصاب بايد گوشت گوسفند نر به او بدهد .\r\n« مسألهء 2338 » اگر مشترى به بزّاز بگويد : « پارچه‌اى مىخواهم كه رنگ آن نرود » و بزّاز پارچه‌اى را به او بفروشد كه رنگ آن مىرود ، مشترى مىتواند معامله را به هم بزند .\r\n« مسألهء 2339 » قسم خوردن در معامله اگر راست باشد مكروه است و اگر دروغ باشد ، حرام است و طبق بيان اميرمؤمنان عليه السلام : « قسم خوردن در معامله ، سبب نابودى بركت مىگردد . » « 1 »\r\n\r\nاحكام اقاله ( به هم زدن معامله )\r\n« اقاله » آن است كه يك طرف معامله تقاضاى به هم زدن آن را كند و طرف ديگر نيز آن را قبول نمايد ؛ به كسى كه اين تقاضا را كرده « مُسْتَقيل » و به كسى كه آن را قبول نموده « مُقيل » مىگويند .\r\n« مسألهء 2340 » اقاله در هر عقد لازمى جز نكاح و ضمانت جارى است ، ولى خود اقاله قابل فسخ نمىباشد .\r\n« مسألهء 2341 » اقاله با هر لفظى و حتّى با عمل دو طرف معامله صورت مىپذيرد ، ولى دو طرف بايد بالغ و عاقل باشند و از روى قصد و اختيار آن را انجام دهند .\r\n« مسألهء 2342 » اقاله در خريد و فروش نبايد به كمتر يا زيادتر از كالا يا عوض آن انجام شود و بايد همان كالا و عوض به فروشنده و خريدار بازگردانده شود ، ولى چون پذيرفتن اقاله واجب نيست ، جايز است اقاله كننده چيزى يا كارى را به نفع خود تقاضا\r\n\r\n\r\n","description":"","footnote":"\r\n( 1 ) - وسائل الشيعة ، چاپ آل البيت ، باب 25 از « أبواب آداب التّجارة » ، ح 3 ، ج 17 ، ص 419 و 420 .\r\n","page_name":" 426 ","page_number":430},
  {"content":"\r\n\r\nكند و انجام اقاله را مشروط به انجام اين تقاضا نمايد .\r\n« مسألهء 2343 » اگر بخواهند قسمتى از كالاى مورد معامله را در برابر همان مقدار از بهاى آن اقاله نمايند ، اشكال ندارد ؛ همچنين اگر فروشنده يا خريدار متعدّد باشند ، اقاله در سهم هر كدام به نسبت بهاى آن جايز است و رضايت شريك‌ها لازم نيست .\r\n« مسألهء 2344 » اقالهء معاملهء شخصى كه از معامله پشيمان شده مستحبّ مؤكّد است و از حضرت امام صادق عليه السلام نقل شده كه فرمودند : « هر بنده‌اى كه معاملهء مسلمانى را كه از خريد يا فروش پشيمان شده به هم بزند و اقاله كند ، خداوند لغزش آن بنده را در روز قيامت اقاله خواهد كرد » . « 1 »\r\n\r\nاحكام احتكار و قيمت گذارى\r\n« احتكار » آن است كه كالايى كه شديداً مورد نياز مردم است به انگيزه گران تر شدن از دسترس خريد آنان دور نگاه داشته شود ، به شكلى كه مردم از اين ناحيه در مضيقه و سختى قرار بگيرند ، خواه قصد ضرر زدن به آنان در بين باشد يا نه . احتكار در روايات زيادى مورد مذمّت شديد قرار گرفته و شخص محتكر ملعون و خطاكار و خائن و در حدّ قاتل شمرده شده است . مطابق بعضى از روايات محتكر از پناه خداوند متعال خارج شده و از نعمتهاى الهى محروم مىشود . « 2 » « مسألهء 2345 » حرام بودن احتكار در زمان ما منحصر به گندم ، جو ، خرما ، كشمش و روغن زيتون نيست ، بلكه شامل هر نوع كالا و خدمتى است كه شديداً مورد نياز مردم باشد و از نبودن آن در مضيقه و سختى قرار گيرند .\r\n« مسألهء 2346 » اگر كالايى را به انگيزهء گران‌تر شدن از دسترس مردم دور نگاه دارد ، ولى آن كالا توسط ديگران به مردم عرضه شود و به گونه‌اى نباشد كه آنان در مضيقه و سختى قرار گيرند ، در اين صورت احتكار صادق نيست .\r\n\r\n\r\n","description":"","footnote":"\r\n( 1 ) - وسائل الشيعة ، چاپ آل البيت ، باب 3 از « أبواب آداب التّجارة » ، ح 2 و 4 ، ج 17 ، ص 386 و 387 .\r\n( 2 ) - همان ، باب 27 ، ح 1 ، 3 ، 6 ، 11 و 13 ، ص 423 - / 427 .\r\n","page_name":" 427 ","page_number":431},
  {"content":"\r\n\r\n« مسألهء 2347 » اگر كالايى را براى رفع نيازهاى شخصى خود و خانواده‌اش از دسترس خريد مردم دور نگاه دارد و به جهت كمياب شدن ، قيمت آن گران‌تر شود ، اشكال ندارد .\r\n« مسألهء 2348 » حكومت صالح مىتواند محتكر را به عرضه نمودن كالاى مورد احتكار و فروش آن بدون اجحاف ملزم نمايد و چنانچه محتكر از عرضه نمودن كالا امتناع نمايد ، حكومت صالح مىتواند علاوه بر تعزير عادلانه و متناسب با محتكر ، كالاى احتكار شده را به فروش برساند و پول آن را به صاحب آن بپردازد .\r\n« مسألهء 2349 » حكومت صالح مىتواند با اجازهء حاكم شرع واجد شرايط ، محتكر را علاوه بر تعزير بدنى ، مانند زندان و شلّاق ، تعزير مالى نيز بنمايد و تشخيص اين كه كدام مؤثّرتر است ، با حاكم شرع جامع‌الشرايط مىباشد .\r\n« مسألهء 2350 » حكومت صالح مىتواند از اجحاف در قيمت‌گذارى توسط فروشندگان جلوگيرى نمايد و آنان را ملزم كند كه كالاى خود را به قيمت عادلانه بفروشند .\r\n\r\n","description":"","footnote":"","page_name":" 428 ","page_number":432},
  {"content":"\r\n\r\n\r\nاحكام شُفْعه\r\nهرگاه - در شرايطى كه خواهد آمد - يكى از دو شريك تمام يا قسمتى از سهم خود را به غير از شريك خود بفروشد ، شريك ديگر حق دارد قيمت تعيين شده را بپردازد و سهم شريك خود را تملّك نمايد ؛ اين حق را « حقّ شُفعه » مىگويند .\r\n« مسألهء 2351 » حقّ شفعه فقط در مالى كه مشاع و مشترك باشد ثابت است ؛ پس اگر ملك مشاع بوده ولى تقسيم شده باشد و سپس يكى از آنان سهم خود را بفروشد ، براى ديگرى حقّ شفعه ثابت نيست ، هم چنان كه براى همسايهء ملك نيز حقّ شفعه ثابت نمىباشد .\r\n« مسألهء 2352 » حقّ شفعه منحصر به موردى است كه مال فروخته شده فقط بين دو نفر باشد ، پس اگر بيش از دو نفر شريك باشند و يكى از آنان سهم خود را بفروشد ، هيچ كدام از شريك‌ها حقّ شفعه ندارند ؛ بلكه اگر جز يك نفر بقيّهء شريك‌ها سهم خود را در يك معامله بفروشند ، آن يك نفر حق شفعه ندارد .\r\n« مسألهء 2353 » حقّ شفعه در چيزهاى غير منقول كه قابل تقسيم باشند - مانند زمين و خانه و باغ - قطعى است ، ولى در چيزهاى ديگر محلّ اشكال است و احتياط در ترك آن است ؛ همچنين اين حق در مورد فروش خانه و زمين و مغازهء قابل تقسيم قطعى است ، ولى در مورد بخشش به عوض يا صلح آنها ، محل اشكال است و در مهريه حقّ شفعه وجود ندارد .\r\n« مسألهء 2354 » اگر زمين مشترك نباشد ، ولى راهرو يا مسير آبيارى آن مشترك باشد و زمين با مسير آب يا راهرو آن فروخته شود ، حقّ شفعه ثابت است .\r\n\r\n","description":"","footnote":"","page_name":" 429 ","page_number":433},
  {"content":"\r\n\r\n« مسألهء 2355 » هرگاه خريدار مسلمان باشد ، شريكى كه مىخواهد از حقّ شفعه عليه او استفاده كند ، بايد مسلمان باشد ، خواه فروشنده مسلمان باشد يا كافر ، پس كافر عليه مسلمان حقّ شفعه ندارد زيرا حقّ شفعه نوعى تسلط بر ديگرى است و كافر بر مسلمان تسلّط ندارد و در صورتى كه خريدار مسلمان نباشد ، در صورتى كه شريك كافر باشد نيز مىتواند از حق شفعه عليه او استفاده كند .\r\n« مسألهء 2356 » شريك در صورتى حقّ شفعه دارد كه قدرت پرداخت قيمت جنس فروخته شده را داشته باشد ؛ پس كسى كه از پرداخت آن عاجز است ، حقّ شفعه ندارد ، مگر آن كه خريدار قبول نمايد .\r\n« مسألهء 2357 » شريكى كه حقّ شفعه دارد ، نمىتواند نسبت به قسمتى از سهم فروخته شدهء شريك ، حق خود را اعمال كند ، بلكه بايد تمام آن را قبول يا رد نمايد .\r\n« مسألهء 2358 » كسى كه حقّ شفعه دارد و مىخواهد آن را اجرا نمايد ، بايد همان مبلغى را كه خريدار به شريك او داده ، به خريدار بپردازد و آنچه را نيز بابت دلّالى و مانند آن داده احتياطاً بايد بپردازد .\r\n« مسألهء 2359 » اگر خريدار سهمى را كه خريده به ديگرى بفروشد ، كسى كه حقّ شفعه دارد مىتواند به خريدار اوّل مراجعه كند و پولى را كه وى پرداخته به او بدهد ؛ در اين صورت معاملهء دوم باطل مىشود و خريدار دوم مىتواند پول خود را از خريدار اوّل پس بگيرد .\r\n« مسألهء 2360 » در شفعه صيغه و لفظ خاصّى شرط نيست ، بلكه شريك با عمل خود نيز مىتواند حقّ شفعه را اعمال نمايد و قيمت سهم فروخته شدهء شريك را به او بپردازد و آن سهم را تملك نمايد ؛ همچنين در شفعه قبول شريك يا ديگرى نيز شرط نمىباشد .\r\n« مسألهء 2361 » استفاده از حقّ شفعه فورى است ، پس اگر شريك سهل‌انگارى نمايد و بدون عذر تأخير بيندازد ، حقّ او ساقط مىشود و در صورت استفاده از حقّ شفعه ، همان مبلغ تعيين شده را بايد به فروشنده بپردازد ، نه كمتر و نه بيشتر ، اگر معامله نقد باشد نقد و اگر نسيه باشد نسيه ؛ ولى با رضايت طرفين مىتواند كمتر يا بيشتر و يا به نحو\r\n\r\n","description":"","footnote":"","page_name":" 430 ","page_number":434},
  {"content":"\r\n\r\nنقد يا نسيه بپردازد .\r\n« مسألهء 2362 » حقّ شفعه قابل اسقاط و مصالحه با خريدار - با عوض يا بدون عوض - مىباشد ، ولى به ارث رسيدن آن محل اشكال است .\r\n\r\n","description":"","footnote":"","page_name":" 431 ","page_number":435},
  {"content":"\r\n\r\n\r\nاحكام يَدْ\r\n« مسألهء 2363 » آنچه در دست و تصرّف كسى يا در دست وكيل يا امين يا مستأجر او است - خواه مال باشد يامنفعت و يا حق و مانند آن - در صورتى كه تصرّف همراه با ادّعاى مالكيّت آن باشد تا زمانى كه علم يا مدرك معتبر بر خلاف آن وجود نداشته باشد ، ملك آن شخص محسوب مىشود .\r\n« مسألهء 2364 » اگر به سبب غير مشروعى مثل غصب ، تصرّف يا اختيارى در مال پيدا كند ، تصرّف و اختيار او اثر ندارد .\r\n« مسألهء 2365 » اگر چيزى به طور كامل در تصرّف و اختيار دو نفر باشد ، مالكيّت آن به صورت مساوى ، براى آن دو نفر محسوب خواهد بود .\r\n« مسألهء 2366 » اگر دو نفر دربارهء ملكى كه در دست يكى از آن دو مىباشد ادّعاى ملكيّت كنند ، گفتهء كسى كه ملك در دست اوست با سوگند مقدّم است ، مگر اين كه ديگرى براى اثبات گفتهء خود مدرك و دليل قطعى يا دو شاهد عادل بياورد .\r\n« مسألهء 2367 » اگر دو نفر ادّعاى مالكيّت تمام ملكى را كه در تصرّف و اختيار هر دوى آنهاست داشته باشند ، هر كدام نسبت به نيمى از آن مدّعى و منكر هستند ؛ پس هر كدام بايد نسبت به نيمى از آن مدرك و دليل قطعى بياورد يا دو شاهد عادل اقامه كند و نسبت به نيم ديگر ، گفتهء او با قَسم قبول مىشود و چنانچه هر دو نفر اقامه شاهد نموده و قسم ياد كردند ، آن ملك بين آنها تقسيم مىگردد .\r\n« مسألهء 2368 » اگر زن و شوهر در وسايل خانه با هم اختلاف كنند - خواه در حال همسرى و خواه بعد از جدايى - در صورتى كه دليل معتبرى براى اثبات مدّعاى خود\r\n\r\n","description":"","footnote":"","page_name":" 432 ","page_number":436},
  {"content":"\r\n\r\nنداشته باشند ، وسايل و لباس‌هاى مردانه متعلّق به شوهر و وسايل و لباس‌هاى زنانه متعلّق به زن خواهد بود و آنچه هم براى زنان و هم براى مردان به كار مىرود ، ميان آن دو مشترك مىباشد مگر اين كه كلّيّهء وسايل ، اعمّ از مردانه و زنانه ، در دست يكى از آنان باشد كه در اين صورت مال وى محسوب مىشود و كسى كه اسباب و وسايل در دست او نيست ، اگر ادّعايى داشته باشد بايد اثبات كند يا دو شاهد عادل بياورد .\r\n\r\n","description":"","footnote":"","page_name":" 433 ","page_number":437},
  {"content":"\r\n\r\n\r\nاحكام شركت\r\n« شركت » يعنى مشاركت در اموال كه به صرف مخلوط شدن دو مال با يكديگر حاصل مىشود و احتياجى به صيغه ندارد و اگر بخواهند كه هر دو بتوانند در مال تصرّف كنند ، به صرف اجازه جواز حاصل مىشود و اگر صيغه بخوانند و عقد شركت منظور باشد ، اختلاط و امتزاج لازم نيست . تفصيل مسأله را در كتاب « فقه الشركه » آورده‌ايم .\r\n« مسألهء 2369 » مشهور بين علما اين است كه اگر چند نفر در مزدى كه از كار خود مىگيرند با يكديگر قرار شركت بگذارند ، مثل آرايشگران كه قرار مىگذارند هر اندازه مزد گرفتند با هم قسمت كنند ، شركت آنان صحيح نيست ؛ امّا اطلاق اين حكم اشكال دارد و آنچه كه امروزه به نام « شركت مهندسين » يا « شركت صيّادان » و مانند آنها مرسوم است ، اشكال ندارد .\r\n« مسألهء 2370 » اگر دو نفر با يكديگر قرار شركت بگذارند كه هر كدام به اعتبار خود جنسى بخرد و قيمت آن را خودش بدهكار شود ، ولى در استفادهء آن با يكديگر شريك باشند ، اين شركت صحيح نيست ؛ امّا اگر هر كدام ديگرى را وكيل كند كه جنس را براى او نسيه بخرد و بعد هر شريكى جنس را براى خودش و شريكش بخرد تا هر دو بدهكار شوند ، شركت صحيح است .\r\n« مسألهء 2371 » كسانى كه به واسطهء عقد شركت با هم شريك مىشوند ، بايد مكلّف و عاقل باشند و از روى قصد و اختيار شركت كنند و نيز بايد بتوانند درمال خود تصرّف كنند ؛ پس شركت با آدم سفيه - يعنى كسى كه مال خود را در كارهاى بيهوده مصرف مىكند - صحيح نيست ، اگرچه حاكم شرع هم او را از تصرّف در اموالش منع\r\n\r\n","description":"","footnote":"","page_name":" 434 ","page_number":438},
  {"content":"\r\n\r\nنكرده باشد و عقد شركت از جانب ورشكسته ، چنانچه حاكم شرع او را از تصرّف در اموالش منع كرده باشد ، صحيح نيست .\r\n« مسألهء 2372 » اگر در عقد شركت شرط كنند كسى كه كار مىكند يا بيشتر از شريك ديگر كار مىكند ، بيشتر منفعت ببرد يا شرط كنند كسى كه كار نمىكند يا كمتر كار مىكند بيشتر منفعت ببرد ، عقد و شرط صحيح است .\r\n« مسألهء 2373 » اگر قرار بگذارند همهء استفاده را يك نفر ببرد ، صحيح نيست ؛ امّا اگر قرار بگذارند مثلًا مقدارى از سود را كه شريك مالك مىشود به ديگرى بدهد و همچنين تمام ضرر را از مال خود جبران نمايد ، شركت و شرط هر دو صحيح است .\r\n« مسألهء 2374 » اگر شرط نكنند كه يكى از شريك‌ها بيشتر منفعت ببرد ، چنانچه سرمايهء آنان يك اندازه باشد ، منفعت و ضرر را هم به يك اندازه مىبرند و اگر سرمايهء آنان يك اندازه نباشد ، بايد منفعت و ضرر را به نسبت سرمايه قسمت نمايند ؛ مثلًا اگر دو نفر قرار شركت بگذارند و سرمايهء يكى از آنان دو برابر سرمايهء ديگرى باشد ، سهم او از منفعت و ضرر دو برابر سهم ديگرى است ، چه هر دو به يك اندازه كار كنند يا يكى كمتر كار كند يا هيچ كار نكند ، مگر اين كه شرط كرده باشند آن كس كه بيشتر كار مىكند ، سهم بيشترى داشته باشد .\r\n« مسألهء 2375 » اگر در عقد شركت شرط كنند كه هر دو با هم خريد و فروش نمايند يا هر كدام به تنهايى معامله كنند يا فقط يكى از آنان معامله كند ، بايد به قرارداد عمل نمايند .\r\n« مسألهء 2376 » اگر معيّن نكنند كدام يك از آنان با سرمايه خريد و فروش نمايد ، هيچ يك از آنان بدون اجازهء ديگرى نمىتواند با آن سرمايه معامله كند .\r\n« مسألهء 2377 » شريكى كه اختيار سرمايهء شركت با اوست ، بايد به قرارداد شركت عمل كند ؛ مثلًا اگر با او قرار گذاشته باشند كه نسيه بخرد يا نقد بفروشد يا جنس را از محلّ مخصوصى بخرد ، بايد به همان قرارداد رفتار نمايد و اگر با او قرارى نگذاشته باشند ، بايد داد و ستدى نمايد كه براى شركت ضرر نداشته باشد و معاملات را\r\n\r\n","description":"","footnote":"","page_name":" 435 ","page_number":439},
  {"content":"\r\n\r\nبه گونه‌اى كه متعارف است انجام دهد ؛ پس اگر مثلًا معمول باشد كه نقد بفروشد يا مال شركت را در مسافرت همراه خود نبرد ، بايد به همين نحو عمل نمايد و اگر معمول باشد كه نسيه بدهد يا مال را به سفر ببرد ، مىتواند به همين نحو عمل كند .\r\n« مسألهء 2378 » شريكى كه با سرمايهء شركت معامله مىكند ، اگر بر خلاف قراردادى كه با او كرده‌اند خريد و فروش كند و خسارتى براى شركت پيش آيد ، ضامن است ، ولى اگر بعداً طبق قراردادى كه شده معامله كند ، صحيح است و نيز اگر با او قراردادى نكرده باشند و بر خلاف معمول معامله كند ، ضامن مىباشد ، امّا اگر بعداً مطابق معمول معامله كند ، معاملهء او صحيح است .\r\n« مسألهء 2379 » شريكى كه با سرمايهء شركت معامله مىكند ، اگر زياده‌روى ننمايد و در نگهدارى سرمايه كوتاهى نكند و اتّفاقاً مقدارى از آن يا تمام آن تلف شود ، ضامن نيست .\r\n« مسألهء 2380 » شريكى كه با سرمايهء شركت معامله مىكند ، اگر بگويد : « سرمايه تلف شده است » و پيش حاكم شرع قسم بخورد ، بايد حرف او را قبول كرد .\r\n« مسألهء 2381 » اگر تمام شريك‌ها از اجازه‌اى كه به تصرّف در مال يكديگر داده‌اند برگردند ، هيچ كدام نمىتوانند در مال شركت تصرّف كنند و اگر يكى از آنان از اجازهء خود برگردد ، شريك‌هاى ديگر حقّ تصرّف ندارند ، ولى كسى كه از اجازهء خود برگشته ، مىتواند در مال شركت تصرّف كند .\r\n« مسألهء 2382 » بعيد نيست كه « شركت » عقد لازم باشد ؛ بنابراين اگر بعضى از شريك‌ها بخواهند شركت را پيش از مدّت تعيين شده به هم بزنند ، نمىتوانند ، مگر اين كه وقت معيّن فرا رسيده باشد .\r\n« مسألهء 2383 » اگر يكى از شريك‌ها بميرد يا ديوانه يا بىهوش يا سفيه شود ، مادامى كه شركت برقرار است و فسخ نشده است ، سرمايه در اختيار شركت است و با آن نمىتوان مثل مال آزاد شريك‌ها عمل كرد ، بلكه تابع مقررات خاص خود مىباشد .\r\n« مسألهء 2384 » اگر شريك چيزى را نسيه براى خود بخرد ، نفع و ضرر آن مال خود\r\n\r\n","description":"","footnote":"","page_name":" 436 ","page_number":440},
  {"content":"\r\n\r\nاوست ؛ ولى اگر براى شركت بخرد و شريك ديگر بگويد : « به آن معامله راضى هستم » ، نفع و ضرر آن مال هر دو نفر است .\r\n« مسألهء 2385 » اگر با سرمايهء شركت معامله‌اى كنند و بعد بفهمند شركت باطل بوده ، در صورتى كه شركت معمولى باشد كه گاهى در ميان اشخاص بدون پيش‌بينى جهات انجام مىشود ، چنانچه با توجه به اين كه شركت درست نيست ، به تصرّف در مال يكديگر راضى بوده‌اند ، معامله صحيح است و هرچه از آن معامله پيدا شود ، مال همهء آنان است و اگر اين طور نباشد ، چنانچه كسانى كه به تصرّف ديگران راضى نبوده‌اند بگويند : « به آن معامله راضى هستيم » ، معامله صحيح و گرنه باطل مىباشد و در هر صورت هر كدام آنان كه براى شركت كارى كرده است ، اگر كار را به قصد مجّانى انجام نداده باشد ، مىتواند مزد زحمت‌هاى خود را به اندازهء معمول از شريك‌هاى ديگر بگيرد ، امّا اگر شركت مقرّرات خاصى داشته باشند و همهء اين صور در آن پيش‌بينى شده باشد ، بايد طبق قرارداد و پيش‌بينى عمل شود .\r\n\r\n","description":"","footnote":"","page_name":" 437 ","page_number":441},
  {"content":"\r\n\r\n\r\nاحكام مُضاربه\r\n« مضاربه » قراردادى است كه ميان مُضارِب ( سرمايه‌گذار ) و عامل ( كسى كه با آن سرمايه ، كار مىكند ) بر اساس سود مُشاع بسته مىشود . تفصيل احكام مضاربه را در كتاب « فقه المضاربه » آورده‌ايم .\r\n« مسألهء 2386 » در قرارداد مضاربه ، خواندن صيغهء عربى شرط نيست و همين كه صاحب سرمايه با هر بيانى مقصود خود را بفهماند و عامل هم آن را بپذيرد ، قرارداد مضاربه منعقد مىشود .\r\n« مسألهء 2387 » در طرفين قرارداد مضاربه ، بلوغ ، عقل و اختيار شرط است و علاوه بر اين ، سرمايه‌گذار بايد حقّ تصرّف در دارايى خود را داشته باشد و عامل بتواند با آن سرمايه كار نمايد .\r\n« مسألهء 2388 » اصل سرمايه در مضاربه مىتواند به صورت نقد يا دين يا منفعت باشد و در سود آن ، سهم هر كدام بايد به نحو مشاع معيّن شود و اگر سهم هر كدام نامعيّن باشد ، مضاربه صحيح نيست .\r\n« مسألهء 2389 » لازم نيست سرمايهء مضاربه طلا و نقرهء سكّه‌دار باشد ، بلكه مضاربه با اسكناس يا اوراق ديگر با ارزش نيز صحيح است .\r\n« مسألهء 2390 » عقد مضاربه اگر مدّت‌دار باشد ، عقد لازم است و چنانچه مدّت‌دار نباشد ، بعيد نيست عقد جايز باشد ؛ ولى اگر شرط كنند كه تا مدّت معيّنى آن را به هم نزنند ، بايد به شرط عمل نمايند و منظور از عقد لازم ، قراردادى است كه بدون رضايت طرفين نمىتوان آن را به هم زد ، بر خلاف عقد جايز .\r\n\r\n","description":"","footnote":"","page_name":" 438 ","page_number":442},
  {"content":"\r\n\r\n« مسألهء 2391 » عقد مضاربه با فوت عامل به هم مىخورد ، ولى با فوت مالك به هم نمىخورد و تا آخر مدّت تعيين شده باقى است .\r\n« مسألهء 2392 » اگر كسى به ديگرى پولى بدهد تا با آن كالايى را بخرد و بين آنان تقسيم گردد ، مضاربه نيست و كالاى خريدارى شده متعلّق به صاحب پول است و عامل ، فقط اجرت متعارف كار خود را طلبكار مىباشد .\r\n« مسألهء 2393 » سود مضاربه را ميان دو طرف قرارداد تقسيم مىكنند و چنانچه در مضاربه شرط شود كه شخص سومى بدون شركت در سرمايه و كار ، در سود شريك باشد يا شرط كنند كه دو طرف يا يكى از آنها از مال خود چيزى به او ببخشند ، اشكال ندارد .\r\n« مسألهء 2394 » اگر عامل كوتاهى نكند و زيانى پيش آيد ، متحمّل زيان نمىشود و زيان بر عهدهء صاحب سرمايه است ، ولى اگر در مضاربه شرط كنند كه زيان متوجّه دو طرف يا فقط عامل گردد ، شرط صحيح است و بايد طبق شرط عمل كنند .\r\n« مسألهء 2395 » اگر عامل با سرمايه‌گذار شرط كند تا پايان مدّت ، ماهانه مبلغ معيّنى را به عنوان علىالحساب به او بپردازد و در پايان مدّت سود را تعيين نموده باقىمانده سود را تسويه كنند و يا با يكديگر مصالحه نمايند ، مضاربه صحيح است .\r\n« مسألهء 2396 » مبالغ معيّنى را كه شركت‌ها يا بانك‌ها به عنوان سود ثابت به سرمايه‌گذار مىپردازند و گاهى پيش از شروع عمل پرداخت مىكنند ، به عنوان مضاربه صحيح نيست ، مگر بدانند سهم سود سرمايه گذار ، آن مقدار يا بيشتر خواهد بود يا سرمايه‌گذار شرط كند اگر سهم او كمتر از آن مقدار بود ، بانك آن را از اموال ديگر خود جبران كند و همچنين اگر به عنوان علىالحساب مبلغى بپردازند تا در آخر مدّت با هم مصالحه كنند ، مانعى ندارد .\r\n« مسألهء 2397 » قراردادى كه ميان صاحب سرمايه و صاحب صنعت و حرفه بسته مىشود تا عامل سرمايه را در صنايع به كار گيرد و سود آن را بين خود تقسيم كنند ، به عنوان مضاربه صحيح است ؛ همچنين قراردادى كه بين صاحب ماشين و راننده يا بين صاحب ابزار كار و كارگر بسته مىشود ، به عنوان مضاربه صحيح است .\r\n\r\n","description":"","footnote":"","page_name":" 439 ","page_number":443},
  {"content":"\r\n\r\n« مسألهء 2398 » اگر انتقال سرمايه به شهر ديگر متعارف و معمول نباشد ، عامل نمىتواند بدون اجازه سرمايه‌گذار آن را به شهر ديگر منتقل نمايد و اگر بدون اجازهء او منتقل كند و از اين بابت زيانى به سرمايه وارد شود ، ضامن خسارت خواهد بود ؛ ولى اگر سرمايه‌گذار اجازه داده باشد و عامل نيز در حفظ سرمايه كوتاهى نكرده باشد ، ضامن نيست .\r\n« مسألهء 2399 » در مواردى كه عامل حقّ جابجا كردن سرمايه را به شهر ديگرى دارد ، هزينهء جابجايى و انباردارى و امورى مانند دلّالى و هزينهء سفر خود را مىتواند به حساب مضاربه منظور نمايد .\r\n« مسألهء 2400 » يك سرمايه‌گذار مىتواند با چند عامل كه به طور مشترك كار مىكنند ، در مورد يك مال مضاربه كند ، خواه سهم آنان از سود مساوى باشد يا نه و در عمل يكسان باشند يا متفاوت ، همچنين چند سرمايه‌گذار مىتوانند با يك عامل به مضاربه بپردازند .\r\n« مسألهء 2401 » اگر عامل ، سرمايهء چند سرمايه‌گذار را به طور مشترك در اختيار گرفته باشد ، مخارج تجارت را از اصل سرمايه برمىدارد ، ولى اگر سرمايه‌ها متفاوت باشد ، بايد هزينه‌هاى تجارت را به نسبت كسر نمايد ، همان گونه كه تقسيم سود به نسبت سرمايه مىباشد .\r\n« مسألهء 2402 » در صورتى كه قرارداد مضاربه مطلق و بدون شرط باشد ، عامل به نحو معمول و متعارف ، هرطور كه مصلحت بداند مىتواند تجارت نمايد .\r\n« مسألهء 2403 » اگر در مقدار سرمايه يا سود و خسارت وارده ، بين مالك و عامل اختلاف پيدا شود و مدركى در بين نباشد ، گفتهء عامل مقدّم است ؛ ولى اگر در مقدار سهم عامل از سود حاصله اختلاف شود و دليل و مدركى در بين نباشد ، گفتهء مالك مقدّم خواهد بود .\r\n« مسألهء 2404 » پدر و جدّ پدرى مىتوانند با مال كودك خود ، در صورتى كه به مصلحت او باشد ، مضاربه كنند ؛ همچنين قيّم شرعى بچّه مانند وصى و حاكم شرع ، مىتواند با مراعات كامل مصلحت و امانت ، مال بچّه را به مضاربه دهد .\r\n\r\n","description":"","footnote":"","page_name":" 440 ","page_number":444},
  {"content":"\r\n\r\n\r\nاحكام صُلح\r\n« صلح » آن است كه انسان با ديگرى سازش كند تا در مقابل عوضى ، مقدارى از مال يا منفعت مال خود راملك او كند يا از طلب يا حقّ خود در مقابل چيزى بگذرد ، اگرچه آن چيز سكوت نمودن و مرافعه نكردن باشد .\r\n« مسألهء 2405 » دو نفرى كه چيزى را به يكديگر صلح مىكنند ، بايد بالغ و عاقل باشند و كسى آنها را مجبور نكرده باشد و نيز قصد صلح داشته باشند و حاكم شرع نيز آنان را از تصرّف در اموالشان منع نكرده باشد و سفيه نيز نباشند ، اگرچه حاكم شرع هم آنها را منع نكرده باشد .\r\n« مسألهء 2406 » لازم نيست صيغهء صلح به عربى خوانده شود ، بلكه با هر لفظى كه بفهمانند با هم صلح و سازش كرده‌اند ، صحيح است .\r\n« مسألهء 2407 » اگر كسى گوسفندان خود را به چوپان بدهد كه مثلًا يك سال نگهدارى كند و از شير آن استفاده نمايد و مقدارى روغن بدهد ، چنانچه شير گوسفند را در مقابل زحمت‌هاى چوپان و آن روغن صلح كند ، صحيح است و همچنين اگر گوسفند را يك ساله به چوپان اجاره دهد كه از شير آن استفاده كند و در عوض مقدارى روغن بدهد ، چنانچه روغن به مقدار معيّن در ذمّه باشد و مقيّد نباشد كه از شير خود گوسفند گرفته باشد ، اشكال ندارد ، ولى اگر مقيد به شير خود گوسفند باشد اشكال دارد .\r\n« مسألهء 2408 » اگر كسى بخواهد طلب يا حقّ خود را با ديگرى صلح كند ، در صورتى صحيح است كه او قبول نمايد .\r\n« مسألهء 2409 » اگر انسان مقدار بدهى خود را بداند و طلبكار او نداند ، چنانچه\r\n\r\n","description":"","footnote":"","page_name":" 441 ","page_number":445},
  {"content":"\r\n\r\nطلبكار طلب خود را به كمتر از مقدارى كه هست صلح كند ، مثلًا پنجاه تومان طلبكار باشد و طلب خود را به ده تومان صلح نمايد ، مبلغ زيادى براى بدهكار حلال نيست ، مگر آن كه مقدار بدهى خود را به او بگويد و او را راضى كند ، يا به گونه‌اى باشد كه اگر مقدار طلب خود را مىدانست ، باز هم به آن مقدار صلح مىكرد .\r\n« مسألهء 2410 » اگر بخواهند دو چيز را كه از يك جنس هستند به يكديگر صلح كنند ، اشكال ندارد ، چه وزن آنها يكى باشد و چه وزن يكى بيشتر از ديگرى باشد .\r\n« مسألهء 2411 » اگر دو نفر از يك نفر طلبكار باشند يا دو نفر از دو نفر ديگر طلبكار باشند و بخواهند طلب‌هاى خود را به يكديگر صلح كنند ، چنانچه طلب آنان از يك جنس و وزن آنها يكى باشد ، مثلًا هر دو ده كيلو گندم طلبكار باشند ، مصالحه آنان صحيح است و همچنين است اگر جنس طلب آنان يكى نباشد ، مثلًا يكى ده كيلو برنج و ديگرى دوازده كيلو گندم طلبكار باشد ؛ بلكه چنانچه طلب آنان از يك جنس و چيزى باشد كه معمولًا با وزن و پيمانه آن را معامله مىكنند ، حتّى در صورتى كه وزن يا پيمانهء آنان مساوى نباشد نيز مصالحهء آنان صحيح است .\r\n« مسألهء 2412 » اگر از كسى طلبى داشته باشد كه بايد بعد از مدّتى بگيرد ، چنانچه طلب خود را به مقدار كمترى صلح كند و مقصودش اين باشد كه مقدارى از طلب خود را گذشت كند و بقيّه را نقد بگيرد ، اشكال ندارد .\r\n« مسألهء 2413 » اگر دو نفر چيزى را با هم صلح كنند ، با رضايت يكديگر مىتوانند صلح را به هم بزنند و نيز اگر در ضمن معامله براى هر دو يا يكى از آنان حقّ به هم زدن معامله را قرار داده باشند ، كسى كه آن حق را دارد ، مىتواند صلح را به هم بزند .\r\n« مسألهء 2414 » تا وقتى خريدار و فروشنده از مجلس معامله متفرّق نشده‌اند ، مىتوانند معامله را به هم بزنند و نيز اگر مشترى حيوانى را بخرد ، تا سه روز حقّ به هم زدن معامله را دارد و همچنين اگر پول جنسى را كه نقد خريده تا سه روز ندهد و جنس را تحويل نگيرد ، فروشنده مىتواند معامله را به هم بزند ؛ ولى كسى كه مالى را صلح مىكند در صورت اوّل و دوم حقّ به هم زدن صلح را ندارد ، امّا در صورت سوم چنانچه تحويل\r\n\r\n","description":"","footnote":"","page_name":" 442 ","page_number":446},
  {"content":"\r\n\r\nمال مصالحه را تأخير بيندازد و در عرف حدّى براى اداى آن باشد يا منصرف از صلح اين باشد كه مال مصالحه را نقد بدهد و تأخير نيندازد ، « خيار تأخير » در صلح نيز جارى مىباشد و در بقيّهء خيارات كه در « احكام خريد و فروش » گفته شد ، مىتواند صلح را به هم بزند ، مگر در خيار غَبْنْ كه به هم زدن صلح بىاشكال نيست .\r\n« مسألهء 2415 » اگر چيزى كه با صلح گرفته معيوب باشد ، در صورتى كه آن عيب پيش از معامله بوده و او نمىدانسته ، مىتواند صلح را به هم بزند ، ولى نمىتواند تفاوت قيمت صحيح و معيوب را بگيرد .\r\n« مسألهء 2416 » هرگاه مال خود را به كسى صلح نمايد و با او شرط كند كه : « اگر بعد از مرگ وارثى نداشتم بايد چيزى را كه به تو صلح كرده‌ام وقف كنى » و او نيز اين شرط را قبول كند ، بايد به شرط عمل كند .\r\n« مسألهء 2417 » اگر زن مهريهء خود را با شوهر صلح كند تا در مقابل ، او همسر ديگرى اختيار نكند و شوهر هم قبول نمايد ، زن نبايد مهريه را بگيرد و شوهر هم نبايد با زن ديگرى ازدواج كند ، مگر اين كه با رضايت يكديگر صلحِ انجام گرفته را به هم بزنند .\r\n\r\n","description":"","footnote":"","page_name":" 443 ","page_number":447},
  {"content":"\r\n\r\n\r\nاحكام اجاره\r\nاجاره به دو گونه است : اجارهء اشياء و اجارهء اشخاص . در مورد اوّل اجاره عقدى است كه به موجب آن مستأجر در مدّت معيّن ، مالك منافع مورد اجاره و موجر مالك اجاره‌بها مىگردد و اجاره دهنده ( موجر ) و كسى كه چيزى را اجاره مىكند ( مستأجر ) بايد مكلّف و عاقل باشند و به اختيار خودشان اجاره را انجام دهند و نيز بايد در مال خود حقّ تصرّف داشته باشند ؛ پس « سفيه » كه مال خود را در كارهاى بيهوده مصرف مىكند ، اگرچه حاكم شرع نيز او را منع نكرده باشد ، اگر چيزى را اجاره كند يا اجاره دهد نافذ نيست .\r\n« مسألهء 2418 » انسان مىتواند از طرف ديگرى وكيل شود و مال او را اجاره دهد .\r\n« مسألهء 2419 » اگر ولى يا قيّم بچّه ، مال او را اجاره دهد يا خود او را اجير ديگرى نمايد ، اشكال ندارد و اگر مدّتى پس از زمان بلوغ او را جزء مدّت اجاره قرار دهد ، بعد از آن كه بچّه بالغ شد ، مىتواند بقيّهء اجاره را به هم بزند ؛ ولى هرگاه به گونه‌اى بوده كه اگر مقدارى پس از زمان بلوغ او را جزء مدّت اجاره نمىكرد ، بر خلاف مصلحت وى بود ، نمىتواند اجاره را به هم بزند .\r\n« مسألهء 2420 » بچّهء صغيرى كه ولىّ ندارد ، چنانچه خودش طالب اجاره باشد ، با اجازهء مجتهد مىتوان او را اجير كرد و كسى كه به مجتهد دسترسى ندارد ، مىتواند از يك نفر مؤمن كه عادل باشد اجازه بگيرد و او را اجير نمايد ، به شرط آن كه اجير گرفتن بچّهء نابالغ به مصلحت او باشد بلكه بنابر احتياط واجب بايد به گونه‌اى باشد كه ترك آن داراى مفسده براى بچّهء نابالغ باشد .\r\n« مسألهء 2421 » موجر و مستأجر لازم نيست عقد اجاره را به صيغهء عربى بخوانند ،\r\n\r\n","description":"","footnote":"","page_name":" 444 ","page_number":448},
  {"content":"\r\n\r\nبلكه اگر مالك به كسى بگويد : « ملك خود را به تو اجاره دادم » و او بگويد : « قبول كردم » ، اجاره صحيح است و نيز اگر حرفى نزنند و مالك به قصد اين كه ملك را اجاره دهد ، آن را به مستأجر واگذار كند و او هم به قصد اجاره كردن تحويل بگيرد ، اجاره صحيح مىباشد .\r\n« مسألهء 2422 » اگر انسان بدون صيغه خواندن بخواهد براى انجام عملى اجير شود ، همين كه با رضايت طرف معامله مشغول آن عمل شود ، اجاره صحيح است .\r\n« مسألهء 2423 » كسى كه نمىتواند حرف بزند ، اگر با اشاره بفهماند كه ملك را اجاره داده يا اجاره كرده ، صحيح است .\r\n« مسألهء 2424 » اگر خانه يا مغازه را اجاره كند و صاحب ملك با او شرط كند كه فقط خود او از آنها استفاده نمايد يا از ظاهر كلام او اين چنين فهميده شود ، مستأجر نمىتواند آن را به ديگرى اجاره دهد و اگر شرط نكند يا از ظاهر كلام او اين چنين فهميده نشود ، مىتواند آن را به ديگرى اجاره دهد ؛ ولى اگر بخواهد به زيادتر از مقدارى كه اجاره كرده آن را اجاره دهد ، بايد در آن كارى مانند تعمير و سفيد كارى انجام داده باشد يا به غير جنسى كه اجاره كرده آن را اجاره دهد ، مثلًا اگر با پول اجاره كرده به گندم يا چيز ديگرى اجاره دهد .\r\n« مسألهء 2425 » اگر خانه يا مغازه را مثلًا يك ساله به صد تومان اجاره كند و از نصف آن خودش استفاده نمايد و صاحب ملك با او شرط نكند كه فقط خود او از آن استفاده نمايد يا از ظاهر كلام او اين چنين فهميده نشود ، مىتواند نصف ديگر آن را به صد تومان اجاره دهد ؛ ولى اگر بخواهد نصف آن را به زيادتر از مقدارى كه اجاره كرده ، مثلًا به صد و بيست تومان اجاره دهد ، بايد در آن كارى مانند تعمير انجام داده باشد يا به غير جنسى كه اجاره كرده اجاره دهد .\r\n« مسألهء 2426 » اگر غير از خانه ، مغازه و اتاق چيز ديگرى مانند زمين ، كشتى ، اتومبيل سوارى يا اتوبوس را اجاره كند و مالك با او شرط نكند كه فقط خودش از آن استفاده نمايد يا از ظاهر كلام او اين چنين فهميده نشود ، مىتواند آن را به بيشتر از مقدارى كه اجاره كرده به ديگرى اجاره دهد .\r\n\r\n","description":"","footnote":"","page_name":" 445 ","page_number":449},
  {"content":"\r\n\r\n« مسألهء 2427 » در « اجاره اشخاص » كسى كه اجاره مىكند « مستأجر » و كسى كه مورد اجاره قرار مىگيرد « اجير » و مال التّجاره « اجرت » نام دارد ؛ حال اگر اجير با انسان شرط كند كه فقط براى خود انسان كار كند ، نمىشود او را به ديگرى اجاره داد و اگر شرط نكند و اطلاق اجاره هم منصرف به اين نباشد كه براى خود انسان كار كند ، چنانچه او را به چيزى كه اجرت او قرارداده اجاره دهد ، بايد زيادتر نگيرد و اگر به چيز ديگرى اجاره دهد ، مىتواند زيادتر بگيرد .\r\n« مسألهء 2428 » اگر انسان اجير شود كه كارى را انجام دهد - مثلًا لباسى را بدوزد - نمىتواند ديگرى را براى آن كار به قيمت كمتر اجير كند ، مگر اين كه مقدارى از كار را خودش انجام دهد - مثلًا پارچه را خودش ببرد - و در مورد تحويل دادن پارچه به ديگرى ، بايد از صاحب پارچه اجازه بگيرد .\r\n\r\nشرايط مالى كه آن را اجاره مىدهند\r\n« مسألهء 2429 » مالى كه اجاره مىدهند چند شرط دارد :\r\nاوّل : آن كه معيّن باشد ؛ پس اگر بگويد : « يكى از خانه‌هاى خود را اجاره دادم » درست نيست .\r\nدوم : مستأجر آن را ببيند يا كسى كه آن را اجاره مىدهد ، خصوصيّات آن را بگويد تا كاملًا معلوم باشد .\r\nسوم : تحويل دادن آن ممكن باشد ؛ پس اجاره دادن اسبى كه فرار كرده باطل است .\r\nچهارم : آن مال به واسطهء استفاده كردن از بين نرود ؛ پس اجاره دادن چيزهايى كه با استفاده مستهلك مىشوند ، مانند نان و ميوه و خوردنىها صحيح نيست .\r\nپنجم : استفاده‌اى كه مال را براى آن اجاره داده‌اند ممكن باشد ؛ پس اجاره دادن زمين براى زراعت در صورتى كه آب باران براى آن كفايت نكند و از آب نهر هم مشروب نشود ، صحيح نيست .\r\nششم : چيزى كه اجاره مىدهد مال خود او باشد و اگر مال كس ديگرى را اجاره\r\n\r\n","description":"","footnote":"","page_name":" 446 ","page_number":450},
  {"content":"\r\n\r\nمىدهد ، در صورتى صحيح است كه صاحب آن رضايت دهد .\r\n« مسألهء 2430 » اجارهء ملك به طور مشاع جايز است ، خواه اجاره دهنده داراى قسمت مشاع باشد و بخواهد آن را اجاره دهد و يا مالك تمام ملك باشد و سهمى مانند يك دوم يا يك سوم آن را به طور مشاع اجاره دهد ؛ البتّه در صورت اوّل بايد با اجازهء شريك خود ملك را به مستأجر تحويل دهد .\r\n« مسألهء 2431 » اجاره دادن درخت براى آن كه از ميوهء آن استفاده كنند اشكال ندارد .\r\n« مسألهء 2432 » زن مىتواند براى آن كه از شيرش استفاده كنند اجير شود و لازم نيست از شوهر خود اجازه بگيرد ؛ ولى اگر به واسطهء شير دادن حقّ شوهر از بين برود ، بدون اجازهء او نمىتواند اجير شود .\r\n\r\nشرايط استفاده از مورد اجاره\r\n« مسألهء 2433 » استفاده‌اى كه از مورد اجاره مىبرند چهار شرط دارد :\r\nاوّل : آن كه حلال باشد ؛ بنابر اين اجاره دادن مغازه براى شراب فروشى يا نگهدارى شراب و كرايه دادن حيوان براى حمل و نقل شراب باطل است .\r\nدوم : پول دادن براى آن استفاده ، در نظر مردم بيهوده نباشد .\r\nسوم : اگر چيزى را كه اجاره مىدهند چند نوع استفاده داشته باشد ، استفاده‌اى را كه مستأجر بايد از آن ببرد معيّن نمايند ؛ مثلًا اگر حيوانى را كه سوارى مىدهد و بار مىبرد اجاره دهند ، بايد در هنگام اجاره معيّن كنند كه سوارى يا باربرى آن يا همهء استفاده‌هاى آن ، مال مستأجر است .\r\nچهارم : مدّت استفاده را معيّن نمايند به نحوى كه ابتدا و انتهاى آن معلوم باشد و در اجارهء اشخاص ، اگر مدّت معلوم نباشد ولى عمل را معيّن كنند ، مثلًا با خيّاط قرار بگذارند كه لباس معيّنى را به نحو مخصوصى بدوزد ، كافى است .\r\n« مسألهء 2434 » اگر ابتداى مدّت اجاره را معيّن نكنند ، ابتداى آن از وقت عقد اجاره است .\r\n\r\n","description":"","footnote":"","page_name":" 447 ","page_number":451},
  {"content":"\r\n\r\n« مسألهء 2435 » اگر خانه‌اى را مثلًا يك ساله اجاره دهند و ابتداى آن را يك ماه بعد از خواندن صيغه قرار دهند ، اجاره صحيح است ، اگرچه هنگامى كه صيغه مىخوانند خانه در اجارهء ديگرى باشد .\r\n« مسألهء 2436 » اگر مدّت اجاره را معلوم نكند و بگويد : « هر وقت در خانه نشستى اجارهء آن ماهى ده هزار تومان است » ، اجاره صحيح نيست .\r\n« مسألهء 2437 » اگر به مستأجر بگويد : « خانه را يك ماهه به ده هزار تومان به تو اجاره دادم و بقيّه نيز به همان قيمت » ، اجاره در ماه اوّل صحيح است ؛ ولى اگر بگويد :\r\n« هر ماهى ده هزار تومان » و اوّل و آخر آن را معيّن نكند ، حتّى براى ماه اوّل هم باطل است ، مگر اين كه طبق عرف و قرائن ، شروع و پايان آن مشخص باشد .\r\n« مسألهء 2438 » اتاقى كه مسافران و زوّار در آن منزل مىكنند و معلوم نيست چه مدّت در آن مىمانند ، ظاهراً حكم اجاره را ندارد ، بلكه استفاده از آن جايز است ، بنابر اين اگر قرار بگذارند كه مثلًا شبى هزار تومان بدهند و صاحب اتاق هم راضى شود ، استفاده از آن اتاق اشكال ندارد و صاحب اتاق هر وقت بخواهد مىتواند آنان را بيرون كند .\r\n\r\nمسائل متفرّقهء اجاره\r\n« مسألهء 2439 » مستأجرى كه ملكى را اجاره كرده ، بايد پس از پايان مدّت اجاره ، آن را تخليه كند و به مالك تحويل دهد و يا رضايت او را به دست آورد .\r\n« مسألهء 2440 » مالى را كه مستأجر بابت اجاره مىدهد بايد معلوم باشد ؛ پس اگر از چيزهايى باشد كه با وزن آن را سنجيده و معامله مىكنند ، بايد وزن آن معلوم باشد و اگر از چيزهايى باشد كه با شمارش مىسنجند ، بايد شمارهء آن معلوم باشد و اگر مثل حيوان باشد ، بايد موجر آن را ببيند يا مستأجر خصوصيّات آن را بگويد .\r\n« مسألهء 2441 » اگر زمينى را براى زراعت جو يا گندم اجاره دهد و اجاره‌بها را جو يا گندم همان زمين قرار دهد ، اجاره صحيح نيست ، مگر اين كه اجاره‌بها مقدار معيّنى در ذمّه باشد و مقيّد نباشد كه از محصول خود زمين باشد و مستأجر از محصول همان\r\n\r\n","description":"","footnote":"","page_name":" 448 ","page_number":452},
  {"content":"\r\n\r\nزمين بدهد كه در اين صورت اشكال ندارد .\r\n« مسألهء 2442 » كسى كه چيزى را اجاره داده ، تا آن چيز را تحويل ندهد ، حقّ ندارد اجارهء آن را مطالبه كند و نيز اگر براى انجام عملى اجير شده باشد ، پيش از انجام عمل حقّ مطالبه اجرت را ندارد ، مگر آن كه گرفتن اجاره‌بها قبل از عمل معمول باشد يا در قرارداد اجاره اين چنين توافق شده باشد ، مانند اجير شدن براى حجّ .\r\n« مسألهء 2443 » هرگاه چيزى را كه اجاره داده تحويل دهد ، اگرچه مستأجر تحويل نگيرد يا تحويل بگيرد و تا آخر مدّت اجاره از آن استفاده نكند ، مستأجر بايد اجاره‌بهاى آن را بدهد .\r\n« مسألهء 2444 » اگر انسان اجير شود كه در روز معيّنى كارى را انجام دهد و در آن روز براى انجام آن كار حاضر شود ، كسى كه او را اجير كرده ، اگرچه آن كار را به او ارجاع ندهد ، بايد اجرت او را بدهد ؛ مثلًا اگر خيّاطى را در روز معيّنى براى دوختن لباسى اجير نمايد و خيّاط در آن روز آمادهء كار باشد ، اگرچه پارچه را به او ندهد كه بدوزد ، بايد اجرت او را بدهد ، چه خيّاط بيكار باشد و چه براى خودش يا ديگرى كار كند .\r\n« مسألهء 2445 » اگر بعد از تمام شدن مدّت اجاره معلوم شود كه اجاره باطل بوده ، چنانچه مال در تحويل يا تحت تصرّف مستأجر بوده ، مستأجر بايد اجرةالمثل را به مقدار معمول به صاحب ملك بدهد ؛ مثلًا اگر خانه‌اى را يك ساله به صد هزار تومان اجاره كند بعد بفهمد اجاره باطل بوده ، چنانچه اجارهء آن خانه معمولًا پنجاه هزار تومان باشد ، بايد پنجاه هزار تومان را بدهد و اگر دويست هزار تومان باشد ، بايد دويست هزار تومان را بپردازد و نيز اگر بعد از گذشتن مقدارى از مدّت اجاره معلوم شود كه اجاره باطل بوده ، بايد اجارهء آن مدّت را به مقدار معمول به صاحب ملك بدهد .\r\n« مسألهء 2446 » اگر چيزى كه اجاره كرده از بين برود ، چنانچه در نگهدارى آن كوتاهى نكرده و در استفاده بردن از آن هم زياده‌روى ننموده باشد ، ضامن نيست و نيز اگر مثلًا پارچه‌اى را كه به خيّاط داده از بين برود ، در صورتى كه خيّاط زياده‌روى نكرده و در نگهدارى آن هم كوتاهى نكرده باشد ، نبايد عوض آن را بدهد .\r\n\r\n","description":"","footnote":"","page_name":" 449 ","page_number":453},
  {"content":"\r\n\r\n« مسألهء 2447 » هرگاه صنعتگر چيزى را كه براى ساختن يا تعمير كردن تحويل گرفته ، ضايع كند ، ضامن است .\r\n« مسألهء 2448 » اگر قصّاب سرِ حيوانى را ببرد و آن را حرام كند ، چه مزد گرفته باشد و چه مجّانى سر بريده باشد ، بايد قيمت آن را به صاحبش بدهد .\r\n« مسألهء 2449 » اگر وسيلهء باربرى يا حيوانى را اجاره كند و معيّن نمايند كه چقدر بار بر آن حمل نمايد ، چنانچه بيشتر از آن مقدار حمل كند و آن وسيله يا حيوان تلف يا معيوب شود ، ضامن است و نيز اگر مقدار بار را معيّن نكرده باشند و بيشتر از مقدار معمول حمل كند ، چنانچه وسيله يا حيوان تلف يا معيوب گردد ، ضامن مىباشد و اگر وسيله از بين نرود و معيوب هم نشود ، اجارهء مقدار زايد را اگر قابل توجّه باشد ، بايد بدهد .\r\n« مسألهء 2450 » اگر حيوانى را براى حمل بار شكستنى اجاره دهد ، چنانچه آن حيوان بلغزد يا رم كند و بار را بشكند ، صاحب حيوان ضامن نيست ، ولى اگر به واسطهء زدن و مانند آن كارى كند كه حيوان زمين بخورد و بار را بشكند ، ضامن است .\r\n« مسألهء 2451 » مستأجر و كسى كه چيزى را اجاره داده ، با رضايت يكديگر مىتوانند معامله را به هم بزنند و نيز اگر در اجاره شرط كنند كه هر دو يا يكى از آنان حقّ به هم زدن معامله را داشته باشند ، مىتوانند مطابق قرارداد ، اجاره را به هم بزنند .\r\n« مسألهء 2452 » اگر اجاره دهنده يا مستأجر بفهمند كه مغبون شده‌اند ، چنانچه در هنگام انعقاد قرارداد اجاره متوجّه نباشند كه مغبونند ، مىتوانند اجاره را به هم بزنند ، ولى اگر در قرارداد اجاره شرط كنند كه اگر مغبون هم باشند حقّ به هم زدن معامله را نداشته باشند ، نمىتوانند اجاره را به هم بزنند .\r\n« مسألهء 2453 » اگر چيزى را اجاره دهد و پيش از آن كه آن را تحويل دهد ، كسى آن را غصب نمايد ، مستأجر مىتواند اجاره را به هم بزند و مالى را كه به اجاره دهنده داده پس بگيرد يا اجاره را به هم نزند و اجرةالمثل مدّتى را كه آن چيز در تصرّف غصب كننده بوده به ميزان معمول از او بگيرد ؛ پس اگر وسيله‌اى را يك ماهه به ده هزار تومان اجاره\r\n\r\n","description":"","footnote":"","page_name":" 450 ","page_number":454},
  {"content":"\r\n\r\nنمايد و كسى آن را ده روز غصب كند و اجرةالمثل معمول آن در ده روز ، پانزده هزار تومان باشد ، مىتواند پانزده هزار تومان را از غاصب بگيرد .\r\n« مسألهء 2454 » اگر چيزى را كه اجاره كرده تحويل بگيرد و بعد ديگرى آن را غصب كند ، نمىتواند اجاره را به هم بزند ، بلكه فقط حقّ دارد اجرةالمثل آن چيز را به مقدار معمول از غاصب بگيرد .\r\n« مسألهء 2455 » اگر پيش از آن كه مدّت اجاره تمام شود ، ملك را به مستأجر بفروشد ، اجاره به هم نمىخورد و مستأجر بايد اجاره بها را به فروشنده بدهد و همچنين است اگر آن را به ديگرى بفروشد .\r\n« مسألهء 2456 » اگر پيش از شروع مدّت اجاره ، ملك به گونه‌اى خراب شود كه هيچ قابل استفاده نباشد يا قابل استفاده‌اى كه شرط كرده‌اند نباشد ، اجاره باطل مىشود و پولى كه مستأجر به صاحب ملك داده به او برمىگردد ، بلكه اگر به گونه‌اى باشد كه بتواند استفادهء مختصرى هم از آن ببرد ، مىتواند اجاره را به هم بزند .\r\n« مسألهء 2457 » اگر ملكى را اجاره كند و بعد از گذشتن مقدارى از مدّت اجاره ، آن مِلك به گونه‌اى خراب شود كه هيچ قابل استفاده نباشد يا قابل استفاده‌اى كه شرط كرده‌اند نباشد ، اجارهء مدّتى كه باقى مانده باطل مىشود و اگر استفادهء مختصرى هم بتواند از آن ببرد ، مىتواند اجارهء مدّت باقىمانده را به هم بزند .\r\n« مسألهء 2458 » اگر خانه‌اى را كه مثلًا دو اتاق دارد اجاره دهد و يك اتاق آن خراب شود ، چنانچه فوراً آن را بسازد و هيچ مقدار از استفادهء آن از بين نرود ، اجاره باطل نمىشود و مستأجر هم نمىتواند اجاره را به هم بزند ، ولى اگر ساختن آن به قدرى طول بكشد كه مقدارى از استفادهء مستأجر از بين برود ، اجاره به آن مقدار باطل مىشود و مستأجر مىتواند اجارهء مدّت باقىمانده را به هم بزند .\r\n« مسألهء 2459 » اگر اجاره دهنده يا مستأجر بميرد ، اجاره باطل نمىشود ، ولى اگر خانه متعلّق به اجاره دهنده نباشد ، مثلًا ديگرى وصيّت كرده باشد كه تا او زنده است منفعت خانه مال او باشد ، چنانچه آن خانه را اجاره دهد و پيش از تمام شدن مدّت اجاره\r\n\r\n","description":"","footnote":"","page_name":" 451 ","page_number":455},
  {"content":"\r\n\r\nبميرد ، از وقتى كه مرده اجاره باطل است .\r\n« مسألهء 2460 » اگر صاحب كار بنّا را وكيل كند كه براى او كارگر بگيرد ، چنانچه بنّا كمتر از مقدارى كه از صاحب كار مىگيرد به كارگر بدهد ، زيادى آن بر او حرام است و بايد آن را به صاحب كار بدهد ، ولى اگر اجير شود كه ساختمان را تمام كند و براى خود اين اختيار را بگذارد كه خودش ساختمان را بسازد يا به ديگرى بدهد ، در صورتى كه كمتر از مقدارى كه اجير شده به ديگرى بدهد ، زيادى آن براى او حلال مىباشد .\r\n« مسألهء 2461 » اگر رنگرز قرار بگذارد كه مثلًا پارچه را با نيل رنگ كند ، چنانچه با رنگ ديگر رنگ نمايد ، حق ندارد چيزى بگيرد ، مگر آن كه رنگ كردن با رنگ ديگر مرغوبيت داشته باشد و خصوص نيل به گونه‌اى كه صاحب پارچه راضى باشد ، مطلوبيّتى نداشته باشد .\r\n« مسألهء 2462 » اجير شدن براى كارهايى كه بر همگان واجب كفايى است - نظير غسل ، كفن و دفن ميّت - بنابر احتياط باطل است ، هر چند اجير شدن براى مستحبّات آن مانعى ندارد ، ولى استخدام و اجير شدن براى كارهاى مورد نياز جامعه و مردم - نظير امور پزشكى و صنعتى - اشكال ندارد .\r\n\r\nاحكام سرقفلى\r\n« مسألهء 2463 » « سرقفلى » داراى اقسامى است كه برخى از آنها حرام و بعضى حلال مىباشد ، از جمله :\r\nاوّل : چنانچه بودنِ مستأجر در محلّ مورد اجاره موجب زياد شدن ارزش آنجا شده باشد و به همين دليل مستأجر پس از پايان مدّت اجاره بخواهد مبلغى را به عنوان سرقفلى از موجر بگيرد ، اين نوع سرقفلى حرام است .\r\nدوم : چنانچه پيش از تمام شدن مدّت اجاره ، موجر مبلغى را به عنوان سرقفلى به مستأجر بپردازد تا وى بقيّهء مدّت را بخشيده و محلّ را تخليه كند ، اين قسم از سرقفلى مشروع و حلال مىباشد .\r\n\r\n","description":"","footnote":"","page_name":" 452 ","page_number":456},
  {"content":"\r\n\r\nسوم : اگر موجر شرط كرده باشد كه فقط مستأجر از مورد اجاره استفاده نمايد و مستأجر مبلغى را به عنوان سرقفلى به موجر بپردازد تا او رضايت دهد كه مستأجر آن محل را به شخص ديگرى اجاره دهد ، اين نوع سرقفلى نيز جايز و حلال است .\r\nچهارم : اگر موجر بخواهد مبلغى را به عنوان سرقفلى از مستأجر بگيرد تا آن محل را به او اجاره دهد ، اين قسم سرقفلى نيز مشروع و حلال است و در حقيقت جزء اجاره بها مىباشد . همچنين اگر مستأجر حقّ اجاره به ديگرى را داشته باشد ، مىتواند از ديگرى مبلغى را به عنوان سرقفلى بگيرد و آن محل را به او اجاره بدهد ، ولى اگر مدّت اجارهء خود او باقى مانده باشد و بخواهد به مبلغ بيشتر اجاره بدهد ، بنابر احتياط بايد كارى از قبيل تعمير در آن انجام داده باشد .\r\nپنجم : اگر موجر در ضمن عقد اجاره شرط كند كه تا وقتى مستأجر در آن ملك است و خواهان آن مىباشد ، ملك را به او اجاره دهد يا عقد اجاره را تمديد كند و مبلغ اجاره را زياد نكند و حقّ بيرون كردن وى را نداشته باشد ، مستأجر مىتواند از موجر و يا شخص ديگرى مقدارى به عنوان سرقفلى در برابر اسقاط حقّ خود يا تخليهء محل دريافت دارد .\r\nششم : مفهوم سرقفلى گرفتن در عرف فعلى بازار اين است كه مستأجر حقّ داشته باشد هر قدر خواست محلّ اجاره را در اختيار داشته باشد و از هر كسى خواست پول بگيرد و محل را به او واگذار كند و صاحب محل نه حقّ اخراج او را داشته باشد و نه مانع و اگذارى او شود ، فقط گاهى صاحب ملك شرط مىكند كه در مقابل موافقت واگذارى از طرف دوم يا سوم مبلغى پول بگيرد ، همهء اين مطالب اگر به صورت شرط لفظى هم نباشد ، مفهوم آن گرفتن سرقفلى است و معامله بر اين اساس انجام مىشود و اين نوع سرقفلى نيز جايز و حلال است .\r\n« مسألهء 2464 » كسانى كه خانه يا مغازه يا غير آنها را از صاحبان آن اجاره مىكنند ، حرام است پس از پايان يافتن مدّت اجاره بدون اذن صاحب محل در آنجا اقامت كنند و بايد محل را در صورت عدم رضايت صاحب آن فوراً تخليه كنند و اگر نكنند ، غاصب بوده\r\n\r\n","description":"","footnote":"","page_name":" 453 ","page_number":457},
  {"content":"\r\n\r\nو ضامن محل و اجرةالمثل آن هستند و براى آنها شرعاً به هيچ وجه حقّى نيست ، چه مدّت اجاره آنها كوتاه باشد يا طولانى و چه بودن آنها در مدّت اجاره موجب زياد شدن ارزش محل شده باشد يا نه و چه بيرون رفتن از محل ، موجب نقص در تجارت آنها باشد يا نه .\r\n« مسألهء 2465 » اگر كسى از مستأجر سابق كه مدّت اجاره‌اش گذشته است آن محل را اجاره كند ، اجاره‌اش صحيح نيست و توقّف او در محل حرام و غصب است ، مگر به اجازهء صاحب محل و اگر به محل خسارت وارد شود يا تلف شود ، ضامن است و مادامى كه توقّف نموده است ، بايد اجرةالمثل را به صاحب محلّ بپردازد .\r\n« مسألهء 2466 » اگر شخص غاصب كه مستأجر سابق است ، چيزى را به عنوان سرقفلى از شخصى كه محل را به او اجاره داده است بگيرد ، حرام است و اگر آنچه را كه گرفته است تلف كند يا به وسيلهء حادثه‌اى تلف شود ، ضامن دهندهء آن است .\r\n« مسألهء 2467 » اگر محلّى را براى مدّتى اجاره كند و حق داشته باشد كه در بين مدّت آن را به ديگرى اجاره دهد و اجارهء محل ترقّى كند ، مىتواند آن محل را به همان مقدارى كه اجاره كرده است اجاره دهد و مقدارى هم به عنوان سرقفلى از آن شخص بگيرد ؛ مثلًا اگر مغازه‌اى را به مدّت ده سال به ماهى ده هزار تومان اجاره نموده و پس از مدّتى اجارهء محل به ماهى صد هزار تومان افزايش پيدا كرده ، در صورتى كه حقّ اجاره داشته باشد ، مىتواند آن محل را در مدّت باقىمانده به ماهى ده هزار تومان اجاره دهد و مقدارى به رضايت طرفين به عنوان سرقفلى از آن شخص بگيرد .\r\n« مسألهء 2468 » اگر محلّى را از صاحب آن اجاره كند و با او شرط كند كه مثلًا مدّت بيست سال قيمت اجاره را بالا نبرد و شرط كند كه اگر محلّ مذكور را به غير تحويل داد ، صاحب محل با شخص ثالث نيز به همين نحو عمل كند و اگر شخص ثالث به ديگرى تحويل داد نيز به همين نحو عمل كند و اجاره را بالا نبرد ، براى مستأجر جايز است كه محل را به ديگرى تحويل دهد و به اين عنوان مقدارى سرقفلى از او بگيرد و سرقفلى به اين نحو حلال است و دومى به سومى و سومى به چهارمى نيز مىتواند به حسب قرارداد تحويل دهد و از او به اين عنوان سرقفلى بگيرد .\r\n\r\n","description":"","footnote":"","page_name":" 454 ","page_number":458},
  {"content":"\r\n\r\n« مسألهء 2469 » مالك مىتواند هر مقدارى بخواهد به عنوان سرقفلى از شخص بگيرد كه محل را به او اجاره دهد و اگر مستأجر حقّ اجارهء به غير را داشته باشد ، مىتواند از او مبلغى بگيرد كه مِلك را به او اجاره بدهد و اين نحو سرقفلى مانعى ندارد .\r\n\r\n","description":"","footnote":"","page_name":" 455 ","page_number":459},
  {"content":"\r\n\r\n\r\nاحكام جُعاله\r\n« جعاله » يعنى انسان قرار بگذارد در مقابل كارى كه براى او انجام مىدهند ، مال معيّنى بدهد ؛ مثلًا بگويد : « هر كس گمشدهء مرا پيدا كند صد تومان به او مىدهم » . به كسى كه اين قرار را مىگذارد « جاعل » و به كسى كه كار را انجام مىدهد « عامل » مىگويند و فرق بين جعاله و اجاره اشخاص اين است كه در اجاره بعد از خواندن صيغه ، اجير بايد عمل را انجام دهد و كسى هم كه او را اجير كرده اجرت را به او بدهكار مىشود ، ولى در جعاله عامل مىتواند مشغول عمل نشود و تا عمل را انجام نداده ، جاعل بدهكار نمىشود .\r\n« مسألهء 2470 » جاعل بايد بالغ و عاقل باشد و از روى قصد و اختيار قرارداد كند و شرعاً بتواند در مال خود تصرّف نمايد ؛ بنابر اين جعاله سفيه كه مال خود را در كارهاى بيهوده مصرف مىكند ، اگرچه حاكم شرع هم او را منع نكرده باشد ، صحيح نيست .\r\n« مسألهء 2471 » كارى كه جاعل مىگويد براى او انجام دهند ، نبايد حرام باشد و نيز نبايد به گونه‌اى بىفايده باشد كه غرض عقلايى به آن تعلّق نگيرد ؛ پس اگر بگويد : « هر كسى شراب بخورد يا در شب به جاى تاريكى برود صد تومان به او مىدهم » جعاله صحيح نيست .\r\n« مسألهء 2472 » اگر جاعل مالى را كه قرار مىگذارد بدهد ، معيّن كند ، مثلًا بگويد :\r\n« هر كس اسب مرا پيدا كند ، اين بار گندم را به او مىدهم » لازم نيست بگويد آن گندم مال كجاست و قيمت آن چيست ؛ ولى اگر مال را معيّن نكند ، مثلًا بگويد : « كسى كه اسب مرا پيدا كند صد كيلو گندم به او مىدهم » بايد خصوصيّات آن را كاملًا معيّن نمايد .\r\n« مسألهء 2473 » اگر جاعل مزد معيّنى براى كار قرار ندهد ، مثلًا بگويد : « هر كس بچّهء\r\n\r\n","description":"","footnote":"","page_name":" 456 ","page_number":460},
  {"content":"\r\n\r\nمرا پيدا كند پولى به او مىدهم » و مقدار آن را معيّن نكند ، چنانچه كسى آن عمل را انجام دهد ، بايد مزد او را به مقدارى كه كار او در نظر مردم ارزش دارد پرداخت كند .\r\n« مسألهء 2474 » اگر عامل پيش از قرارداد ، كار را انجام داده باشد يا بعد از قرارداد به قصد اين كه پول نگيرد انجام دهد ، حقّى براى گرفتن مزد ندارد .\r\n« مسألهء 2475 » پيش از آن كه عامل شروع به كار كند ، جاعل و عامل مىتوانند جعاله را به هم بزنند .\r\n« مسألهء 2476 » بعد از آن كه عامل شروع به كار كرد ، اگر جاعل بخواهد جعاله را به هم بزند ، اشكال ندارد ، ولى بايد مزد مقدار عملى را كه انجام داده به او بدهد .\r\n« مسألهء 2477 » عامل مىتواند عمل را ناتمام بگذارد ، ولى اگر تمام نكردن عمل موجب ضرر جاعل شود ، بايد آن را تمام نمايد ؛ مثلًا اگر كسى بگويد : « هر كس چشم مرا عمل كند فلان مقدار به او مىدهم » و پزشك جرّاحى شروع به عمل نمايد ، چنانچه به گونه‌اى باشد كه اگر عمل را تمام نكند ، چشم معيوب مىشود ، بايد آن را تمام نمايد و در صورتى كه ناتمام بگذارد ، حقّى بر عهدهء جاعل ندارد ، بلكه ضامن نقص و عيبى كه حاصل مىشود نيز هست .\r\n« مسألهء 2478 » اگر عامل كار را ناتمام بگذارد ، چنانچه آن كار مثل پيدا كردن اسب باشد كه تا تمام نشود براى جاعل فايده ندارد ، عامل نمىتواند چيزى مطالبه كند و همچنين است اگر جاعل مزد را براى تمام كردن عمل قرار دهد ، مثلًا بگويد : « هر كس لباس مرا بدوزد هزار تومان به او مىدهم » ؛ ولى اگر مقصود او اين باشد كه هر مقدار از عمل كه انجام گيرد براى آن مقدار مزد بدهد ، جاعل بايد مزد مقدارى را كه انجام شده به عامل بدهد ، اگرچه احتياط اين است كه با مصالحه يكديگر را راضى نمايند .\r\n« مسألهء 2479 » در هر موردى كه جعاله در اثر جهالت يا نبودن ساير شرايط باطل شود ، شخص عامل مستحقّ اجرةالمثل - يعنى اجرتى كه معمولًا براى مثل آن كار مىدهند - مىباشد و اگر اجرت قرارداد شده با اجرةالمثل تفاوت داشته باشد ، نسبت به مقدار زايد آن مصالحه نمايند ، ولى اگر عمل را به قصد مجّانى انجام داده باشد ، چيزى\r\n\r\n","description":"","footnote":"","page_name":" 457 ","page_number":461},
  {"content":"\r\n\r\nطلبكار نيست .\r\n« مسألهء 2480 » ظاهراً مژدگانى و جوايزى كه معمولًا به طور مطلق براى پيدا كردن اشياى گمشده تعيين مىكنند ، از قبيل جعاله است .\r\n\r\n","description":"","footnote":"","page_name":" 458 ","page_number":462},
  {"content":"\r\n\r\n\r\nاحكام بيمه\r\n« بيمه » قراردادى است بين بيمه شونده ( بيمه گزار ) و مؤسسه يا شركت يا شخصى كه بيمه را مىپذيرد ( بيمه‌گر ) كه به موجب آن يك طرف تعهّد مىكند در ازاء پرداخت وجه يا وجوهى از طرف ديگر ، در صورت وقوع حادثه ، خسارت وارده بر او را جبران كند و يا وجه معيّنى بپردازد . متعهّد را « بيمه‌گر » ، طرف تعهّد را « بيمه گزار » ، وجهى را كه بيمه‌گزار به بيمه‌گر مىپردازد « حقّ بيمه » و آنچه را كه بيمه مىشود « موضوع بيمه » مىگويند و اين عقد مثل ساير عقود محتاج به رضايت طرفين است و شرايطى كه در عقد و طرفين آن در ساير عقود معتبرند ، در اين عقد نيز معتبر مىباشند و مىتوان اين عقد را با هر لغت و زبانى منعقد كرد و تعهدات طرفين قرارداد بيمه به اعتبار انواع و اقسام بيمه متفاوت است .\r\n« مسألهء 2481 » در بيمه هر يك از طرفين قرارداد مىتوانند ايجاب يا قبول را اجرا نمايند ، ولى بايد تمام قيودى كه گفته شد معلوم شوند و قرارداد بر اساس آنها واقع گردد .\r\n« مسألهء 2482 » در بيمه علاوه بر شرايطى از قبيل بلوغ و عقل و اختيار و غير آنها كه در ساير عقود لازم است ، چند شرط معتبر است :\r\nاوّل : تعيين موضوع بيمه كه شخص ، مغازه ، كشتى ، اتومبيل يا هواپيما است .\r\nدوم : تعيين دو طرف عقد كه اشخاص يا مؤسسات يا شركت‌ها يا دولت هستند .\r\nسوم : تعيين مبلغى كه بايد بپردازند . چهارم : تعيين اقساطى كه بايد آن را بپردازند و تعيين زمان اقساط . پنجم : تعيين زمان شروع و پايان بيمه كه مثلًا از اوّل فلان ماه يا سال تا چند ماه يا چند سال است . ششم : تعيين خطرهايى كه موجب خسارت مىشوند مثل حريق ، غرق ، سرقت ، وفات يا بيمارى و مىتوان كلّيّهء آفاتى را كه موجب خسارت مىشوند ،\r\n\r\n","description":"","footnote":"","page_name":" 459 ","page_number":463},
  {"content":"\r\n\r\nقرارداد كرد .\r\n« مسألهء 2483 » صورت عقد بيمه چند نحو است : يكى آن كه بيمه‌گزار بگويد : « به عهدهء من است فلان مبلغ را در فلان تعداد قسط هر كدام به مبلغ فلان بدهم ، در مقابل اگر خسارتى به مغازهء من ، مثلًا از ناحيهء حريق يا دزدى وارد شود ، جبران نمايى » و طرف هم قبول كند ، يا بگويد : « بر عهدهء من است خسارتى را كه به مغازه شما از ناحيهء حريق يا دزدى وارد مىشود در مقابل آن كه فلان مقدار بدهى جبران نمايم » و بايد تمام قيودى كه در مسألهء سابق ذكر شد معلوم و قرارداد شوند .\r\n« مسألهء 2484 » لازم نيست در قرارداد بيمه ميزان خسارت تعيين شود ؛ پس اگر قرار بگذارند كه هر مقدار خسارت وارد شد جبران كنند ، صحيح است ، ولى در عقد بيمه بايد تعهدات طرفين عرفاً معلوم و معين باشد .\r\n« مسألهء 2485 » اگر عدّه‌اى با سرمايهء مشترك خود مؤسّسه‌اى را تأسيس كنند و قرار بگذارند كه هر خسارتى به هر كدام از آنان وارد شود آن مؤسّسه جبران نمايد ، اشكال ندارد و بايد طبق قرارداد عمل شود و آن را « بيمهء متقابل » مىنامند و در اين فرض چنانچه شركت مذكور با پول جمع شدهء شركا و با اجازهء آنان به تجارت بپردازد ، صحيح است و هر يك از شركا علاوه بر دريافت خسارت مطابق قرارداد ، سهمى هم از سود تجارت خواهند داشت .\r\n« مسألهء 2486 » چون پرداخت اقساط حقّ بيمه به عنوان قرض نيست ، بنابر اين مؤسّسهء بيمه كننده مىتواند به منظور تشويق متقاضيان بيمه ، متعهّد شود علاوه بر تأمين خسارت ، مبلغى هم به آنان بپردازد .\r\n« مسألهء 2487 » ظاهراً با رعايت شرايطى كه ذكر شد ، تمام اقسام بيمه صحيح مىباشد ، چه بيمهء عمر باشد يا بيمهء كالاهاى تجارتى يا عمارت‌ها يا كشتىها و هواپيماها و يا بيمه كارمندان دولت يا مؤسّسات يا بيمهء اهل يك قريه يا شهر و بيمه عقد مستقلّى است و مىتوان به عنوان بعضى از عقود ديگر از قبيل صلح ، آن را اجرا كرد .\r\n\r\n","description":"","footnote":"","page_name":" 460 ","page_number":464},
  {"content":"\r\n\r\n\r\nاحكام مُزارعه\r\n« مزارعه » آن است كه مالك با زارع قراردادى منعقد كند كه به موجب آن ، مالك زمينى را براى مدّت معيّنى به زارع مىدهد كه در آن زراعت كند و حاصل را تقسيم كنند .\r\n« مسألهء 2488 » مزارعه چند شرط دارد :\r\nاوّل : آن كه صاحب زمين يا مالك منافع آن ، به زارع بگويد : « زمين را به تو واگذار كردم » و زارع هم بگويد : « قبول كردم » يا بدون اين كه حرفى بزنند ، مالك زمين را براى مزارعه واگذار كند و زارع هم به اين قصد تحويل بگيرد .\r\nدوم : صاحب زمين و زارع هر دو مكلّف و عاقل باشند و با قصد و اختيار خود مزارعه را انجام دهند و حاكم شرع آنان را از تصرّف در اموالشان جلوگيرى نكرده باشد و امّا سفيه اگرچه حاكم شرع نيز او را از تصرف در اموالش منع نكرده باشد ، مزارعه او صحيح نيست .\r\nسوم : همهء حاصل زمين به يكى اختصاص داده نشود ؛ بنابر اين زارع و مالك بايد از تمام حاصل زمين سهم ببرند ، مثلًا حاصل اوّل و آخر به يكى اختصاص داده نشود .\r\nچهارم : سهم هر كدام به طور مشاع باشد ، مثل نصف يا ثلث حاصل و مانند اينها كه بايد تعيين شده باشد ، پس اگر حاصل يك قطعه را براى يكى و حاصل قطعه ديگر را براى ديگرى قرار دهند ، صحيح نيست و نيز اگر مالك بگويد : « در اين زمين زراعت كن و هر چه مىخواهى به من بده » ، صحيح نيست .\r\nپنجم : مدّتى را كه بايد زمين در اختيار زارع باشد ، معيّن كنند و بايد مدّت به قدرى باشد كه در آن مدّت به دست آمدن محصول ممكن باشد .\r\nششم : زمين قابل زراعت باشد و اگر زراعت در آن ممكن نباشد امّا بتوانند كارى كنند\r\n\r\n","description":"","footnote":"","page_name":" 461 ","page_number":465},
  {"content":"\r\n\r\nكه زراعت ممكن شود ، مزارعه صحيح است .\r\nهفتم : اگر در محلّى هستند كه مثلًا يك نوع زراعت مىكنند ، چنانچه اسم هم نبرند ، همان زراعت معيّن مىشود و اگر چند نوع زراعت مىكنند ، بايد زراعتى را كه مىخواهد انجام دهد معيّن نمايد ، مگر آن كه رسم معمولى داشته باشد كه به همان نحو بايد عمل شود .\r\nهشتم : مالك ، زمين را معيّن كند ، پس كسى كه چند قطعه زمين دارد و با هم تفاوت دارند ، اگر به زارع بگويد : « در يكى از اين زمين‌ها زراعت كن » و آن را معيّن نكند ، مزارعه باطل است .\r\nنهم : خرجى را كه هركدام آنان بايد بكنند معيّن نمايند ، ولى اگر خرجى كه هر كدام بايد بكنند معلوم باشد ، لازم نيست آن را معيّن نمايند .\r\n« مسألهء 2489 » اگر مالك با زارع قرار بگذارد كه مقدارى از حاصل براى او باشد و بقيّه را بين خودشان قسمت كنند ، چنانچه بدانند كه بعد از برداشتن آن مقدار ، چيزى باقى مىماند ، مزارعه صحيح است .\r\n« مسألهء 2490 » اگر مدّت مزارعه تمام شود و حاصل به دست نيايد ، چنانچه مالك راضى شود كه با اجاره يا بدون اجاره ، زراعت در زمين او بماند و زارع هم راضى باشد ، مانعى ندارد و اگر مالك راضى نشود ، چنانچه چيدن زراعت به زارع ضرر بزند و ماندن آن موجب ضرر مالك نباشد ، مالك نمىتواند زارع را مجبور كند كه زراعت را بچيند و اگر مجبور كند ، بايد ضرر را جبران نمايد ، بلكه اگر ماندن زراعت موجب ضرر مالك نباشد ، زارع مىتواند با دادن اجرت زمين ، او را مجبور كند كه زراعت در زمينش باقى بماند .\r\n« مسألهء 2491 » اگر به واسطهء پيش‌آمدى ، زراعت در زمين ممكن نشود - مثلًا آب از زمين قطع شود - در صورتى كه مقدارى از زراعت به دست آمده باشد - حتّى مثل « قَصيل » كه مىتوان قبل از رسيدن و دانه بستن آن را به حيوانات داد - آن مقدار مطابق قرارداد از آن هر دوى آنها است و در بقيّه ، مزارعه باطل است و اگر زارع زراعت نكند ، چنانچه زمين در تصرّف او بوده و مالك در آن تصرّفى نداشته است ، بايد اجارهء آن مدّت\r\n\r\n","description":"","footnote":"","page_name":" 462 ","page_number":466},
  {"content":"\r\n\r\nرا به مقدار معمول به مالك بدهد .\r\n« مسألهء 2492 » اگر مالك و زارع صيغه خوانده باشند ، بدون رضايت يكديگر نمىتوانند مزارعه را به هم بزنند و همچنين است اگر مالك به قصد مزارعه زمين را به كسى و اگذار كند و طرف هم به همين قصد بگيرد ؛ ولى اگر در ضمن خواندن صيغهء مزارعه شرط كرده باشند كه هر دو يا يكى از آنان حقّ به هم زدن معامله را داشته باشند ، مىتوانند مطابق قرارى كه گذاشته‌اند معامله را به هم بزنند .\r\n« مسألهء 2493 » اگر بعد از قرارداد مزارعه ، مالك يا زارع بميرد ، مزارعه به هم نمىخورد و وارثها به جاى آنان هستند ؛ ولى اگر زارع بميرد و شرط كرده باشند كه خود زارع زراعت را انجام دهد ، مزارعه به هم مىخورد و چنانچه زراعت نمايان شده باشد ، بايد سهم او را به ورثه او بدهند و از حقوق ديگرى هم كه زارع داشته ورثهء او ارث مىبرند و اگر ضرر به مالك نمىخورد ، مىتوانند مالك را مجبور كنند كه زراعت تا هنگام رسيدن در زمين باقى بماند .\r\n« مسألهء 2494 » اگر بعد از زراعت بفهمند كه مزارعه باطل بوده ، چنانچه بذر مال مالك بوده ، حاصلى هم كه به دست مىآيد مال اوست و بايد مزد زارع و مخارجى را كه كرده و كرايهء وسايل يا ابزار ديگرى را كه مال زارع بوده و در آن زمين كار كرده به او بدهد ، مگر آن كه بطلان مزارعه از جهت قراردادن تمام حاصل براى مالك زمين باشد كه در اين صورت مالك ، ضامن چيزى نيست و اگر بذر مال زارع بوده ، زراعت هم مال اوست و بايد اجارهء زمين و خرج‌هايى را كه مالك كرده و كرايهء وسايل يا ابزار ديگرى را كه مال او بوده و در آن زراعت كار كرده به او بدهد ، مگر آن كه بطلان مزارعه از جهت قرار دادن تمام حاصل براى زارع باشد كه در اين صورت زارع ضامن اجرت زمين و عوامل نيست .\r\n« مسألهء 2495 » اگر بذر ، مال زارع باشد و بعد از زراعت بفهمند كه مزارعه باطل بوده ، چنانچه مالك و زارع راضى شوند كه با اجرت يا بىاجرت زراعت در زمين بماند ، اشكال ندارد و اگر مالك راضى نشود ، در صورتى كه چيدن زراعت پيش از رسيدن آن به زارع ضرر بزند و ماندن آن موجب ضرر مالك نباشد ، نمىتواند زارع را مجبور كند تا\r\n\r\n","description":"","footnote":"","page_name":" 463 ","page_number":467},
  {"content":"\r\n\r\nزراعت را بچيند و اگر مجبور كند ، بايد ضرر او را جبران نمايد ، بلكه اگر ماندن زراعت موجب ضرر مالك نباشد ، زارع مىتواند با دادن اجرت زمين ، او را مجبور كند كه زراعت در زمينش باقى بماند .\r\n« مسألهء 2496 » اگر بعد از جمع كردن حاصل و تمام شدن مدّت مزارعه ، ريشهء زراعت در زمين باقى بماند و سال بعد دو مرتبه حاصل دهد ، چنانچه قرارداد بين زارع و مالك بر اشتراكِ در زرع و اصول آن بوده ، حاصل سال دوم را هم بايد مثل سال اوّل قسمت كنند ، ولى اگر قرارداد فقط بر اشتراك در آنچه از زراعت در سال اوّل حاصل مىشود بوده باشد ، حاصل سال دوم متعلّق به صاحب بذر خواهد بود .\r\n« مسألهء 2497 » اگر قرارداد مزارعه همزمان يا كمى پيش از زمان وجوب زكات باشد و سهم هر يك از مالك و زارع به حدّ نصاب برسد ، بايد هر كدام زكات سهم خود را بپردازند ، ولى اگر زمان قرارداد پس از وقت وجوب زكات باشد ، زكات زراعت بر عهدهء صاحب بذر است .\r\n« مسألهء 2498 » اگر در قرارداد مزارعه شرط كنند كه زمين و كشت به عهدهء يك طرف و بذر و ساير كارها به عهدهء ديگرى باشد ، صحيح است .\r\n« مسألهء 2499 » لازم نيست قرارداد مزارعه ميان دو نفر باشد ، بلكه ممكن است بين چند نفر باشد ، به عنوان مثال يكى عهده‌دار زمين ، ديگرى عهده‌دار كشت ، سومى عهده‌دار بذر و چهارمى عهده‌دار تأمين ساير وسايل زراعت و كارهاى ديگر آن گردد ، هر چند اين نوع مزارعه خلاف احتياط است و بهتر است به عنوان مصالحه انجام شود .\r\n« مسألهء 2500 » در مزارعه لازم نيست كه زمين ملك مزارعه دهنده باشد ، بلكه كافى است كه به وسيلهء اجاره و مانند آن ، مالك منافع و بهره‌بردارى از زمين باشد .\r\n\r\n","description":"","footnote":"","page_name":" 464 ","page_number":468},
  {"content":"\r\n\r\n\r\nاحكام مُساقات\r\nاگر باغدار به اين صورت قرارداد نمايد كه درخت‌هاى ميوه يا منافع آن را كه مال خود اوست و يا اختيار آن با اوست تا مدّت معيّنى به شخصى به عنوان باغبان واگذار كند تا پرورش داده و آب دهد و پس از به دست آمدن محصول ، باغبان سهم مشاعى بر طبق قرارداد از ميوهء آن بردارد ، اين معامله را « مُساقات » مىگويند .\r\n« مسألهء 2501 » در صورتى كه باغ داراى انواع درختان ميوه باشد ، مىتوان براى هر نوع ، سهميه‌اى مخصوص نوع خود قرارداد كرد .\r\n« مسألهء 2502 » معاملهء مساقات در مورد درخت‌هايى مثل بيد و چنار كه ميوه نمىدهند صحيح نيست ، ولى در مثل درخت « حَنا » كه از برگ آن استفاده مىكنند يا درختى كه از گُل آن استفاده مىكنند ، اشكال ندارد .\r\n« مسألهء 2503 » در معاملهء مساقات لازم نيست صيغه بخوانند ، بلكه اگر صاحب درخت به قصد مساقات آن را واگذار كند و كسى هم كه كار مىكند به همين قصد تحويل بگيرد ، معامله صحيح است .\r\n« مسألهء 2504 » باغدار و كسى كه تربيت درختان را به عهده مىگيرد ، بايد مكلّف و عاقل باشند و كسى آنها را مجبور نكرده باشد و نيز بايد حاكم شرع آنان را از تصرّف در اموالشان منع نكرده باشد ، امّا مساقات سفيه اگرچه حاكم شرع هم او را منع نكرده باشد نافذ نيست .\r\n« مسألهء 2505 » مدّت مساقات بايد معلوم باشد و اگر اوّلِ آن را معيّن كنند و آخرِ آن را هنگامى قرار دهند كه ميوهء آن سال به دست مىآيد ، صحيح است .\r\n\r\n","description":"","footnote":"","page_name":" 465 ","page_number":469},
  {"content":"\r\n\r\n« مسألهء 2506 » بايد سهم هر كدام از باغدار و باغبان به طور مشاع ، مثل نصف يا ثلث محصول و مانند آن باشد و اگر قرار بگذارند كه مثلًا صد كيلو گرم از ميوه‌ها مال باغدار و بقيّه مال كسى باشد كه كار مىكند ، معامله باطل است .\r\n« مسألهء 2507 » بايد قرارداد معامله مساقات را پيش از ظاهر شدن ميوه منعقد نمايند ؛ بنابر اين اگر بعد از ظاهر شدن ميوه و پيش از رسيدن آن قرارداد منعقد كنند ، صحّت معامله خالى از اشكال نيست ، هرچند براى زياد شدن ميوه يا براى سلامت آن كارى مانند آبيارى و سم‌پاشى انجام دهد .\r\n« مسألهء 2508 » معاملهء مساقات در بوتهء خربزه و خيار و مانند اينها صحيح نيست .\r\n« مسألهء 2509 » درختى كه از آب باران يا رطوبت زمين استفاده مىكند و به آبيارى احتياج ندارد ، اگر به كارهاى ديگر مانند بيل زدن و كود دادن محتاج باشد ، معاملهء مساقات در آن صحيح است ، ولى چنانچه آن كارها در زياد شدن يا خوب شدن ميوه اثرى نداشته باشد ، معاملهء مساقات اشكال دارد .\r\n« مسألهء 2510 » مساقات عقد لازم است ؛ بنابراين طرفين عقد مساقات با رضايت يكديگر مىتوانند معامله را به هم بزنند و نيز اگر در ضمن خواندن صيغهء مساقات شرط كنند كه هر دو يا يكى از آنان حقّ به هم زدن معامله را داشته باشند ، مطابق قرارى كه گذاشته‌اند ، به هم زدن معامله اشكال ندارد ، بلكه اگر در ضمن عقد مساقات شرطى كنند و عملى نشود ، كسى كه به نفع او شرط شده مىتواند معامله را به هم بزند .\r\n« مسألهء 2511 » كارهايى نظير احداث راه آب ، ديوار كشى و نصب موتور كه معمولًا در هر سال تكرار نمىشود ، در صورتى كه در قرارداد شرط نشده باشد ، به عهدهء مالك باغ مىباشد و كارهايى نظير اصلاح درختان ، كندن علف‌هاى هرزه و آبيارى كه طبق معمول هر سال تكرار مىشوند ، در صورتى كه در قرارداد شرط نشده باشد ، به عهدهء باغبان مىباشد .\r\n« مسألهء 2512 » اگر مالك بميرد ، معاملهء مساقات به هم نمىخورد و ورثه او به جاى او هستند .\r\n« مسألهء 2513 » اگر كسى كه پرورش درختان به او واگذار شده بميرد ، چنانچه\r\n\r\n","description":"","footnote":"","page_name":" 466 ","page_number":470},
  {"content":"\r\n\r\nدر عقد شرط نكرده باشند كه خودش آنها را پرورش دهد و ظاهر كلامشان هم مباشرت آن شخص نباشد ، ورثه‌اش به جاى او هستند و چنانچه خود ورثه عمل را انجام ندهند و اجير هم نگيرند و اجبار آنان هم ممكن نباشد ، حاكم شرع از مال ميّت اجير مىگيرد و محصول را بين ورثهء ميّت و مالك قسمت مىكند و اگر شرط كرده باشند كه خود او درختان را پرورش دهد ، مساقات باطل مىشود .\r\n« مسألهء 2514 » از هنگامى كه محصول نمايان مىشود ، باغبان مالك سهميهء خود مىگردد ، بنابر اين چنانچه بعد از آن و قبل از تقسيم بميرد - حتّى اگر مساقات به دليل شرط مباشرتِ خود عامل باطل شود - سهم وى به وارث او منتقل مىشود .\r\n« مسألهء 2515 » اگر شرط شود كه تمام حاصل براى مالك باشد ، مساقات باطل است و ميوه مال مالك مىباشد و كسى كه كار مىكند نمىتواند مطالبهء اجرت نمايد ، ولى اگر باطل بودن مساقات به جهت ديگر باشد ، مالك بايد مزد آبيارى و كارهاى ديگر را به مقدار معمول به كسى كه درختان را پرورش داده است بپردازد .\r\n« مسألهء 2516 » در قرارداد مساقات ، مباشرت باغبان شرط نيست ، بلكه باغبان مىتواند براى كارهايى كه بايد انجام دهد كارگر بگيرد و يا اين كه كسى به طور رايگان به وى كمك نمايد مگر اين كه مباشرت باغبان در عقد مساقات شرط شده باشد .\r\n« مسألهء 2517 » اگر زمينى را به ديگرى واگذار كند كه در آن درخت بكارد و آنچه عمل مىآيد مال هر دو باشد ، اين معامله كه آن را « مغارسه » مىگويند باطل است ، پس اگر درختان مال صاحب زمين بوده ، بعد از پرورش هم مال اوست و بايد مزد كسى را كه آنها را پرورش داده بدهد و اگر مال كسى بوده كه آنها را تربيت كرده ، بعد از تربيت هم مال اوست و مىتواند آنها را بكند ، ولى بايد گودال‌هايى را كه به واسطهء كندن درختان پيدا شده پر كند و اجارهء زمين را از روزى كه درختان را كاشته به صاحب زمين بدهد و مالك هم مىتواند او را مجبور نمايد كه درختان را بكند و اگر به واسطهء كَندن درخت عيبى در آن پيدا شود ، بايد تفاوت قيمت آن را به صاحب درخت بدهد و نمىتواند او را مجبور كند با اجاره يا بدون اجاره درخت را در زمين باقى بگذارد .\r\n\r\n","description":"","footnote":"","page_name":" 467 ","page_number":471},
  {"content":"\r\n\r\n\r\nاحكام وكالت\r\n« وكالت » عقدى است كه به موجب آن انسان كارى را كه مىتواند در آن دخالت كند و مباشرت در آن معتبر يا لازم نيست ، يعنى لازم نيست خودش آن را انجام دهد ، به ديگرى واگذار نمايد تا از طرف او انجام دهد ، مثلًا كسى را وكيل كند كه خانهء او را بفروشد يا زنى را براى او عقد نمايد ، پس سفيه كه مال خود را در كارهاى بيهوده مصرف مىكند ، اگرچه حاكم شرع هم او را منع نكرده باشد ، نمىتواند براى فروش مال خود كسى را وكيل كند .\r\n« مسألهء 2518 » وكالت تنها در مواردى صحيح است كه شرعاً مباشرت شخص در آن شرط نباشد ، پس در مواردى همچون قسم خوردن و شهادت دادن نزد حاكم شرع و عبادات بدنى مثل نماز و روزه كه مباشرت در آنها شرط مىباشد ، وكيل گرفتن صحيح نيست ، امّا در عبادات مالى مثل پرداختن زكات و خمس ، وكالت مانعى ندارد .\r\n« مسألهء 2519 » در وكالت لازم نيست صيغه بخوانند و اگر انسان به ديگرى بفهماند كه او را وكيل كرده و او هم بفهماند كه قبول نموده ، مثل اين كه مال خود را به كسى بدهد كه براى او بفروشد و او مال را بگيرد ، وكالت صحيح است .\r\n« مسألهء 2520 » اگر اصل وكالتِ وكيل را به شرطى معلّق نمايند ، صحيح نيست ، ولى اگر وكالت معلّق نباشد و مورد وكالتِ وكيل را مشروط به شرطى نمايند ، اشكال ندارد .\r\n« مسألهء 2521 » اگر انسان كسى را كه در شهر ديگرى است وكيل نمايد و براى او وكالتنامه بفرستد و او قبول كند ، اگرچه وكالتنامه بعد از مدّتى به دست او برسد ، وكالت\r\n\r\n","description":"","footnote":"","page_name":" 468 ","page_number":472},
  {"content":"\r\n\r\nصحيح است .\r\n« مسألهء 2522 » موكّل يعنى كسى كه ديگرى را وكيل مىكند و نيز كسى كه وكيل مىشود ، بايد بالغ و عاقل باشند و از روى قصد و اختيار اقدام كنند ، ولى بچّهء مميّز اگر فقط در خواندن صيغه وكيل شده باشد و صيغه را با شرايط آن بخواند ، صيغه‌اى كه خوانده صحيح است .\r\n« مسألهء 2523 » انسان نمىتواند براى انجام كارى كه قدرت انجام آن را ندارد يا شرعاً نبايد آن را انجام دهد ، از طرف ديگرى وكيل شود ، مثلًا كسى كه در احرام حجّ است ، چون نبايد صيغهء عقد زناشويى را بخواند ، نمىتواند براى خواندن صيغه از طرف ديگرى وكيل شود .\r\n« مسألهء 2524 » اگر انسان كسى را براى انجام تمام كارهاى خود وكيل كند ، صحيح است و همچنين اگر وكيل كند كه يكى از چند كار را انجام دهد و او يكى را انتخاب كند صحيح است ، ولى اگر كسى را براى يكى از كارهاى خود وكيل كند و آن كار را معيّن نكند ، وكالت صحيح نيست .\r\n« مسألهء 2525 » وكالت براى دفاع از متّهم در دادگاه اشكال ندارد ، ولى چنانچه وكيل يقين به مُحِق نبودن شخص متّهم از نظر شرعى داشته باشد ، وكالت براى دفاع از او جايز نيست ، مگر اين كه به نحوى به حقوق او تجاوز شده باشد كه در اين صورت دفاع از حقوق مشروع او اشكال ندارد ، بلكه در بعضى از موارد واجب مىباشد .\r\n« مسألهء 2526 » وكالت براى آباد كردن زمين‌هاى موات ، صيد كردن ماهىها و به طور كلّى براى به دست آوردن چيزهاى مباح صحيح است و آنچه را كه وكيل به قصد موكّل خود آباد يا صيد مىكند و يا به دست مىآورد ، ملكِ موكّل مىباشد .\r\n« مسألهء 2527 » كافر مىتواند از طرف مسلمان وكيل شود ، مگر در امورى كه اسلام شرط عامل باشد ، هم چنان كه مسلمان نيز مىتواند وكيل كافر شود .\r\n« مسألهء 2528 » وكالت ، عقد جايز است و هر يك از دو طرف مىتوانند آن را به هم بزنند مگر اين كه به هم نزدن آن شرط شده باشد ، مثلًا در ضمن عقد ازدواج شرط كنند\r\n\r\n","description":"","footnote":"","page_name":" 469 ","page_number":473},
  {"content":"\r\n\r\nكه زن تا پنجاه سال از طرف شوهر وكيل باشد كه هرگاه شوهر دو ماه به او خرجى ندهد يا مسافرت طولانى نمايد ، خود را طلاق دهد و شرط كنند كه شوهر او را عزل نكند كه در اين صورت اين وكالت تا پنجاه سال پابرجاست و شوهر نمىتواند آن را به هم بزند .\r\n« مسألهء 2529 » اگر وكيل را عزل كند ، يعنى از كار بر كنار نمايد ، بعد از آن كه خبر به او رسيد نمىتواند آن كار را انجام دهد ، ولى اگر پيش از رسيدن خبر آن كار را انجام داده باشد ، صحيح است .\r\n« مسألهء 2530 » وكيل مىتواند از وكالت كناره گيرى كند و اگر موكّل غايب هم باشد اشكال ندارد .\r\n« مسألهء 2531 » وكيل نمىتواند براى انجام كارى كه به او واگذار شده ديگرى را وكيل نمايد ، ولى اگر موكّل به او اجازه داده باشد كه وكيل بگيرد ، به هر نحوى كه به او دستور داده شده مىتواند رفتار نمايد ، پس اگر موكل گفته باشد : « براى من وكيل بگير » ، بايد از طرف او وكيل بگيرد و نمىتواند كسى را از طرف خود وكيل كند .\r\n« مسألهء 2532 » اگر انسان با اجازهء موكّل خود كسى را از طرف او وكيل كند ، نمىتواند آن وكيل را عزل نمايد و اگر وكيل اوّل بميرد يا موكّل او را عزل كند ، وكالت دومى باطل نمىشود .\r\n« مسألهء 2533 » اگر وكيل با اجازهء موكّل كسى را از طرف خود وكيل كند ، موكّل و وكيل اوّل مىتوانند آن وكيل را عزل كنند و اگر وكيل اوّل بميرد يا عزل شود ، وكالت دوم باطل مىشود .\r\n« مسألهء 2534 » اگر چند نفر را براى انجام كارى وكيل كند و به آنها اجازه دهد كه هر كدام به تنهايى براى آن كار اقدام كنند ، هر يك از آنان مىتواند آن كار را انجام دهد و چنانچه يكى از آنان بميرد ، وكالت ديگران باطل نمىشود ؛ ولى اگر نگفته باشد كه با هم يا به تنهايى وكيل هستند كه كارى را انجام دهند و از حرف او هم معلوم نباشد كه مىتوانند به تنهايى انجام دهند ، يا گفته باشد كه با هم انجام دهند ، نمىتوانند به تنهايى اقدام نمايند و در صورتى كه يكى از آنان بميرد ، وكالت ديگران باطل مىشود .\r\n\r\n","description":"","footnote":"","page_name":" 470 ","page_number":474},
  {"content":"\r\n\r\n« مسألهء 2535 » اگر وكيل يا موكّل بميرد يا ديوانهء دائمى شود ، وكالت باطل مىشود و نيز اگر گاهى ديوانه شود و يا بىهوش شود ، بنابر احتياط واجب بايد به معامله‌اى كه انجام مىدهد ترتيب اثر ندهند و نيز اگر چيزى كه براى تصرّف در آن وكيل شده است از بين برود ، مثلًا گوسفندى كه براى فروش آن وكيل شده بميرد ، وكالت باطل مىشود .\r\n« مسألهء 2536 » اگر انسان كسى را براى كارى وكيل كند و چيزى براى او قرار بگذارد ، بعد از انجام آن كار ، چيزى را كه قرار گذاشته بايد به او بدهد .\r\n« مسألهء 2537 » اگر وكيل در نگهدارى مالى كه در اختيار اوست كوتاهى نكند و غير از تصرّفى كه به او اجازه داده‌اند ، تصرّف ديگرى در آن ننمايد و اتّفاقاً آن مال از بين برود ، ضامن نيست .\r\n« مسألهء 2538 » اگر وكيل در نگهدارى مالى كه در اختيار اوست كوتاهى كند يا غير از تصرّفى كه به او اجازه داده‌اند تصرّف ديگرى در آن بنمايد و آن مال از بين برود ، ضامن است ، پس اگر لباسى را كه گفته‌اند : « به فروش » ، بپوشد و آن لباس تلف شود ، بايد عوض آن را بدهد .\r\n« مسألهء 2539 » اگر وكيل غير از تصرّفى كه به او اجازه داده‌اند ، تصرّف ديگرى در مال بكند ، مثلًا لباسى را كه گفته‌اند : « به فروش » ، بپوشد و بعداً تصرّفى را كه به او اجازه داده‌اند بنمايد ، آن تصرّف دوم صحيح است .\r\n« مسألهء 2540 » اگر دو نفر در اصل وكالت اختلاف پيدا كنند ، ادّعاى كسى كه منكر آن است با قسم مقدّم مىباشد و اگر در ضايع شدن مال مورد وكالت يا در كوتاهى وكيل در حفظ آن اختلاف نمايند ، ادّعاى وكيل با قسم مقدّم است .\r\n\r\n","description":"","footnote":"","page_name":" 471 ","page_number":475},
  {"content":"\r\n\r\n\r\nاحكام قرض\r\nقرض دادن از كارهاى مستحبى است كه در آيات قرآن و روايات درباره آن زياد سفارش شده است . از پيامبر اكرم صلى الله عليه و آله و سلم روايت شده است كه : « هر كس به برادر مسلمان خود قرض بدهد مال او زياد مىشود و ملائكه بر او رحمت مىفرستند و اگر با بدهكار خود مدارا كند ، بدون حساب و به سرعت از صراط مىگذرد و كسى كه برادر مسلمانش از او قرض بخواهد و ندهد ، بهشت بر او حرام مىشود . » « 1 » « مسألهء 2541 » قرض عقدى است كه به موجب آن قرض دهنده ( دائن ) مقدار معيّنى از مال خود را به قرض گيرنده ( مديون ) تمليك مىكند تا مثل آن را از حيث جنس ، وصف و مقدار بازگرداند . در قرض لازم نيست صيغه بخوانند ، بلكه اگر چيزى را به نيّت قرض به كسى بدهد و او هم به همين قصد بگيرد ، صحيح است ، ولى مقدار آن بايد كاملًا معلوم باشد .\r\n« مسألهء 2542 » اگر در قرض شرط كنند كه در وقت معيّن آن را بپردازد ، پيش از رسيدن آن وقت لازم نيست طلبكار قبول كند ، ولى اگر تعيين وقت فقط براى همراهى با بدهكار باشد ، چنانچه پيش از آن وقت هم قرض را بدهد ، بايد قبول نمايد .\r\n« مسألهء 2543 » اگر در صيغهء قرض براى پرداخت آن مدّتى قرار دهند ، طلبكار پيش از تمام شدن آن مدّت نمىتواند طلب خود را مطالبه نمايد ، ولى اگر مدّت نداشته باشد ، طلبكار هر وقت بخواهد مىتواند طلب خود را مطالبه نمايد .\r\n« مسألهء 2544 » اگر طلبكار طلب خود را مطالبه كند ، چنانچه بدهكار بتواند بدهى\r\n\r\n\r\n","description":"","footnote":"\r\n( 1 ) - وسائل الشيعة ، چاپ آل البيت ، باب 6 از « أبواب الدين والقرض » ، ح 5 ، ج 18 ، ص 331 .\r\n","page_name":" 472 ","page_number":476},
  {"content":"\r\n\r\nخود را بدهد ، بايد فوراً آن را بپردازد و اگر تأخير بيندازد گناهكار است .\r\n« مسألهء 2545 » اگر بدهكار غير از خانه‌اى كه در آن نشسته و اثاثيهء منزل و چيزهاى ديگرى كه به آنها احتياج دارد ، چيزى نداشته باشد ، طلبكار نمىتواند طلب خود را از او مطالبه نمايد ، بلكه بايد صبر كند تا او بتواند بدهى خود را بدهد .\r\n« مسألهء 2546 » كسى كه بدهكار است و نمىتواند بدهى خود را بدهد ، اگر كسبى داشته باشد ، بايد براى پرداخت بدهى خود كسب كند و كسى كه كسبى ندارد ، چنانچه بتواند كاسبى كند ، واجب است كه كسب كند و بدهى خود را بدهد .\r\n« مسألهء 2547 » كسى كه دسترسى به طلبكار خود ندارد ، چنانچه اميد نداشته باشد كه او را پيدا كند ، بايد با اجازهء حاكم شرع طلب او را به فقير بدهد و احتياط واجب آن است كه آن فقير سيّد نباشد .\r\n« مسألهء 2548 » اگر مال ميّت بيشتر از خرج واجب كفن و دفن و بدهى او نباشد ، بايد مال او را به همين مصرف‌ها برسانند و به وارث او چيزى نمىرسد .\r\n« مسألهء 2549 » اگر كسى مقدارى پول طلا يا نقره قرض كند و قيمت آن كم شود يا چند برابر گردد ، چنانچه همان مقدار را كه قرض گرفته پس بدهد كافى است ؛ مگر آن كه به سبب تأخير در ادا نمودن ، قيمت آن كم شود كه در اين صورت كفايت همان مقدار خالى از اشكال نيست ، ولى در هر صورت اگر هر دو به غير از آن راضى شوند اشكال ندارد .\r\n« مسألهء 2550 » اگر مالى كه قرض كرده از بين نرفته باشد و صاحب مال ، آن را مطالبه كند ، احتياط مستحب آن است كه بدهكار ، همان مال را به او بدهد .\r\n« مسألهء 2551 » اگر كسى كه قرض مىدهد شرط كند كه زيادتر از مقدارى كه مىدهد بگيرد ، مثلًا يك من گندم بدهد و شرط كند كه يك من و نيم بگيرد يا ده تخم مرغ بدهد كه يازده تا بگيرد ، ربا و حرام است ؛ بلكه اگر قرار بگذارد كه بدهكار كارى براى او انجام دهد يا چيزى را كه قرض كرده با مقدارى جنس ديگر پس دهد - مثلًا شرط كند صد تومانى را كه قرض كرده با يك قوطى كبريت پس دهد - ربا و حرام است و نيز اگر با او شرط كند كه چيزى را كه قرض مىگيرد به طور مخصوص پس دهد ، مثلًا مقدارى\r\n\r\n","description":"","footnote":"","page_name":" 473 ","page_number":477},
  {"content":"\r\n\r\nطلاى نساخته به او بدهد و شرط كند كه طلاى ساخته پس بگيرد ، باز هم ربا و حرام مىباشد ؛ ولى اگر بدون اين كه شرط كند ، خودِ بدهكار زيادتر از آنچه قرض كرده پس بدهد ، اشكال ندارد ، بلكه مستحب است .\r\n« مسألهء 2552 » اگر قرض دهنده بگويد : « اين مبلغ را به تو قرض مىدهم به شرط آن كه هنگام بازپرداخت ، فلان مبلغ را هم به ديگرى ببخشى » باز هم ربا و حرام است ؛ پس در حرمت ربا فرقى نمىكند كه سود آن به طلبكار برسد يا به شخص ديگرى .\r\n« مسألهء 2553 » اگر قرض دهنده انجام كارى را كه ارزش مالى ندارد شرط كند ، مثل اين كه شرط كند بدهكار براى او يا پدر و مادر او دعا كند ، اشكال ندارد ؛ ولى اگر مثلًا شرط كند علاوه بر پرداخت بدهى ، يك سال نماز و روزه براى پدر يا مادر او بجا آورد ، چون براى اين كار معمولًا اجرت مىگيرند ، از مصاديق ربا محسوب مىشود و حرام است .\r\n« مسألهء 2554 » ربا دادن مثل ربا گرفتن حرام است و كسى كه قرض ربايى گرفته ، اصل قرض و تصرّف او خالى از اشكال نيست .\r\n« مسألهء 2555 » اگر گندم يا چيزى مانند آن را به صورت قرض ربايى بگيرد و آن را بكارد ، تعلّق محصول آن به قرض گيرنده خالى از اشكال نيست .\r\n« مسألهء 2556 » اگر لباسى را بخرد و بعد از پولى كه بابت ربا گرفته يا از پول حلالى كه مخلوط با ربا است به صاحب لباس بدهد ، اگرچه هنگام خريدارى نيز قصدش اين بوده كه از اين پول بدهد ، پوشيدن آن لباس و نماز خواندن با آن جايز است ؛ امّا اگر پول ربايى يا پول حلال مخلوط به حرام داشته باشد و به فروشنده بگويد كه : « اين لباس را با اين پول مىخرم » در صورتى كه قيمت ، پول معيّن باشد به گونه‌اى كه اگر بخواهد پول ديگرى بدهد حق نداشته باشد ، پوشيدن آن لباس حرام است و اگر بداند پوشيدن آن حرام است ، نماز هم با آن باطل مىباشد و اگر اين طور نباشد - كه معمولًا در معاملات با پول ، اين‌گونه نيست ، بلكه منظور و مقصود مقدار آن است نه شخص آن - پوشيدن لباس جايز است .\r\n« مسألهء 2557 » اگر انسان مقدارى پول به تاجرى بدهد تا در شهر ديگرى از طرف او كمتر بگيرد ، اشكال ندارد و اين را « صرف برات » مىگويند .\r\n\r\n","description":"","footnote":"","page_name":" 474 ","page_number":478},
  {"content":"\r\n\r\n« مسألهء 2558 » اگر مقدارى پول را به صورت حواله به كسى بدهد تا بعد از چند روز در شهر ديگرى زيادتر بگيرد ، مثلًا نهصد و نود تومان بدهد كه بعد از ده روز در شهر ديگرى هزار تومان بگيرد ، در صورتى كه پول اسكناس باشد ، اشكال ندارد ، امّا در صورتى كه به عنوان قرض داده باشد ، ربا و حرام است ؛ ولى اگر كسى كه زيادى را مىگيرد در مقابل زيادى ، جنسى بدهد يا عملى را انجام دهد ، اشكال ندارد .\r\n« مسألهء 2559 » بدهى مدّت‌دار را مىتوان با رضايت دو طرف و با كم كردن مقدارى از آن ، زودتر پرداخت نمود .\r\n« مسألهء 2560 » بدهى بدون مدّت را نمىتوان با افزودن چيزى بر آن مدّت‌دار نمود ، همچنين مدّت بدهى مدّت‌دار را نمىتوان با افزودن چيزى بر آن بيشتر نمود .\r\n« مسألهء 2561 » اگر در قرضى شرط و قرار ربا شود ، شرط و قرار باطل و حرام مىباشد و صحّت قرض نيز خالى از اشكال نيست .\r\n« مسألهء 2562 » اگر پولى به بانك يا غير آن بدهند و بانك به آنها ربا بدهد ، اگر نظر گيرندهء پول ، گرفتن ربا باشد ، جايز نيست بگيرد ، ولى اگر نظرش واقعاً گرفتن ربا نباشد بلكه پول را در بانك براى اطمينان و امنيت مىگذارد ، به گونه‌اى كه اگر بانك زيادى را هم نمىداد ، صاحب پول آن را به بانك مىداد ، گرفتن مازاد حلال است ، اگرچه از اوّل بداند بانك زيادى را خواهد داد و در هر صورت اگر قرض گيرنده مجّاناً چيزى بدهد حرام نيست و گرفتن آن جايز است .\r\n\r\n","description":"","footnote":"","page_name":" 475 ","page_number":479},
  {"content":"\r\n\r\n\r\nاحكام سَفته ، چك و معاملات بانكى\r\n« سفته » يا « فته طلب » ( سند بستانكارى ) سندى است كه به واسطهء آن امضا كننده متعهد مىشود مبلغى را در زمان معين يا هنگام مطالبه ، در وجه شخص معيّن يا به حواله‌كرد او و يا در وجه حامل ادا نمايد و آن بر دو قسم است :\r\nاوّل : « سفتهء حقيقى » كه شخص بدهكار در مقابل بدهى خود ، آن را به طلبكار مىدهد .\r\nدوم : « سفتهء دوستانه » كه شخص به ديگرى مىدهد بدون آن كه در مقابل به او بدهكارى داشته باشد .\r\n« مسألهء 2563 » اگر كسى سفتهء حقيقى را از بدهكار بگيرد تا با ديگرى به مبلغى كمتر مبادله كند ، اگر به صورت قرض باشد ، حرام و باطل است و اگر به صورت معامله و خريد و فروش باشد ، جايز است .\r\n« مسألهء 2564 » سفته پول نيست و معامله به خود آن واقع نمىشود بلكه پول ، اسكناس است و معامله با آن واقع مىشود و سفته ، برات و قبض است و چك‌هاى تضمينى كه در ايران متداول است ، مثل اسكناس ، پول است و خريد و فروش نقدى و بدون مدّت آن به زياد و كم مانعى ندارد .\r\n« مسألهء 2565 » سفتهء دوستانه را - كه صادر كننده به ديگرى مىدهد تا نزد شخص ثالثى تنزيل كند و شخص ثالث در موعد مقرر ، حقّ رجوع به صاحب سفته را كه شخص اوّل است ، داشته باشد - به اين وجه مىتوان تصحيح نمود كه دادنِ سفتهء دوستانه به شخص دوم به اين خاطر است كه با شخص ثالث معامله كند و شخص سوم هم حق\r\n\r\n","description":"","footnote":"","page_name":" 476 ","page_number":480},
  {"content":"\r\n\r\nرجوع به دومى را داشته باشد و اين موجب دو امر است : يكى آن كه به واسطهء دادنِ سفته ، گيرنده نزد سومى صاحب اعتبار مىشود ، از اين جهت با خود او معامله مىكند و شخص دوم به شخص سوم بدهكار مىشود . دوم : آن كه به واسطهء معهود بودن در نزد اين اشخاص ، شخص اوّل ملتزم مىباشد كه اگر شخص دوم مقدار معلوم را ندهد ، او آن را پرداخت نمايد ؛ بنابر اين پس از معامله ، شخص ثالث در موعد مىتواند به شخص دوم رجوع كند و اگر او نداد ، به شخص اوّل رجوع كند و شخص اوّل اگر پرداخت كرد ، به شخص دوم رجوع مىكند و چون اين امور معهودند ، قراردادهاى ضمنى محسوب مىشوند و مانعى ندارند .\r\n« مسألهء 2566 » اگر طلبكار ، چه بانك‌ها و چه غير آنها ، براى تأخير بدهكارى چيزى از بدهكار بگيرند ، در صورتى كه طلب ، پول اسكناس باشد و بدهكار عمداً بدهى خود را تأخير بيندازد و با تأخير انداختن موجب اتلاف مقدارى از ماليّت آن شود ، حرمت آن محلّ تأمّل است .\r\n« مسألهء 2567 » در انواع اسكناس ، مثل دينار كاغذى و دلار و ليرهء تركى و ساير پول‌ها ، رباى غير قرضى تحقّق پيدا نمىكند و معاوضهء نقدى بعضى از آنها با بعض ديگر به زياده و كم جايز است و همچنين اقوى صحّت معاوضهء بعضى از آنها با بعض ديگر است به زياده و كم ، اگرچه به حساب مدّت باشد ، امّا رباى قرضى در تمام آنها تحقّق پيدا مىكند و قرض دادن ده دينار به دوازده دينار و مانند آن جايز نيست .\r\n« مسألهء 2568 » اگر در مقابل طلبى كه از كسى دارد سفته يا چك مدّتدار داشته باشد و بخواهد مقدارى از طلب خود را پيش از موعد آن گذشت كند و بقيّه را از خود بدهكار دريافت نمايد ، مانعى ندارد و به اين عمل « اسْكُنْتْ » مىگويند .\r\n« مسألهء 2569 » كسى كه سفته را امضا مىكند - اگر قصد ضمان كند و شرايط ضمان مراعات شده باشد - ضامنِ شخص وام گيرنده است و بانك يا طلبكار ديگر حق دارد به او رجوع نمايد و او ملزم به پرداخت بدهى خواهد بود .\r\n\r\n","description":"","footnote":"","page_name":" 477 ","page_number":481},
  {"content":"\r\n\r\n\r\nمعاملات بانكى\r\n« مسألهء 2570 » دريافت سود سپرده‌هاى كوتاه يا بلند مدّت كه افراد واقعاً به عنوان مضاربه به بانك‌ها يا مؤسّسات خصوصى مىسپارند ، اگر بانك‌ها واقعاً با پول افراد تجارت نمايند و افراد به صورت ماهانه مبلغى را نه بعنوان سود ثابت ، بلكه علىالحساب دريافت كنند ، اشكال ندارد ؛ ولى چنانچه بر اساس سود ثابت دريافت كنند ، مضاربه باطل است ، مگر اين كه سود ثابت را در ضمن عقد مضاربه شرط كرده باشند .\r\n« مسألهء 2571 » آنچه اشخاص از بانك‌ها به عنوان وام يا غير آن مىگيرند ، در صورتى كه معامله به وجه شرعى انجام بگيرد ، حلال است و مانعى ندارد ، اگرچه بدانند كه در بانك‌ها پول‌هاى حرامى وجود دارد و احتمال بدهند پولى كه گرفته‌اند از حرام باشد ، ولى اگر بدانند پولى كه گرفته‌اند يا مقدارى از آن حرام است ، تصرّف در آن جايز نيست و اگر نتوانند مالك آن را پيدا كنند ، بايد با اذن مجتهد جامع‌الشرايط معاملهء مجهول المالك با آن بكنند و در اين مسأله فرقى ميان بانك‌هاى خارجى و داخلى و دولتى و غير دولتى نيست .\r\n« مسألهء 2572 » اگر سپرده‌هاى بانكى به عنوان قرض باشند و سودى براى آنها مقرر نشود ، تصرف در آنها براى بانك‌ها جايز است و اگر سودى قرارداد شود ، قرارداد سود حرام و باطل است و اصل قرض نيز خالى از اشكال نيست و بانك‌ها بنابر احتياط نمىتوانند در آنچه مىگيرند تصرّف كنند .\r\n« مسألهء 2573 » در قرار سود كه موجب رباست ، فرقى نمىكند كه صريحاً قرارداد شود يا بناى طرفين در حال قرض به گرفتن سود باشد ؛ پس اگر قانون بانك آن باشد كه براى قرض‌هايى كه مىدهند سود بگيرند و قرض مبنى بر اين قانون باشد ، حرام است .\r\n« مسألهء 2574 » تصرف بانك در سپرده‌هاى موجود در آن كه به عنوان وديعه و امانت است ، اشكال ندارد .\r\n« مسألهء 2575 » جايزه‌هايى كه بانك‌ها يا غير آنها براى تشويق قرض دهنده مىدهند يا مؤسسات ديگر براى تشويق خريدار و مشترى با قرعه كشى مىدهند ، حلال است و\r\n\r\n","description":"","footnote":"","page_name":" 478 ","page_number":482},
  {"content":"\r\n\r\nچيزهايى كه فروشنده‌ها براى جلب مشترى و زياد شدن خريدار در داخل جنس‌هاى خود مىگذارند ، مثل سكّه طلا در قوطى روغن و چاى ، حلال است و اشكال ندارد .\r\n« مسألهء 2576 » حواله‌هاى بانكى يا تجارى كه به آنها « صرف برات » گفته مىشود ، جايزند ؛ پس اگر بانك يا تاجر پولى را از كسى در محلّى بگيرد و حواله بدهد كه از بانك يا طرف آن در محلّ ديگر آن پول را دريافت كند و در مقابل اين حواله از دهنده چيزى بگيرد ، مانعى ندارد و حلال است ؛ مثلًا اگر هزار تومان در تهران به بانك بدهد و بانك حواله بدهد كه شعبهء اصفهان هزار تومان را به اين شخص بپردازد و در مقابل اين حواله ، بانك تهران ده تومان بگيرد ، اشكال ندارد و اگر بانك هزار تومان بگيرد و نهصد و پنجاه تومان حواله بدهد تا از محلّ ديگر دريافت كند اشكال ندارد ، چه آن پول را كه بانك مىگيرد به عنوان قرض بگيرد يا به عنوان ديگر و در فرض مذكور اگر زيادى را به عنوان حق العمل بگيرد نيز اشكال ندارد .\r\n« مسألهء 2577 » اگر بانك يا مؤسسهء ديگرى ، پولى به شخصى بدهد و حواله كند كه اين شخص پول را در محلّ ديگرى به شعبه بانك يا طرف خود بپردازد و مقدارى به عنوان حق‌ّالزّحمه بگيرد ، اشكال ندارد و همين طور اگر به عنوان فروش اسكناس به زيادتر باشد ، مانعى ندارد و اگر قرض بدهد و قرار سود بگذارد ، حرام است - اگرچه قرار سود صريح نباشد و قرض مبنى بر آن باشد - و اصل قرض نيز خالى از اشكال نيست .\r\n« مسألهء 2578 » بانك‌هاى رهنى و غير آنها اگر با قرار سود قرض بدهند و چيزى را رهن بگيرند كه در سرِ موعد اگر بدهكار بدهى خود را نپرداخت بفروشند و مال خود را بردارند ، اين قرض با قرار نفع حرام است و قرار نفع باطل است و اصل قرض و رهن و وكالت در فروش نيز خالى از اشكال نيست و اگر قرار نفع نباشد و حق‌ّالزّحمه بگيرد و در مقابل قرض رهن بگيرد ، مانعى ندارد و با مقرّرات شرعيّه ، فروش رهن و خريد آن مانعى ندارد .\r\n\r\n","description":"","footnote":"","page_name":" 479 ","page_number":483},
  {"content":"\r\n\r\n\r\nاحكام حواله\r\nحواله عقدى است كه به موجب آن ، طلب طلبكار از ذمّهء بدهكار به ذمّهء شخص ثالث منتقل مىشود . اگر انسان طلبكار خود را حواله بدهد كه طلب خود را از شخص ديگرى بگيرد و طلبكار قبول نمايد ، بعد از آن كه حواله درست شد ، كسى كه به او حواله شده بدهكار مىشود و ديگر طلبكار نمىتواند طلبى را كه دارد از بدهكار اوّلى مطالبه نمايد .\r\n« مسألهء 2579 » در حواله صيغهء خاصّى وجود ندارد و همين كه بدهكار و طلبكار و شخص سوم از حواله آگاه شوند و بپذيرند ، حواله صحيح است .\r\n« مسألهء 2580 » بدهكار و طلبكار و شخص ثالثى كه به او حواله شده ، بايد مكلّف و عاقل باشند و كسى آنها را مجبور نكرده باشد و نيز بايد سفيه نباشند ، يعنى مال خود را در كارهاى بيهوده مصرف نكنند و نيز اگر حاكم شرع كسى را به واسطهء ورشكستگى از تصرّف در اموال خود منع كرده باشد ، نمىتوان او را حواله داد تا طلب خود را از ديگرى بگيرد و خود او هم نمىتواند به كسى حواله بدهد ؛ ولى اگر به كسى حواله بدهد كه به او بدهكار نيست ، اشكال ندارد .\r\n« مسألهء 2581 » براى صحّت حواله لازم نيست آنچه حواله داده مىشود « عين » باشد ، بلكه اگر منفعت يا كارى كه مباشرت شخص بدهكار در آن شرط نيست - مانند خواندن نماز يا روزه و يا دوختن لباس - حواله داده شود نيز صحيح است .\r\n« مسألهء 2582 » اگر به كسى حواله بدهند كه به حواله دهنده بدهكار است ، احتياط واجب آن است كه قبول كند ؛ ولى حواله دادن به كسى كه بدهكار نيست ، در صورتى صحيح است كه او قبول كند و نيز اگر انسان بخواهد به كسى كه جنسى بدهكار\r\n\r\n","description":"","footnote":"","page_name":" 480 ","page_number":484},
  {"content":"\r\n\r\nاست ، جنس ديگرى حواله دهد ، مثلًا به كسى كه جو بدهكار است گندم حواله دهد ، تا او قبول نكند حواله صحيح نيست .\r\n« مسألهء 2583 » هنگامى كه انسان حواله مىدهد ، بايد بدهكار باشد ؛ پس اگر بخواهد از كسى قرض كند ، تا وقتى از او قرض نكرده نمىتواند او را به كسى حواله دهد كه آنچه را بعداً قرض مىدهد ، از آن شخص بگيرد .\r\n« مسألهء 2584 » مال مورد حواله بايد براى حواله دهنده و طلبكار معيّن باشد ، يعنى مردّد نباشد ؛ پس اگر مثلًا ده من گندم و هزار تومان پول به يك نفر بدهكار باشد و به او بگويد : « يكى از دو طلب خود را از فلانى بگير » و آن را معيّن نكند ، حواله درست نيست .\r\n« مسألهء 2585 » اگر بدهى واقعاً معيّن باشد ، ولى بدهكار و طلبكار در هنگام حواله دادن ، مقدار يا جنس آن را ندانند ، حواله صحيح است ؛ مثلًا ا گر طلب كسى را در دفتر نوشته باشد و پيش از ديدن دفتر حواله بدهد و بعد دفتر را ببيند و به طلبكار مقدار طلبش را بگويد ، حواله صحيح مىباشد .\r\n« مسألهء 2586 » طلبكار مىتواند حواله را قبول نكند ، اگرچه كسى كه به او حواله شده فقير نباشد و در پرداختن حواله هم كوتاهى ننمايد .\r\n« مسألهء 2587 » اگر به كسى حواله بدهد كه بدهكار نيست ، چنانچه او حواله را قبول كند ، پيش از پرداختن حواله نمىتواند مقدار حواله شده را از حواله دهنده بگيرد و اگر طلبكار طلب خود را به مقدار كمترى صلح كند ، كسى كه حواله را قبول كرده ، همان مقدار را مىتواند از حواله دهنده مطالبه نمايد .\r\n« مسألهء 2588 » هرگاه ديگرى به صورت مجانى حواله را پرداخت كند يا پرداختن آن را ضمانت نمايد و طلبكار بپذيرد ، بدهى از عهدهء كسى كه به او حواله شده ساقط مىشود .\r\n« مسألهء 2589 » بعد از آن كه حواله درست شد ، حواله دهنده و كسى كه به او حواله شده نمىتوانند حواله را به هم بزنند و اگر كسى كه به او حواله شده در هنگام حواله فقير نباشد - يعنى غير از چيزهايى كه در دين مستثنى است مالى داشته باشد كه\r\n\r\n","description":"","footnote":"","page_name":" 481 ","page_number":485},
  {"content":"\r\n\r\nبتواند حواله را بپردازد - اگرچه بعداً فقير شود ، طلبكار هم نمىتواند حواله را به هم بزند و همچنين است اگر هنگام حواله فقير باشد و طلبكار بداند فقير است ، ولى اگر نداند فقير است و بعد بفهمد ، اگرچه در آن وقت مالدار شده باشد ، طلبكار مىتواند حواله را به هم بزند و طلب خود را از حواله دهنده بگيرد .\r\n« مسألهء 2590 » اگر بدهكار و طلبكار و كسى كه به او حواله شده يا يكى از آنان براى خود حقّ به هم زدن حواله را قرار دهند ، مطابق قرارى كه گذاشته‌اند مىتوانند حواله را به هم بزنند .\r\n« مسألهء 2591 » اگر حواله دهنده خودش طلبِ طلبكار را بدهد ، چنانچه حواله بر عهدهء شخصى بوده كه به او مقروض بوده ، مىتواند چيزى را كه داده از او بگيرد و اگر بر عهدهء شخصى بوده كه به او مقروض نبوده ، نمىتواند از او بگيرد ، اگرچه به درخواست او حواله داده باشد .\r\n« مسألهء 2592 » كسى كه به او حواله شده است ، مىتواند با موافقت طلبكار ، او را به شخص ثالثى حواله دهد ، خواه شخص ثالث بدهكار باشد يا نه ، شخص ثالث نيز با موافقت طلبكار مىتواند او را به ديگرى حواله دهد .\r\n\r\n","description":"","footnote":"","page_name":" 482 ","page_number":486},
  {"content":"\r\n\r\n\r\nاحكام رَهن ( گِرو گذاشتن )\r\n« رهن » عقدى است كه به موجب آن بدهكار مقدارى از مال خود را نزد طلبكار وثيقه مىگذارد كه اگر طلب او را ندهد ، طلب خود را از آن مال به دست آورد .\r\n« مسألهء 2593 » در رهن لازم نيست صيغهء خاصى بخوانند و همين قدر كه بدهكار مال خود را به قصد گرو ، به طلبكار بدهد و طلبكار هم به همين قصد بگيرد ، رهن صحيح است .\r\n« مسألهء 2594 » در صحّت رهن بنابر اقوى قبض معتبر است ؛ پس تا زمانى كه طلبكار يا نمايندهء او مال رهن را تحويل نگرفته ، رهن ثابت نشده است .\r\n« مسألهء 2595 » گرو دهنده و كسى كه مال را گرو مىگيرد ، بايد مكلّف و عاقل باشند و كسى آنها را مجبور نكرده باشد و نيز گرو دهنده بايد سفيه نباشد ، يعنى مال خود را در كارهاى بيهوده مصرف نكند و اگر به واسطهء ورشكستگى حاكم شرع او را از تصرّف در اموالش منع كرده باشد ، نمىتواند مال خود را گرو بگذارد .\r\n« مسألهء 2596 » مال رهن بايد « عين » باشد نه منفعت و دين و نيز بايد « معيّن » باشد و نه مبهم .\r\n« مسألهء 2597 » انسان مالى را مىتواند گرو بگذارد كه شرعاً بتواند در آن تصرّف كند و اگر مال كس ديگرى را گرو بگذارد ، در صورتى صحيح است كه صاحب مال بگويد : « به گرو گذاشتن راضى هستم » .\r\n« مسألهء 2598 » خريد و فروش چيزى كه گرو مىگذارند بايد صحيح باشد ، پس اگر شراب و مانند آن را گرو بگذارند درست نيست .\r\n« مسألهء 2599 » اگر رهن دهنده يا ورثهء او ، رهن گيرنده يا ورثهء او را امين ندانند ،\r\n\r\n","description":"","footnote":"","page_name":" 483 ","page_number":487},
  {"content":"\r\n\r\nمىتوانند مال رهن را نزد شخص ثالث و يا كسى كه حاكم شرع تعيين مىكند به امانت بگذارند .\r\n« مسألهء 2600 » استفاده از منافع چيزى كه گرو مىگذارند ، متعلّق به صاحب مال است .\r\n« مسألهء 2601 » طلبكار و بدهكار نمىتوانند مالى را كه گرو گذاشته شده ، بدون اجازهء يكديگر ملك كسى كنند ، مثلًا آن را ببخشند يا بفروشند ، ولى اگر يكى از آنان آن را ببخشد يا بفروشد و بعد ديگرى بگويد : « راضى هستم » اشكال ندارد .\r\n« مسألهء 2602 » اگر طلبكار چيزى را كه گرو برداشته با اجازهء بدهكار بفروشد ، پول آن هم مثل خود مال گرو مىباشد .\r\n« مسألهء 2603 » اگر هنگامى كه بايد بدهى خود را بدهد ، طلبكار مطالبه كند و او ندهد ، طلبكار در صورتى كه وكيل از طرف مالك باشد ، مىتواند مالى را كه گرو برداشته بفروشد و طلب خود را بردارد و بايد بقيّه را به بدهكار بدهد ، و چنانچه وكالت از مالك نداشته باشد ، اگر به حاكم شرع دسترسى داشته باشد ، بنابر احتياط واجب بايد براى فروش آن از حاكم شرع اجازه بگيرد .\r\n« مسألهء 2604 » اگر بدهكار غير از خانه‌اى كه در آن نشسته و چيزهايى كه مانند اثاثيّهء خانه مورد احتياج اوست ، چيز ديگرى نداشته باشد ، طلبكار نمىتواند طلب خود را از او مطالبه كند ، ولى اگر مالى كه گرو گذاشته خانه و اثاثيّه هم باشد ، طلبكار مىتواند بفروشد و طلب خود را بردارد .\r\n« مسألهء 2605 » رهن در دست رهن گيرنده امانت است ؛ پس در صورت تلف شدن يا معيوب شدن ، چنانچه كوتاهى يا زياده‌روى نسبت به آن نكرده باشد ، ضامن نيست .\r\n« مسألهء 2606 » عقد رهن پس از تحويل دادن آن از طرف رهن دهنده - يعنى بدهكار - قابل به هم زدن نيست ، ولى رهن گيرنده - يعنى طلبكار - مىتواند آن را به هم بزند .\r\n« مسألهء 2607 » رهن با مرگ رهن دهنده يا رهن گيرنده باطل نمىشود و اگر طلبكارى كه نسبت به مالِ رهن حق دارد ، بميرد ، اين حق به ورثهء او منتقل مىشود و\r\n\r\n","description":"","footnote":"","page_name":" 484 ","page_number":488},
  {"content":"\r\n\r\nچنانچه رهن دهنده بميرد ، مالِ رهن به ورثهء او منتقل مىشود ، ولى همچنان در رهن مىباشد .\r\n« مسألهء 2608 » اگر طلبكار يا شخص ديگرى در فروش مال رهن از طرف رهن دهنده وكيل شود و شرط كنند كه حقّ به هم زدن آن را نداشته باشد ، تا زنده است و طلبكار طلب خود را نگرفته ، وكالت او باقى است و در صورتى كه وكيل يا موكّل بميرد ، وكالت به هم مىخورد .\r\n« مسألهء 2609 » اگر بدهكار ورشكسته شود و تمام اموالش تنها به اندازهء بدهىهاى او باشد ، شخص طلبكار نسبت به مال گرو بر ديگران مقدّم است .\r\n« مسألهء 2610 » آنچه اكنون در معاملات رهنى رايج است كه مبلغى وام به صاحب خانه مىدهند و خانهء او را گرو برمىدارند و شرط مىكنند قيمت كمترى جهت اجاره بپردازند يا اصلًا اجاره ندهند ، شرعاً جايز نيست و ربا و حرام مىباشد ؛ ولى در صورتى كه صاحبخانه به قصد اجاره ، خانه را به مبلغى هر چند كمتر از قيمت معمول اجاره دهد و در ضمن عقد اجاره شرط كند كه مستأجر مبلغى را به او قرض دهد و او نيز خانه را در مقابل آن گرو بگذارد ، اشكال ندارد و معامله صحيح است .\r\n\r\n","description":"","footnote":"","page_name":" 485 ","page_number":489},
  {"content":"\r\n\r\n\r\nاحكام ضمانت\r\nضمانت به دو صورت تحقق مىيابد :\r\n\r\nاوّل : ضمانت عقدى\r\n« ضمانت عقدى » ضمانتى است كه با عقد و قرارداد خاصّى حاصل مىشود به اين صورت كه شخص ثالثى پرداخت بدهى فرد معيّنى را در روز معيّن به عهده مىگيرد و طلبكار اين تعهد را مىپذيرد ؛ به كسى كه عهده‌دار پرداخت بدهى بدهكار شده « ضامن » مىگويند .\r\n« مسألهء 2611 » اگر انسان بخواهد ضامن شود كه بدهى كسى را بدهد ، ضامن شدن او در صورتى صحيح است كه به هر لفظى اگرچه عربى نباشد به طلبكار بگويد كه :\r\n« من ضامن شده‌ام طلب تو را بدهم » و طلبكار هم رضايت خود را بفهماند ، ولى راضى بودن بدهكار شرط نيست ، بلكه همين قدر كه ضامن مقصود را بفهماند و طلبكار پذيرش خود را اعلام نمايد كفايت مىكند .\r\n« مسألهء 2612 » ضامن و طلبكار بايد مكّلف و عاقل باشند و كسى هم آنها را مجبور نكرده باشد و نيز بايد سفيه نباشند كه مال خود را در كارهاى بيهوده مصرف كنند ، اگرچه حاكم شرع هم آنها را منع نكرده باشد و نيز كسى كه به واسطهء ورشكستگى حاكم شرع او را از تصرّف در اموالش منع كرده ، بابت طلبى كه دارد ، ديگرى نمىتواند ضامن او شود .\r\n« مسألهء 2613 » هرگاه براى ضامن شدن خود شرطى قرار دهد ، مثلًا بگويد : « اگر\r\n\r\n","description":"","footnote":"","page_name":" 486 ","page_number":490},
  {"content":"\r\n\r\nبدهكار قرض تو را نداد من ضامنم » باطل است ؛ ولى اگر پرداخت دين معلّق باشد ، مثلًا بگويد : « من ضامنم و اگر بدهكار قرض خود را نداد من مىدهم » احتياط واجب آن است كه به ضامن شدن او ترتيب اثر بدهند .\r\n« مسألهء 2614 » كسى كه انسان ضامن بدهى او مىشود بايد بدهكار باشد ؛ بلكه اگر كسى بخواهد از ديگرى قرض كند حتى اگر هنوز قرض نكرده باشد ، مىتوان ضامن او شد .\r\n« مسألهء 2615 » در صورتى انسان مىتواند ضامن شود كه طلبكار و بدهكار و جنسِ بدهى معيّن باشد ، يعنى مبهم يا مردّد نباشد ؛ پس اگر دو نفر از كسى طلبكار باشند و انسان بگويد : « من ضامن هستم كه طلب يكى از شماها را بدهم » چون معيّن نكرده كه طلب كدام را بدهد ، ضامن شدن او باطل است و نيز اگر كسى از دو نفر طلبكار باشد و انسان بگويد : « من ضامن هستم كه بدهى يكى از آن دو نفر را به تو بدهم » چون معيّن نكرده كه بدهى كدام را مىدهد ، ضامن شدن او باطل مىباشد و همچنين اگر كسى از ديگرى مثلًا ده من گندم و هزار تومان پول طلبكار باشد و انسان بگويد : « من ضامن يكى از دو طلب تو هستم » و معيّن نكند كه ضامن گندم است يا ضامن پول ، ضمانت صحيح نيست .\r\n« مسألهء 2616 » اگر طلبكار طلب خود را به ضامن ببخشد ، ضامن نمىتواند از بدهكار چيزى بگيرد و همچنين اگر مقدارى از آن را ببخشد ، نمىتواند آن مقدار را مطالبه نمايد .\r\n« مسألهء 2617 » اگر انسان ضامن شود كه بدهىِ كسى را بدهد ، نمىتواند از ضامن شدن خود برگردد .\r\n« مسألهء 2618 » اگر ضامن و طلبكار شرط كنند كه هر وقت بخواهند ضامن بودنِ ضامن را به هم بزنند ، به هم خوردن آن محلّ اشكال است .\r\n« مسألهء 2619 » اگر انسان هنگام ضامن شدن بتواند طلب طلبكار را بدهد ، اگرچه بعد فقير شود ، طلبكار نمىتواند ضامن بودن او را به هم بزند و طلب خود را از بدهكار اوّل مطالبه نمايد و همچنين است اگر در آن هنگام نتواند طلب او را بدهد ، ولى طلبكار\r\n\r\n","description":"","footnote":"","page_name":" 487 ","page_number":491},
  {"content":"\r\n\r\nبداند و به ضامن شدن او راضى شود .\r\n« مسألهء 2620 » اگر انسان هنگامى كه ضامن مىشود ، نتواند طلب طلبكار را بدهد و طلبكار در آن وقت نداند و بعد متوجّه شود ، مىتواند ضامن بودن او را به هم بزند .\r\n« مسألهء 2621 » اگر كسى بدون اجازهء بدهكار ضامن شود كه بدهى او را بدهد ، نمىتواند چيزى از او بگيرد .\r\n« مسألهء 2622 » اگر كسى با اجازهء بدهكار ضامن شود كه بدهى او را بدهد ، مىتواند مقدارى را كه ضامن شده از او مطالبه نمايد ، ولى اگر به جاى جنسى كه بدهكار بوده جنس ديگرى به طلبكار او بدهد ، نمىتواند چيزى را كه داده از او مطالبه نمايد ، مثلًا اگر ده من گندم بدهكار باشد و ضامن ده من برنج بدهد ، نمىتواند برنج را از او مطالبه نمايد ، امّا اگر خود او راضى شود كه برنج بدهد ، اشكال ندارد .\r\n\r\nدوم : ضمانت قهرى\r\n« ضمانت قهرى » ضمانتى است كه بدون قرارداد و عقد خاصّى حاصل مىشود ، مانند مواردى كه انسان بر ديگرى يا بر اموال و منافع و حقوق مشروع او سلطه پيدا كند و از اين راه خسارتى بر خود او يا بر اموال و حقوق وى وارد نمايد و يا موجب اتلاف و از بين رفتن آنها گردد ، خواه خودش اتلاف كند يا ديگرى به دستور او اتلاف نمايد يا تا زمانى كه مال به ناحق در سلطهء اوست از هر راهى خسارتى بر مال وارد شود و يا مثلًا حيوانِ متعلّق به او در اثر مسامحه و كوتاهى ، ضرر جسمى يا مالى بر ديگرى وارد نمايد . در تمام اين موارد ضمانت قهرى ثابت است و در مورد اخير چنانچه حيوان كسى به ديگرى حمله كند و او از خود دفاع نمايد و در اثر آن ، حيوان بميرد ، او ضامن حيوان نيست .\r\n« مسألهء 2623 » اگر از راه نامشروع ، مالى به دست انسان برسد ، ضامن آن مال خواهد بود .\r\n« مسألهء 2624 » با توجّه به اين كه علم پزشكى از جهت تشخيص بيمارىهاى گوناگون و شناخت داروهاى متفاوت و راه‌هاى معالجه بسيار وسيع است ، هر پزشكى\r\n\r\n","description":"","footnote":"","page_name":" 488 ","page_number":492},
  {"content":"\r\n\r\nفقط در محدودهء شناخت و اطّلاعات خود مىتواند طبابت كند و در هر موردى كه بيمارى يا داروى آن را نتواند تشخيص دهد ، نبايد دخالت كند و اگر معالجه نمايد و بيمار دچار عوارض ناگوارى شود ، ضامن مىباشد ، زيرا پيامبر اسلام صلى الله عليه و آله و سلم فرموده : « هر كس طبابت كند و عالم به علم طب نباشد ، ضامن است . » « 1 » « مسألهء 2625 » اگر پزشك با بيمار يا ولىّ او شرط عدم ضمان كند ، يعنى به او بگويد : « اگر ضررى به بيمار برسد ضامن نيستم » ، در صورتى كه پزشك حاذق باشد و دقّت و احتياط لازم را در معالجه رعايت نمايد و در عين حال به بيمار ضررى برسد ، ضامن نيست .\r\n« مسألهء 2626 » اگر پزشك دارويى را تعريف كند يا بگويد : « درمان فلان درد با فلان داروست » و بيمار با اختيار و فهم خود دارو را با بيمارى خود منطبق نموده و مصرف كند ، پزشك در برابر عوارض آن ضامن نيست .\r\n« مسألهء 2627 » اگر پزشك نسخه نوشته و دستور مصرف دارو دهد به گونه‌اى كه بيمار از خود اختيارى نداشته و به واسطه اعتماد به دستور پزشك دارو را مصرف نمايد ، چنانچه در معالجه خطا كرده و به بيمار ضررى برسد يا بميرد ، ضامن خواهد بود .\r\n« مسألهء 2628 » اگر پزشك با دست خود به بيمار دارو بدهد و يا آمپول تزريق نمايد و عوارضى پيش آيد ، مسئول مىباشد ، مگر اين كه شرط عدم ضمان كند و احتياط لازم را بنمايد .\r\n« مسألهء 2629 » اگر موقعيّتى پيش آيد كه تسريع در معالجه لازم باشد و شرط عدم ضمان يا اجازه گرفتن از بيمار يا ولىّ او ميسّر نباشد ، چنانچه پزشك با احتياط لازم اقدام به معالجه كند ، ضامن نيست .\r\n« مسألهء 2630 » اگر بيمار يا ولىّ او شرط عدم ضمان را از پزشك قبول نكنند ، چنانچه جان بيمار در خطر نباشد يا اين كه مراجعه به پزشك ديگرى ممكن باشد ، پزشك مىتواند بيمار را رها كرده و معالجه ننمايد و اگر جان بيمار در خطر باشد و\r\n\r\n\r\n","description":"","footnote":"\r\n( 1 ) - سنن ابن ماجه ، ح 3466 - كنز العمّال ، ج 10 ، ص 32 ، ح 28221 .\r\n","page_name":" 489 ","page_number":493},
  {"content":"\r\n\r\nمراجعه به پزشك ديگرى ممكن نباشد ، اقدام به معالجهء او لازم است و در اين صورت اگر پزشك حاذق بوده و احتياط و دقّت لازم را بنمايد ، ضامن نمىباشد .\r\n« مسألهء 2631 » ضامن نبودن پزشك به وسيلهء نصب اطّلاعيه در محلّ درمان يا اعلان در رسانه‌ها ثابت نمىشود ، بلكه بايد خود بيمار يا ولىّ او پس از آگاهى از كيفيّت درمان شرط عدم ضمان را به صورت كتبى يا شفاهى قبول كند و چنانچه قبول شرط از روى اضطرار و ناچارى باشد ، اشكال ندارد ؛ ولى اگر اجبار و اكراه در بين باشد ، پزشك ضامن است .\r\n« مسألهء 2632 » در موارد اشتباه آزمايشگاه و در نتيجه اشتباه معالجه ، اگر خسارات و عوارض آن مستند به نقص و نارسايى آزمايشگاه باشد ، مسئول آزمايشگاه ضامن است و اگر مستند به پزشك باشد ، پزشك ضامن است ، مگر اين كه شرط عدم ضمان كرده باشند و پزشك نيز دقت لازم را انجام داده باشد كه در اين صورت پزشك ضامن نيست .\r\n« مسألهء 2633 » اگر مادر احتياج به عمل سزاريَن داشته باشد و در اثر تأخير آسيبى به مادر يا بچّه وارد شود يا منجر به مرگ يكى از آنان گردد ، چنانچه مرگ يا آسيب مستند به كسى نباشد ، هيچ كس ضامن نيست ، ولى اگر به كسى مستند باشد ، همان فرد ضامن خواهد بود ، مگر اين كه شرط عدم ضمان كرده باشد و تقصير و كوتاهى نيز از او سر نزده باشد .\r\n« مسألهء 2634 » اگر كسى بچّه‌اى را با اجازهء ولىّ او ختنه كند و ختنه كننده متخصّص باشد و ضررى به آن بچّه برسد يا بميرد ، چنانچه به طور معمول ختنه كرده باشد ، ضامن نيست ، ولى اگر به طور معمول عمل نكرده يا ختنه كننده متخصّص نباشد ، ضامن خواهد بود .\r\n« مسألهء 2635 » كسى كه مسئوليّت انجام كار مشروعى را در سازمان يا مؤسّسه‌اى قبول كرده است ، در حقيقت امانتى را قبول نموده و لازم است مسئوليّت خود را به طور صحيح و كامل انجام دهد ، در غير اين صورت علاوه بر اين كه گناه كرده ، نسبت\r\n\r\n","description":"","footnote":"","page_name":" 490 ","page_number":494},
  {"content":"\r\n\r\nبه حقوق و دستمزدى كه دريافت نموده مديون و ضامن مىباشد .\r\n« مسألهء 2636 » اگر كسى بدون مراعات مصلحت عابرين در جادهء عمومى آب بپاشد يا برف و مانند آن را كه موجب لغزندگى است در آن بريزد يا كالايى را بگذارد و يا اتومبيل خود را متوقّف نمايد كه موجب تنگى يا مسدود شدن جادّه شود و در اثر آن آسيب جانى يا مالى به كسى وارد گردد ، ضامن خواهد بود .\r\n« مسألهء 2637 » اگر در اثر مسامحه و تخلّف در رانندگى ، تصادفى پيش آيد و آسيب جانى يا مالى به كسى برسد ، رانندهء اتومبيل متخلّف ضامن خواهد بود .\r\n« مسألهء 2638 » اگر در اثر مسامحه و تخلّف در رانندگى كسى كشته شود ، چنانچه راننده اطمينان يا ظنّ قوى داشته كه با عابر برخورد مىكند ، قتل عمد است ؛ ولى چنانچه بدون مسامحه قتلى صورت پذيرد ، قتل خطايى مىباشد و احكام قتل خطايى در كتاب « فقه الديات » بيان شده است .\r\n\r\n","description":"","footnote":"","page_name":" 491 ","page_number":495},
  {"content":"\r\n\r\n\r\nاحكام كفالت\r\n« كفالت » عقدى است كه به موجب آن شخص در مقابل طرف ديگر احضار شخص ثالثى را تعهّد مىكند . متعهّد را در عقد كفالت « كفيل » و طرف ديگر را « مكفول له » مىگويند .\r\n« مسألهء 2639 » كفالت در صورتى صحيح است كه كفيل به هر لفظى ، گرچه عربى نباشد ، يا به هر وسيله‌اى كفالت خود را به طلبكار بفهماند و او نيز قبول نمايد .\r\n« مسألهء 2640 » كفيل بايد مكلّف و عاقل باشد و او را در كفالت مجبور نكرده باشند و بتواند كسى را كه كفيل او شده ، حاضر نمايد .\r\n« مسألهء 2641 » جايز است كفالت بدون مدّت يا با مدّت باشد و در صورت مدّت‌دار بودن ، بايد مدت آن معلوم باشد .\r\n« مسألهء 2642 » كفيل بدون رضايت مكفول له ، مثلًا طلبكار ، نمىتواند كفالت را به هم بزند ، مگر آن كه در عقد كفالت اين حق براى او شرط شده باشد ؛ ولى مكفول له هر وقت بخواهد مىتواند كفالت را به هم بزند .\r\n« مسألهء 2643 » يكى از شش چيز كفالت را به هم مىزند :\r\nاوّل : كفيل ، شخصى را كه كفالت كرده - مثلًا بدهكار را - به دست مكفول‌له - مثلًا طلبكار - بدهد يا خود وى شخصاً حاضر شود .\r\nدوم : طلبِ طلبكار داده شود .\r\nسوم : طلبكار از طلب خود صرف نظر كند يا ذمّه بدهكار به نحوى از حق طلبكار برى شود .\r\nچهارم : بدهكار يا كفيل بميرند .\r\n\r\n","description":"","footnote":"","page_name":" 492 ","page_number":496},
  {"content":"\r\n\r\nپنجم : طلبكار كفيل را از كفالت آزاد كند .\r\nششم : كسى كه صاحب حق است ، به وسيلهء حواله يا نحو ديگرى ، حقّ خود را به ديگرى واگذار نمايد .\r\n« مسألهء 2644 » اگر كفيل در طول مدّت كفالت يقين كند يا احتمال عقلايى دهد كه شخص مورد كفالت قصد فرار دارد ، مىتواند پيش از موعد مقرّر او را تحويل دهد و در اين صورت كفالت به هم مىخورد .\r\n« مسألهء 2645 » هزينهء احضار بدهكار در صورتى كه بدون اجازهء طلبكار باشد ، به عهدهء كفيل است و اگر با اجازهء طلبكار بوده ، به عهد او مىباشد .\r\n« مسألهء 2646 » هر كس شخصى را از تحت اقتدار صاحب حق يا قائم مقام او بدون رضايت وى خارج كند ، در حكم كفيل است ، بنابراين اگر فردى شخص بدهكارى را از دست طلبكار رها كرده و فرارى دهد ، چنانچه به گونه‌اى باشد كه طلبكار دسترسى به او پيدا نكند ، آن شخص بايد بدهكار را تحويل دهد و يا بدهى او را بپردازد و از اين قبيل است فرارى دادنِ قاتل از دست ورثهء مقتول .\r\n« مسألهء 2647 » كفيل بايد شخصى را كه كفالت كرده ، طبق تعهد در زمان يا مكانى كه تعهد كرده ، حاضر كند و در غير اين صورت ، بايد از عهده حقى كه بر عهدهء شخص كفالت شده مىباشد ، برآيد .\r\n« مسألهء 2648 » جايز است كه شخصى كفيلِ كفيل شود .\r\n\r\n","description":"","footnote":"","page_name":" 493 ","page_number":497},
  {"content":"\r\n\r\n\r\nاحكام وديعه ( امانت )\r\nامانتدارى از امورى است كه در شريعت مقدّس اسلام مورد تأكيد قرار گرفته است و خداوند متعال آن را از اسباب رستگارى و نشانه‌هاى مؤمن مىداند و مىفرمايد :\r\n« مؤمنان كسانى هستند كه امانتدار هستند و به عهد خويش وفا مىكنند . » « 1 » و در حديثى از امام صادق عليه السلام نقل شده است كه : « هيچ عذرى براى هيچ كس در ترك سه امر نيست ؛ اداى امانت به برّ و فاجر ، وفاى به عهد براى برّ و فاجر و نيكى به والدين ، برّ باشند يا فاجر . » « 2 » « مسألهء 2649 » وديعه عقدى است جايز كه به موجب آن ، شخص مال خود را به ديگرى مىسپارد تا آن را مجاناً نگهدارى كند . بنابر اين اگر انسان مال خود را به كسى بدهد و بگويد : « نزد تو امانت باشد » و او هم قبول كند يا بدون اين كه حرفى بزنند صاحب مال بفهماند كه مال را براى نگهدارى به او مىدهد و او هم به قصد نگهدارى كردن بگيرد ، بايد به احكام وديعه و امانتدارى كه بعد گفته مىشود عمل نمايند .\r\n« مسألهء 2650 » امانتدار و امانتگذار ، بايد بالغ و عاقل باشند ، پس اگر انسان مالى را پيش بچّه يا ديوانه به امانت بگذارد يا ديوانه و بچّه ، مالى را پيش كسى امانت بگذارند ، صحيح نيست .\r\n« مسألهء 2651 » اگر از بچّه يا ديوانه چيزى را به نحو امانت قبول كند ، بايد آن را به صاحب آن بدهد و اگر آن چيز مال خود بچّه يا ديوانه باشد ، بايد به ولىّ او برساند و\r\n\r\n\r\n","description":"","footnote":"\r\n( 1 ) - مؤمنون ( 23 ) : 8 .\r\n( 2 ) - وسائل الشيعة ، چاپ آل البيت ، باب 2 از « كتاب الوديعة » ، ح 1 ، ج 19 ، ص 71 .\r\n","page_name":" 494 ","page_number":498},
  {"content":"\r\n\r\nچنانچه مال تلف شود ، بايد عوض آن را بدهد ؛ ولى اگر براى اين كه مال از بين نرود آن را از بچّه گرفته باشد ، چنانچه در نگهدارى آن كوتاهى نكرده باشد ، ضامن نيست .\r\n« مسألهء 2652 » كسى كه نمىتواند امانت را نگهدارى نمايد ، بنابر احتياط واجب نبايد آن را قبول كند ؛ ولى اگر صاحب مال در نگهدارى آن عاجزتر باشد و كسى هم كه آن را بهتر حفظ كند نباشد ، اين احتياط واجب نيست .\r\n« مسألهء 2653 » اگر انسان به صاحب مال بفهماند كه براى نگهدارى مال او حاضر نيست ، چنانچه او مال را بگذارد و برود و اين شخص مال را برندارد و آن مال تلف شود ، كسى كه امانت را قبول نكرده ضامن نيست ، ولى احتياط مستحب آن است كه اگر ممكن باشد آن را نگهدارى نمايد .\r\n« مسألهء 2654 » كسى كه چيزى را امانت مىگذارد هر وقت بخواهد مىتواند آن را پس بگيرد و كسى هم كه امانت را قبول مىكند ، هر وقت بخواهد مىتواند آن را به صاحب آن برگرداند .\r\n« مسألهء 2655 » اگر انسان از نگهدارى امانت منصرف شود ، بايد هر چه زودتر مال را به صاحب آن يا وكيل يا ولىّ صاحبش برساند يا به آنان خبر دهد كه حاضر به نگهدارى مال نيست و اگر بدون عذر مال را به آنان نرساند و خبر هم ندهد ، چنانچه مال تلف شود ، بايد عوض آن را بدهد .\r\n« مسألهء 2656 » كسى كه امانت را قبول مىكند ، اگر براى نگهدارى آن جاى مناسبى نداشته باشد ، بايد جاى مناسب تهيّه نمايد و به گونه‌اى آن را نگهدارى كند كه مردم نگويند در امانت خيانت كرده و در نگهدارى آن كوتاهى نموده است و اگر در جايى كه مناسب نيست بگذارد و تلف شود ، بايد عوض آن را بدهد .\r\n« مسألهء 2657 » كسى كه امانت را قبول مىكند ، اگر در نگهدارى آن كوتاهى نكند و زياده‌روى هم ننمايد و اتّفاقاً آن مال تلف شود ، ضامن نيست ؛ ولى اگر به اختيار خود آن را در جايى بگذارد كه گمان مىرود ظالمى بفهمد و آن را ببرد ، چنانچه تلف شود بايد عوض آن را به صاحب مال بدهد ، مگر آن كه جايى محفوظتر از آن نداشته باشد و نتواند مال را به\r\n\r\n","description":"","footnote":"","page_name":" 495 ","page_number":499},
  {"content":"\r\n\r\nصاحب آن يا به كسى كه بهتر آن را حفظ مىكند برساند كه در اين صورت ضامن نيست .\r\n« مسألهء 2658 » اگر امانتدار بترسد مال امانت نزد او از بين برود يا به سرقت برده شود ، چنانچه بتواند بايد امانت را به صاحب آن يا وكيل او رد نمايد و چنانچه دسترسى به آنها نداشته باشد ، بايد آن را به حاكم شرع بدهد تا براى صاحب مال حفظ نمايد و اگر حاكم شرع نباشد يا دسترسى به او نداشته باشد ، بايد آن را نزد شخص امينى كه قدرت حفظ آن را دارد به امانت بگذارد .\r\n« مسألهء 2659 » اگر صاحب مال براى نگهدارى مال خود جايى را معيّن كند و به كسى كه امانت را قبول كرده بگويد : « بايد مال را در اين جا حفظ كنى و اگر احتمال هم بدهى كه از بين برود نبايد آن را به جاى ديگر ببرى » ، چنانچه امانتدار احتمال دهد كه در آن جا از بين برود ، هر چند بداند چون آنجا در نظر صاحب مال براى حفظ بهتر بوده گفته است كه نبايد از آنجا بيرون برده شود ، نمىتواند آن را به جاى ديگر ببرد و اگر به جاى ديگر ببرد و تلف شود ، ضامن است و همچنين اگر نداند كه به چه جهت خواسته كه به جاى ديگر برده نشود ، چنانچه به جاى ديگر ببرد و تلف شود ، احتياط واجب آن است كه عوض آن را بدهد .\r\n« مسألهء 2660 » اگر صاحب مال براى نگهدارى مال خود جايى را معيّن كند ولى به كسى كه امانت را قبول كرده نگويد كه : « آن را به جاى ديگر نبر » ، چنانچه امانتدار احتمال دهد كه در آنجا از بين برود ، بايد آن را به جاى ديگرى كه مال در آنجا محفوظتر است ببرد و چنانچه مال در جاى اوّل تلف شود ضامن است ، مگر آن كه صاحب مال هم احتمال تلف شدن مال را در آنجا بدهد كه در اين صورت كسى كه امانت را قبول كرده ضامن نيست .\r\n« مسألهء 2661 » اگر صاحب مال ديوانه شود ، كسى كه امانت را قبول كرده بايد فوراً امانت را به ولىّ او برساند و يا به ولىّ او خبر دهد و اگر بدون عذر شرعى مال را به ولىّ او ندهد و از خبر دادن هم كوتاهى كند و مال تلف شود ، بايد عوض آن را بدهد .\r\n« مسألهء 2662 » اگر صاحب مال بميرد ، ا مانتدار بايد مال را به وارث او برساند يا به وارث او خبر دهد و چنانچه مال را به وارث او ندهد و از خبر دادن هم كوتاهى كند و مال\r\n\r\n","description":"","footnote":"","page_name":" 496 ","page_number":500},
  {"content":"\r\n\r\nتلف شود ، ضامن است ؛ ولى اگر براى آن كه مىخواهد بفهمد كسى كه مىگويد : « من وارث ميّت هستم » راست مىگويد يا نه يا ميّت وارث ديگرى نيز دارد يا نه ، مال را ندهد و از خبر دادن هم كوتاهى نكند و مال تلف شود ، ضامن نيست .\r\n« مسألهء 2663 » اگر صاحب مال بميرد و چند وارث داشته باشد ، كسى كه امانت را قبول كرده بايد مال را به همهء ورثه بدهد يا به كسى بدهد كه همهء آنان گرفتن مال را به او واگذار كرده‌اند ؛ پس اگر بدون اجازهء ديگران تمام مال را به يكى از ورثه بدهد ، ضامن سهم ديگران است .\r\n« مسألهء 2664 » اگر كسى كه امانت را قبول كرده بميرد يا ديوانه شود ، وارث يا ولىّ او بايد هر چه زودتر به صاحب مال اطّلاع دهد ، يا امانت را به او برساند .\r\n« مسألهء 2665 » اگر امانتدار نشانه‌هاى مرگ را در خود ببيند ، چنانچه ممكن باشد بايد امانت را به صاحب آن يا وكيل او برساند و اگر ممكن نباشد ، بايد آن را به حاكم شرع بدهد و چنانچه به حاكم شرع دسترسى نداشته باشد ، بايد به گونه‌اى عمل نمايد كه جهت حفظ مال و رسيدن آن به صاحبش بهتر باشد .\r\n« مسألهء 2666 » اگر امانتدار نشانه‌هاى مرگ را در خود ببيند و به وظيفه‌اى كه در مسألهء پيش گفته شد عمل نكند ، چنانچه آن امانت از بين برود ، بايد عوض آن را بدهد ، اگرچه در نگهدارى آن كوتاهى نكرده باشد و بيمارى او خوب شود يا بعد از مدّتى پشيمان شود و وصيّت كند .\r\n« مسألهء 2667 » مالى كه رهن يا عاريه يا اجاره شده و يا به مضاربه گذاشته شده است ، در دست طرف معامله امانت بوده و بايد در حفظ آن كوشا باشد .\r\n« مسألهء 2668 » اگر مالى را سيل يا دزد ببرد و بعد به دست كسى بيفتد يا در اثر اشتباه در نقل و انتقال و يا اشتباه در معامله و نظاير آن به دست كسى بيفتد ، آن فرد بايد به نحو امانت از آن نگهدارى نمايد و آن را به دست مالك يا وكيل او برساند و يا به آنها اطّلاع دهد ؛ همچنين است اگر كسى مال گمشده‌اى را پيدا كند و يا مالى را كه در معرض تلف و نابودى است به دست آورد .\r\n\r\n","description":"","footnote":"","page_name":" 497 ","page_number":501},
  {"content":"\r\n\r\n« مسألهء 2669 » اگر كافر غير حربى مال خود را نزد مسلمان به امانت بگذارد ، حفظ امانت و ردّ آن به صاحبش هنگام مطالبه واجب است و در صورتى كه كافر حربى مال خود را نزد مسلمان به امانت بگذارد ، بنابر احتياط واجب بايد هنگام مطالبه آن را به صاحبش تحويل دهد .\r\n« مسألهء 2670 » اگر كسى امانتدارى خود را انكار نمايد يا آن را قبول كند ، ولى مدّعى تلف شدن يا ردّ آن به صاحبش شود ، چنانچه طرف بيّنه‌اى نداشته باشد ، ادّعاى او با قسم قبول مىشود ؛ همچنين است در صورتى كه دو طرف تلف شدن امانت را نزد امانتدار قبول داشته باشند ، ولى امانتگذار مدّعى كوتاهى و يا تعدّى امانتدار در مال امانت شود .\r\n« مسألهء 2671 » امانتدار غير از حفاظت نمىتواند در امانت تصرّفى كند يا از آن منتفع شود ، مگر با اجازهء صريح يا ضمنى امانتگذار و در غير اين صورت ضامن است .\r\n« مسألهء 2672 » امانتدار بايد عين مالى را كه گرفته به همان حالى كه هنگام بازگرداندن موجود است ، برگرداند و نسبت به عيب و نقصى كه در آن به وجود آمده و مربوط به امانتدار نيست ، ضامن نيست .\r\n« مسألهء 2673 » مخارجى كه امانتدار با اجازه امانتگذار براى حفظ مال كرده است و نيز مخارجى كه براى باز گرداندن مال لازم است ، به عهده امانتگذار است .\r\n\r\n","description":"","footnote":"","page_name":" 498 ","page_number":502},
  {"content":"\r\n\r\n\r\nاحكام عاريه\r\n« مسألهء 2674 » « عاريه » عقدى است كه به موجب آن انسان مال خود را به ديگرى مىدهد تا از آن مجاناً استفاده كند .\r\n« مسألهء 2675 » لازم نيست در عاريه صيغه بخوانند و اگر مثلًا لباس را به قصد عاريه به كسى بدهد و او نيز به همين قصد بگيرد ، عاريه صحيح است .\r\n« مسألهء 2676 » عاريه دادن چيز غصبى و چيزى كه مال انسان است ، ولى منفعت آن را به ديگرى واگذار كرده - مثلًا آن را اجاره داده - در صورتى صحيح است كه مالك مال غصبى يا كسى كه آن را اجاره كرده بگويد : « به عاريه دادن راضى هستم » .\r\n« مسألهء 2677 » چيزى را كه منفعت آن مال انسان است ، مثلًا آن را اجاره كرده ، مىتواند عاريه بدهد ، ولى اگر در اجاره شرط كرده باشند كه خودش از آن استفاده كند ، نمىتواند آن را به ديگرى عاريه دهد .\r\n« مسألهء 2678 » اگر ديوانه و بچّه مال خود را عاريه بدهند ، صحيح نيست ؛ امّا چنانچه ولىّ بچّه مصلحت بداند كه مال او را عاريه دهد و بچّه آن مال را به دستور ولىّ به عاريه كننده برساند ، اشكال ندارد .\r\n« مسألهء 2679 » اگر در نگهدارى چيزى كه عاريه كرده كوتاهى نكند و در استفادهء از آن هم زياده روى ننمايد و اتّفاقاً آن چيز تلف شود ، ضامن نيست ؛ ولى چنانچه شرط كنند كه اگر تلف شود عاريه كننده ضامن باشد يا چيزى كه عاريه كرده طلا و نقره باشد ، بايد عوض آن را بدهد .\r\n« مسألهء 2680 » اگر طلا و نقره را عاريه نمايد و شرط كند كه اگر تلف شود ضامن\r\n\r\n","description":"","footnote":"","page_name":" 499 ","page_number":503},
  {"content":"\r\n\r\nنباشد ، چنانچه تلف شود ، ضامن نيست .\r\n« مسألهء 2681 » اگر عاريه دهنده بميرد ، عاريه گيرنده بايد چيزى را كه عاريه گرفته به ورثهء او بدهد .\r\n« مسألهء 2682 » اگر عاريه دهنده به گونه‌اى شود كه شرعاً نتواند در مال خود تصرّف كند - مثلًا ديوانه شود - عاريه كننده بايد مالى را كه عاريه كرده به ولىّ او بدهد .\r\n« مسألهء 2683 » كسى كه چيزى را عاريه داده ، هر وقت بخواهد مىتواند آن را پس بگيرد و كسى هم كه عاريه گرفته ، هر وقت بخواهد مىتواند آن را پس دهد .\r\n« مسألهء 2684 » اگر ظرف طلا و نقره را براى استفادهء حرام عاريه بدهند ، باطل است و بنابر احتياط واجب عاريه دادن آنها براى زينت اتاق نيز اشكال دارد .\r\n« مسألهء 2685 » عاريه دادن گوسفند براى استفادهء از شير و پشم آن و عاريه دادن حيوان نر براى جفتگيرى صحيح است . به طور كلى هر چيزى كه بتوان با ابقاء اصلش از آن منتفع شد مىتواند عاريه داده شود مشروط بر اين كه منفعت آن مشروع و عقلايى باشد .\r\n« مسألهء 2686 » اگر چيزى را كه عاريه كرده به مالك يا وكيل يا ولىّ او بدهد و آن چيز تلف شود ، عاريه كننده ضامن نيست و در غير اين صورت ضامن است ، اگرچه مثلًا آن را به جايى ببرد كه صاحب آن معمولًا به آنجا مىبرده ، مثلًا اسب را در اصطبلى كه صاحب آن براى آن درست كرده ، ببندد .\r\n« مسألهء 2687 » اگر چيز نجس را براى خوردن و آشاميدن عاريه دهد ، بنابر احتياط واجب بايد نجس بودن آن را به كسى كه عاريه مىكند بگويد .\r\n« مسألهء 2688 » چيزى را كه عاريه كرده ، بدون اجازهء صاحب آن نمىتواند به ديگرى اجاره يا عاريه دهد .\r\n« مسألهء 2689 » اگر چيزى را كه عاريه كرده با اجازهء صاحب آن به ديگرى عاريه دهد ، چنانچه كسى كه اوّل آن چيز را عاريه كرده بميرد يا ديوانه شود ، عاريهء دومى باطل نمىشود .\r\n\r\n","description":"","footnote":"","page_name":" 500 ","page_number":504},
  {"content":"\r\n\r\n« مسألهء 2690 » اگر بداند مالى كه عاريه كرده غصبى است ، بايد آن را به صاحبش برساند و نمىتواند به عاريه دهنده بدهد .\r\n« مسألهء 2691 » اگر مالى را كه مىداند غصبى است ، عاريه كند و از آن استفاده‌اى ببرد و در دست او از بين برود ، مالك مىتواند عوض مال را از او يا از كسى كه مال را غصب كرده مطالبه كند و نيز عوض استفاده‌هايى را كه عاريه گيرنده برده ، مىتواند از او يا از غاصب بگيرد و اگر عوض مال يا استفادهء آن را از عاريه كننده بگيرد ، او نمىتواند چيزى را كه به مالك مىدهد از عاريه دهنده مطالبه نمايد .\r\n« مسألهء 2692 » اگر نداند مالى كه عاريه كرده غصبى است و در دست او از بين برود ، چنانچه صاحب مال عوض آن را از او بگيرد ، او هم مىتواند آنچه را به صاحب مال داده از عاريه دهنده مطالبه نمايد ؛ ولى اگر چيزى كه عاريه كرده طلا و نقره باشد يا عاريه دهنده با او شرط كرده باشد كه اگر آن چيز از بين برود ، عوضش را بدهد ، نمىتواند چيزى را كه به صاحب مال مىدهد از عاريه دهنده مطالبه نمايد .\r\n« مسألهء 2693 » اگر چيزى را براى استفادهء خاصّى عاريه نمايد ، استفاده نمودن از آن به نحو ديگر ، هرچند متعارف باشد ، جايز نيست و اگر تخلّف كند و عين تلف شود ضامن است ، بلكه عوض استفاده‌ها را نيز بايد بدهد و اگر چيزى موارد استفادهء گوناگون داشته باشد ، بايد هنگام عاريه نوع استفاده از آن معيّن شود .\r\n« مسألهء 2694 » عاريهء يك چيز به چند شخص معيّن صحيح است ، ولى عاريه دادن آن به جماعتى كه تعداد آنها معلوم نيست ، اشكال دارد .\r\n« مسألهء 2695 » براى اين كه در مورد معيوب شدن يا اتلاف مال ، بين طرفين عاريه مشكلى پيش نيايد ، بهتر است « عاريهء مضمونه » صورت گيرد ، يعنى عاريه دهنده به عاريه گيرنده بگويد : « همانطور كه مال خود را به تو سالم دادم ، بايد سالم تحويل بدهى » و او هم قبول نمايد .\r\n\r\n","description":"","footnote":"","page_name":" 501 ","page_number":505},
  {"content":"\r\n\r\n\r\nاحكام هِبه ( بخشش ) و ابراء\r\n« مسألهء 2696 » « هبه » آن است كه انسان چيزى را كه ملك خود اوست به رايگان ملك ديگرى كند و به او ببخشد .\r\n« مسألهء 2697 » در هبه صيغهء خاصّى لازم نيست و اگر هبه كننده مال خود را به قصد هبه به كسى بدهد و او هم به همين قصد بپذيرد ، صحيح است .\r\n« مسألهء 2698 » در هبه كننده چند شرط معتبر است :\r\nاوّل و دوم : بالغ و عاقل باشد .\r\nسوم : سفيه نباشد ، يعنى از كسانى نباشد كه مال خود رادر كارهاى بيهوده مصرف مىكنند اگرچه توسّط حاكم شرع هم از تصرّف در اموال خود منع نشده باشد .\r\nچهارم : توسّط حاكم شرع از تصرّف در اموال خود منع نشده باشد ، مانند مُفَلَّس .\r\nپنجم : مالك يا صاحب اختيار چيزى باشد كه مىخواهد هبه كند ، پس بخشش مال ديگرى بدون اجازهء او صحيح نيست .\r\nششم : از روى قصد و اختيار ببخشد ، پس اگر هبه كننده از روى اكراه يا اجبار هبه كند ، صحيح نيست .\r\n« مسألهء 2699 » كسى كه چيزى به او بخشيده مىشود ، اگر صغير يا ديوانه باشد ، قبول خود او كافى نيست ، بلكه بايد ولىّ او هبه را از طرف او بپذيرد .\r\n« مسألهء 2700 » در هبه علاوه بر پذيرش ، تحويل گرفتن آن مال هم لازم است ؛ پس تا هنگامى كه آن را تحويل طرف نداده ، ملك او نشده است و براى صغير و ديوانه ، ولىّ آنها بايد تحويل بگيرد و اگر خود ولىّ بخواهد چيزى را به آنها ببخشد ، كافى است\r\n\r\n","description":"","footnote":"","page_name":" 502 ","page_number":506},
  {"content":"\r\n\r\nخود او قصد تحويل گرفتن براى آنها بنمايد .\r\n« مسألهء 2701 » لازم نيست پس از هبه فوراً جنس را تحويل دهد ، بلكه هرگاه جنس را به طرف تحويل دهد ملك او مىشود و اگر هبه كننده يا كسى كه به او هبه شده پيش از تحويل بميرد يا هبه كننده فاقد شرايط شود ، هبه باطل مىشود و مال به ورثهء هبه كننده منتقل مىگردد .\r\n« مسألهء 2702 » هبه ، عقد جايز است و هر يك از دو طرف مىتوانند آن را به هم بزنند ، هرچند بهتر است هبه كننده چيزى را كه بخشيده از آن چشم بپوشد و هبه را به هم نزند ولى در پنج مورد هبه كننده نمىتواند هبه را به هم بزند :\r\nاوّل : در برابر هبه‌اى كه كرده چيزى - هرچند كم - از طرف مقابل گرفته باشد ، خواه گرفتن عوض در بخشش شرط شده باشد يا طرف مقابل خودش آن را در مقابلِ بخشش به بخشنده بپردازد .\r\nدوم : آن چيز را « قربةً الى اللَّه » بخشيده باشد .\r\nسوم : بخشش به يكى از خويشان متعارف باشد و بنابر احتياط واجب اگر زن و شوهر هم چيزى را به يكديگر هبه كنند ، نبايد آن را به هم بزنند .\r\nچهارم : مالى كه بخشيده به حال خود باقى نمانده باشد ، يعنى همه يا بعضى از آن به طور كلّى تلف شده يا صورت آن كلًا تغيير كرده باشد - مانند نانى كه خورده يا پارچه‌اى كه دوخته شده است - و يا اين كه به ديگرى منتقل شده باشد .\r\nپنجم : يكى از دو طرف هبه بميرد ، پس اگر هبه كننده پس از تحويل دادن بميرد ، بنابر احتياط واجب وارثان او نمىتوانند هبه را پس بگيرند و اگر هبه گيرنده پس از تحويل بميرد ، مال به ورثهء او منتقل مىشود و بنابر احتياط واجب هبه كننده نمىتواند آن را پس بگيرد .\r\n« مسألهء 2703 » « ابراء » عبارت از اين است كه طلبكار به اختيار از حق خود صرف‌نظر كند ؛ بنابر اين اگر انسان از كسى طلب داشته باشد ، مىتواند گذشت كند و قبول بدهكار شرط نيست و در اين صورت ديگر نمىتواند آن را به هم بزند .\r\n\r\n","description":"","footnote":"","page_name":" 503 ","page_number":507},
  {"content":"\r\n\r\n« مسألهء 2704 » در ابراء طلبكار بايد داراى شرايط هبه كننده ( كه در مسألهء 2698 گفته شد ) باشد .\r\n« مسألهء 2705 » ابراء ذمّه ميت از دَين صحيح است .\r\n« مسألهء 2706 » هبه كننده مىتواند در مقابل چيزى كه مىبخشد عوضى قرار دهد و آن را از طرف بگيرد و به آن « هبه معوّضه » مىگويند و لازم نيست عوض آن ، عين و جنس باشد ، بلكه مىتواند هر كارى را كه نفع آن به شكلى به بخشنده مىرسد عوض هبه قرار دهد ، مثلًا بخواهد در مقابل هبه ، طلبى را كه طرف از هبه كننده دارد ببخشد يا كار مشروعى را براى او انجام دهد .\r\n« مسألهء 2707 » كسى كه هبه را قبول مىكند ، چنانچه شرطى به عهدهء او نهاده شود ، بنابر احتياط بايد به آن عمل نمايد ؛ بنابر اين اگر هبه كننده چيزى را به كسى ببخشد به شرط آن كه او هم چيزى را به او هبه كند ، بنابر احتياط بايد طرف به آن شرط عمل نمايد و چنانچه از آن امتناع كند و يا عمل به آن ممكن نباشد ، بخشنده مىتواند هبه را به هم بزند .\r\n« مسألهء 2708 » جهيزيّه‌اى كه پدر و مادر به دختر مىدهند ، اگر به واسطهء صلح يا بخشش ملك او نموده باشند ، نمىتوانند از او پس بگيرند ، ولى اگر ملك او نكرده باشند ، پس گرفتن آن مانعى ندارد ؛ همچنين است حكم جواهرات يا چيزهاى ديگرى كه شوهر براى همسر خود تهيّه مىكند يا پدر به فرزند خود مىدهد .\r\n\r\n","description":"","footnote":"","page_name":" 504 ","page_number":508},
  {"content":"\r\n\r\n\r\nاحكام صدقه\r\nصدقه دادن كه يك اقدام خالصانه و صادقانه مىباشد ، مورد سفارش قرآن كريم و احاديث فراوان قرار گرفته و موجب خير و بركت در زندگى ، دفع بلا و مرگ‌هاى ناگهانى و شفاى بيماران مىشود و همانطور كه پيامبر اسلام صلى الله عليه و آله و سلم فرموده : « كلّ معروف صدقه » « 1 » يعنى هر كار خير و پسنديده‌اى ، صدقه محسوب مىشود و اقداماتى كه موجب هدايت گمراهان ، حمايت نيازمندان و عمران و آبادانى مادى و معنوى جامعه گردد ، ماندگارتر و مفيدتر مىباشد .\r\n« مسألهء 2709 » « صدقه » بر دو قسم است :\r\nاوّل : صدقهء واجب ، نظير زكاتِ مال ، زكات فطره ، ردّ مظالم ( يعنى جبران تجاوزات انسان به اموال مردم با جهل به صاحبان آنها كه به اجازهء مجتهد جامع‌الشرايط صدقه داده مىشود ) و كفّاره‌هاى گوناگون .\r\nدوم : صدقهء مستحب ، يعنى احسان و اعانت مالى به ديگران يا تأسيس مؤسسهء خيريه كه منافع آن عايد عموم گردد كه دربارهء خواص و آثار آن روايات زيادى وارد شده است .\r\n« مسألهء 2710 » صدقه دهنده علاوه بر اين كه بايد بالغ ، عاقل و غير سفيه باشد و به واسطهء ورشكستگى توسّط حاكم شرع از تصرّف در اموال خود منع نشده باشد ، بايد قصد قربت هم داشته باشد و صدقه را بدون عوض به شخص مورد نظر بدهد .\r\n« مسألهء 2711 » صدقه دهنده پس از تحويل دادن مال نمىتواند آن را به هم بزند و صدقه را پس بگيرد ، هر چند آن شخص از ارحام و بستگان او نباشد .\r\n\r\n\r\n","description":"","footnote":"\r\n( 1 ) - بحار الانوار ، ج 93 ، ص 119 .\r\n","page_name":" 505 ","page_number":509},
  {"content":"\r\n\r\n« مسألهء 2712 » كسى كه صدقهء مستحب را مىگيرد ، لازم نيست مسلمان يا مؤمن باشد ، بلكه به كافرِ اهل كتاب فقيرى كه در بلاد مسلمانان با اجازه و رضايت آنها ساكن شده باشد نيز مىتوان صدقهء مستحب داد .\r\n« مسألهء 2713 » سيّد مىتواند صدقات واجب يا مستحب خود را به سيّد يا غير سيّد بدهد و غير سيّد مىتواند صدقهء مستحب خود را به سيّد بپردازد ، ولى نمىتواند صدقهء واجب خود - نظير زكات مال و زكات فطره - را به سيّد بدهد ، و چنانچه پرداخت كفّارات و ردّ مظالم بر غير سيّد واجب شود ، بنابر احتياط واجب نمىتواند آن را به سيّد بدهد .\r\n« مسألهء 2714 » مكروه است انسان از كسى كه به او صدقه داده ، درخواست كند آنچه را به او صدقه داده به وى ببخشد يا به او بفروشد ؛ ولى اگر خود صدقه گيرنده بخواهد بعد از قيمت‌گذارى ، آن را بفروشد كسى كه صدقه را به وى داده در خريدن آن بر ديگران مقدّم است و كراهتى نيز در اين عمل وجود ندارد . همچنين اگر آن مال به سببى مثل ارث دوباره به او برسد ، قبول آن كراهت ندارد .\r\n« مسألهء 2715 » ردّ كسى كه درخواست كمك كرده و نيز درخواست كمك از ديگران بدون داشتن نياز ، شديداً كراهت دارد و گاهى جايز نيست .\r\n\r\n","description":"","footnote":"","page_name":" 506 ","page_number":510},
  {"content":"\r\n\r\n\r\nاحكام وقف\r\n« وقف » آن است كه انسان ملكى را ثابت نگهدارد و منافع آن را براى شخص يا اشخاص يا براى كار و يا مصرفى تعيين نمايد ، مانند اين كه زمينى را براى مسجد يا حسينيّه يا مدرسه و يا فقرا مخصوص سازد . به اين كار در اصطلاح « وقف » و به مالى كه وقف مىشود « موقوفه » و به وقف كننده « واقف » و به شخص يا مصرفى كه مال براى آن وقف شده « موقوف عليه » گفته مىشود .\r\n« مسألهء 2716 » وقف بر دو نوع است :\r\nاوّل : « وقف خاص » مانند آن كه چيزى را براى اولاد خود وقف نمايد .\r\nدوم : « وقف عام » كه اختصاص به افراد خاصّى ندارد ، مانند آن كه چيزى را براى مسجد يا حسينيّه و يا فقرا وقف كند .\r\n« مسألهء 2717 » در وقف ، خاص باشد يا عام ، بنابر احتياط قصد قربت لازم است ، ولى لازم نيست وقف كننده مسلمان باشد ، بنابر اين اگر غير مسلمان هم چيزى را وقف كند صحيح است .\r\n« مسألهء 2718 » اگر كسى چيزى را وقف كند ، از ملك او خارج مىشود و خود او و ديگران نمىتوانند آن را ببخشند يا بفروشند و كسى هم از آن ملك ارث نمىبرد ، ولى در بعضى از موارد كه در مسأله 2292 تا 2294 گفته شده ، فروختن آن اشكال ندارد .\r\n« مسألهء 2719 » وقف كننده بايد مكلّف و عاقل بوده و قصد و اختيار داشته باشد و شرعاً بتواند در مال خود تصرّف كند ؛ بنابر اين اگر سفيه چيزى را وقف كند ، صحيح نيست .\r\n\r\n","description":"","footnote":"","page_name":" 507 ","page_number":511},
  {"content":"\r\n\r\n« مسألهء 2720 » لازم نيست در وقف صيغه بخوانند و يا صيغهء وقف را به عربى بخوانند ، بلكه با هر لفظ يا عملى وقف بودن چيزى را بفهماند و آن را تحويل دهد ، صحيح است ؛ مثلًا اگر بگويد : « خانهء خود را وقف كردم » و آن را تحويل موقوف‌عليه يا متولى وقف دهد ، وقف صحيح است و محتاج به قبول هم نيست ، حتّى در وقف خاص .\r\n« مسألهء 2721 » وقف بايد منجّز و بدون ترديد انجام شود ، پس اگر واقف آن را معلّق به شرطى كند كه وجود آن شرط در حال يا آينده قطعى يا محتمل باشد ، دو صورت دارد :\r\nاوّل : چنانچه آن شرط از شرايط صحّت وقف نباشد ، صحّت وقف محلّ اشكال است ، مثل اين كه بگويد : « اگر خداوند پسرى به من عطا كرد ، خانه‌ام وقف باشد » .\r\nدوم : اگر آن شرط در نظر واقف قطعى باشد و در صحّت وقف دخالت داشته باشد ، وقف صحيح است ، مانند اين كه بگويد : « اگر آن خانه مال من باشد ، آن را وقف نمودم » .\r\n« مسألهء 2722 » اگر ملكى را براى وقف معيّن كند و پيش از خواندن صيغهء وقف پشيمان شود يا بميرد ، چنانچه موقوف‌عليه آن را تحويل گرفته باشد ، وقف صحيح و لازم است و اگر تحويل نگرفته باشد ، وقف صحيح نيست و اختيار آن با ورثه است .\r\n« مسألهء 2723 » كسى كه مالى را وقف مىكند بايد براى هميشه وقف كند ، پس اگر مثلًا بگويد : « اين مال تا ده سال وقف باشد و بعد نباشد » و يا بگويد : « اين مال تا ده سال وقف باشد و بعد تا پنج سال وقف نباشد و بعد دوباره وقف باشد » باطل است و به احتياط واجب بايد وقف از هنگام خواندن صيغه باشد ، پس اگر مثلًا بگويد : « اين مال بعد از مردن من وقف باشد » ، چون از هنگام خواندن صيغه تا مردن وى وقف نبوده ، اشكال دارد .\r\n« مسألهء 2724 » چيزى كه وقف مىشود بايد « عين » آن موجود و مشخّص باشد ، بنابر اين وقف كردن « دَين » مانند اين كه بگويد : « آنچه را از فلانى طلب دارم وقف نمودم » يا وقف نمودن چيزى كه مشخّص نيست ، مانند اين كه بگويد : « يكى از باغهايم را وقف نمودم » صحيح نيست . همچنين اگر منافع چيزى را وقف كند ، مثلًا بگويد : « منافع و استفادهء خانه‌ام را وقف نمودم » صحيح نمىباشد ، ولى وقف كردن خانه براى سكونت در\r\n\r\n","description":"","footnote":"","page_name":" 508 ","page_number":512},
  {"content":"\r\n\r\nآن يا وقف كردن درخت براى استفاده از ميوهء آن صحيح است ، هرچند هنگام وقف ، ميوهء درخت موجود نباشد .\r\n« مسألهء 2725 » مصرفى كه ملك را براى آن وقف مىكند ، بايد معيّن و حلال باشد ، بنابر اين اگر ملك خود را براى يكى از چند مسجد ، بدون تعيين آن وقف نمايد يا آن را براى ترويج باطل و نظاير آن وقف كند ، صحيح نيست .\r\n« مسألهء 2726 » وقف در صورتى صحيح است كه مال وقف را تحويل متولّى وقف يا كسى كه براى او وقف شده يا وكيل يا ولىّ او بدهند ؛ ولى اگر چيزى را بر اولاد صغير خود وقف كند و به قصد اين كه آن چيز وقف آنان باشد ، از طرف آنان نگهدارى نمايد ، وقف صحيح است .\r\n« مسألهء 2727 » اگر ملكى را به عنوان مسجد وقف كنند ، بعد از آن كه واقف به قصد واگذار كردن اجازه دهد كه در آن مسجد نماز بخوانند ، همين كه يك نفر در آن محل نماز خواند ، وقف درست مىشود .\r\n« مسألهء 2728 » اگر ملك وقفى خراب شود ، از وقف بودن بيرون نمىرود .\r\n« مسألهء 2729 » وقف بر معدوم - يعنى افرادى كه وجود ندارند - صحيح نيست ، امّا چنانچه وقفِ مال جهت افرادى كه به دنيا نيامده‌اند و در شكم مادر هستند باشد ، اشكالى ندارد ؛ همچنين وقف بر معدوم به تبع موجود - يعنى براى اشخاصى كه بعضى از آنها به دنيا آمده‌اند - صحيح است ، مانند وقف بر اولاد و در اين صورت طبقات بعد كه به دنيا نيامده‌اند ، بعد از به دنيا آمدن با ديگران شريك مىشوند .\r\n« مسألهء 2730 » اگر چيزى را بر خودش وقف كند ، مثل آن كه مغازه‌اى را وقف كند كه عايدى آن را بعد از مرگ او خرج مقبره‌اش نمايند ، صحيح نيست ؛ ولى اگر مثلًا مالى را بر فقرا وقف كند و خود او فقير شود ، مىتواند از منافع وقف استفاده نمايد .\r\n« مسألهء 2731 » فرشى را كه براى حسينيه وقف كرده‌اند ، نمىشود براى نماز به مسجد ببرند ، اگرچه آن مسجد نزديك حسينيه باشد و به طور كلى هر چه را كه براى مكان يا جهت خاصى وقف شده باشد ، نبايد به محلّ ديگرى انتقال دهند يا استفاده\r\n\r\n","description":"","footnote":"","page_name":" 509 ","page_number":513},
  {"content":"\r\n\r\nديگرى از آن بنمايند .\r\n« مسألهء 2732 » اگر ملكى را براى تعمير مسجدى وقف نمايند ، چنانچه آن مسجد احتياج به تعمير نداشته باشد و احتمال هم نرود كه تا مدّتى احتياج به تعمير پيدا كند ، در صورتى كه غير از تعمير احتياج ديگرى نداشته باشد و عايدات آن در معرض تلف و نگهدارى آن لغو و بيهوده باشد ، مىتوانند عايدات آن ملك را به مصرف مسجدى كه احتياج به تعمير دارد برسانند .\r\n« مسألهء 2733 » اگر ملكى نظير درختان يك باغ را بر افراد خاصّى وقف نمايند به گونه‌اى كه ميوهء آن درختان در ملك آن افراد حادث شود ، آنان مالك ميوه مىشوند و چنانچه سهم هر يك از افراد به حدّ نصاب زكات برسد ، بايد زكات آن را بپردازد ، ولى چنانچه واقف درختان باغ را براى جهتى از جهات عمومى ، مانند عنوان فقرا ، وقف نمايد نه براى افراد خاص ، ظاهراً زكات به ميوهء آنها تعلّق نمىگيرد .\r\n« مسألهء 2734 » قبرستان‌هايى كه وقف بوده و در مسير خيابان قرار مىگيرند ، از وقف بودن خارج نمىشوند و تصرّف و نيز خريد و فروش آنها جايز نيست ، ولى عبور ومرور از آنها اگر هتك حرمت اموات نباشد اشكال ندارد و در صورتى كه قبرستان ملك شخصى افراد باشد ، هرگونه تصرّف در آن بستگى به رضايت صاحب ملك دارد .\r\n« مسألهء 2735 » وقف بودن هر چيزى به يكى از راه‌هاى زير ثابت مىشود :\r\nاوّل : شهرت بين مردم ، به گونه‌اى كه موجب يقين يا اطمينان گردد . دوم : اقرار كسى كه ملك در اختيار اوست ، يا در صورت نبودن او وارثانش اقرار نمايند . سوم : مردم با آن به‌گونهء ملك موقوفه عمل نمايند . چهارم : شهادت دو مرد عادل . پنجم : شهادت ثِقه در صورتى كه خبر دادن وى موجب اطمينان گردد .\r\n\r\nشروط ضمن وقف\r\n« مسألهء 2736 » شروطى كه واقف براى استفاده از وقف قرار مىدهد ، در صورتى كه مشروع باشند ، صحيح است و بايد به آنها عمل شود ، به عنوان مثال اگر براى سكونت\r\n\r\n","description":"","footnote":"","page_name":" 510 ","page_number":514},
  {"content":"\r\n\r\nطلّاب در مدرسه‌اى شرط نمايد كه نماز شب بخوانند ، بايد به آن شرط عمل نمايند و در غير اين صورت نمىتوانند در آن مدرسه سكونت داشته باشند .\r\n« مسألهء 2737 » اگر مثلًا خانه‌اى را براى اشخاص خاصّى وقف نمايد و از ظاهر وقف يا نشانه‌هاى ديگر معلوم شود كه منظور واقف ، حفظ عنوان خانه بوده است ، تغيير آن به چيز ديگرى مانند مغازه ، جايز نيست ، بلكه اگر احتمال هم داده شود ، بنابر احتياط واجب نبايد آن را تغيير دهند .\r\n\r\nتوليت و نظارت بر وقف\r\n« مسألهء 2738 » اگر براى چيزى كه وقف كرده متولّى معيّن كند ، بايد مطابق قرارداد او رفتار نمايند و اگر معيّن نكند ، چنانچه برافراد مخصوصى مثلًا بر اولاد خود وقف كرده باشد ، اختيار امورى كه مربوط به مصلحت وقف است و در نفع بردن طبقات بعد نيز دخالت دارد ، با حاكم شرع است و اختيار امورى كه مربوط به نفع بردن طبقهء موجود است ، اگر آنها بالغ باشند ، با خود آنان و اگر بالغ نباشند ، با ولىّ ايشان است و براى استفادهء از وقف اجازهء حاكم شرع لازم نيست .\r\n« مسألهء 2739 » اگر ملكى را مثلًا بر فقرا يا سادات وقف كند يا وقف كند كه منافع آن به مصرف خيرات برسد ، در صورتى كه براى آن ملك متولّى معيّن نكرده باشد ، اختيار آن با حاكم شرع است .\r\n« مسألهء 2740 » اگر ملكى را بر افراد مخصوصى وقف كند ، مثلًا بر اولاد خود كه هر طبقه‌اى بعد از طبقهء ديگر از آن استفاده كنند ، چنانچه متولّى ملك آن را اجاره دهد و بميرد ، در صورتى كه مراعات مصلحت وقف يا مصلحت طبقهء بعد را كرده باشد ، اجاره باطل نمىشود ، ولى اگر متولّى نداشته باشد و يك طبقه از كسانى كه ملك بر آنها وقف شده آن را اجاره دهند و در بين مدّت اجاره بميرند ، در صورتى كه طبقهء بعد اجازه نكنند ، اجاره باطل مىشود و در صورتى كه مستأجر ، اجاره‌بهاى تمام مدّت را داده باشد ، اجاره‌بهاى از زمان مردن آنها تا آخر مدّت اجاره را از مال آنان مىگيرد .\r\n\r\n","description":"","footnote":"","page_name":" 511 ","page_number":515},
  {"content":"\r\n\r\n« مسألهء 2741 » ملكى كه مقدارى از آن به نحو مشاع وقف است و مقدارى از آن وقف نيست ، اگر تقسيم نشده باشد ، حاكم شرع يا متولّى وقف مىتواند با نظر خبره سهم وقف را جدا كند .\r\n« مسألهء 2742 » اگر متولّى وقف خيانت كند و عايدات آن را به مصرفى كه معيّن شده نرساند ، چنانچه براى عموم وقف شده باشد و با تعيين ناظر امينى بتوان از خيانت‌هاى او جلوگيرى كرد ، بايد حاكم شرع ، ناظر امينى بر او بگمارد و اگر به اين صورت نتوان ممانعت كرد ، حاكم شرع بايد به جاى او متولّى امينى معيّن نمايد .\r\n« مسألهء 2743 » اگر ملكى را وقف كند كه عايدى آن را خرج تعمير مسجد نمايند و به امام جماعت و مؤذّن و مستخدم آن بدهند و بدانند براى هر يك چه مقدار معيّن كرده ، در صورتى كه معلوم شود منظور واقف تأمين زندگى امام جماعت يا مؤذّن يا مستخدم بوده و مقدارى كه معيّن كرده در زمان گذشته آن را تأمين مىكرده ، ولى حالا خيلى كمتر از مقدار مورد نياز است ، مثلًا گفته باشد : « هر ماه ده تومان به امام بدهيد » ، مىتوان به مقدار تأمين معاش به آنها داد و اگر معلوم نباشد ، بايد همانطور كه مشخّص كرده مصرف شود و چنانچه ندانند براى هر يك چه مقدار معيّن نموده ، بايد اوّل مسجد را تعمير كنند و اگر چيزى زياد آمد ، بين امام جماعت و مؤذّن و مستخدم به نحو مساوى تقسيم نمايند و بهتر است اين سه نفر در تقسيم با يكديگر مصالحه كنند .\r\n\r\nحبس ملك\r\n« مسألهء 2744 » انسان مىتواند ملك خود را بدون اين كه وقف كند ، براى استفادهء اشخاص يا انجام كارهاى خيريّه يا عبادت « حبس » نمايد ، يعنى استفاده و انتفاع از آن را منحصر در كارهاى خيريّه و عبادات يا اشخاص نمايد ؛ پس چنانچه آن را عملًا براى استفادهء اين گونه امور قرار دهد ، « حبس » محقّق شده و نمىتواند آن را به هم بزند ، ولى اگر براى مدّت محدودى - مثلًا ده سال - حبس كرده باشد ، پس از انقضاى آن مدّت ، به ملكيّت او يا كسانى كه هنگام مرگ ، وارث او بوده‌اند باز مىگردد .\r\n\r\n","description":"","footnote":"","page_name":" 512 ","page_number":516},
  {"content":"\r\n\r\n« مسألهء 2745 » در حبس ملك نيز نظير وقف ، بلوغ و عقل صاحب ملك شرط است و به احتياط واجب قبض شرط صحّت آن است . همچنين مالك نبايد سفيه باشد و يا اين كه به واسطهء ورشكستگى توسط حاكم شرع از تصرّف در اموال خود منع شده باشد و صحت حبس بر اشخاص منوط به قبول آنان است .\r\n\r\n","description":"","footnote":"","page_name":" 513 ","page_number":517},
  {"content":"\r\n\r\n\r\nاحكام محجوران\r\n« محجور » كسى است كه شرعاً حقّ تصرّف در اموال خود را نداشته باشد و ديگران امور مالى او را سرپرستى كنند .\r\n« مسألهء 2746 » محجوران چهار دسته هستند :\r\nاوّل : كودكى كه هنوز بالغ نشده است .\r\nدوم : ديوانه .\r\nسوم : سفيه ، يعنى كسى كه در امور مالى نفع و ضرر خود را به خوبى تشخيص نمىدهد و دارايى خود را در امور بيهوده مصرف مىكند ، اگرچه حاكم شرع هم او را از تصرّف منع نكرده باشد .\r\nچهارم : ورشكسته‌اى كه حكم ورشكستگى او توسّط حاكم شرع صادر شده است .\r\n« مسألهء 2747 » بچّه‌اى كه بالغ نشده شرعاً نمىتواند در مال خود تصرّف كند ؛ ولى اگر كودك نابالغ چيزهاى مباحى را كه ملك كسى نيست - نظير ماهى دريا - با تلاش و كار خود به قصد تملّك به دست آورد ، مالك آن مىشود .\r\n« مسألهء 2748 » كسى كه گاهى عاقل و گاهى ديوانه است ، تصرّفى كه هنگام ديوانگى در مال خود مىكند ، صحيح نيست .\r\n« مسألهء 2749 » انسان مىتواند در مرضى كه با آن از دنيا مىرود ، هر مقدار از مال خود را كه بخواهد ، به مصرف خود و عيال و ميهمان و كارهايى كه اسراف شمرده نمىشوند برساند و نيز اگر مال خود را به كسى ببخشد يا ارزان‌تر از قيمت بفروشد يا اجاره دهد ، صحيح است .\r\n\r\n","description":"","footnote":"","page_name":" 514 ","page_number":518},
  {"content":"\r\n\r\n« مسألهء 2750 » اگر بيمار در مرضى كه با آن از دنيا مىرود ، بخواهد واجبات مالى خود نظير خمس ، زكات و كفّارات را بپردازد - هرچند از يك سوم دارايى او بيشتر باشد - نيازى به رضايت ورثه ندارد .\r\n« مسألهء 2751 » شخص بدهكار با چهار شرط ورشكسته محسوب مىشود :\r\nاوّل : بدهىهاى او نزد حاكم شرع ثابت شده باشد .\r\nدوم : اموال او - به جز خانهء مسكونى ولوازم ضرورى زندگى - از بدهىهاى او كمتر باشد .\r\nسوم : وقت پرداخت بدهىهاى او رسيده باشد .\r\nچهارم : طلبكار يا طلبكاران از حاكم شرع بخواهند اموال او را ضبط نمايد و حاكم شرع نيز به ضبط اموال او حكم كند .\r\n« مسألهء 2752 » پس از آن كه حاكم شرع حكم به ضبط و توقيف اموال شخص ورشكسته نمود ، اموال وى ، به جز خانهء مسكونى و لوازم ضرورى زندگى ، ضبط و ميان طلبكاران تقسيم مىشود .\r\n« مسألهء 2753 » مخارج خوراك ، پوشاك و مسكن شخص ورشكسته و كسانى كه تحت سرپرستى او مىباشند - با مراعات شئون آنان - تا هنگام تقسيم ، از اموال او برداشته مىشود و اگر بميرد ، هزينهء كفن و دفن او بر بدهىهاى او مقدّم مىباشد .\r\n« مسألهء 2754 » ولايت و سرپرستى « كودك نابالغ » و « ديوانه » و « شخص سفيه » به ترتيب بر عهدهء افراد زير مىباشد :\r\nاوّل : پدر و جدّ پدرى ؛ ولى مادر و جدّ مادرى يا برادر و يا خواهر كودك يا ديوانه و يا سفيه ، ولايتى بر او ندارند ، مگر آن كه حاكم شرع آنها را ولىّ قرار دهد .\r\nدوم : با نبودن پدر و جدّ پدرى ، كسى كه از طرف آنان به عنوان « وصى » پس از مرگ عهده‌دار سرپرستى آنان شده است .\r\nسوم : با نبودن دستهء اوّل و دوم ، حاكم شرع يا كسى كه از طرف او به عنوان « قيّم » منصوب خواهد شد .\r\n\r\n","description":"","footnote":"","page_name":" 515 ","page_number":519},
  {"content":"\r\n\r\nچهارم : با نبودن حاكم شرع و نمايندهء او ، افراد مؤمن و عادل و خبير .\r\n« مسألهء 2755 » ولايت پدر و جدّ پدرى بر شخص ديوانه و سفيه در صورتى است كه ديوانگى و سفاهت او قبل از بلوغ پيدا شده باشد ، پس اگر بعد از بلوغ عارض شود ، ولايت آنان با حاكم شرع است .\r\n« مسألة 2756 » ولايت پدر و جدّ پدرى قابل انتقال به ديگرى نيست ؛ ولى آنان در صورت وجود مصلحت مىتوانند ديگرى را وكيل خود نمايند .\r\n« مسألهء 2757 » در ولايت و سرپرستى پدر و جدّ پدرى ، عدالت آنان شرط نيست ، ولى هرگاه براى حاكم شرع ثابت شود كه سرپرستى آنان به ضرر كودك يا سفيه و يا ديوانه مىباشد ، بايد آنان را از تصرّف در اموال كودك يا سفيه و يا ديوانه منع كند و شخص ديگرى را كه امين باشد منصوب نمايد ، مگر اين كه با ضميمه كردن امين به پدر و جدّ پدرى ، بتوان سرپرستى آنان را در جهت مصلحت كودك ، سفيه يا ديوانه اصلاح نمود .\r\n\r\n","description":"","footnote":"","page_name":" 516 ","page_number":520},
  {"content":"\r\n\r\n\r\nاحكام مشاغل و درآمدها\r\n« مسألهء 2758 » كسب مال و تجارت بايد از راه حلال و مشروع باشد و اگر كسى از راه‌هاى حرام مانند قمار ، دزدى ، ربا ، رشوه ، غنا ، مدح و تقويت ظالم و راه‌هاى نامشروع ديگر ، مالى به دست آورد ، حرام است و ضامن آن مىباشد .\r\n« مسألهء 2759 » قرار دادن هر فعل حرام به عنوان شغل و راه كسب و درآمد ، حرام است ؛ بنابر اين ساختن هر چيزى كه براى عبادت غير خدا ساخته مىشود و نيز ساختن هر چيزى كه منفعت اختصاصى يا منفعت عمومى آن حرام باشد و همچنين شراب فروشى و جادوگرى و نظاير آن جايز نيست .\r\n« مسألهء 2760 » يادگرفتن و ياددادن علوم و صنايعى كه مورد نياز مردم است و موجب عظمت و قدرت مسلمانان در برابر كفّار مىباشد ، بر همهء افراد واجب كفايى است .\r\n« مسألهء 2761 » ياد گرفتن سحر و عمل به آن حرام است ، مگر اين كه به وسيلهء افراد متعهد و لايقى براى باطل كردن سحر و يا روشن كردن اذهان مردم نسبت به كسى كه با توسّل به سحر ، ادّعاى نبوّت يا امامت و امثال آن را دارد ، باشد كه در حدّ ضرورت اشكال ندارد .\r\n« مسألهء 2762 » « كهانت » و « تنجيم » « 1 » اگر به اين شكل باشد كه براى غير خداوند ، به نحو استقلال يا اشتراك با خداوند ، تأثير قائل شوند ، حرام بلكه شرك است ، ولى اگر مشيّت خداى متعال را مؤثر مطلق بدانند و پيش‌بينىهاى آنها به نحو حدس و تخمين و\r\n\r\n\r\n","description":"","footnote":"\r\n( 1 ) - « كاهن » ادّعا مىكند كه وقايع را به واسطهء خبردادن اجنّه وشياطين يا به واسطهء اسباب خفيّهء ديگرىمىفهمد و « منجّم » به وسيلهء حركات افلاك و تقارن كواكب از آينده خبر مىدهد .\r\n","page_name":" 517 ","page_number":521},
  {"content":"\r\n\r\nمبنى بر اين باشد كه پروردگار عالم بعضى امور را سبب يا مقارن و هماهنگ بعضى امور ديگر قرار داده و بقيه سببيّت يا تقارن و سلب آن در قبضهء قدرت مطلقهء او مىباشد ، اشكال ندارد .\r\n« مسألهء 2763 » شعبده‌بازى در صورتى كه براى جلوه‌دادن حق به شكل باطل و يا باطل به شكل حق باشد ، جايز نيست ، ولى اگر تنها براى سرگرمى باشد ، اشكال ندارد .\r\n« مسألهء 2764 » احضار ارواح چنانچه موجب اشاعه دروغ و فريب مردم يا برهم زدن نظم عمومى و مانند آن باشد ، جايز نيست و خواب مصنوعى ( هيپنوتيزم ) در صورتى كه اثر سويى بر آن مترتّب نباشد يا معالجهء امراضى بر آن متوقّف باشد ، دليلى بر حرمت آن وجود ندارد ، اما اگر از اين ناحيه اثر سوء يا خطر جانى پديد آيد ، حرام بوده و در اين صورت مسبِّب ، ضامن است .\r\n« مسألهء 2765 » غنا و هر آوازى كه مشتمل بر باطل بوده يا موجب برانگيختن و تحريك شهوت شده و به نظر عرف ، مناسب با مجالس فسق و فجور باشد ، به تنهايى يا همراه با نواختن چيزى باشد ، خواندن و گوش دادن و نيز ياد دادن و شغل قرار دادن آن حرام است . در روايات اسلامى « مَلاهى و غِنا » بسيار مذّمت شده‌اند ، از جمله در روايتى آمده : « خانه‌اى كه در آن شراب و آلات لَهْو و غِنا و قمار باشد ، ملائكه به آن خانه وارد نمىشوند و دعاى اهل خانه مستجاب نمىگردد و بركت از آن خانه برداشته مىشود . » « 1 » « مسألهء 2766 » غناى زنان خواننده در مجالس عروسى استثنا شده و حرام نمىباشد ، ولى بايد مردهاى نامحرم صداى آنان را نشنوند و مشتمل بر باطل نباشد و بنابر احتياط واجب بايد به مجلس عروسى اكتفا شود و در مجالس جشن ديگرى خوانده نشود و هر آواز يا صوت يا عملى كه موجب تحريك شهوت شده و يا آثار حرام ديگرى بر آن مترتّب گردد و يا به نظر عرف موجب فساد و هرزگى باشد ، خواندن ، گوش دادن و يا اشاعه آن و نيز تعليم و تعلّم و شغل قراردادن آن حرام است .\r\n« مسألهء 2767 » سرودهاى مهيّجى كه به هنگام جنگ براى تحريك احساسات افراد\r\n\r\n\r\n","description":"","footnote":"\r\n( 1 ) - وسائل‌الشيعة ، چاپ آل البيت ، باب 100 از « أبواب ما يكتسب به » ، ح 13 ، ج 17 ، ص 315 .\r\n","page_name":" 518 ","page_number":522},
  {"content":"\r\n\r\nخوانده مىشود ، اشكال ندارد . همچنين هر سرود يا آهنگى كه مشتمل بر باطل نبوده و از نظر عرف موجب تحريك شهوت و مناسب با مجالس فساد نباشد ، اشكال ندارد و خواندن و گوش دادن و يادگرفتن و شغل قراردادن آن جايز مىباشد .\r\n« مسألهء 2768 » اگر كسى شك داشته باشد كه سرود يا آهنگى عرفاً مناسب با مجالس فساد و از مصاديق غناى حرام مىباشد يا نه ، لازم نيست از آن اجتناب نمايد ، اگرچه احتياط خوب است ، اما اگر از آن آثار سوء مشاهده شود ، اين احتياط واجب است .\r\n« مسألهء 2769 » حضور علمى و عملى بانوان در شئون گوناگون اجتماع اشكال ندارد ، به شرط آن كه اوّلًا : عفّت عمومى را رعايت كرده و مرتكب حرام نشوند و ثانياً :\r\nحضور آنان مستلزم تضييع حقوق شوهران و منافى حيثيّت و شئون آنان نباشد ؛ ولى با اين حال مطابق آنچه از كتاب و سنّت استفاده مىشود ، بهتر است زنان در غير موارد ضرورت و لزوم ، در اجتماعاتى كه نامحرم وجود دارد ظاهر نشوند .\r\n« مسألهء 2770 » تمايل فكرى و عملى به فاسدان و ستمگران و خود را به شكل آنها در آوردن و حمايت از آنان در انجام گناه و تجاوز به حقوق ديگران و كار كردن و فعاليّت در دستگاه دولت‌هاى كافر يا ظالم ، اگر موجب حمايت از كفر و ظلم و اعانت به كافر يا ظالم باشد ، حرام است ، مگر اين كه در شرايط ويژه‌اى براى پشتيبانى از اسلام و مسلمانان و با اجازهء حاكم جامع شرايط باشد .\r\n« مسألهء 2771 » تكثير ، خريد ، فروش و هرگونه استفاده كردن از كتابها ، مجلّات ، برنامه‌ها ، لوح‌هاى فشرده و امثال آنها كه تصرف و استفاده از آنها منوط بر رعايت « حقّ مؤلّف » شده است ، چنانچه مؤلّف و توليد كنندهء آنها مسلمان باشد ، بدون رضايت آنها جايز نيست و اگر غير مسلمانى باشد كه با مسلمين در حال جنگ است ، اشكال ندارد و اگر غير مسلمانى باشد كه با مسلمين در حال جنگ نيست ، جواز تصرف در آنها بدون اجازه صاحبانشان محلّ تأمّل است . « حقّ طبع » و « حقّ اختراع » نيز همين حكم را دارند .\r\n« مسألهء 2772 » خريد و فروش و يا اقدام به نشر كتاب‌ها و نشريات گمراه كننده كه موجب انحراف در فكر و عقيده يا اخلاق و يا عمل مردم مىشود و يا مشتمل بر مطالب\r\n\r\n","description":"","footnote":"","page_name":" 519 ","page_number":523},
  {"content":"\r\n\r\nباطل و ترويج آن يا دروغ و تهمت و يا هتك و توهين به مقدّسات دينى و افراد مؤمن مىباشد ، حرام است . همچنين خواندن اين گونه كتب و نشريات جايز نمىباشد مگر براى افراد صالحى كه به عنوان نهى از منكر ، در صدد جواب دادن به آنها مىباشند و خود اهل فكر و تشخيص بوده و اطمينان دارند كه هيچ گونه انحرافى در آنان ايجاد نمىشود .\r\n« مسألهء 2773 » استفاده از نوارها ، برنامه‌هاى راديويى يا تلويزيونى ، ماهواره ، اينترنت و يا ابزار مشابه در صورتى كه موجب انحراف اخلاقى ، روانى و يا عقيدتى گردد ، حرام است و نيز توليد اين گونه برنامه‌ها ، نوارها و يا اشاعه و خريد و فروش آنها حرام مىباشد .\r\n« مسألهء 2774 » اقدام به تأسيس مجامع فرهنگى يا نشر كتب و نشريات مفيد يا توليد برنامه‌هاى راديويى و تلويزيونى و مشابه آن كه موجب تقويت پايه‌هاى عقيدتى ، اخلاقى و عملى و يا رشد افكار و بالا رفتن سطح معلومات اجتماعى و دينى مردم مىشود ، از وظايف مهمّى است كه شايسته است افراد به اندازهء قدرت و توان خود به آن عمل نمايند و ممانعت از آن جايز نيست .\r\n« مسألهء 2775 » تقلّب در امتحانات و نيز در استخدام جايز نيست . همچنين كسى كه به نظر خودش صلاحيّت مسئوليّت و شغلى را ندارد ، نبايد آن را تقبّل نمايد ، هر چند ديگران او را داراى صلاحيت و شرايط لازم بدانند .\r\n« مسألهء 2776 » گرفتن پول يا هر چيز ديگرى در وقت ادارى براى كسى كه در نهاد يا مؤسّسه‌اى موظّف است بدون گرفتن پول از مراجعين ، كارهاى آنان را انجام دهد ، حرام است ، بخصوص اگر به وسيلهء گرفتن رشوه يا هر عنوان ديگرى ، كار خلاف شرع يا قانون انجام دهد و يا حقوق ديگران را تضييع نمايد ؛ ولى براى رشوه دهنده ، در صورتى كه رسيدن به حقّ مشروعى يا دفع ظلم از مظلومى متوقّف بر آن باشد ، به مقدار ضرورت اشكال ندارد . همچنين اعمال نفوذ اگر براى گرفتن حق يا دفع ظلمى باشد اشكال ندارد ؛ مگر اين كه رشوه دادن و يا اعمال نفوذ در اين صورت موجب فساد اجتماعى يا ادارى و يا ضرر مهم‌ترى نسبت به احقاق حق يا دفع ظلم مزبور گردد .\r\n\r\n","description":"","footnote":"","page_name":" 520 ","page_number":524},
  {"content":"\r\n\r\n« مسألهء 2777 » وسايل ارتباط جمعى بايد در جهت اشاعه مكارم اخلاق و خصال پسنديده انسانى و اشاعه فرهنگ اسلامى قرار گيرند و در اين زمينه از انديشه‌هاى متفاوت بهره جويند و از ترويج فرهنگ ضد اسلامى و بىبندوبارى به شدّت پرهيز نمايند .\r\n« مسألهء 2778 » مكروه است انسان كفن فروشى ، قصّابى ، حجامت و شكار كردن را شغل خود قرار دهد .\r\n\r\n","description":"","footnote":"","page_name":" 521 ","page_number":525},
  {"content":"\r\n\r\n\r\nاحكام مسابقات و سرگرمىها\r\n« مسألهء 2779 » مسابقات « اسب‌دوانى » و « تيراندازى » همراه با شرطبندى مسابقه دهندگان جايز است و بعيد نيست مسابقه با انواع ابزارها و وسايل جنگى روز مانند تفنگ ، هواپيماى جنگى و تانك نيز با شرطبندى جايز باشد .\r\n« مسألهء 2780 » در مسابقاتى كه شرطبندى در آنها جايز است ، امور زير بايد رعايت شود :\r\nاوّل : ايجاب و قبول را - به لفظ يا كارى كه دلالت بر آن كند مانند نوشتن و امضا - رعايت نمايند .\r\nدوم : دو طرف بايد عاقل ، بالغ و داراى اختيار و قصد باشند .\r\nسوم : مقدار جايزه ، خواه به صورت عين يا دين ، معيّن باشد و يكى از دو طرف يا شخص سوم آن را پرداخت نمايد .\r\nچهارم : جهاتى كه جهل به آنها موجب نزاع مىشود روشن گردد ، مانند هدف ، مقدار مسافت و خط شروع و پايان .\r\n« مسألهء 2781 » انواع مسابقات ورزشى مانند شنا ، دو ، كُشتى و فوتبال ، جايز است بلكه براى حفظ سلامت و ايجاد نشاط فردى و اجتماعى در حدّ معقول پسنديده مىباشد ، به شرط اين كه ضرر جسمى يا روانى قابل توجّه نداشته باشند و بدون شرطبندى انجام شوند و همراه با اعمال نامشروع نباشند ، هر چند اگر شخص سوم يا مؤسّسه‌اى و يا دولت به برندگان ، جوايز نقدى يا غير نقدى اهدا كنند ، اشكال ندارد .\r\n« مسألهء 2782 » برگزارى مسابقاتى كه در بالا بردن شئون دينى ، علمى ، ادبى ، هنرى يا\r\n\r\n","description":"","footnote":"","page_name":" 522 ","page_number":526},
  {"content":"\r\n\r\nفنّى جامعه مؤثّرند ، مانند مسابقات حفظ قرآن و احكام ، علوم رياضى و مقاله نويسى ، بدون شرط بندى دو طرف جايز و پسنديده است و اگر فرد سوم يا مؤسّسه و يا دولت برگزار كننده ، به برندگان ، جوايز نقدى يا غير نقدى اعطا كند ، اشكال ندارد و برنده مالك مىشود .\r\n« مسألهء 2783 » بازى و مسابقه با آلات و وسايلى كه وضع آنها براى قمار است ، مانند شطرنج ، ورق و نرد ، به قصد برد و باخت و با شرطبندى حرام است ، بلكه چنانچه به قصد سرگرمى و بدون شرطبندى باشد نيز بنابر احتياط جايز نيست ؛ ولى بازى و مسابقه با آلاتى كه در نظر عرف مردم مخصوص قمار نيستند و قبلًا هم نبوده‌اند و يا قبلًا مخصوص قمار بوده‌اند ، ولى اكنون از آلت قمار بودن به طور كلّى خارج شده‌اند ، بدون شرطبندى ، اشكال ندارد .\r\n« مسألهء 2784 » اگر شركت يا مؤسّسه‌اى براى كمك به مؤسّسات خيريّه ، بليت‌هايى منتشر كند و مردم هم براى كمك به اين مؤسّسات مبلغى بدهند و آن شركت يا مؤسّسه از پول خودش يا از وجوهى كه از انتشار بليت به دست مىآيد ، با اطّلاع و اجازهء تمام كسانى كه پول را داده‌اند با قرعه‌كشى مبلغى به عنوان جايزه بدهد ، مانعى ندارد ، ولى نبايد اين گونه امور وسيله‌اى براى انباشت ثروت و يا تضعيف توان اقتصادى مردم و يا دولت مسلمين قرار گيرد .\r\n« مسألهء 2785 » به طور كلّى سرگرمىهاى گوناگون اگر همراه با كار حرام يا مستلزم حرام نباشند ، اشكال ندارد ؛ بنابر اين گوش‌دادن و ديدن برنامه‌هاى سينما ، تئاتر ، راديو ، تلويزيون ، ماهواره و مانند آن ، چنانچه مستلزم فساد افكار و اخلاق فرد يا جامعه و يا ترويج باطل نباشد ، اشكال ندارد ؛ ولى بايد مواظب باشند مانع از كارهاى واجب و مهم نشود و مخصوصاً نسبت به كودكان دقّت بيشترى اعمال گردد .\r\n« مسألهء 2786 » نمايش‌هاى متداول چنانچه مستلزم نظر و لمس نامحرم يا موجب اشاعهء فساد و تهييج شهوت و يا توهين به مقدّسات مذهب و اولياى دين و دروغ و باطل نباشد ، اشكال ندارد . همچنين بازىهاى مختلف اگر در آنها آلات قمار و برد و باخت و ضرر جسمى يا روحى و يا اتلاف و اسراف مال در بين نباشد ، اشكال ندارد .\r\n\r\n","description":"","footnote":"","page_name":" 523 ","page_number":527},
  {"content":"\r\n\r\n\r\nاحكام معاشرت و روابط اجتماعى و بين‌المللى\r\nمعاشرت و روابط بين مسلمانان بايد بر اساس برادرى و رعايت حقوق و حيثيّت و نواميس يكديگر تنظيم گردد ؛ پس امورى از قبيل عدالت ، احسان ، صداقت ، احترام ، حسن ظن ، فداكارى ، اداى امانت ، حفظ اسرار يكديگر ، اصلاح ذات‌البين ، مشورت با يكديگر و تعاون در اعمال خير ، در معاشرت با يكديگر بايد رعايت شوند ، بخصوص اگر طرف معاشرت ، پدر و مادر و بستگان ، بزرگان دين و دانش ، معلّمان و استادان ، زنان و خردسالان و افراد محروم و مستضعف و سالخورده و يا مصيبت‌ديدگان باشند .\r\n« مسألهء 2787 » بر مسلمانان لازم است روابط اجتماعى خود را از امورى همچون غيبت ، تهمت ، حسد ، تكبّر ، تجسّس ، دروغ ، تملّق ، خدعه و مكر ، رشوه ، سوء ظن ، فتنه‌انگيزى ، خيانت ، نفاق ، استهزا ، تضييع حقوق يكديگر و ظلم و از هرگونه معصيت پاك گردانند .\r\n« مسألهء 2788 » آزار رساندن به مؤمن ، به هر شكل كه باشد و نيز توهين و تضعيف و هتك حُرمت او حرام است و در بعضى از روايات حرمت « مؤمن » از حرمت « كعبه » بالاتر شمرده شده و اذيّت و آزار او در رديف محاربه با خداوند قرار گرفته است « 1 » ؛ بنابر اين بر همگان لازم است كه حرمت يكديگر را نگاه داشته از توهين و هتك و تمسخر و ستم به ديگران شديداً بپرهيزند .\r\n« مسألهء 2789 » يكى از گناهان كبيره كه وعدهء عذاب بر آن داده شده ، « غيبت » است و معناى « غيبت » آن است كه شخص ، عيب برادر يا خواهر مؤمن خود را در غياب\r\n\r\n\r\n","description":"","footnote":"\r\n( 1 ) - وسائل‌الشيعة ، چاپ آل البيت ، باب 147 از « أبواب أحكام‌العِشرة » ، ح 1 و 2 و 3 ، ج 12 ، ص 269 و 270 .\r\n","page_name":" 524 ","page_number":528},
  {"content":"\r\n\r\nاو بيان كند ، بلكه چنانچه هر مطلبى را دربارهء او نقل كند كه اگر در حضور او بيان مىكرد ناراحت مىشد ، غيبت محسوب مىشود .\r\n« مسألهء 2790 » اگر انسان از مسلمانى غيبت كرده باشد ، بنابر احتياط واجب چنانچه ممكن باشد و مفسده‌اى پيدا نشود ، بايد به هر وسيلهء ممكن از او حلاليت بخواهد و اگر ممكن نباشد يا گفتن به او موجب مفسده شود ، براى او از خداوند طلب آمرزش نمايد و در صورتى كه غيبت يا تهمتى نسبت به او انجام داده باشد كه سبب شكست و وهن او شده باشد ، بايد آن را جبران و بر طرف نمايد .\r\n« مسألهء 2791 » در برخى موارد غيبت حرام نيست . در اين رابطه فقها موارد زير را از حرمت غيبت استثنا نموده‌اند :\r\nاوّل : غيبت از شخصى كه متظاهر به فِسْق باشد نسبت به همان فسقى كه به آن تظاهر مىكند .\r\nدوم : غيبت كردن مظلومى كه در مقام استمداد و تظلّم است نسبت به كسى كه به او ظلم كرده و در خصوص ظلمى كه به او شده است .\r\nسوم : موردى كه انسان براى دفع ظلم از خود ، در صدد به دست آوردن راهى مشروع باشد .\r\nچهارم : آگاه نمودن مشورت كننده نسبت به عيوب شخص مورد مشورت .\r\nپنجم : جايى كه انسان در صدد بازداشتن شخص مورد غيبت از گناه يا دفع ضرر از او و يا از بين بردن ريشهء فساد باشد .\r\nششم : بيان نقاط ضعف شهود نزد حاكم شرع .\r\nهفتم : جايى كه عيبِ شخص ، صفت معروف و مشهور او شده باشد و بدون قصد عيب‌جويى به قصد معرفى آن را بيان كند .\r\nهشتم : موردى كه انسان در صدد ابطال و ردّ مطلب باطلى باشد و بدون ذكر نام صاحب آن مطلب ، ردّ آن عملى نباشد .\r\nنهم : جايى كه عيب شخص بين ناقل و شنونده معلوم و روشن باشد ، مگر اين كه\r\n\r\n","description":"","footnote":"","page_name":" 525 ","page_number":529},
  {"content":"\r\n\r\nمعلوم بودن عيب به خاطر غيبت قبلى باشد ولى احتياط آن است در موردى كه شخص متجاهر به فسق نباشد ، از وى غيبت نكنند .\r\nدهم : موردى كه در صدد ردّ كسى باشد كه نسبت دروغى را به او يا شخص مؤمن ديگرى وارد آورده است .\r\nلازم است در تشخيص مصاديق مواردى كه بيان شد ، دقّت و احتياط لازم به عمل آيد و به حدّاقل و ضرورت اكتفا شود .\r\n« مسألهء 2792 » هرگاه در جلسه‌اى نسبت به شخص مؤمنى غيبت شود و يكى از استثناهايى كه در مسألهء قبل بيان شد وجود نداشته باشد ، علاوه بر اين كه گوش‌دادن به آن حرام است ، بر هر فردى كه قدرت دارد واجب است آن غيبت را ردّ كند و از آن مؤمن دفاع نمايد . در روايات اسلامى آمده است : « هر كس قدرت دفاع از برادر مؤمن خود را كه مورد غيبت و ستم قرار گرفته داشته باشد و دفاع نكند و در اثر سكوت او آن مؤمن ذليل شود ، خداوند او را در دنيا و آخرت ذليل خواهد كرد » . « 1 » « مسألهء 2793 » اگر مسلمانى در معرض خطر جانى قرار بگيرد ، خواه در اثر گرسنگى يا تشنگى باشد يا به جهت غرق شدن ، تصادف ، برق گرفتگى و نظاير آن ، بر هر مسلمانى كه اطّلاع پيدا مىكند واجب است به هر شكل ممكن و در حدّ توان او را نجات دهد .\r\n« مسألهء 2794 » مستحب است مسلمان هنگام برخورد با مسلمان ديگر سلام كند و نسبت به سلام كردنِ « سواره به پياده » و « ايستاده به نشسته » و « كوچكتر به بزرگ‌تر » زياد سفارش شده است .\r\n« مسألهء 2795 » در غير نماز ، مستحب است جواب سلام را بهتر از سلام بگويند ، مثلًا اگر كسى بگويد : « سَلامٌ عَلَيْكُمْ » جواب بدهد : « سَلامٌ عَلَيْكُمْ وَرَحْمَةُ اللَّه » اما در حال نماز ، بنابر احتياط واجب بايد به همان مقدار اكتفا نمايد .\r\n« مسألهء 2796 » اگر دو نفر همزمان به يكديگر سلام كنند ، بر هر يك واجب است\r\n\r\n\r\n","description":"","footnote":"\r\n( 1 ) - وسائل‌الشيعة ، چاپ آل البيت ، باب 156 از « أبواب أحكام‌العِشرة » ، ح 1 و 2 و 4 و 7 ، ج 12 ، ص 291 - / 293 .\r\n","page_name":" 526 ","page_number":530},
  {"content":"\r\n\r\nجواب سلام ديگرى را بدهد .\r\n« مسألهء 2797 » اگر مرد و زن نامحرمى در محلّ خلوتى باشند كه كسى در آنجا نبوده و ديگرى هم نتواند وارد شود ، چنانچه بترسند كه به حرام بيفتند ، بايد از آنجا بيرون روند ، بلكه احتياط واجب آن است كه مطلقا از خلوت كردن بپرهيزند ، هر چند خوف ارتكاب حرام نباشد يا ديگرى هم بتواند وارد شود .\r\n« مسألهء 2798 » بودن مرد و زن نامحرم در يك اتومبيل اشكال ندارد ، مگر اين كه مظنّهء فساد و گناه وجود داشته باشد .\r\n« مسألهء 2799 » اختلاط زن و مرد در مراكز و مجامع عمومى به شكلى كه در معرض فساد و گناه قرار بگيرند ، جايز نيست .\r\n« مسألهء 2800 » مسافرت به كشورهاى غير اسلامى و اقامت در آنجا جهت تحصيل علوم روز يا تجارت و كسب و كار جايز است ، به شرط آن كه اطمينان داشته باشد در عقيده و عمل او انحرافى صورت نمىگيرد ؛ بنابر اين كسى كه در آن مكان‌ها اقامت گزيده اگر نسبت به خود يا زن و فرزندانش خوف انحراف داشته باشد ، بر او لازم است كه به سرزمينى كه از خطر انحراف در امان است هجرت نمايد .\r\n« مسألهء 2801 » كسى كه در كشور غير اسلامى اقامت دارد ، جايز است با كفّار بر اساس مَنِش انسانى معاشرت داشته باشد و مىتواند براى كفّار به شكل اجاره ، وكالت و امثال آن كار كند ، به شرط آن كه عمل او مستلزم انجام حرام يا موجب ضررى يا ذلّتى براى خود او يا ساير مسلمانان و يا كشورهاى اسلامى نباشد .\r\n« مسألهء 2802 » كسى كه در كشور غير اسلامى اقامت دارد ، واجب است در حدّ قدرت و توان ، با مراعات شرايط و مراتب امر به معروف و نهى از منكر ، از اسلام دفاع نمايد . همچنين واجب است با مراعات شرايط زير كفّار را به اسلام دعوت نمايد :\r\nاوّل : حكومت اسلامى به خاطر مصالح مهم‌ترى ، دعوت و تبليغ به اسلام را در بلاد كفر موقتاً ممنوع نكرده باشد .\r\nدوم : صلاحيّت و اهليّت و نيز قدرت بر تبليغ اسلام در مناطق كفر را داشته باشد .\r\n\r\n","description":"","footnote":"","page_name":" 527 ","page_number":531},
  {"content":"\r\n\r\nسوم : مفسدهء مهمّى پيش نيايد .\r\nو چنانچه تبليغ اسلام مستلزم دادن قرآن به دست كفّار باشد و اميد هدايت آنان وجود داشته باشد ، در صورتى كه در معرض نجس شدن و هتك و اهانت نباشد و واقعاً بخواهند از آن استفاده كنند ، مانعى ندارد .\r\n« مسألهء 2803 » معاشرت سالم با كفّارى كه در حال جنگ با مسلمانان نيستند و ايجاد روابط فرهنگى ، سياسى ، تجارى و اقتصادى با آنها از طرف دولت اسلامى يا اشخاص ، تا زمانى كه خوف تقويت كفر و ترويج فساد و انحراف فكرى يا عملى و ايجاد سلطه از ناحيهء آنان بر مسلمانان و كشور اسلامى در بين نباشد ، اشكال ندارد ؛ ولى رابطه با كفّارى كه در حال جنگ با مسلمانان مىباشند ، مخصوصاً اگر موجب تقويت آنان شود ، جايز نيست .\r\n« مسألهء 2804 » معاشرت و رابطه با غير مسلمانان نيز بايد مطابق با مقرّرات اسلام تنظيم گردد ، بنابر اين بايد از كارهايى همچون تخلّف از قراردادها ، پيمان‌ها و وعده‌ها ، غَشّ در معامله ، كم فروشى ، خيانت در امانت ، اجحاف و نظاير آن خوددارى شود .\r\n« مسألهء 2805 » در روايات اسلامى نسبت به « وفاى به عهد و قراردادها » سفارش اكيد شده است ؛ از جمله در نهج البلاغه آمده است كه حضرت اميرالمؤمنين عليه السلام خطاب به مالك اشتر رحمه الله فرمودند : « . . و اگر با دشمنت پيمان نهادى و در ذمهء خود او را امان دادى ، به عهد خويش وفا كن و آنچه را بر ذمه دارى ادا و خود را چون سپرى برابر پيمانت بر پا ، چه مردم بر هيچ چيز از واجب‌هاى خدا چون بزرگ شمردن وفاى به عهد سخت همداستان نباشند با همه هواهاى گونه‌گون كه دارند و رأيهاى مخالف يكديگر كه در ميان آرند . » « 1 » بنابر اين كلّيّهء تعهدات و قراردادهاى منعقد شده بين اشخاص و حتّى بين دولت‌ها يا ميان آنها و اشخاص بايد محترم شمرده شود و نقض يك‌طرفه آنها بدون مجوز شرعى و نيز اعمال مكر و خدعه جايز نيست . همچنين كلّيّهء تعهدات دولت اسلامى با دولت‌هاى كافر غير حربى كه در جهت مصلحت اسلام و مسلمانان منعقد شده باشد ، محترم خواهد بود ؛ ولى اگر قرارداد يا تعهدى بر اساس مكر و خدعه و\r\n\r\n\r\n","description":"","footnote":"\r\n( 1 ) - نهج‌البلاغه ، ترجمه دكتر شهيدى ، نامهء 53 ، ص 338 و 339 .\r\n","page_name":" 528 ","page_number":532},
  {"content":"\r\n\r\nاستعمارِ كشور اسلامى از سوى دولت استعمارگر تحميل شده باشد ، عمل به آن تعهد و قرارداد لازم نيست ، بلكه در مواردى لغو آن واجب مىباشد .\r\n« مسألهء 2806 » هيچ مسلمانى نبايد نسبت به مسائل و مشكلات ساير مسلمانان بىتفاوت باشد و به اندازهء قدرت و توان خود موظّف است در اصلاح امور دينى و دنيايى ديگران اقدام نمايد . از رسول خدا صلى الله عليه و آله و سلم نقل شده است كه فرمودند : « كسى كه صبح كند در حالى كه به امور مسلمانان اهتمام نورزد مسلمان نيست » . « 1 » « مسألهء 2807 » شركت در مجالس گناه از هر قبيل و به هر شكل كه باشد حرام است ، مگر اين كه به نحوى بتواند اهل مجلس را نيز از گناه بازدارد يا واجب مسلّم‌ترى را انجام دهد و يا مانع گناه بزرگ‌ترى شود و اگر انسان احتمال ندهد كه مجلس گناه باشد و پس از شركت متوجّه گناه بودن آن شود ، چنانچه نتواند نهى از منكر نمايد يا نهى او مؤثر نباشد ، بايد مجلس را ترك كند .\r\n« مسألهء 2808 » اگر كسى بر اثر تجسّس بر رازى از رازهاى زندگى داخلى مردم آگاه شود ، نبايد آن را افشا كند و اگر آن را افشا كند و موجب زيان مالى يا آبرويى به كسى شود ، صرف نظر از گناهى كه كرده ، بايد آن زيان را جبران نمايد .\r\n\r\n\r\n","description":"","footnote":"\r\n( 1 ) - وسائل‌الشيعة ، چاپ آل البيت ، باب 18 از « أبواب فعل المعروف » ، ح 2 ، ج 16 ، ص 336 .\r\n","page_name":" 529 ","page_number":533},
  {"content":"\r\n\r\n\r\nاحكام ازدواج و زناشويى\r\nازدواج سنّت پيامبر اكرم صلى الله عليه و آله و سلم و از محبوب‌ترين نهادها در نزد پروردگار و موجب رحمت و كثرت رزق و طرد بىبندوبارى و فحشا از جامعه است « 1 » و خداوند متعال جامعه اسلامى را به ايجاد عُلقهء ازدواج بين زنان و مردان مجرّد امر فرموده و وعده فضل و گشايش بر آنان داده است . « 2 » علاقه به خانواده و همسر ، از اخلاق انبياء و نشانهء كثرت ايمان است به گونه‌اى كه پيامبر اكرم صلى الله عليه و آله و سلم علاقه به همسر را در رديف علاقه به نماز و شميم عطر قرار داده است « 3 » . در روايات آمده است : آنگاه كه خداوند متعال اراده مىكند خير دنيا و آخرت را به مسلمانى ارزانى دارد ، به وى قلبى خاشع و زبانى ذاكر و جسمى صابر و همسرى مؤمن عطا مىكند كه به هنگام نظر به او مسرور شود و در غياب شوهرش از خود و اموال او پاسدارى كند « 4 » و نيز در روايت آمده است : اگر مردى به خواستگارى آمده كه دين ، اخلاق و امانتدارى او را مىپسنديد ، خواستگارى او را بپذيريد در غير اين صورت فتنه و فساد عظيمى زمين را فرا خواهد گرفت . « 5 » « مسألهء 2809 » با عقد ازدواج ، زن به مرد و مرد به زن حلال مىشوند . عقد ازدواج بر دو قسم است :\r\n\r\n\r\n","description":"","footnote":"\r\n( 1 ) - وسائل الشيعة ، چاپ آل البيت ، باب 1 از « أبواب مقدّمات النكاح » ، ج 20 ، ص 13 و ما بعد آن .\r\n( 2 ) - نور ( 24 ) : 32 .\r\n( 3 ) - وسائل الشيعة ، چاپ آل البيت ، باب 3 از « أبواب مقدّمات النكاح » ، ح 4 و 5 ، ج 20 ، ص 22 و 23 .\r\n( 4 ) - همان ، باب 8 ، ح 8 ، ص 40 .\r\n( 5 ) - همان ، باب 27 ، ح 2 و 3 ، ص 72 و 73 .\r\n","page_name":" 530 ","page_number":534},
  {"content":"\r\n\r\nاوّل : « عقد دائم » و آن عقدى است كه مدّت ندارد و به واسطه آن زن و مرد تا پايان زندگى به هم حلال مىشوند و همسرى را كه به اين صورت عقد مىشود ، « همسر دائم » مىگويند .\r\nدوم : « عقد موقّت » و يا « مُتْعه » و آن عقدى است كه با آن زن و مرد به طور موقّت و تا زمان محدودى به هم حلال مىشوند و زنى را كه به اين صورت عقد مىشود ، « همسر موقّت » مىگويند .\r\n\r\nاحكام خواستگارى\r\n« مسألهء 2810 » از هر زنى بجز زنانى كه ازدواج با آنان حرام است - و در مسائل آينده بيان خواهد شد - و زنانى كه در عدّه هستند يا در حال احرامند ، مىتوان خواستگارى نمود .\r\n« مسألهء 2811 » خواستگارى و وعدهء ازدواج ايجاد محرميّت يا زناشويى نمىكند ، اگرچه مهريه‌اى كه براى زمان عقد تعيين شده است از پيش پرداخت شده باشد ؛ بنابر اين هر يك از زن و مرد قبل از عقد ازدواج مىتوانند از آن منصرف شوند و طرف ديگر نمىتواند او را مجبور به ازدواج كند .\r\n« مسألهء 2812 » هر يك از نامزدها مىتوانند در صورت به هم خوردن نامزدى ، هدايايى را كه براى وصلت مورد نظر به طرف ديگر يا پدر و مادر او داده‌اند ، مطالبه كنند و در صورتى كه عين آنها موجود نباشد ، مىتوانند بهاى هدايايى را كه عادتاً نگهداشته مىشود مطالبه نمايند ، مگر اين كه هدايا بدون تقصير طرف ديگر تلف شده باشند .\r\n« مسألهء 2813 » اگر در دوران نامزدى ، يكى از طرفين بميرد ، بنابر احتياط واجب طرف ديگر نمىتواند هدايايى را كه در مسألهء قبل گفته شد مطالبه نمايد .\r\n« مسألهء 2814 » سزاوار است هر يك از زن و مرد قبل از وصلت يا قبل از پاسخ به خواستگارى ، آزمايشات پزشكى مربوطه را انجام دهند .\r\n\r\n","description":"","footnote":"","page_name":" 531 ","page_number":535},
  {"content":"\r\n\r\n\r\nاحكام عقد\r\n« مسألهء 2815 » در زناشويى ، چه دائم و چه موقّت ، بايد صيغه خوانده شود و تنها راضى بودن زن و مرد كافى نيست و صيغهء عقد را يا خود زن و مرد مىخوانند يا ديگرى را وكيل مىكنند كه از طرف آنان بخواند و اگر زن و مرد نتوانند صيغه را صحيح بخوانند ، بايد وكيل بگيرند .\r\n« مسألهء 2816 » وكيل لازم نيست مرد باشد و زن هم مىتواند براى خواندن صيغهء عقد از طرف ديگرى وكيل شود .\r\n« مسألهء 2817 » زن و مرد تا يقين نكنند كه وكيل آنها صيغه را خوانده است ، نمىتوانند به يكديگر نگاه محرمانه نمايند و گمان به اين كه وكيل صيغه را خوانده است ، كفايت نمىكند ؛ ولى اگر وكيل بگويد : « صيغه را خوانده‌ام » كافى است .\r\n« مسألهء 2818 » اگر زن كسى را وكيل كند كه مثلًا دو ماه او را به عقد موقت مردى درآورد و ابتداى دو ماه را معيّن نكند ، در صورتى كه از گفتهء زن معلوم شود كه به وكيل اختيار كامل داده ، آن وكيل مىتواند هر وقت كه بخواهد او را دو ماه به عقد آن مرد در آورد و اگر معلوم باشد كه زن روز يا ساعت معيّنى را قصد كرده ، بايد صيغه را مطابق قصد او بخواند .\r\n« مسألهء 2819 » يك نفر مىتواند براى خواندن صيغهء عقد دائم يا موقّت از طرف دو نفر وكيل شود ، همچنين انسان مىتواند از طرف زن وكيل شود و او را براى خود به طور دائم يا موقّت عقد كند ؛ ولى احتياط مستحب آن است كه عقد را دو نفر بخوانند ، خصوصاً در موردى كه وكيل شود كه زن را براى خود عقد نمايد .\r\n\r\nدستور خواندن عقد دائم\r\n« مسألهء 2820 » اگر صيغهء عقد دائم را خود زن و مرد بخوانند و اوّل زن به قصد انشا بگويد : « زَوَّجْتُكَ نَفْسِى عَلَى الصَّداقِ الْمَعْلُومِ » يعنى : « خود را زن تو نمودم به مهرى كه معيّن شده » و بدون فاصله مرد بگويد : « قَبِلْتُ التَّزوِيجَ عَلَى الصَّداقِ المَعْلُومِ » يعنى : « قبول كردم ازدواج را به مهرى كه معين شده » عقد صحيح است و اگر ديگرى را وكيل كنند كه\r\n\r\n","description":"","footnote":"","page_name":" 532 ","page_number":536},
  {"content":"\r\n\r\nاز طرف آنها صيغهء عقد را بخواند ، چنانچه مثلًا اسم مرد « احمد » و اسم زن « فاطمه » باشد و وكيل زن خطاب به وكيل مرد با قصد انشا بگويد : « زَوَّجْتُ مُوكِّلَتِى فاطِمَةَ مُوَكِّلَكَ أحْمَدَ عَلَى الصَّداقِ الْمَعْلُومِ » ، يعنى : « موكّل خودم فاطمه را به زوجيّت موكّل تو احمد در آوردم به مهرى كه معين شده » و بدون فاصله وكيل مرد بگويد : « قَبِلْتُ التَّزوِيجَ لِمُوَكِّلِى أحْمَدَ عَلَى الصَّداقِ المَعلُومِ » يعنى : « قبول كردم ازدواج را براى موكّلم احمد به مهرى كه معين شده » ، عقد صحيح مىباشد .\r\n« مسألهء 2821 » اگر يك نفر از طرف مرد و زن در خواندن صيغهء عقد دائم وكيل شود ، چنانچه مثلًا اسم مرد « احمد » و اسم زن « فاطمه » باشد و وكيل به قصد انشا بگويد :\r\n« زَوَّجْتُ مُوكِّلِى أَحْمَدَ مُوَكِّلَتِى فاطمَةَ عَلَى الصَّداقِ الْمَعْلومِ » يعنى : « موكّل خودم فاطمه را به زوجيّت موكّل خود احمد در آوردم به مهرى كه معيّن شده » و بدون فاصله به قصد انشا بگويد : « قَبِلْتُ التَّزْويجَ لِمُوكِّلِى أَحْمَدَ عَلىَ الصَّداقِ الْمَعْلُومِ » يعنى : « قبول كردم ازدواج را براى موكّلم احمد به مهرى كه معيّن شده » ، عقد صحيح مىباشد .\r\n\r\nدستور خواندن عقد موقّت\r\n« مسألهء 2822 » اگر خود زن و مرد بخواهند صيغهء عقد موقّت را بخوانند ، بعد از آن كه مدّت و مَهر را معيّن كردند ، چنانچه زن به قصد انشا بگويد : « زَوَّجْتُكَ نَفْسى فِى الْمُدَّةِ الْمَعْلُومَةِ عَلَى الْمَهْرِ الْمَعْلُومِ » يعنى : « خود را زن تو نمودم در مدّتى كه معلوم شده و به مهرى كه معيّن شده است » و بدون فاصله مرد به قصد انشا بگويد : « قَبِلْتُ هكَذا » يعنى :\r\n« به همين گونه قبول كردم » عقد صحيح است و مىتواند به جاى « زَوَّجْتُكَ » ، « مَتَّعْتُكَ » بگويد و اگر ديگرى را وكيل كنند و اوّل وكيل زن به وكيل مرد بگويد : « مَتَّعْتُ مُوكِّلَتِى مُوكِّلَكَ في الْمُدَّةِ الْمَعْلُومَةِ عَلَى الْمَهْرِ الْمَعْلُومِ » يعنى : « موكّل خودم را در مدّتى كه معين شده به زوجيّت موكّل تو درآوردم به مهرى كه معيّن شده » و بدون فاصله وكيل مرد بگويد : « قَبِلْتُ لِمُوَكِّلِى هكَذا » يعنى : « به همين گونه قبول كردم براى موكّل خودم » ، عقد صحيح مىباشد .\r\n\r\n","description":"","footnote":"","page_name":" 533 ","page_number":537},
  {"content":"\r\n\r\n« مسألهء 2823 » اگر يك نفر از طرف مرد و زن در خواندن صيغهء عقد موقّت وكيل شود ، چنانچه مثلًا اسم مرد « احمد » و اسم زن « فاطمه » باشد و وكيل بگويد : « مَتَّعْتُ مُوكِّلى أَحْمَدَ مُوكِّلَتى فاطِمَةَ فِى الْمُدَّةِ الْمَعْلُومَةِ عَلَى الْمَهْرِ الْمَعْلُومِ » يعنى : « موكّل خود فاطمه را در مدّتى كه معلوم شده به زوجيّت موكّل خودم احمد در آوردم به مهرى كه معيّن شده است » و بلافاصله بگويد : « قَبِلْتُ هكَذا » يعنى : « به همين گونه قبول كردم » عقد صحيح مىباشد و مىتواند به جاى « مَتَّعْتُ » ، « زَوَّجْتُ » بگويد .\r\n\r\nشرايط عقد\r\n« مسألهء 2824 » عقد ازدواج چند شرط دارد :\r\nاوّل : بنابر احتياط مستحب به عربى خوانده شود و اگر خود مرد و زن نتوانند صيغه را به عربى صحيح بخوانند ، به هر لفظى كه صيغه را بخوانند صحيح است و لازم نيست كه وكيل بگيرند ؛ ولى بايد لفظى بگويند كه معناى « زَوَّجْتُ » و « قَبِلْتُ » را بفهماند .\r\nدوم : مرد و زن يا وكيل آنها كه صيغه را مىخوانند ، قصد انشا - يعنى ايجاد پيوند زناشويى - داشته باشند ؛ مثلًا اگر خود مرد و زن صيغه را مىخوانند ، قصد زن از گفتن :\r\n« زَوَّجْتُكَ نَفْسى » اين باشد كه خود را زن او قرار دهد و قصد مرد از گفتن : « قَبِلْتُ التَّزْويجَ » اين باشد كه زن بودن او را براى خود قبول نمايد و اگر وكيل مرد و زن صيغه را مىخوانند ، قصد آنها با گفتن : « زَوَّجْتُ » و « قَبِلْتُ » اين باشد كه مرد و زنى كه آنان را وكيل كرده‌اند ، زن و شوهر شوند .\r\nسوم : كسى كه صيغه را مىخواند ، بالغ و عاقل باشد ؛ ولى اگر به وكالت از ديگرى مىخواند ، بالغ بودن او لازم نيست .\r\nچهارم : اگر صيغهء عقد را وكيل زن و شوهر يا ولىّ آنها مىخوانند ، بايد زن و شوهر را با نام بردن يا با اشاره و مانند آن معلوم كنند ؛ پس كسى كه چند دختر دارد ، اگر به مردى بگويد : « زَوَّجْتُكَ إحْدى بَناتى » يعنى : « يكى از دخترانم را زن تو نمودم » و او بگويد :\r\n« قَبِلْتُ » يعنى : « قبول كردم » ، چون در هنگام عقد ، دختر را معيّن نكرده‌اند ، عقد باطل است .\r\n\r\n","description":"","footnote":"","page_name":" 534 ","page_number":538},
  {"content":"\r\n\r\nپنجم : زن و مرد به ازدواج راضى باشند ، ولى اگر ظاهراً با كراهت اذن دهند و معلوم باشد قلباً راضى هستند ، عقد صحيح است .\r\nششم : توالى عرفى بين ايجاب و قبول وجود داشته باشد ، يعنى عرفاً بين ايجاب و قبول فاصله زيادى نشود .\r\n« مسألهء 2825 » اگر در عقد ، يك حرف غلط خوانده شود كه معنا را عوض كند ، عقد باطل است .\r\n« مسألهء 2826 » كسى كه دستور زبان عربى را نمىداند ، اگر قرائت او صحيح باشد و معناى هر كلمه از عقد را جداگانه بداند و از هر لفظى معناى آن را قصد نمايد و قصد انشا نمايد ، مىتواند عقد را بخواند .\r\n« مسألهء 2827 » اگر زنى را براى مردى بدون اذن آنان عقد كنند و بعد زن و مرد بگويند : « به آن عقد راضى هستيم » ، عقد صحيح است .\r\n« مسألهء 2828 » اگر زن و مرد يا يكى از آن دو را به ازدواج مجبور نمايند و بعد از خواندن عقد راضى شوند و بگويند : « به آن عقد راضى هستيم » ، عقد صحيح است ، مگر اين كه زن و شوهر خود عقد را خوانده باشند و اجبار به حدّى باشد كه اصلًا قصد ازدواج نكرده باشند .\r\n« مسألهء 2829 » پدر و جدّ پدرى مىتوانند براى فرزند نابالغ يا ديوانهء خود كه در حال ديوانگى بالغ شده است - در صورتى كه به مصلحت بچّه يا ديوانه باشد - همسر اختيار كنند و بعد از آن كه طفل بالغ شد يا ديوانه عاقل گرديد ، اگر ازدواجى كه براى او صورت داده‌اند به مصلحت او بوده ، نمىتواند آن را به هم بزند و اگر به مصلحت او نبوده ، مىتواند آن را به هم بزند .\r\n« مسألهء 2830 » اگر دختر باكره‌اى كه به حدّ بلوغ رسيده و رشيده است - يعنى مصلحت خود را تشخيص مىدهد - بتواند زندگانى خود را به نحو مستقل اداره كند و قدرت تصميم‌گيرى صحيح در امور زندگى خود را داشته باشد و بيم آن كه فريب بخورد در ميان نباشد ، چنانچه بخواهد ازدواج كند ، احتياجى به اجازهء پدر يا جدّ پدرى خود\r\n\r\n","description":"","footnote":"","page_name":" 535 ","page_number":539},
  {"content":"\r\n\r\nندارد و در غير اين صورت ، بنابر احتياط واجب بايد از پدر يا جدّ پدرى خود اجازه بگيرد و اجازهء مادر و يا برادر لازم نيست . همچنين بنابر احتياط واجب دخترى كه باكره نيست نيز همين حكم را دارد .\r\n« مسألهء 2831 » دخترى كه براى ازدواج ، بايد از پدر يا جدّ پدرى خود اجازه بگيرد ، چنانچه بدون اجازه گرفتن از آنان با مردى ازدواج كند و پس از ازدواج ، پدر يا جدّ پدرى اجازه دهند ، ازدواج وى صحيح است و گرنه بنابر احتياط واجب بايد با طلاق از آن مرد جدا شود .\r\n« مسألهء 2832 » اگر دخترى در اثر حادثه‌اى مثل افتادن ، بكارت خود را از دست بدهد و يا اين كه به جهت انجام عمل حرامى مثل زنا ، بكارت وى از بين برود و يا بدون اين كه از پدر يا جدّ پدرى خود اجازه بگيرد ، با مردى ازدواج كند و در اثر آميزش با وى بكارتش را از دست بدهد ، از جهت وجوب اجازه گرفتن براى ازدواج ، در حكم باكره است .\r\n« مسألهء 2833 » اگر دختر مسلمان باشد ، ولى پدر و جدّ پدرى او مسلمان نباشند ، لازم نيست از آنان اجازه بگيرد .\r\n« مسألهء 2834 » اگر پدر و جدّ پدرى غايب باشند به گونه‌اى كه نشود از آنان اجازه گرفت و دختر هم احتياج به شوهر كردن داشته باشد ، لازم نيست از پدر و جدّ پدرى اجازه بگيرند .\r\n« مسألهء 2835 » در مسألهء وجوب يا عدم وجوب اجازه گرفتن از پدر يا جدّ پدرى براى ازدواج دختر ، فرقى بين ازدواج موقّت يا دائم نيست . همچنين فرقى نمىكند كه در ازدواج موقّت شرط كنند كه آميزش صورت نگيرد يا چنين شرطى نكنند .\r\n« مسألهء 2836 » اگر پدر يا جدّ پدرى براى پسر نابالغ خود زن بگيرند ، بايد خرج زن را از مال پسر - در صورتى كه زن ناشزه نباشد - بدهند و اگر پسر مالى نداشته باشد ، مديون نفقهء زن مىماند .\r\n« مسألهء 2837 » اگر پدر يا جدّ پدرى براى پسر نابالغ خود زن بگيرند ، چنانچه\r\n\r\n","description":"","footnote":"","page_name":" 536 ","page_number":540},
  {"content":"\r\n\r\nپسر در هنگام عقد مالى داشته باشد ، مديون مهر زن است و اگر در هنگام عقد مالى نداشته باشد ، پدر يا جدّ او بايد مهر زن را بدهند .\r\n\r\nعيب‌هايى كه به واسطهء آنها مىشود عقد را به هم زد\r\n« مسألهء 2838 » اگر مرد بعد از عقد بفهمد كه زن او يكى از عيوب هفتگانهء زير را دارد ، مىتواند عقد را به هم بزند :\r\nاوّل : ديوانگى . دوم : مرض خُوره . سوم : بَرَص ( پيسى ) . چهارم : كورى . پنجم : شَل بودن به گونه‌اى كه معلوم باشد . ششم : افضا شده باشد ، يعنى راه ادرار و حيض او يكى شده باشد ؛ ولى اگر راه حيض و مدفوع او يكى شده باشد ، به هم زدن عقد اشكال دارد و بايد احتياط شود . هفتم : آن كه گوشت يا استخوان يا غدّه‌اى در فرج او باشد كه مانع نزديكى شود .\r\n« مسألهء 2839 » عيب‌هاى هفتگانه گفته شده ، در صورتى به مرد حقّ به هم زدن عقد را مىدهد كه پيش از عقد وجود داشته باشد و مرد از آن بىاطّلاع باشد ، ولى اگر بعد از عقد به وجود آيد يا پيش از عقد وجود داشته و مرد از آن آگاه بوده و به آن رضايت داشته است ، حقّ فسخ ندارد .\r\n« مسألهء 2840 » اگر زن پس از عقد بفهمد شوهر او يكى از عيوب چهار گانهء زير را داراست ، مىتواند عقد را به هم بزند :\r\nاوّل : ديوانه باشد يا پس از عقد ديوانه شود ، هرچند بعد از آميزش باشد . دوم : آلت مردانگى نداشته باشد . سوم : بيضه‌هاى او را كشيده باشند . چهارم : عِنيّن باشد و به طور كلّى نتواند عمل زناشويى را انجام دهد ، هرچند اين بيمارى بعد از عقد و پيش از آميزش حادث شده باشد .\r\n« مسألهء 2841 » اگر هر يك از زن يا مرد از قبل از عقد داراى بيمارى واگيردارى باشند كه غير قابل درمان بوده و براى طرف مقابل خطر جانى قابل توجهى ايجاد بكند ، چنانچه طرف مقابل هنگام عقد علم به بيمارى وى نداشته باشد ، پس از آن كه متوجه\r\n\r\n","description":"","footnote":"","page_name":" 537 ","page_number":541},
  {"content":"\r\n\r\nبيمارى وى شد ، مىتواند عقد را فسخ نمايد .\r\n« مسألهء 2842 » اگر هر يك از طرفين پيش از عقد داراى عيب يا نقصى باشد كه نزد عرف قابل توجه است و با سخن يا عمل خود ، به گونه‌اى آن را بپوشاند كه طرف مقابل متوجه آن نگردد - مثل اين كه قدرت سخن گفتن نداشته باشد و آن را مخفى كند - و يا در ضمن عقد شرط كنند كه طرف ديگر داراى مشخصات خاصى باشد و بعداً معلوم شود كه فاقد آن مشخصات بوده است - مثل اين كه شرط كنند سيّد باشد و بعد معلوم شود سيّد نبوده است - طرف مقابل حق فسخ عقد را دارد .\r\n« مسألهء 2843 » چنانچه بر طبق عرف و عادات يك محل ، شرايط خاصّى براى طرفين عقد وجود داشته باشد به نحوى كه عرفاً عقد را با توجه و مبنى بر آن جارى سازند - مثل باكره بودن براى دختر - اگر بعد از عقد بفهمند كه آن شرايط موجود نبوده است ، طرف مقابل مىتواند عقد را فسخ نمايد ، هرچند به هنگام عقد با لفظ ، تصريح به آن شرط نشده باشد .\r\n« مسألهء 2844 » حقّ به هم زدن عقد در موارد نام برده غير از مورد عنّين بودن مرد ، فورى است ؛ پس اگر زن يا مرد بر يكى از عيوب ذكر شده اطّلاع پيدا كند و عقد را به هم نزند ، بنابر احتياط واجب حقّ او ساقط مىشود ، مگر اين كه به اصل حق فسخ يا به فوريّت آن جاهل بوده باشد كه در اين صورت پس از آگاهى و اطّلاع ، باز هم حقّ فسخ او فورى است .\r\n« مسألهء 2845 » در مورد عيب عنّين بودن مرد ، اگر احتمال درمان او را بدهند ، زن بايد به حاكم شرع مراجعه كند و حاكم شرع يك سال - براى آزمايش و درمان - به مرد مهلت دهد ؛ پس اگر در اين مدّت مرد هيچ نتوانست با زنى آميزش نمايد ، زن حقّ فسخ دارد .\r\n« مسألهء 2846 » اگر مرد يا زن به واسطهء يكى از عيب‌هايى كه در مسائل پيش گفته شد ، عقد را به هم بزنند ، بايد بدون طلاق از هم جدا شوند .\r\n« مسألهء 2847 » اگر به واسطهء آن كه مرد عنّين است و نمىتواند آميزش كند ، زن عقد را به هم بزند ، شوهر بايد نصف مهر را بدهد ؛ ولى اگر به واسطهء يكى از\r\n\r\n","description":"","footnote":"","page_name":" 538 ","page_number":542},
  {"content":"\r\n\r\nعيب‌هاى ديگرى كه گفته شد ، مرد يا زن عقد را به هم بزنند ، چنانچه مرد با زن آميزش نكرده باشد ، چيزى بر او نيست و اگر نزديكى كرده باشد ، بايد تمام مهر را بدهد .\r\n« مسألهء 2848 » اگر زن شخصاً با ظاهر سازى و تدليس مردى را فريب دهد و به عقد او در آيد و بعد از عقد معلوم شود كه تدليس كرده است ، پس از آن كه شوهر عقد را فسخ كرد ، زن مهريهء تعيين شده را طلبكار نيست ، هرچند شوهر با او نزديكى كرده باشد ، ولى خوب است شوهر چيزى به او بدهد و اگر ديگرى مرد را فريب داده باشد ، در مواردى كه مرد بايد مهريه را به زن بپردازد ، مىتواند مقدار آن را از شخص فريب دهنده بگيرد .\r\n\r\nزن‌هايى كه ازدواج با آنها حرام است\r\n« مسألهء 2849 » ازدواج با زن‌هايى كه مثل مادر و خواهر و مادر زن با انسان محرم هستند ، حرام است .\r\n« مسألهء 2850 » اگر كسى زنى را براى خود عقد نمايد - اگرچه با او آميزش نكند - مادر و مادرِ مادر آن زن و مادر پدر او هر چه بالا روند ، به آن مرد مَحرم مىشوند .\r\n« مسألهء 2851 » اگر زنى را عقد كند و با او آميزش نمايد ، دختر و نوهء دخترى و پسرى آن زن هر چه پايين روند - چه در وقت عقد موجود باشند يا بعد به دنيا بيايند - به آن مرد مَحرم مىشوند .\r\n« مسألهء 2852 » اگر با زنى كه براى خود عقد كرده آميزش نكرده باشد ، تا وقتى كه آن زن در عقد اوست ، نمىتواند با دختر او ازدواج كند .\r\n« مسألهء 2853 » عمّه و خالهء پدر و عمّه و خالهء پدرِ پدر وعمّه و خالهء مادر و عمّه و خالهء مادر مادر هر چه بالا روند ، به انسان محرمند و با آنان نمىتوان ازدواج كرد .\r\n« مسألهء 2854 » پدر و جدّ شوهر ، هر چه بالا روند و پسر و نوهء پسرى و دخترى او هر چه پايين آيند - چه در هنگام عقد موجود باشند يا بعد به دنيا بيايند - به زن او محرم هستند .\r\n\r\n","description":"","footnote":"","page_name":" 539 ","page_number":543},
  {"content":"\r\n\r\n« مسألهء 2855 » اگر زنى را براى خود عقد كند ، دائم باشد يا موقّت ، تا وقتى كه آن زن در عقد اوست ، نمىتواند با خواهر آن زن ازدواج نمايد .\r\n« مسألهء 2856 » اگر زن خود را به ترتيبى كه در كتاب طلاق گفته مىشود ، طلاق رجعى دهد ، در بين عدّه نمىتواند خواهر او را عقد نمايد ، بلكه در عدّهء طلاق بائن هم كه بعد بيان مىشود ، احتياط مستحب آن است كه از ازدواج با خواهر او خوددارى نمايد امّا در مدّت عدّه ازدواج موقّت - اگرچه بائن است - احتياط واجب آن است كه با خواهر او ازدواج نكند .\r\n« مسألهء 2857 » انسان نمىتواند بدون اجازهء زن خود ، با خواهرزاده يا برادرزادهء او ازدواج كند ؛ ولى اگر بدون اجازهء زن خود آنان را عقد نمايد و بعد زن بگويد : « به آن عقد راضى هستم » ، اشكال ندارد .\r\n« مسألهء 2858 » اگر زن بفهمد شوهرش برادرزاده يا خواهرزادهء او را عقد كرده و حرفى نزند ، چنانچه بعد رضايت ندهد عقد آنان باطل است ، بلكه اگر از حرف نزدن زن هم معلوم باشد كه باطناً راضى بوده است ، احتياط واجب آن است كه شوهر زن با طلاق از برادرزاده يا خواهرزاده او جدا شود ، مگر آن كه اجازه بدهد .\r\n« مسألهء 2859 » انسان مىتواند با عمّه يا خالهء همسر خود بدون اجازهء او ازدواج نمايد .\r\n« مسألهء 2860 » اگر انسان پيش از آن كه دختر عمّه يا دختر خالهء خود را بگيرد ، با مادر آنان زنا كند ، ديگر نمىتواند با آنان ازدواج نمايد .\r\n« مسألهء 2861 » اگر با دختر عمّه يا دختر خالهء خود ازدواج نمايد و پيش از آن كه با آنان آميزش كند ، با مادر آنان زنا نمايد ، عقد آنان اشكال ندارد .\r\n« مسألهء 2862 » اگر با زنى غير از عمّه و خالهء خود زنا كند ، احتياط واجب آن است كه با دختر او ازدواج نكند ، ولى اگر زنى را عقد نمايد و با او آميزش كند و بعد با مادر او زنا كند ، آن زن بر او حرام نمىشود و همچنين است اگر بعد از عقد و پيش از آن كه با همسرش آميزش كند با مادر او زنا نمايد ، ولى در اين صورت احتياط مستحب آن است كه از آن زن جدا شود .\r\n\r\n","description":"","footnote":"","page_name":" 540 ","page_number":544},
  {"content":"\r\n\r\n« مسألهء 2863 » زن مسلمان نمىتواند به عقد كافر درآيد ، مرد مسلمان هم نمىتواند با زن‌هاى كافر غير اهل كتاب - يهودى ، مسيحى و زرتشتى - ازدواج كند ، ولى ازدواج دائم يا موقّت با زن‌هاى اهل كتاب مانعى ندارد ؛ البته چنانچه مردى همسر مسلمان داشته باشد ، بدون اجازهء او نمىتواند با زن كتابى ازدواج نمايد مگر آن كه او را متعه نمايد و مدّت ازدواجش بسيار كوتاه باشد .\r\n« مسألهء 2864 » زن شوهردار اگر زنا بدهد ، بنابر احتياط واجب بر زانى حرام ابدى مىشود ، ولى بر شوهر خود حرام نمىشود و چنانچه توبه نكند و بر عمل خود باقى باشد ، بهتر است كه شوهر او را طلاق دهد ، ولى بايد مهريّهء او را بدهد .\r\n« مسألهء 2865 » اگر با زنى كه در عدّهء طلاق رجعى است زنا كند ، بنابر احتياط واجب آن زن بر او حرام مىشود و اگر با زنى كه در عدّه ازدواج موقّت يا طلاق بائن يا عدّه وفات است زنا كند ، بعد مىتواند او را عقد نمايد ، اگرچه احتياط مستحب آن است كه با او ازدواج نكند و معناى طلاق رجعى و طلاق بائن و عدّهء ازدواج موقّت و عدّهء وفات در احكام طلاق گفته خواهد شد .\r\n« مسألهء 2866 » اگر با زن بىشوهرى كه در عدّه نيست زنا كند ، بعد مىتواند آن زن را براى خود عقد نمايد ، ولى احتياط مستحب آن است كه صبر كند تا آن زن حيض ببيند و بعد او را عقد نمايد و همچنين است اگر ديگرى بخواهد آن زن را عقد كند .\r\n« مسألهء 2867 » اگر زنى را كه در عدّهء مرد ديگرى است ، براى خود عقد كند ، عقدشان باطل است و نسبت به ازدواج بعدى آنان با يكديگر ، مسأله سه صورت دارد :\r\nاوّل : بين آنان آميزش صورت گرفته باشد كه در اين صورت بر يكديگر حرام ابدى هستند و ديگر نمىتوانند با يكديگر ازدواج نمايند .\r\nدوم : بين آنان آميزشى صورت نگرفته باشد ، ولى مرد و زن يا يكى از آن دو در حال عقد بدانند كه زن در عدّه است و بدانند كه ازدواج در حال عدّه حرام است كه در اين صورت نيز بر يكديگر حرام ابدى هستند .\r\nسوم : بين آنان آميزشى صورت نگرفته باشند و هيچ كدام در حال عقد نمىدانسته‌اند\r\n\r\n","description":"","footnote":"","page_name":" 541 ","page_number":545},
  {"content":"\r\n\r\nكه زن در عدّه است يا نمىدانسته‌اند كه عقد كردن زن در حال عدّه حرام است كه در اين صورت بعد از تمام شدن عدّهء زن ، مىتوانند با يكديگر ازدواج كنند .\r\nو اگر انسان با زن شوهردارى ازدواج كند نيز حكم آن مانند ازدواج با زنى است كه در حال عدّه است .\r\n« مسألهء 2868 » اگر مرد نداند كه زن در عدّه است يا نداند كه عقدِ در عدّه حرام است و با او ازدواج كند ، چنانچه زن هم نداند و بچّه‌اى از آنان به دنيا آيد ، حلال‌زاده است و شرعاً فرزند هر دو مىباشد ؛ ولى اگر زن مىدانسته كه در عدّه است و نيز مىدانسته كه عقد در عدّه حرام است و مرد نمىدانسته ، بچّه شرعاً ملحق به پدر است و بين بچه و مادر ارثى نمىباشد .\r\n« مسألهء 2869 » زنى كه او را طلاق داده‌اند و زنى كه صيغه بوده و شوهرش مدّت او را بخشيده يا مدّت او تمام شده ، چنانچه بعد از مدّتى شوهر كند و بعد شك كند كه هنگام عقد بستن با شوهر دوم ، عدّهء شوهر اوّل تمام شده بوده يا نه ، در صورتى كه بداند يا احتمال دهد كه در هنگام شوهر كردن متوجّه حال خود و بىمانع بودن خود بوده است ، نبايد به شكّ خود اعتنا كند .\r\n« مسألهء 2870 » مادر و خواهر و دختر كسى كه لواط داده ، بر لواط كننده حرام مىباشند - اگرچه لواط كننده و لواط دهنده بالغ نباشند - ولى اگر گمان كند كه دخول شده يا شك كند كه دخول شده يا نه ، بر او حرام نمىشوند .\r\n« مسألهء 2871 » اگر با مادر يا خواهر يا دختر كسى ازدواج نمايد و بعد از ازدواج با آن شخص لواط كند ، آنها بر او حرام نمىشوند .\r\n« مسألهء 2872 » اگر كسى كه در حال احرام است با زنى ازدواج نمايد ، عقد او باطل است و چنانچه مىدانسته كه زن گرفتن بر او حرام است ، ديگر نمىتواند آن زن را عقد كند .\r\n« مسألهء 2873 » اگر زنى كه در حال احرام است با مردى كه در حال احرام نيست ازدواج كند ، عقد او باطل است و اگر زن مىدانسته كه ازدواج كردن در حال احرام حرام\r\n\r\n","description":"","footnote":"","page_name":" 542 ","page_number":546},
  {"content":"\r\n\r\nاست ، احتياط مستحب آن است كه بعد هم با آن مرد ازدواج نكند .\r\n« مسألهء 2874 » اگر مرد طواف نساء را كه يكى از اعمال حجّ و عمره مفرده است بجا نياورد ، استمتاع از زن كه به واسطهء مُحْرِم شدن بر او حرام شده بود ، بر او حلال نمىشود و نيز اگر زن طواف نساء نكند ، استمتاع از شوهر بر او حلال نمىشود ، ولى اگر بعداً طواف نساء را انجام دهند ، اين استمتاع حلال مىشود .\r\n« مسألهء 2875 » اگر كسى دختر نابالغى را برا ى خود عقد كند و پيش از آن كه نُه سال دختر تمام شود ، با او آميزش و دخول كند ، چنانچه دختر در اثر آميزش افضا شود - يعنى راه ادرار و حيض او يكى شود - هيچ وقت نبايد با او آميزش كند و بايد علاوه بر مهريّه و ديهء افضا ، نفقهء او را تا آن زن زنده است ، بپردازد .\r\n« مسألهء 2876 » زنى كه سه مرتبه او را طلاق داده‌اند ، بر شوهرش حرام مىشود ، ولى اگر با شرايطى كه در كتاب طلاق گفته خواهد شد ، زن با مرد ديگرى ازدواج كند ، شوهر اوّل مىتواند در صورتى كه شوهر دوم او را طلاق دهد يا بميرد ، دوباره او را براى خود عقد نمايد .\r\n« مسألهء 2877 » اگر مرد با زن خود نزد حاكم شرع « لِعان » كند ، آن زن براى هميشه بر آن مرد حرام مىشود .\r\n« مسألهء 2878 » قرابتى كه بر اثر شير دادن ( رضاع ) حاصل مىشود ، با شرايطى موجب حرمت نكاح مىگردد كه در احكام محرميّت به سبب شير دادن خواهد آمد .\r\n\r\nاحكام ازدواج دائم\r\n« مسألهء 2879 » مرد با رعايت جهات زير مىتواند دو يا سه و يا حدّ اكثر چهار همسر دائم براى خود اختيار كند :\r\nاوّل : بتواند بين همسران خود به عدالت رفتار نمايد .\r\nدوم : توانايى ادارهء بيش از يك خانواده را داشته باشد .\r\nپس اگر مرد نتواند بين همسران خود به عدالت رفتار نمايد و يا نتواند آنان را تأمين\r\n\r\n","description":"","footnote":"","page_name":" 543 ","page_number":547},
  {"content":"\r\n\r\nنمايد ، نبايد بيش از يك همسر براى خود اختيار كند .\r\n« مسألهء 2880 » زنى كه عقد دائم شده ، نبايد بدون اجازه شوهر از خانه بيرون رود ، امّا اگر بيرون رفتن زن براى حوائج شخصى و لازم ، منافاتى با حقوق شوهر نداشته باشد ، بيرون رفتن او حرام نيست ، ولى زن بايد خود را براى هر لذّت متعارفى كه شوهر او مىخواهد ، تسليم نمايد و بدون عذر شرعى از آميزش با او جلوگيرى نكند و اگر زن در اين موارد از شوهر اطاعت كند ، تهيّهء غذا و لباس و منزل او و لوازم ديگرى كه عرفاً جزيى از هزينهء زندگى زن مىباشد ، بر شوهر واجب است و اگر تهيّه نكند - چه توانايى داشته باشد و چه نداشته باشد - مديون زن است .\r\n« مسألهء 2881 » اگر زن در كارهايى كه در مسألهء پيش گفته شد از شوهر اطاعت نكند ، گناهكار است و حقّ غذا و لباس و منزل و همخوابى ندارد ، ولى مهريّهء او از بين نمىرود .\r\n« مسألهء 2882 » مرد نمىتواند همسر خود را به كارهاى خلاف شرع يا كارهايى كه انجام آنها بر زن واجب نيست ، مجبور نمايد و زن مىتواند در اين گونه امور از شوهر اطاعت نكند ، بلكه در امور خلاف شرع نبايد از او اطاعت نمايد .\r\n« مسألهء 2883 » بعيد نيست گفته شود حقوق زن و شوهر در برابر يكديگر است ، بنابر اين زمانى كه يكى از آنان بدون عذر موجّه از اداى حقّ ديگرى امتناع مىنمايد ، ديگرى نيز بتواند از اداى حقوق او امتناع نمايد .\r\n« مسألهء 2884 » كارهايى كه زن انجام مىدهد و مستلزم پايمال شدن حقوق شوهر نمىشود - نظير وصيّت كردن يا قبول وصيّت - احتياج به اجازهء شوهر ندارد .\r\n« مسألهء 2885 » مرد حق ندارد زن خود را به خدمت خانه مجبور كند ، مگر در مناطقى كه كار در خانه جزء وظايف زن محسوب مىشود به گونه‌اى كه در ازدواج جزء شرايط عقد به حساب مىآيد ، يعنى عقد مبنى بر آن انجام مىگيرد .\r\n« مسألهء 2886 » مخارج سفر زن اگر بيشتر از مخارج وطن باشد ، در صورتى كه جزيى از هزينهء معمول زندگى به حساب نيايد ، بر عهدهء شوهر نيست ، مگر اين كه\r\n\r\n","description":"","footnote":"","page_name":" 544 ","page_number":548},
  {"content":"\r\n\r\nسفر او لازم باشد يا رفتن به چنين سفرى جزيى از مخارج معمول زندگى يا جزيى از شئون زن باشد كه در اين صورت مخارج آن بر عهدهء مرد است و همچنين اگر شوهر مايل باشد كه زن را سفر ببرد ، بايد خرج سفر او را بدهد .\r\n« مسألهء 2887 » زن در مالكيّت اموال خويش استقلال دارد ، يعنى آنچه شرعاً به دست مىآورد ، مال خود اوست و شوهر بدون رضايت وى حقّ تصرّف در اموال او را ندارد ، اگرچه در بسيارى از مصارف احتياج به اجازهء شوهر دارد ، بلكه خوب است زن در مقام تصرّف در اموال خويش رضايت شوهر خود را تحصيل نموده و از او اجازه بگيرد .\r\n« مسألهء 2888 » جهيزيّه‌اى كه زن به خانهء شوهر مىبرد ، جزء اموال زن است و هنگام طلاق مىتواند همهء آن را با خود ببرد ، بلكه در هر صورت اختيار با اوست .\r\n« مسألهء 2889 » هدايايى كه براى زن آورده‌اند ، جزء دارايى زن مىباشد و هدايايى كه به نحو مشترك براى زن و شوهر آورده‌اند ، نصف آن جزء دارايى زن به شمار مىآيد .\r\n« مسألهء 2890 » اموالى كه زن در مدّت زناشويى از راه تلاش و فعاليّت به دست آورده ، جزء دارايى او مىباشد و آنچه شوهر به او بخشيده ، بنابر احتياط واجب جزء دارايى زن شمرده مىشود .\r\n« مسألهء 2891 » اگر شوهر هزينه‌هاى زن را روزانه يا ماهانه به وى داده باشد و زن در مصرف آن صرفه‌جويى كرده و از اين راه وجوهى پس انداز نموده باشد ، آنچه پس‌انداز كرده جزء اموال اوست ؛ ولى اگر شوهر وجوهى را به عنوان مخارج زندگى در منزل بگذارد و زن مخارج روزانهء منزل را از آن بردارد ، چنانچه چيزى صرفه جويى شود و باقى بماند ، متعلّق به شوهر است و زن نمىتواند براى خود بردارد .\r\n« مسألهء 2892 » مرد نمىتواند زن دائمى خود را به گونه‌اى ترك كند كه نه مثل زن شوهردار باشد نه مثل زن بىشوهر و احتياط مستحب آن است كه هر چهار شب يك شب نزد او بماند مگر اين كه زن گذشت نمايد .\r\n« مسألهء 2893 » شوهر نمىتواند بيش از چهار ماه ، آميزش با همسر دائمى خود را\r\n\r\n","description":"","footnote":"","page_name":" 545 ","page_number":549},
  {"content":"\r\n\r\nترك كند .\r\n« مسألهء 2894 » اگر يكى از زن يا شوهر ، بچّه بخواهد و ديگرى نخواهد ، در صورتى كه هيچ كدام عذر موجّه و شرعى نداشته باشند ، حقّ كسى كه بچّه مىخواهد مقدّم است ، مگر اين كه طرف ديگر به طور صريح يا ضمنى جزء عقد ازدواج شرط كرده باشد كه بچه‌دار نشوند ؛ ولى چنانچه زن عذر موجّه و شرعى داشته باشد ، مثل اين كه باردار شدن براى او ضرر جانى مهم داشته باشد ، شوهر نمىتواند بچّه‌دار شدن را به او تحميل نمايد .\r\n\r\nاحكام مَهريّه\r\n« مسألهء 2895 » « مَهر » اندازهء معيّنى ندارد و مىتوان هر چيز حلالى را كه ارزش داشته باشد - كم باشد يا زياد ، عين باشد يا منفعت - و قابل تملّك باشد مهر قرار دهد و از پيامبر اكرم صلى الله عليه و آله و سلم نقل شده است كه فرموده‌اند : « بهترين زنان امّت من زنى است كه از همه زيباتر و از همه كم مهرتر باشد . » « 1 » « مسألهء 2896 » تعيين مقدار مهر بستگى به رضايت زن و شوهر دارد ، ولى بهتر است مهر زنان مؤمن مطابق « مَهر السُّنّة » باشد ، يعنى مهرى كه پيامبر اكرم صلى الله عليه و آله و سلم براى هر يك از زنان و دختران خود از جمله حضرت فاطمه زهرا عليها السلام قرار دادند و آن پانصد درهم نقره سكّه‌دار است كه وزن هر درهم « 6 / 12 » نخود مىباشد و جمعاً « 5 / 262 » مثقال معمولى نقره سكّه‌دار مىشود و قيمت آن تابع نرخ روز است .\r\n« مسألهء 2897 » اگر مرد مهر زن را در عقد معيّن كند و قصدش اين باشد كه آن را ندهد ، عقد صحيح است ، ولى مهر را بايد بدهد .\r\n« مسألهء 2898 » بايد مهريّه براى طرفين عقد ( زن و شوهر ) به نحوى كه رفع جهالت بشود ، معلوم باشد .\r\n« مسألهء 2899 » براى پرداخت تمام يا قسمتى از مهريّه مىتوان مدّت يا اقساطى\r\n\r\n\r\n","description":"","footnote":"\r\n( 1 ) - وسائل الشيعة ، چاپ آل البيت ، باب 52 از « أبواب مقدّمات النكاح وآدابه » ، ح 3 ، ج 20 ، ص 112 .\r\n","page_name":" 546 ","page_number":550},
  {"content":"\r\n\r\nقرار داد .\r\n« مسألهء 2900 » اگر مهريّه زن پول قرار داده شود و در اثر گذشت زمان يا عوامل ديگر ، قيمت آن تنزّل فاحش پيدا كند ، بايد معادل آن به نرخ روز به زن پرداخت شود و يا با مصالحه ، رضايت زن فراهم شود ؛ ولى اگر چيزهايى نظير زمين ، خانه ، طلا يا نقره به عنوان مهر قرار داده شوند ، زن همان مقدار را طلبكار مىشود ، هر چند قيمت آنها تنزّل كرده باشد .\r\n« مسألهء 2901 » اگر هنگام خواندن عقد دائم براى دادن مهر مدّتى معيّن نكرده باشند ، زن مىتواند پيش از گرفتن مهر از آميزش شوهر جلوگيرى كند ، چه شوهر توانايى دادنِ مهر را داشته باشد و چه نداشته باشد و اين خوددارى زن باعث سقوط حقّ نفقه نمىشود ، اما حقّ ممانعت شوهر از استمتاعات ديگر را ندارد مگر اين كه بداند قهراً منجر به آميزش خواهند شد ؛ ولى اگر پيش از گرفتن مهر به آميزش راضى شود و شوهر با او آميزش كند ، ديگر نمىتواند بدون عذر شرعى از آميزش شوهر جلوگيرى نمايد .\r\n« مسألهء 2902 » در صورتى كه ضمن عقد دائم مهريه ذكر نشود و يا عدم مهر شرط شود ، عقد نكاح صحيح است و زن و شوهر مىتوانند بعد از عقد مهريّه را معيّن كنند و اگر قبل از تعيين مهريه آميزش واقع شده باشد ، زن مستحقّ مهرالمثل است - يعنى مقدار مهريّه‌اى كه چنين زنى با توجّه به ويژگىهاى مربوط و شرايط خانوادگى در بين امثال و فاميل و معمول محل خود دارد - و در صورتى كه يكى از زوجين قبل از تعيين مهريه و آميزش بميرد ، زن مستحقّ مهريه نيست .\r\n\r\nاحكام ازدواج موقّت ( مُتعه )\r\nازدواج موقّت از راه‌هاى مناسب جلوگيرى از فحشا و انحرافات جنسى است و اولياء دين به آن سفارش كرده‌اند . از حضرت اميرالمؤمنين عليه السلام نقل شده است كه : « اگر از ازدواج موقّت منع نشده بود ، هيچ مؤمنى تن به زنا نمىداد و جز محروم از سعادت و نيكبختى ،\r\n\r\n","description":"","footnote":"","page_name":" 547 ","page_number":551},
  {"content":"\r\n\r\nكسى زنا نمىكرد . » « 1 » بنابر اين كسى كه امكان ازدواج دائم را نداشته باشد و نتواند خود را از گناه بازدارد يا بترسد دچار فحشا گردد ، بايد با ازدواج موقّت خود را حفظ نمايد .\r\n« مسألهء 2903 » عقد موقّت زن اگرچه براى لذّت بردن هم نباشد ، صحيح است .\r\n« مسألهء 2904 » در عقد موقّت اگر مهر معيّن نشود ، عقد باطل است و اگر مدّت معيّن نشود ، به عقد دائم تبديل مىشود .\r\n« مسألهء 2905 » شوهر بنابر احتياط واجب نبايد بيش از چهار ماه آميزش با متعهء خود را ترك كند .\r\n« مسألهء 2906 » زنى كه صيغه مىشود ، اگر در عقد شرط كند كه شوهر با او آميزش نكند ، عقد و شرط او صحيح است و شوهر فقط مىتواند لذّتهاى ديگر از او ببرد ، ولى اگر بعد به آميزش راضى شود ، شوهر مىتواند با او آميزش نمايد .\r\n« مسألهء 2907 » زنى كه متعه شده ، اگرچه آبستن شود ، حقّ خرجى ندارد .\r\n« مسألهء 2908 » زنى كه متعه شده حقّ همخوابى ندارد و از شوهر ارث نمىبرد و شوهر هم از او ارث نمىبرد ، مگر اين كه هنگام عقد شرط شده باشد كه از يكديگر ارث ببرند و يا اين كه شرط شده باشد كه فقط مرد از زن و يا فقط زن از مرد ارث ببرد .\r\n« مسألهء 2909 » زنى كه متعه شده اگر نداند كه حقّ خرجى و همخوابى ندارد ، عقد او صحيح است و براى آن كه نمىدانسته ، حقّى به شوهر پيدا نمىكند .\r\n« مسألهء 2910 » زنى كه متعه شده مىتواند بدون اجازهء شوهر از خانه بيرون برود ، ولى اگر به واسطهء بيرون رفتن او حقّ شوهر از بين برود ، بيرون رفتن او حرام است .\r\n« مسألهء 2911 » اگر زنى مردى را وكيل كند كه به مدّت و مبلغ معيّنى او را براى خود متعه نمايد ، چنانچه مرد او را به عقد دائم خود در آورد يا به غير از مدّت يا مبلغى كه معيّن شده او را متعه كند ، وقتى آن زن فهميد اگر بگويد : « راضى هستم » ، عقد صحيح\r\n\r\n\r\n","description":"","footnote":"\r\n( 1 ) - وسائل الشيعة ، چاپ آل البيت ، باب 1 از « أبواب المتعة » ، ح 2 و 20 ، ج 21 ، ص 5 و 10 .\r\n","page_name":" 548 ","page_number":552},
  {"content":"\r\n\r\nاست و گرنه باطل است .\r\n« مسألهء 2912 » اگر پدر و جدّ پدرى بخواهند براى محرم شدن - يك ساعت يا دو ساعت - زنى را به عقد پسر نابالغ خود در آورند يا دختر نابالغ خود را براى محرم شدن به عقد كسى درآورند ، در صورتى صحيح است كه به مصلحت طفل باشد و به طور جِدّى قصد انشاى عقد را داشته باشند و بنابر احتياط پسر و دختر قابل استمتاع باشند و گرنه تنها براى محرميّت ، صيغه خواندن خالى از اشكال نيست .\r\n« مسألهء 2913 » اگر پدر يا جدّ پدرى ، طفل خود را كه در محلّ ديگرى است و نمىداند زنده است يا مرده ، براى محرم شدن به عقد كسى درآورد ، در صورتى كه قصد جِدّى حاصل شود و امكان استمتاع هم باشد ، بر حسب ظاهر محرم بودن حاصل مىشود و چنانچه بعداً معلوم شود كه در هنگام عقد آن طفل زنده نبوده ، عقد باطل است و كسانى كه به واسطهء عقد ظاهراً محرم شده بودند ، نامحرمند .\r\n« مسألهء 2914 » اگر مرد مدّت متعه را ببخشد ، چنانچه با زن آميزش كرده باشد ، بايد تمام چيزى را كه به عنوان مهر قرار گذاشته به او بدهد و اگر آميزش نكرده باشد ، بايد نصف چيزى را كه به عنوان مهر قرار گذاشته‌اند به او بدهد .\r\n« مسألهء 2915 » مرد مىتواند زنى را كه متعهء او بوده ، پس از تمام شدن مدت متعه و يا بخشيدن مدت آن و در حالى كه هنوز عدّه‌اش تمام نشده ، به عقد دائم يا موقّت خود در آورد .\r\n\r\nمسائل متفرّقهء زناشويى\r\n« مسألهء 2916 » كسى كه به واسطهء نداشتن همسر به حرام مىافتد ، واجب است ازدواج كند .\r\n« مسألهء 2917 » اگر مسلمانى منكر خدا يا پيامبر صلى الله عليه و آله و سلم شود يا حكم ضرورى دين - يعنى حكمى كه مسلمانان جزء دين اسلام مىدانند ، مثل واجب بودن نماز و روزه - را انكار كند ، در صورتى كه انكار آن حكم به انكار خدا يا پيامبر صلى الله عليه و آله و سلم برگردد و با توجه به اين موضع آن را انكار كند ، « مرتدّ » است .\r\n« مسألهء 2918 » مرتد بر دو قسم است :\r\n\r\n","description":"","footnote":"","page_name":" 549 ","page_number":553},
  {"content":"\r\n\r\nاوّل : مرتدّ فطرى ، و او شخصى است كه پدر و مادرش و يا يكى از آنها هنگام انعقاد نطفهء او و هنگام تولدش مسلمان بوده‌اند و وى تا هنگام بلوغ ، تحت سرپرستى و تربيت دينى آنها و يا كسى بوده كه اجمالًا مقيّد به شرع اسلام و احكام آن بوده است و پس از بلوغ ، اظهار اسلام نموده و سپس از دين اسلام خارج شده و آن را اظهار نموده است و اگر يكى از اين قيود نيز موجود نباشد ، احكام مرتدّ فطرى بر وى جارى نمىشود .\r\nدوم : مرتدّ ملّى ، و او شخصى است كه هنگام انعقاد نطفه يا هنگام تولّدش هيچ كدام از پدر و يا مادرش مسلمان نبوده‌اند و پس از بلوغ ، اظهار اسلام نموده و سپس از دين اسلام خارج شده است .\r\n« مسألهء 2919 » اگر زن پيش از آن كه شوهرش با او آميزش كند « مرتدّ » شود ، عقد او باطل مىگردد ، ولى اگر بعد از آميزش مرتدّ شود ، بايد به دستورى كه در احكام طلاق گفته خواهد شد عدّه نگهدارد ، پس اگر در بين عدّه مسلمان شود ، عقد باقى است و اگر تا آخر عدّه مرتدّ باقى بماند ، عقد باطل است .\r\n« مسألهء 2920 » اگر مردى پس از ازدواج مرتدّ فطرى شود ، زنش بر او حرام مىشود و بايد به مقدارى كه در احكام طلاق گفته مىشود ، عدّهء وفات نگهدارد .\r\n« مسألهء 2921 » اگر مردى پس از ازدواج و پيش از آميزش با همسر خود ، مرتدّ ملّى شود ، عقد او باطل مىگردد و اگر بعد از آميزش مرتدّ ملّى شود ، زن او بايد به مقدارى كه در احكام طلاق گفته مىشود عدّه نگهدارد ، پس اگر پيش از تمام شدن عدّه ، شوهر او دوباره مسلمان شود ، عقد باقى است و گرنه باطل است .\r\n« مسألهء 2922 » اگر زن در عقد با مرد شرط كند كه او را از شهرى بيرون نبرد و مرد هم قبول كند ، نبايد زن را از آن شهر بيرون ببرد .\r\n« مسألهء 2923 » اگر زنِ انسان از شوهر قبلى دخترى داشته باشد ، انسان مىتواند آن دختر را براى پسر خود كه از آن زن نيست عقد كند و نيز اگر دخترى را براى پسر خود عقد كند ، مىتواند با مادر آن دختر ازدواج نمايد .\r\n« مسألهء 2924 » اگر زنى از راه زنا آبستن شود ، جايز نيست بچّهء خود را سقط كند .\r\n\r\n","description":"","footnote":"","page_name":" 550 ","page_number":554},
  {"content":"\r\n\r\n« مسألهء 2925 » اگر كسى با زنى كه شوهر ندارد و در عدّهء كسى هم نيست زنا كند ، چنانچه بعد او را عقد كند و بچّه‌اى از آنان پيدا شود ، در صورتى كه ندانند بچّه از نطفهء حلال است يا حرام ، آن بچّه حلال‌زاده است .\r\n« مسألهء 2926 » به مجرّد اين كه زن بگويد : « يائسه‌ام » حرف او قبول نمىشود ، ولى اگر بگويد : « شوهر ندارم » حرف او قبول مىشود .\r\n« مسألهء 2927 » اگر بعد از آن كه انسان با زنى ازدواج كرد ، كسى بگويد : « آن زن شوهر داشته » و زن بگويد : « نداشتم » ، چنانچه شرعاً ثابت نشود كه زن شوهر داشته ، بايد حرف زن را قبول كرد .\r\n« مسألهء 2928 » مستحب است براى شوهر دادن دخترى كه بالغ است - يعنى مكلّف شده - عجله كنند . حضرت صادق عليه السلام فرمودند : « يكى از سعادت‌هاى مرد آن است كه دخترش در خانهء او حيض نبيند . » « 1 » « مسألهء 2929 » اگر زن مهريّهء خود را با شوهر صلح كند كه زنِ ديگرى نگيرد ، زن نبايد مهريّه را بگيرد و شوهر هم نبايد با زن ديگرى ازدواج كند ، مگر اين كه با رضايت يكديگر ، صلحِ انجام شده را به هم بزنند .\r\n« مسألهء 2930 » كسى كه از راه زنا به دنيا آمده ، اگر زن بگيرد و فرزندى براى وى متولّد شود ، آن فرزند حلال‌زاده است .\r\n« مسألهء 2931 » هرگاه مرد در حال روزهء ماه رمضان يا در حالى كه همسرش حائض يا نُفَساء است با او آميزش نمايد ، معصيت كرده ، ولى بچّه‌اى كه از آنان به دنيا مىآيد حلال‌زاده است و از آنان ارث مىبرد . همچنين اگر همسر او مستحاضهء متوسّطه يا كثيره باشد - كه بنابر احتياط واجب پيش از غسل كردن زن ، آميزش با او جايز نيست - همين حكم جارى مىشود .\r\n« مسألهء 2932 » زنى كه يقين دارد شوهر او در سفر مرده ، اگر بعد از عدّهء وفات - كه مقدار آن در احكام طلاق گفته خواهد شد - شوهر كند و شوهر اوّل از سفر برگردد ،\r\n\r\n\r\n","description":"","footnote":"\r\n( 1 ) - فروع كافى ، ج 5 ، ص 336 .\r\n","page_name":" 551 ","page_number":555},
  {"content":"\r\n\r\nبايد از شوهر دوم جدا شود و به شوهر اوّل حلال است ، ولى اگر شوهر دوم با او آميزش كرده باشد ، زن بايد عدّه نگهدارد و شوهر دوم بايد مهريّهء او را مطابق زن‌هايى كه مثل او هستند بدهد ، ولى مخارج زن در مدّت عدّه بر شوهر دوم واجب نيست .\r\n« مسألهء 2933 » كسانى كه به واسطهء شير خوردن محرم مىشوند ، مستحب است يكديگر را احترام نمايند ، ولى از يكديگر ارث نمىبرند و حقوق خويشاوندى كه انسان با خويشان خود دارد ، براى آنان نيست .\r\n\r\nاحكام محرميّت به سبب شير دادن\r\n« مسألهء 2934 » اگر زنى بچّه‌اى را با شرايطى كه در مسأله 2954 گفته خواهد شد ، شير دهد ، آن بچّه به اين اشخاص محرم مىشود :\r\nاوّل : خود زن و او را « مادر رضاعى » مىگويند . دوم : شوهر زن كه شير متعلّق به اوست و او را « پدر رضاعى » مىگويند . سوم : پدر و مادر آن زن هر چه بالا روند ، اگرچه پدر و مادر رضاعى او باشند . چهارم : بچّه‌هايى كه از آن زن به دنيا آمده‌اند يا به دنيا مىآيند . پنجم : بچّه‌هاى اولاد آن زن هر چه پايين روند ، چه از اولاد او به دنيا آمده باشند يا اولاد او آن بچّه‌ها را شير داده باشند . ششم : خواهر و برادر آن زن اگرچه رضاعى باشند ، يعنى به واسطهء شير خوردن با آن زن خواهر و برادر شده باشند . هفتم : عمو و عمّهء آن زن ، اگرچه رضاعى باشند . هشتم : دايى و خاله آن زن ، اگرچه رضاعى باشند .\r\nنهم : اولاد شوهر آن زن كه شير متعلّق به اوست ، هر چه پايين روند ، اگرچه اولاد رضاعى او باشند . دهم : پدر و مادر شوهر آن زن كه شير متعلّق به اوست ، هر چه بالا روند .\r\nيازدهم : خواهر و برادر شوهرى كه شير متعلّق به اوست ، اگرچه خواهر و برادر رضاعى او باشند . دوازدهم : عمو و عمّه و دايى و خالهء شوهرى كه شير متعلّق به اوست هر چه بالا روند ، اگرچه رضاعى باشند و نيز عدّهء ديگرى هم كه در مسائل بعد گفته مىشود ، به واسطهء شير دادن محرم مىشوند .\r\n« مسألهء 2935 » مستحب است ممانعت كنند كه زنها هر بچّه‌اى را شير ندهند ، زيرا\r\n\r\n","description":"","footnote":"","page_name":" 552 ","page_number":556},
  {"content":"\r\n\r\nممكن است فراموش شود كه به چه كسانى شير داده‌اند و بعد دو نفر محرم با يكديگر ازدواج نمايند و يا ازدواج برخى باطل گردد ؛ بنابر اين قبل از شير دادن بايد كاملًا از مسائل آن آگاه باشند .\r\n« مسألهء 2936 » اگر مرد پيش از آن كه زنى را براى خود عقد كند ، بگويد به واسطهء شير خوردن ، آن زن بر او حرام شده ، مثلًا بگويد كه شير مادر او را خورده ، چنانچه تصديق او ممكن باشد ، نمىتواند با آن زن ازدواج كند و اگر بعد از عقد بگويد و خود زن هم حرف او را قبول نمايد ، عقد باطل است ؛ پس اگر مرد با او آميزش نكرده باشد يا آميزش كرده باشد ، ولى در وقت آميزش كردن ، زن بداند بر آن مرد حرام است ، مهر ندارد و اگر بعد از آميزش بفهمد كه بر آن مرد حرام بوده ، شوهر بايد مهريّهء او را مطابق زن‌هايى كه مثل او هستند بدهد .\r\n« مسألهء 2937 » اگر زن پيش از عقد بگويد به واسطهء شير خوردن بر مردى حرام شده ، چنانچه تصديق او ممكن باشد ، نمىتواند با آن مرد ازدواج كند و اگر بعد از عقد بگويد ، مثل صورتى است كه مرد بعد از عقد بگويد كه زن بر او حرام است و حكم آن در مسأله پيش گفته شد .\r\n« مسألهء 2938 » اگر زنى بچّه‌اى را با شرايطى كه در مسأله 2954 گفته مىشود شير دهد ، پدر آن بچّه نمىتواند با دخترهايى كه از آن زن به دنيا آمده‌اند و دخترهاى شوهرى كه شير متعلّق به اوست ازدواج نمايد ، بلكه احتياط واجب آن است كه دخترهاى رضاعى آن مرد را هم براى خود عقد ننمايد ، ولى چنانچه آن زن شيرده ، دخترهاى رضاعى ديگرى داشته باشد كه وقتى همسر مرد ديگرى بوده ، از شير آن مرد به آنها داده است ، پدر آن بچه مىتواند با آن دخترها ازدواج كند ، اگرچه احتياط مستحب آن است كه با آنان ازدواج نكند و نگاه محرمانه - يعنى نگاهى كه انسان مىتواند به محرم‌هاى خود كند - نيز به آنان ننمايد .\r\n« مسألهء 2939 » اگر زنى بچّه‌اى را با شرايطى كه در مسأله 2954 گفته مىشود شير دهد ، شوهر آن زن كه صاحب شير است به خواهرهاى آن بچّه محرم نمىشود ، ولى\r\n\r\n","description":"","footnote":"","page_name":" 553 ","page_number":557},
  {"content":"\r\n\r\nاحتياط مستحب آن است كه با آنان ازدواج ننمايد و نيز خويشان شوهر به خواهر و برادر آن بچّه محرم نمىشوند .\r\n« مسألهء 2940 » اگر زنى بچّه‌اى را شير دهد ، به برادرهاى آن بچّه محرم نمىشود و نيز خويشان آن زن به برادر و خواهر بچّه‌اى كه شير خورده ، محرم نمىشوند .\r\n« مسألهء 2941 » اگر انسان با زنى كه دخترى را شير كامل داده ازدواج كند و با آن زن آميزش نمايد ، ديگر نمىتواند آن دختر را براى خود عقد كند .\r\n« مسألهء 2942 » اگر انسان با دخترى ازدواج كند ، ديگر نمىتواند با زنى كه آن دختر را شير كامل داده ازدواج نمايد .\r\n« مسألهء 2943 » انسان نمىتواند با دخترى كه مادر يا مادر بزرگ انسان او را شير كامل داده ازدواج كند و نيز اگر زن پدر انسان از شير پدر او دخترى را شير داده باشد ، انسان نمىتواند با آن دختر ازدواج نمايد و چنانچه دختر شير خوارى را براى خود عقد كند و بعد مادر يا مادر بزرگ يا زن پدر او از شير همان پدر ، آن دختر را شير دهد ، عقد باطل مىشود .\r\n« مسألهء 2944 » انسان نمىتواند با دخترى كه خواهر يا زن برادرش از شير برادرش او را شير كامل داده ازدواج كند و همچنين است اگر خواهرزاده يا برادرزاده يا نوهء خواهر يا نوهء برادر انسان آن دختر را شير داده باشد .\r\n« مسألهء 2945 » اگر زنى بچّهء دختر خود را شير دهد ، آن دختر به شوهر خود حرام مىشود و همچنين است اگر بچّه‌اى را كه شوهر دخترش از زن ديگرى دارد شير دهد ؛ ولى اگر بچّهء پسر خود را شير دهد ، زن پسر او كه مادر آن طفل شيرخوار است بر شوهر خود حرام نمىشود .\r\n« مسألهء 2946 » اگر زن پدر دخترى ، بچّهء شوهر آن دختر را از شير آن پدر شير دهد ، آن دختر به شوهر خود حرام مىشود ، چه بچّه از همان دختر يا از زن ديگر شوهر او باشد .\r\n« مسألهء 2947 » اگر زنى از شير يك شوهر ، پسر و دخترى را شير كامل بدهد ، خواهر و برادر آن دختر به برادر و خواهر آن پسر محرم نمىشوند .\r\n« مسألهء 2948 » انسان نمىتواند بدون اذن زن خود ، با زن‌هايى كه به واسطهء شير\r\n\r\n","description":"","footnote":"","page_name":" 554 ","page_number":558},
  {"content":"\r\n\r\nخوردن ، خواهرزاده يا برادرزادهء زن او شده‌اند ازدواج كند و نيز اگر - العياذ باللَّه - با كسى لواط كند ، نمىتواند با دختر و خواهر و مادر و مادربزرگ رضاعى او - يعنى كسانى كه به واسطهء شير خوردن ، دختر و خواهر و مادر او شده‌اند - ازدواج نمايد .\r\n« مسألهء 2949 » زنى كه برادر انسان را شير داده ، به انسان محرم نمىشود ، اگرچه احتياط مستحب آن است كه با او ازدواج نكند .\r\n« مسألهء 2950 » انسان نمىتواند با دو خواهر - اگرچه رضاعى باشند ، يعنى به واسطهء شير خوردن ، خواهر يكديگر شده باشند - ازدواج كند و چنانچه دو زن را عقد كند و بعد بفهمد خواهر بوده‌اند ، در صورتى كه عقد آنان در يك وقت بوده باشد ، هر دو باطل است و اگر در يك وقت نبوده ، عقد اوّلى صحيح و عقد دومى باطل است .\r\n« مسألهء 2951 » اگر زن از شير شوهر خود كسانى را كه گفته مىشود شير دهد ، شوهر او بر او حرام نمىشود ، اگرچه بهتر آن است كه احتياط كنند :\r\nاوّل : برادر و خواهر خود را . دوم : عمو و عمّه و دايى و خاله خود را . سوم : اولاد عمو و اولاد دايى خود را . چهارم : برادرزداهء خود را . پنجم : برادر شوهر يا خواهر شوهر خود را . ششم : خواهرزادهء خود يا خواهرزادهء شوهرش را . هفتم : عمو ، عمّه ، دايى و خالهء شوهر خود را . هشتم : نوهء زن ديگر شوهر خود را .\r\n« مسألهء 2952 » اگر كسى دختر عمّه يا دختر خالهء انسان را شير دهد ، به انسان محرم نمىشود ؛ ولى احتياط مستحب آن است كه از ازدواج با او خوددارى نمايد .\r\n« مسألهء 2953 » اگر مردى دو زن داشته باشد و يكى از آنها فرزند عموى زن ديگر را شير دهد ، زنى كه فرزند عموى او شير خورده ، به شوهر خود حرام نمىشود .\r\n\r\nشرايط شير دادنى كه علّت محرم شدن است\r\n« مسألهء 2954 » شير دادنى كه علّت محرم شدن است نُه شرط دارد :\r\nاوّل : بچّه شير زن زنده را بخورد ، پس اگر از پستان زنى كه مرده است شير بخورد اثر ندارد .\r\n\r\n","description":"","footnote":"","page_name":" 555 ","page_number":559},
  {"content":"\r\n\r\nدوم : شير آن زن از حرام نباشد ، پس اگر شير بچّه‌اى را كه از راه زنا به دنيا آمده به بچّهء ديگرى بدهند ، به واسطهء آن شير ، بچّه به كسى محرم نمىشود .\r\nسوم : بچّه شير را از پستان بمكد ، پس اگر شير را در گلوى او بريزند به كسى محرم نمىشود .\r\nچهارم : شير ، خالص بوده و با چيز ديگرى مخلوط نباشد مگر اين كه آنچه با شير مخلوط شده به گونه‌اى كم باشد كه در شير مستهلك شود .\r\nپنجم : شير بر اثر زايمان باشد نه اين كه به واسطهء مكيدن ، شير در پستان پديدار شود .\r\nششم : شير از يك شوهر باشد ؛ پس اگر زن شيردهى را طلاق دهند و بعد شوهر ديگرى كند و از او آبستن شود و تا هنگام زاييدن ، شيرى كه از شوهر اوّل داشته باقى باشد و مثلًا هشت دفعه پيش از زاييدن از شير شوهر اوّل و هفت دفعه بعد از زاييدن از شير شوهر دوم به بچّه‌اى بدهد ، آن بچّه به كسى محرم نمىشود .\r\nهفتم : بچّه به واسطهء بيمارى شير را برنگرداند و اگر شير را برگرداند ، بنابر احتياط واجب كسانى كه به واسطهء شير خوردن به آن بچّه محرم مىشوند ، بايد با او ازدواج نكنند و نگاه محرمانه هم به او ننمايند .\r\nهشتم : بچّه پانزده مرتبه يا يك شبانه روز - به گونه‌اى كه در مسألهء بعد گفته مىشود - به قدرى شير بخورد كه سير شود ؛ بلكه اگر ده مرتبه هم به او شير بدهند ، احتياط مستحب آن است كسانى كه به واسطهء شير خوردن به او محرم مىشوند ، با او ازدواج نكنند و نگاه محرمانه هم به او ننمايند .\r\nنهم : دو سال بچّه تمام نشده باشد و اگر بعد از تمام شدن دو سال او را شير دهند ، به كسى محرم نمىشود ، بلكه اگر مثلًا پيش از تمام شدن دو سال ، چهارده مرتبه و بعد از آن يك مرتبه شير بخورد ، به كسى محرم نمىشود ؛ ولى چنانچه از هنگام زاييدن زن شيرده بيشتر از دو سال گذشته باشد و شير او باقى باشد و بچّه‌اى را شير بدهد ، آن بچّه به كسانى كه گفته شد ، محرم مىشود .\r\n« مسألهء 2955 » بايد بچّه در بين يك شبانه روز ، غذا يا شير كس ديگرى رانخورد ؛\r\n\r\n","description":"","footnote":"","page_name":" 556 ","page_number":560},
  {"content":"\r\n\r\nولى اگر كمى غذا بخورد كه نگويند در وسط غذا خورده ، اشكال ندارد و نيز بايد پانزده مرتبه را از شير يك زن بخورد و در بين پانزده مرتبه شير كس ديگرى را نخورد و در هر دفعه بدون فاصله شير بخورد ؛ ولى اگر در بين خوردن نفس تازه كند يا كمى صبر كند ، از اوّلى كه پستان در دهان مىگيرد تا وقتى سير مىشود ، يك دفعه حساب مىشود و اشكال ندارد .\r\n« مسألهء 2956 » شير دادنى كه علّت محرم شدن است به دو چيز ثابت مىشود :\r\nاوّل : خبردادن عدّه‌اى كه انسان از گفتهء آنان يقين پيدا كند .\r\nدوم : شهادت دو مرد يا چهار زن كه عادل باشند ، ولى بايد شرايط شير دادن را هم بگويند ، مثلًا بگويند : « ما ديده‌ايم كه فلان بچّه بيست و چهار ساعت از پستان فلان زن شير خورده و چيزى هم در بين نخورده است » و همچنين ساير شرطها را كه در مسألهء 2954 گفته شد شرح دهند ؛ ولى اگر معلوم باشد كه شرايط را مىدانند و در عقيده با هم مخالف نيستند و با مرد و زن هم در عقيده مخالفت ندارند ، لازم نيست شرايط را شرح دهند .\r\n« مسألهء 2957 » اگر شك كنند بچّه به مقدارى كه موجب محرم شدن است شير خورده يا نه يا گمان داشته باشند كه به آن مقدار شير خورده ، بچّه به كسى محرم نمىشود ، ولى بهتر آن است كه احتياط كنند .\r\n« مسألهء 2958 » اگر زن از شير شوهر خود بچّه‌اى را شير دهد و بعد شوهر ديگرى كند و از شير آن شوهر هم بچّهء ديگرى را شير دهد ، آن دو بچّه به يكديگر محرم نمىشوند ، اگرچه بهتر است با هم ازدواج نكنند و نگاه محرمانه به يكديگر ننمايند .\r\n« مسألهء 2959 » اگر زن از شير يك شوهر چند بچّه را شير دهد ، همهء آنان به يكديگر و به شوهر و به زنى كه آنان را شير داده محرم مىشوند .\r\n« مسألهء 2960 » اگر كسى چند زن داشته باشد و هر كدام از آنان با شرايطى كه در مسائل پيش گفته شد ، بچّه‌اى را شير دهد ، همهء آن بچّه‌ها به يكديگر و به آن مرد و به همهء آن زن‌ها محرم مىشوند .\r\n« مسألهء 2961 » اگر كسى دو زن داشته باشد و يكى از آنان بچّه‌اى را مثلًا هشت مرتبه\r\n\r\n","description":"","footnote":"","page_name":" 557 ","page_number":561},
  {"content":"\r\n\r\nو ديگرى هفت مرتبه شير بدهد ، آن بچّه به كسى محرم نمىشود .\r\n\r\nاحكام تلقيح\r\n« مسألهء 2962 » وارد كردن مَنى مرد در رحم زوجهء او به وسيله‌اى غير از آميزش ، اشكال ندارد ، لكن بايد از مقدمات حرام احتراز نمايند ؛ پس اگر مرد با رضايت زن اين عمل را خودش انجام دهد و منى خود را به وجه حلالى بدست بياورد ، مانعى ندارد .\r\n« مسألهء 2963 » اگر منىِ مرد را در رحم زن وى وارد نمودند - چه به وجه حلال يا حرام - و از آن بچّه متولّد شد ، بچّه مال زن و مرد است و همهء احكام فرزند را دارد .\r\n« مسألهء 2964 » بنابر احتياط واجب ، داخل نمودن منى مرد اجنبى در رحم زن اجنبيّه - زنى كه همسر آن مرد نيست - جايز نيست ، چه با اجازهء زن باشد يا نه و چه شوهر داشته باشد يا نه و چه با اجازهء شوهر او باشد يا نباشد .\r\n« مسألهء 2965 » اگر منى مردى را داخل رحم زن اجنبيّه نمودند و معلوم شد بچّه از آن منى است ، چنانچه اين عمل به نحو شبهه بوده باشد ، مثل آن كه مرد گمان مىكرده زن خود اوست و زن نيز گمان مىكرده منى شوهر خود اوست و بعد از عمل معلوم شد كه منى از شوهر نيست ، بچّه شرعاً از آنِ مرد و زن است و تمام احكام فرزندى را دارد و لكن اگر از روى علم و عمد باشد ، محلّ اشكال است لكن اشكالى نيست كه اگر اين بچّه دختر باشد ، پدر نمىتواند او را به زنى بگيرد و اگر پسر باشد مادر نمىتواند با او ازدواج كند و همچنين دختر نمىتواند به كسانى كه به فرض صحّت عقد ، محارم او محسوب مىشوند ، شوهر كند و پسر نمىتواند با آن محارم ازدواج نمايد و در تمام مسائل ديگر بايد احتياط مراعات شود .\r\n« مسألهء 2966 » اگر جنينى را در حال نطفه يا به صورت عَلَقه يا مُضْغه يا بعد از دميده شدن روح در آن ، به رحم زن ديگرى منتقل كنند و در آن رحم رشد و پرورش يابد و متولّد شود ، هر دو زن در جميع احكام ، مادر او مىباشند و اين بچّه دو مادرى محسوب مىشود .\r\n\r\n","description":"","footnote":"","page_name":" 558 ","page_number":562},
  {"content":"\r\n\r\n\r\nاحكام سقط جنين و جلوگيرى\r\n« مسألهء 2967 » ساقط كردن جنين مطلقا - چه روح در آن دميده شده باشد يا نه و چه جنين از حلال باشد يا از راه زنا - حرام است و « ديه » نيز دارد ؛ ولى اگر روح در جنين دميده نشده باشد و به تشخيص پزشك حاذق و موثّق ، زنده ماندن مادر متوقّف بر سقط آن باشد يا اين كه بقاء آن در رحم مستلزم نقص عضو يا درد غير قابل تحمّل براى مادر باشد و زنده نگاه داشتن در خارج رحم نيز ميسّر نباشد ، اشكال ندارد .\r\n« مسألهء 2968 » اگر انسان كارى كند كه زن حامله سقط كند ، گناه كرده است و اگر آن جنين محكوم به اسلام باشد ، ديهء آن به شرح زير مىباشد :\r\nاوّل : اگر جنين به صورت « نُطْفه » باشد ، ديهء آن بيست مثقال شرعى طلاى سكّه‌دار است .\r\nدوم : اگر به صورت « عَلَقه » ( خون بسته شده ) باشد ، ديهء آن چهل مثقال شرعى طلاى سكّه‌دار است .\r\nسوم : اگر به صورت « مُضْغه » ( يك پاره گوشت ) باشد ، ديهء آن شصت مثقال شرعى طلاى سكّه‌دار است .\r\nچهارم : اگر به صورت استخوان شده باشد ، ديهء آن هشتاد مثقال شرعى طلاى سكّه‌دار است .\r\nپنجم : اگر روى استخوان گوشت روييده و صورت بندى شده باشد ، ولى هنوز روح نداشته باشد ، ديهء آن يكصد مثقال شرعى طلاى سكّه‌دار است .\r\nششم : اگر روح در آن دميده شده باشد ، چنانچه جنين پسر باشد ، ديهء او يك هزار مثقال شرعى طلاى سكّه‌دار است و اگر دختر باشد ، ديهء او پانصد مثقال شرعى طلاى سكّه‌دار است و در اين صورت بنابر احتياط ، كفّارهء قتل نيز بر عهدهء ساقط كننده مىآيد .\r\n« مسألهء 2969 » ديهء سقط جنين اگر از روى عمد يا شبه عمد باشد ، بر عهدهء ساقط كننده جنين مىباشد و همچنين است اگر از روى خطا باشد و روح در آن دميده نشده باشد ، اما اگر از روى خطا باشد و روح در آن دميده شده باشد ، بر عهدهء عاقلهء\r\n\r\n","description":"","footnote":"","page_name":" 559 ","page_number":563},
  {"content":"\r\n\r\nساقط كننده است .\r\n« مسألهء 2970 » اگر زن حامله از روى عمد كارى كند كه جنين او سقط شود ، بايد ديهء آن را به تفصيلى كه بيان شد به وارث طفل بپردازد و خود او از اين ديه ارث نمىبرد و اگر ورثهء جنين او را عفو كنند ، ديه ساقط مىشود ، ولى در جنينى كه روح در آن دميده شده ، بنابر احتياط كفّارهء قتل بر او واجب است .\r\n« مسألهء 2971 » اگر كسى زن حامله‌اى را بكشد و كشتن آن زن به مرگ جنين او منجر شود ، بايد علاوه بر ديهء زن ، ديهء جنين را هم به تفصيلى كه گفته شد بپردازد .\r\n« مسألهء 2972 » اگر زنى از راه زنا آبستن شود ، جايز نيست بچّه‌اش را سقط كند ، هرچند روح در آن دميده نشده باشد و چنانچه پس از دميده شدن روح آن را سقط نمايد ، بايد علاوه بر كفّارهء جمع ، ديهء آن را هم بپردازد و قدر متيقّن از آن ، مقدار ديهء كافر ذمّى ( يعنى 800 درهم ) مىباشد .\r\n« مسألهء 2973 » اگر حكومت صالح و شرعى احياناً مصلحت جامعه را در مهار جمعيّت و تنظيم خانواده تشخيص دهد ، تشويق جامعه نسبت به آن با راهنمايى راه‌هاى حلال و منع از راه‌هاى حرام - از قبيل سقط كردن جنين - مانعى ندارد ، ولى الزام افراد به محدود نمودن نسل جايز نيست .\r\n« مسألهء 2974 » جلوگيرىهاى موقّت به وسيلهء قرص يا آمپول - با تجويز پزشك متخصّص - اشكال ندارد ؛ همچنين بستن لوله‌هاى مرد يا زن و عقيم كردن آنان ، اگر عمل جرّاحى به وسيلهء جنس مخالف صورت نگيرد و مستلزم نگاه كردن به عورت يا لمس آن توسّط كسى كه نگاه و لمس او حرام است نباشد ، بدون اشكال است .\r\n« مسألهء 2975 » بيرون ريختن منى در حال آميزش توسّط شوهر در مورد زن دائم بدون رضايت او احتياطاً جايز نيست ولى اگر با رضايت طرفين باشد مانعى ندارد و در مورد متعه ، مرد مىتواند منى خود را بيرون بريزد ؛ ولى زن - دائمى باشد يا متعه - حق ندارد بدون رضايت شوهر ، كارى كند كه نطفهء او بيرون بريزد ، مگر در مواردى كه بيرون نريختن نطفه موجب بچّه‌دار شدن شود و زن نسبت به آن شرعاً معذور باشد .\r\n\r\n","description":"","footnote":"","page_name":" 560 ","page_number":564},
  {"content":"\r\n\r\n\r\nاحكام نوزاد\r\n« مسألهء 2976 » مستحب است پس از تولّد ، نوزاد را غسل دهند - بلكه بعضى از علما غسل دادن را واجب دانسته‌اند - و جامهء سفيد بپوشانند و در گوش راست او « اذان » و در گوش چپ او « اقامه » بگويند و چنانچه ممكن باشد ، كام او را با آب فرات و تربت حضرت سيّد الشهداء عليه السلام و اگر نشد با آب باران يا با خرما بردارند . همچنين مستحب است براى نوزاد وليمهء ولادت بدهند .\r\n« مسألهء 2977 » مستحب است نام خوبى براى نوزاد انتخاب نمايند و بهترين نامها ، نامى است كه معناى بندگى خداوند را برساند ، مانند : « عبداللَّه » و « عبدالرحيم » و « عبدالكريم » ، يا نام‌هاى انبياى عظام و ائمهء معصومين عليهم السلام به ويژه نام « محّمد » و « على » را براى پسر برگزينند و براى دختر نام‌هاى زنان صالح و شايسته به ويژه نام « فاطمه » بهتر است . حضرت امام صادق عليه السلام از رسول اللَّه صلى الله عليه و آله و سلم نقل مىكنند كه آن حضرت فرمودند :\r\n« نام‌هاى خوب را انتخاب كنيد ، زيرا شما را در قيامت با همان نام‌ها مخاطب مىسازند . » « 1 » « مسألهء 2978 » در روز هفتم تولّد نوزاد چند عمل مستحب است :\r\nاوّل : تراشيدن سر نوزاد . دوم : ختنه كردن نوزاد . سوم : دادن وليمهء ختنه .\r\nچهارم : عقيقه ، يعنى قربانى كردن گوسفند يا گاو يا شتر .\r\n« مسألهء 2979 » مستحب است معادل وزن موهاى تراشيده شدهء سرِ نوزاد ، طلا يا نقره صدقه دهند .\r\n« مسألهء 2980 » ختنهء پسر به خودىِ خود واجب است و شرط صحّت طواف واجب و مستحب نيز مىباشد ، ولى ظاهراً شرط صحّتِ نماز و ساير عبادات نيست .\r\n« مسألهء 2981 » « ولىّ » پسر بچّه بايد تا پيش از بالغ شدن بچّه ، او را ختنه كند و اگر نكرد ، واجب است خود او پس از بلوغ اقدام به ختنه نمايد .\r\n\r\n\r\n","description":"","footnote":"\r\n( 1 ) - وسائل الشيعة ، چاپ آل البيت ، باب 22 از « أبواب أحكام الأولاد » ، ح 2 ، ج 21 ، ص 389 .\r\n","page_name":" 561 ","page_number":565},
  {"content":"\r\n\r\n\r\nاحكام عَقيقه\r\n« مسألهء 2982 » عقيقه كردن براى نوزاد ، عملِ مستحبّى است كه دربارهء آن بسيار سفارش شده ، بلكه ظاهر بعضى از اخبار و فتاوى وجوب آن است و در سلامت و بقاى فرزند تأثير به سزايى دارد و اگر از روز هفتم تأخير افتد ، ساقط نمىشود بلكه اگر عقيقه را تا وقت بلوغ كودك تأخير اندازند ، مستحبّ است خود او هرگاه توان داشته باشد عقيقه كند ، بلكه اگر شك داشته باشد كه براى او عقيقه كرده‌اند يا نه ، باز هم مستحب است عقيقه نمايد ، هرچند سنّ او زياد باشد .\r\n« مسألهء 2983 » حيوانى كه براى عقيقه انتخاب مىشود ، بايد شتر يا گاو يا گوسفند باشد و بهتر است شرايط قربانى در آن رعايت شود ، يعنى حيوان سالم و بدون عيب باشد و « شتر » حدّاقل پنج ساله و « گاو » دو ساله و « بز » بنابر احتياط دو ساله و « ميش » يك ساله باشد ، ولى رعايت اين شرايط لازم نيست ، بلكه چنانچه حيوان چاق و پرگوشت باشد ، كفايت مىكند .\r\n« مسألهء 2984 » عقيقه در نوزاد پسر و دختر فرقى نمىكند ، ولى بهتر است عقيقه براى پسر ، حيوان نر و براى دختر ، حيوان مادّه باشد .\r\n« مسألهء 2985 » بهتر است گوشت عقيقه را به نحو ساده و با آب و نمك بپزند و حدّ اقل ده نفر از مؤمنان را براى خوردن آن دعوت كنند تا از آن بخورند و براى نوزاد دعا كنند و مىتوانند گوشت عقيقه را ميان مؤمنان تقسيم نمايند و از آنان بخواهند تا براى نوزاد دعا كنند . همچنين مستحب است در تقسيم كردن ، استخوان‌هاى عقيقه را نشكنند و مستحب است يك چهارم آن را براى قابله بفرستند .\r\n« مسألهء 2986 » براى پدر و مادر نوزاد و عائلهء پدر مكروه است از عقيقه نوزادشان بخورند و اين كراهت براى مادر نوزاد بيشتر است .\r\n« مسألهء 2987 » اگر به جاى كُشتن عقيقه ، پول آن را به فقرا بدهند ، كفايت نمىكند ، ولى اگر پول آن را به فرد يا مؤسسهء خيريه‌اى بدهند تا از آن پول عقيقه‌اى تهيّه كرده و آن را بكشند و بين فقرا تقسيم نمايند ، كافى است .\r\n\r\n","description":"","footnote":"","page_name":" 562 ","page_number":566},
  {"content":"\r\n\r\n« مسألهء 2988 » كسى كه مىخواهد در عيد قربان قربانى مستحبّى كند ، اگر نيّت عقيقه نيز بنمايد ، كفايت مىكند .\r\n\r\nآداب شير دادن\r\n« مسألهء 2989 » بر مادر واجب نيست كه به نحو رايگان يا با دريافت مزد كودك را شير دهد ، ولى در صورتى كه راه تغذيه منحصر به شير مادر باشد و امكان استفاده از شير غير مادر وجود نداشته باشد و يا موجب ضرر و زيان براى كودك شود ، بر خود مادر واجب است كودك را شير بدهد .\r\n« مسألهء 2990 » براى شير دادن بچّه ، مادر بهتر از هر كس ديگر است و چنانچه پدر بچّه مرده باشد و يا زن را طلاق بائن داده باشد و يا وى را طلاق رجعى داده باشد و عدّهء او تمام شده باشد ، زن مىتواند براى شير دادن بچّه مزد بگيرد و اگر پدر بچّه زنده بوده و زن از وى طلاق نگرفته باشد و يا طلاق رجعى گرفته باشد ، ولى عدّهء وى هنوز تمام نشده باشد نيز بنابر مشهور ، مىتواند براى شير دادن به بچّه اجرت بگيرد ؛ ولى سزاوار است كه مادر براى شير دادن از شوهر خود مزد نگيرد و خوب است كه شوهر مزد بدهد و اگر مادر بخواهد بيشتر از دايه مزد بگيرد ، شوهر مىتواند بچّه را از او گرفته و به دايه بدهد ؛ البته چنانچه مادر به اندازهء معمول طلب اجرت كند و دايه كمتر از آن بخواهد و تفاوت فاحش نباشد و پدر نيز بتواند بدون مشقّت مقدارى را كه مادر طلب مىكند به وى بدهد ، نمىتواند بچّه را از او بگيرد .\r\n« مسألهء 2991 » چنانچه خود بچّه داراى اموالى باشد ، پدر مىتواند اجرت كسى را كه به بچّه شير مىدهد ، از اموال او بردارد و اگر بچّه اموالى نداشته باشد ، بر پدر واجب است كه اجرت او را از مال خود بپردازد و اگر پدر نيز نتواند اجرت را بپردازد ، چنانچه پدر بزرگ پدرى داشته باشد و وى بتواند اجرت را بدهد ، بنابر احتياط واجب بايد بپردازد و گرنه بر مادر واجب است كه بدون اجرت به بچّه شير بدهد .\r\n« مسألهء 2992 » مستحب است دايه‌اى كه براى طفل مىگيرند ، دوازده امامى و\r\n\r\n","description":"","footnote":"","page_name":" 563 ","page_number":567},
  {"content":"\r\n\r\nداراى عقل و عفّت و صورت نيكو باشد و مكروه است زن كم عقل يا غير دوازده امامى يا بد صورت يا بد خلق يا زنازداه ، كودك را شير بدهد و نيز مكروه است دايه‌اى بگيرند كه بچّه‌اى كه دارد از راه زنا به دنيا آمده باشد .\r\n« مسألهء 2993 » در صورتى كه ممكن باشد ، مستحب است بچّه را دو سال تمام شير دهند و شيردادن به بچّه بيشتر از دو سال نيز جايز است اگرچه بعد از دوسالگى چنانچه بدون احتياج بچّه به شير خوردن ، به او شير بدهند ، كراهت دارد .\r\n« مسألهء 2994 » اگر به واسطهء شير دادن ، حقّ شوهر از بين نرود ، زن مىتواند بدون اجازهء شوهر ، بچّهء كس ديگرى را شير دهد ، ولى جايز نيست بچّه‌اى را شير دهد كه به واسطهء شير دادن به آن بچّه ، به شوهر خود حرام شود ؛ مثلًا اگر شوهر او دختر شيرخوارى را براى خود عقد كرده باشد ، زن نبايد آن دختر را شير دهد ، چون اگر آن دختر را شير دهد ، خود او مادر زن شوهر مىشود و بر او حرام مىگردد . در هر صورت بهتر است زنان قبل از شيردادن به بچهء ديگران ، از احكام و آثار شيردادن آگاه باشند .\r\n\r\nاحكام حِضانت ( نگهدارى و تربيت كودك )\r\n« مسألهء 2995 » « حِضانت » - يعنى نگهدارى و پرورش كودك - حق و تكليف پدر و مادر است .\r\n« مسألهء 2996 » مادر در « حِضانت » نوزاد پسر تا دو سال و نوزاد دختر تا هفت سال اولويّت دارد ، به شرط آن كه مادر مسلمان ، عاقل و آزاد باشد و به ديگرى شوهر نكرده باشد ، در غير اين صورت پدر مقدّم است و پس از اين مدّت ، حضانت با پدر است ، ولى اگر پدر مرده باشد يا واجد شرايط لازم براى حضانت بچّه نباشد ، مادر - هرچند شوهر كرده باشد - بر جدّ و ديگران مقدّم است ، و اگر مادر در زمانى كه مسئول حضانت و نگهدارى كودك است بميرد ، پدر بر ديگران در حضانت كودك مقدّم است .\r\n« مسألهء 2997 » چنانچه پدر و مادر هر دو بميرند ، حقّ حضانت به جدّ پدرى مىرسد و در صورت نبودن او ، هركدام از نزديكانش كه عرفاً براى حضانت وى\r\n\r\n","description":"","footnote":"","page_name":" 564 ","page_number":568},
  {"content":"\r\n\r\nسزاوارتر محسوب مىشوند ، مىتوانند حضانت او را به عهده بگيرند و اگر كسى كه حضانت وى را قبول كند نبود يا صلاحيت لازم را نداشت ، چنانچه بچّه از خود مالى داشته باشد ، حاكم شرع از مال او فرد صالحى را جهت حضانت وى انتخاب مىكند و اگر مالى نداشته باشد ، حاكم شرع بايد مخارج حضانت وى را از بيت‌المال بپردازد .\r\n« مسألهء 2998 » حقّ حضانت مادر با طلاق يا - نعوذ باللَّه - زنا از بين نمىرود ، مگر اين كه صلاحيّت نگهدارى كودك را نداشته باشد .\r\n« مسألهء 2999 » پدر و مادر مىتوانند در مقابل يكديگر از حقّ حضانت خود صرف نظر كنند ، ولى نمىتوانند نسبت به نگهدارى و تربيت فرزند كوتاهى نمايند و در صورت كوتاهى ، حاكم صالح آنان را ملزم به تأمين حقّ فرزند مىكند .\r\n« مسألهء 3000 » در صورتى كه مادر از حقّ حضانت خود بگذرد و به گونه‌اى باشد كه حقّ كودك از بين نرود و در تربيت و نگهدارى كودك اهمال نشود ، پدر نمىتواند او را به حضانت مجبور نمايد .\r\n« مسألهء 3001 » اگر پدر يا مادر صلاحيّت نگهدارى و تربيت كودك را نداشته و موجب فساد اخلاق و سوء تربيت دينى يا عدم سلامت جسمى فرزند شوند ، حقّ حضانت از آنها ساقط مىشود و در اين صورت حقّ حضانت به ترتيب به افرادى كه در مسألهء 2997 گفته شد منتقل مىشود .\r\n« مسألهء 3002 » چنانچه مادر به هر دليل شوهر ديگرى كرده باشد ، حقّ حضانت او با وجود پدر از بين مىرود ، ولى در صورتى كه از شوهر دوم جدا شود ، چنانچه با طلاق رجعى از شوهر دوم جدا شده باشد ، تا وقتى كه در عدّه است حضانت طفل به وى باز نمىگردد ، ولى پس از تمام شدن مدت عدّه ، حضانت طفل به وى باز مىگردد و چنانچه با طلاق بائن از شوهر دوم جدا شده باشد ، به مجرّد طلاق گرفتن از وى ، حضانت طفل به وى باز مىگردد .\r\n« مسألهء 3003 » بازگشت حقّ حضانت منحصر به موردى كه در مسألهء قبل گفته شد ، نمىباشد ؛ بلكه چنانچه حقّ حضانت به سبب سوء اخلاق ، عدم توانايى جسمى به سبب\r\n\r\n","description":"","footnote":"","page_name":" 565 ","page_number":569},
  {"content":"\r\n\r\nمريضى و مانند آن ، از كسى سلب شود ، پس از آن كه اين موانع بر طرف شد ، مثلًا داراى اخلاق نيك گرديد يا توانايى حضانت طفل را پيدا نمود ، حقّ حضانت به وى باز مىگردد .\r\n« مسألهء 3004 » در مدّتى كه مادر عهده‌دار حضانت و نگهدارى فرزند است ، چنانچه زن و شوهر با هم زندگى كنند و يا زن در عدّهء طلاق رجعى آن مرد باشد ، نمىتواند اجرت بگيرد و گرنه استحقاق دريافت اجرت را دارد و ترتيب كسانى كه دادن اجرت حضانت طفل بر آنان واجب است ، به همان نحوى است كه در مسألهء 2991 گذشت .\r\n« مسألهء 3005 » پس از آن كه كودك - دختر باشد يا پسر - به سنّ بلوغ و رشد فكرى و جسمى رسيد ، حقّ حضانت پايان مىپذيرد و هيچ كس ، حتّى پدر و مادر ، حقّ حضانت بر او را ندارند .\r\n« مسألهء 3006 » پيروى از امر پدر و مادر در غير از انجام كارهاى حرام و ترك كارهاى واجب عينى « 1 » بنابر احتياط لازم است و مخالفت آنان اگر موجب آزار و بىاحترامى به آنان شود ، حرام است و فرزندان در هر سنى كه باشند ، بايد به پدر و مادر خود احترام بگذارند .\r\n\r\nحقوق و تكاليف پدر و مادر و فرزندان\r\n« مسألهء 3007 » « واجب‌النّفقه » به كسى مىگويند كه مخارج او - به ترتيبى كه بيان مىشود - بر انسان واجب باشد . افراد واجب‌النّفقه سه دسته هستند :\r\nاوّل : زن دائم و همچنين زن موقّتى كه هنگام اجراى عقد شرط نفقه كرده باشد .\r\nدوم : پدر و مادر و همچنين بنابر احتياط واجب پدر بزرگ پدرى و مادر بزرگ مادرى ، هر چه بالا روند .\r\nسوم : فرزندان و نيز بنابر احتياط واجب اولاد آنان ، هرچه پايين روند .\r\n« مسألهء 3008 » بجز سه دسته‌اى كه در مسألهء قبل بيان شد ، خويشاوندان ديگر همچون برادر ، خواهر ، عمو ، عمّه ، دايى ، خاله و اولاد آنان ، واجب‌النّفقه نيستند ، ولى\r\n\r\n\r\n","description":"","footnote":"\r\n( 1 ) - « واجب عينى » به واجبى مىگويند كه بر تك تك افراد واجب باشد و با انجام دادن ديگران از انسان ساقطنشود ، مانند : نماز و روزه و در مقابل « واجب كفايى » واجبى است كه اگر فرد يا افراد نسبت به آن اقدام نمايد از عهدهء ديگران ساقط مىشود ، مانند : تدفين ميّت مسلمان .\r\n","page_name":" 566 ","page_number":570},
  {"content":"\r\n\r\nمستحب است در صورتى كه نيازمند باشند و انسان توانايى داشته باشد ، نفقهء آنان را نيز بدهد .\r\n« مسألهء 3009 » احكام نفقهء زن در مسألهء 2880 و بعد از آن گذشت ، ولى مخارج دو دستهء ديگر در صورتى واجب مىشود كه خود آنها مال و توانايى كسب و كار نداشته باشند و انسان علاوه بر توانايى ، نزديك‌ترين فردى به آنان باشد كه نفقهء آنان بر وى واجب است و يا - به ترتيبى كه در مسألهء بعد گفته مىشود - نزديك‌ترين فرد مخارج آنان را ندهد .\r\n« مسألهء 3010 » نفقهء اولاد بر پدر و بنابر احتياط بر پدران او به ترتيب هر كدام كه نزديك‌تر باشند واجب است ، پس « پدر » بر « جدّ » و جدّ بر « پدر جدّ » مقدّمند و اگر هيچ يك از آنان نباشند يا نتوانند و يا به وظيفهء خود عمل نكنند و حاكم شرع نتواند آنان را مجبور كند كه نفقه را بپردازند ، بر « مادر » واجب است و اگر مادر نباشد يا نتواند و يا ندهد ، بنابر احتياط بر « مادرِ مادر » واجب مىشود . همچنين اگر پدر و مادر انسان از كار افتاده شوند و دارايى نداشته باشند ، نفقهء آنان بر اولاد و نيز بنابر احتياط بر نوه‌هاى پسرى آنان كه تمكّن دارند ، به ترتيب طبقات ، هر چند پايين روند - پسر باشند يا دختر - واجب است و اگر شخص فقير ، هم پدر و هم فرزند داشته باشد ، بايد نفقهء او را به شركت و به طور مساوى بپردازند و پسر و دختر در اين جهت فرقى ندارند ؛ همچنين است بنابر احتياط اگر شخص فقير هم مادر و هم فرزند داشته باشد و اگر پدر و نوه‌هاى پسرى داشته باشد ، نفقهء او بر پدر واجب است و اگر مادر و نوه‌هاى پسرى داشته باشد ، بر مادر واجب است و اگر نوه‌هاى پسرى با پدر بزرگ پدرى يا مادر بزرگ مادرى با هم باشند ، بايد نفقهء او را به شركت و به طور مساوى بپردازند .\r\n« مسألهء 3011 » نفقهء خود انسان بر نفقهء زوجه مقدّم است و نفقهء زوجه بر نفقهء خويشانِ واجب‌النّفقه مقدّم مىباشد و در خويشان واجب‌النّفقه نيز ، نفقهء فرد نزديك‌تر بر فرد دور تر اولويّت دارد ؛ مثلًا نفقهء پدر بر نفقهء جدّ يا نفقهء اولاد بر نفقهء اولادِ اولاد مقدّم مىباشد .\r\n\r\n","description":"","footnote":"","page_name":" 567 ","page_number":571},
  {"content":"\r\n\r\n« مسألهء 3012 » اگر فرزندِ صغيرى ، خود اموال و دارايى داشته باشد ، ولىّ او مىتواند از اموال خود او مخارجش را تأمين نمايد .\r\n« مسألهء 3013 » اگر شخص متمكّن از دادنِ نفقهء واجب النّفقه خوددارى نمايد ، حاكم شرع او را مجبور مىكند تا نفقهء او را بدهد و اگر ممكن نشد ، حاكم شرع از مال او برداشته و هزينهء زندگى آنان را تأمين مىكند .\r\n« مسألهء 3014 » انسان نمىتواند « زكات » و « خمس » و « كفّارات » خود را براى مخارجى كه تأمين آن بر او واجب است ، به افراد واجب‌النّفقه خود بپردازد .\r\n« مسألهء 3015 » علاوه بر تأمين مخارج فرزند ، تربيت صحيح و اشراف بر امور وى و آموزش خواندن و نوشتن و شنا و نيز تزويج او پس از بلوغ ، از حقوق فرزند بر پدر مىباشد .\r\n« مسألهء 3016 » در صورتى كه فرزند نياز به ازدواج داشته باشد - به نحوى كه با ترك آن مرتكب حرام مىشود و يا به مشقّت مىافتد - بر پدر واجب است نسبت به آن اقدام نمايد ؛ همچنين در صورت نياز شديد پدر يا مادر به ازدواج - به نحوى كه بدون آن به حرج و مشقّت مىافتند - و توانايى فرزند ، واجب است فرزند نسبت به آن اقدام نمايد .\r\n« مسألهء 3017 » سزاوار نيست پدر و مادر با تفاوت و تبعيض بين اولاد ، مالى را به آنان ببخشند ، مگر اين كه بعضى از آنها نيازمند يا داراى امتيازات عقلى و شرعى باشند .\r\n\r\nاحكام پوشش و زينت\r\n« مسألهء 3018 » انسان بايد عورت خود را از كسانى كه مكلّفند ، گرچه با او محرم باشند و نيز از ديوانه و بچّه‌اى كه خوب و بد را تشخيص مىدهند ، هر چند محرم باشند ، بپوشاند ؛ ولى زن و شوهر لازم نيست عورت خود را از يكديگر بپوشانند .\r\n« مسألهء 3019 » اصل لزوم حجاب براى زن از ضروريّات اسلام است ، هر چند بعضى از جزئيات آن از ضروريات نيست ؛ پس زن بايد بدن و موى خود را از مرد نامحرم بپوشاند ، بلكه احتياط آن است كه بدن و موى خود را از پسرى هم كه بالغ نشده ، ولى خوب و بد را مىفهمد و به حدّى رسيده كه ممكن است به قصد لذّت نگاه كند ، بپوشاند\r\n\r\n","description":"","footnote":"","page_name":" 568 ","page_number":572},
  {"content":"\r\n\r\nلكن پوشاندن صورت ودست‌ها تا مچ اگر به قصد نشان دادن به مردها و لذّت بردن آنها نباشد لازم نيست ، هرچند خوب است ، ولى قدم‌هاى خود را بايد بپوشاند و بنابر احتياط پوشش زن‌ها بايد به شكلى باشد كه برجستگىهاى بدن آنان نيز نمايان نباشد .\r\n« مسألهء 3020 » پوشيدن لباس نازك و لباسى كه در صورت تابش نور ، بدن از زير آن نمايان مىشود ، در جايى كه نامحرم باشد اشكال دارد ، همچنين پوشيدن لباس رنگين و چشمگير در صورتى كه براى زن زينت حساب شود و نامحرم او را ببيند ، محلّ اشكال است .\r\n« مسألهء 3021 » اگر زن شغلى داشته باشد و بخواهد كارى انجام دهد كه در مقابل نامحرم مراعات حجاب براى او ممكن نباشد ، بايد آن را ترك كند و شغلى را انتخاب كند كه بتواند حجاب شرعى را رعايت نمايد .\r\n« مسألهء 3022 » پوشيدن لباس طلاباف و ابريشم خالص براى مردها حرام است ، ولى براى زن‌ها اشكال ندارد .\r\n« مسألهء 3023 » زينت كردن مردها با طلا نظير استفاده از زنجير و انگشتر و ساعت مچى طلا و بنابر احتياط واجب ، عينك طلا حرام است امّا اگر مقدار كمى طلا در آن به كار رفته باشد به گونه‌اى كه چيزى محسوب نشود ، اشكال ندارد و زينت كردن مردها با « پلاتين » جايز است .\r\n« مسألهء 3024 » گذاشتن دندان طلا و دندانى كه روكش طلا دارد ، براى مرد و زن مانعى ندارد .\r\n« مسألهء 3025 » ظاهر كردن هر آنچه در نظر عرف زينت و آرايش براى زن محسوب مىشود ، در برابر مرد نامحرم جايز نيست .\r\n« مسألهء 3026 » استفادهء زن‌ها از كلاه گيس‌هاى معمول مانعى ندارد اما از نامحرم بايد پوشانده شود ، زيرا كلاه‌گيس معمولًا براى زن‌ها نوعى زينت حساب مىشود و زينت زن بايد از نامحرم پوشيده باشد .\r\n« مسألهء 3027 » زينت كردن زن در عدّهء وفات شوهر حرام است و تفصيل آن در\r\n\r\n","description":"","footnote":"","page_name":" 569 ","page_number":573},
  {"content":"\r\n\r\n« مسائل عدّه » بيان خواهد شد .\r\n« مسألهء 3028 » پوشيدن « لباس شهرت » كه پارچه يا رنگ يا دوخت آن براى كسى كه مىخواهد آن را بپوشد ، معمول نيست ، در صورتى كه موجب وهن و هتك او شود ، جايز نيست .\r\n« مسألهء 3029 » چنانچه پوشيدن لباس زنانه توسط مرد و يا لباس مردانه توسط زن موجب هتك و وهن آنها شود ، بايد از آن خوددارى كنند .\r\n« مسألهء 3030 » پوشيدن لباس مخصوص كفار و يا آويختن صليب و مانند آن و نيز لباسى كه ترويج كننده يك نوع فرهنگ يا انديشه ضد اخلاقى و يا بىبندوبارى باشد ، جايز نيست و توليد كنندگان و فروشندگان لباس نيز بايد از توليد و فروش چنين پوشاكى پرهيز كنند .\r\n\r\nاحكام نگاه ، لمس و صدا\r\n« مسألهء 3031 » نگاه مرد به بدن زن نامحرم ، چه با قصد لذّت و چه بدون آن ، حرام است و نگاه كردن به صورت و دست‌ها اگر به قصد لذّت باشد حرام است ، ولى اگر بدون قصد لذّت باشد مانعى ندارد و نيز نگاه كردن زن به قسمت‌هايى از بدن مرد نامحرم كه معمولًا پوشانده مىشود حرام مىباشد و نگاه كردن به صورت و بدن و موى دختر نابالغ اگر به قصد لذّت نباشد و به واسطهء نگاه كردن هم انسان نترسد كه به حرام بيفتد ، اشكال ندارد ، ولى بنابر احتياط بايد به جاهايى مثل ران و شكم كه معمولًا آن را مىپوشانند ، نگاه نكند .\r\n« مسألهء 3032 » نگاه كردن بدون قصد لذّت به دست ، مچ ، صورت و موى جلوى سر زن‌هايى كه سنّ آنان از حدّ ازدواج و تمتّع گذشته است ، مانعى ندارد ولى لمس عمدى بدن آنان جايز نيست .\r\n« مسألهء 3033 » نگاه كردن بدون قصد لذّت و بدون اين كه بترسد به گناه بيفتد ، به صورت ، دست و موى زنان روستايى كه معمولًا موى خود را نمىپوشانند يا به صورت ،\r\n\r\n","description":"","footnote":"","page_name":" 570 ","page_number":574},
  {"content":"\r\n\r\nدست و موى زنان بدحجابى كه عمداً مراعات حجاب شرعى را نمىكنند ، هرچند خلاف احتياط است ، ولى ظاهراً اشكال ندارد .\r\n« مسألهء 3034 » مردها مىتوانند هنگام سينه زدن براى عزادارى ، سينهء خود را برهنه كنند ، ولى نگاه كردن زنان به سينهء آنان حرام است و اگر مردها بدانند كه زن‌ها عمداً به بدن آنها نگاه مىكنند ، احوط آن است كه سينهء خود را برهنه نكنند .\r\n« مسألهء 3035 » كسى كه مىخواهد ازدواج كند ، فقط به مقدار متعارف براى شناخت و پسنديدن جايز است به صورت ، مو و دست‌هاى زن يا دختر مورد نظر نگاه كند و چنانچه بانگاه اوّل غرض حاصل نشود ، تكرار آن اشكال ندارد ، ولى به هر حال نبايد قصد لذّت داشته باشد ، هر چند حصول لذّت قهرى اشكال ندارد .\r\n« مسألهء 3036 » اگر انسان بدون قصد لذّت به صورت و دست‌هاى زن‌هاى غير مسلمان و جاهايى كه معمولًا در انظار عمومى آنها را نمىپوشانند نگاه كند ، در صورتى كه نترسد به حرام بيفتد ، اشكال ندارد .\r\n« مسألهء 3037 » نگاه كردن به عورت ديگرى حرام است ، اگرچه از پشت شيشه يا در آينه يا آب صاف و مانند اينها باشد و احتياط واجب آن است كه به عورت بچّهء مميّز هم نگاه نكنند ، ولى زن و شوهر مىتوانند به تمام بدن يكديگر نگاه كنند .\r\n« مسألهء 3038 » غير از زن و شوهر ، ساير مردان و زنانى كه با يكديگر محرمند ، نمىتوانند به عورت يكديگر نگاه كنند و احتياط واجب آن است كه به قسمتهايى از بدن يكديگر كه معمولًا پوشانده مىشود نيز نگاه نكنند .\r\n« مسألهء 3039 » مرد نبايد به قصد لذّت به بدن مرد ديگر نگاه كند و نگاه كردن زن هم به بدن زن ديگر با قصد لذّت حرام است .\r\n« مسألهء 3040 » گرفتن فيلم و عكس توسّط مرد از زن نامحرم حرام نيست ، ولى اگر براى عكس برداشتن مجبور شود كه عمل حرام ديگرى انجام دهد ، مثلًا دست به بدن او بزند يا نظر او به صورت زينت شدهء زن يا به ساير بدن او بيفتد ، نبايد عكس او را بردارد و اگر مرد ، زن نامحرمى را بشناسد ، در صورتى كه آن زن متهتّك نباشد - يعنى عفيف و\r\n\r\n","description":"","footnote":"","page_name":" 571 ","page_number":575},
  {"content":"\r\n\r\nنجيب باشد - نبايد به عكس او نگاه كند .\r\n« مسألهء 3041 » اگر در حال ناچارى زن بخواهد زن ديگر يا مردى غير از شوهر خود را تَنقيه كند يا عورت او را آب بكشد و همچنين اگر مرد بخواهد مرد ديگر يا زنى غير از همسر خود را تنقيه كند يا عورت او را آب بكشد ، بايد چيزى در دست كند كه دست او به عورت نرسد .\r\n« مسألهء 3042 » اگر مرد براى معالجهء زن نامحرم ناچار باشد كه او را نگاه كند و دست به بدن او بزند ، اشكال ندارد ؛ ولى اگر با نگاه كردن بتواند معالجه كند ، نبايد دست به بدن او بزند و اگر با دست زدن مىتواند معالجه كند ، نبايد به او نگاه كند .\r\n« مسألهء 3043 » اگر انسان براى معالجهء كسى ناچار شود كه به عورت او نگاه كند ، بنابر احتياط واجب بايد آينه را در مقابل گذاشته و در آن نگاه كند ؛ ولى اگر چاره‌اى جز نگاه كردن به عورت نباشد ، اشكال ندارد .\r\n« مسألهء 3044 » زن مىتواند در جايى كه نامحرم هست با صداى بلند صحبت كند ، مگر اين كه صداى او موجب تحريك مردهاى نامحرم باشد كه در اين صورت جايز نيست .\r\n« مسألهء 3045 » زن و مرد نامحرم مىتوانند صداى يكديگر را بدون قصد لذّت بشنوند ، خواه به صورت صحبت كردن باشد يا به شكلى ديگر و خواه به طور مستقيم باشد يا غير مستقيم ؛ ولى اگر صداى زن مهيّج باشد ، بنابر احتياط از گوش دادن به آن اجتناب شود .\r\n\r\n","description":"","footnote":"","page_name":" 572 ","page_number":576},
  {"content":"\r\n\r\n\r\nاحكام طلاق\r\nطلاق در اسلام مورد نكوهش و مذمّت شديد واقع شده و در برخى روايات از پيامبر اكرم صلى الله عليه و آله و سلم نقل شده است كه : « هيچ چيزى نزد خداوند محبوب‌تر از خانه‌اى نيست كه با ازدواج آباد شود و هيچ چيزى در نزد خداوند مبغوض‌تر از خانه‌اى نيست كه با طلاق ويران گردد » « 1 » ولى اگر ادامه زندگى زناشويى به خاطر اختلافات شديد و غير قابل اصلاح موجب سختى و حرج بشود ، به گونه‌اى كه ترك زندگى زناشويى تنها راه خلاصى از مشقت‌ها و اختلافات و فشارهاى روانى بين زن و شوهر باشد ، اسلام طلاق را راه نجاتى براى ادامه زندگى زن و شوهر دانسته است .\r\n« مسألهء 3046 » اگر صيغه طلاق با رعايت شرايط اجرا گردد ، موجب انحلال عقد ازدواج و به هم خوردن رابطه زناشويى مىگردد و مردى كه زن خود را طلاق مىدهد ، بايد عاقل باشد و به اختيار خود طلاق دهد ، پس اگر او را مجبور كنند كه زن خود را طلاق دهد باطل است و نيز بايد قصد طلاق داشته باشد ، پس اگر صيغهء طلاق را به شوخى بگويد ، صحيح نيست . همچنين كسى كه زن خود را طلاق مىدهد ، بايد بالغ باشد ، اگرچه بچّه‌اى كه به ده سالگى رسيده و خوب و بد را تشخيص مىدهد و احكام طلاق را مىفهمد نيز چنانچه همسر خود را طلاق دهد ، صحيح است .\r\n« مسألهء 3047 » زنى كه مىخواهند او را طلاق دهند ، بايد داراى دو شرط باشد :\r\nاوّل : هنگام طلاق از خون حيض و خون نفاس پاك باشد گرچه غسل نكرده باشد .\r\nدوم : در پاكىِ پس از حيض و نفاس ، شوهر او با وى آميزش نكرده باشد و تفصيل اين\r\n\r\n\r\n","description":"","footnote":"\r\n( 1 ) - وسائل الشيعة ، چاپ آل البيت ، كتاب الطلاق ، باب 1 از « أبواب مقدّماته و شرائطه » ، ح 1 ، ج 22 ، ص 7 .\r\n","page_name":" 573 ","page_number":577},
  {"content":"\r\n\r\nدو شرط در مسائل آينده بيان مىشود .\r\n« مسألهء 3048 » اگر زن را از خون حيض پاك بداند و او را طلاق بدهد و بعد معلوم شود كه هنگام طلاق در حال حيض بوده ، طلاق او باطل است و اگر او را در حيض بداند و طلاقش دهد و بعد معلوم شود پاك بوده ، در صورتى كه جدّاً بتواند قصد طلاق بكند ، طلاق او صحيح است ، و گرنه صورت ظاهرى طلاق كافى نيست .\r\n« مسألهء 3049 » طلاق دادن زن در حال حيض يا نفاس ، در سه صورت صحيح است :\r\nاوّل : شوهر بعد از ازدواج با او آميزش نكرده باشد .\r\nدوم : آبستن باشد و اگر معلوم نباشد كه آبستن است و شوهر در حال حيض او را طلاق بدهد و بعد بفهمد آبستن بوده ، اشكال ندارد .\r\nسوم : مرد به واسطهء غايب بودن نتواند يا براى او مشكل باشد كه پاك بودن زن را بفهمد .\r\n« مسألهء 3050 » اگر مردى كه از همسر خويش غايب است ، بخواهد زن خود را طلاق دهد ، چنانچه عادت همسر خويش را بداند و بداند كه چه هنگام به حالت پاكى كه در آن با وى آميزش نكرده وارد مىشود و يا بتواند از آن اطّلاع پيدا كند ، بايد بر طبق همان عمل كند و گرنه بايد از وقتى كه غائب شده ، سه ماه صبر كند و سپس او را طلاق دهد و در صورتى كه به همين ترتيب عمل نمايد و بعد معلوم شود كه طلاق در حال حيض يا نفاس بوده ، طلاق صحيح است .\r\n« مسألهء 3051 » كسى كه غايب نيست ولى اطّلاع از حال زن براى او ممكن نمىباشد ، مانند شخصى كه زندانى است و ملاقات ندارد ، در حكم غايب است .\r\n« مسألهء 3052 » اگر با همسر خود كه از خون حيض و نفاس پاك است آميزش كند و بخواهد او را طلاق دهد ، بايد صبر كند تا دوباره حيض ببيند و پاك شود ، ولى زنى را كه نُه سال او تمام نشده يا آبستن است يا يائسه مىباشد - يعنى اگر سيّده است احتياطاً بيشتر از شصت سال و اگر سيّده نيست بيشتر از پنجاه سال داشته باشد - اگر بعد از آميزش طلاق دهند ، اشكال ندارد .\r\n\r\n","description":"","footnote":"","page_name":" 574 ","page_number":578},
  {"content":"\r\n\r\n« مسألهء 3053 » هرگاه با زنى كه از خون حيض و نفاس پاك است آميزش كند و در همان پاكى او را طلاق دهد ، اگر بعد معلوم شود كه هنگام طلاق آبستن بوده ، طلاقش صحيح است .\r\n« مسألهء 3054 » اگر مرد بخواهد زن خود را كه به واسطهء بيمارى حيض نمىبيند طلاق دهد ، بايد از وقتى كه با او آميزش كرده تا سه ماه از آميزش با او خوددارى نمايد و بعد او را طلاق دهد .\r\n« مسألهء 3055 » بنابر مشهور طلاق بايد به صيغهء عربى صحيح خوانده شود و دو مرد عادل آن را بشنوند و اگر خود شوهر بخواهد صيغهء طلاق را بخواند و اسم زن او مثلًا « فاطمه » باشد بايد بگويد : « زَوْجَتِى فاطِمَةُ طالِقٌ » يعنى : « زن من ، فاطمه ، رها است » و اگر ديگرى را وكيل كند ، آن وكيل بايد بگويد : « زَوْجَةُ مُوَكّلِى فاطِمَةُ طالِقٌ » يعنى : « زن موكّل من ، فاطمه ، رها است » و بنابر احتياط واجب طلاق بايد منجّز باشد و طلاق معلّق به قيد و شرط ، بنابر احتياط باطل است .\r\n« مسألهء 3056 » زنى كه به عقد موقّت درآمده ، مثلًا يك ماهه يا يك ساله او را عقد كرده‌اند ، طلاق ندارد و رها شدن او به اين است كه مدّت تعيين شده تمام شود يا مرد مدّت را به او ببخشد ، به اين ترتيب كه بگويد : « مدّت را به تو بخشيدم » و در اين مورد شاهد گرفتن و پاك بودن زن از حيض لازم نيست .\r\n\r\nاقسام طلاق و احكام آنها\r\nطلاق داراى دو قسم است : 1 - طلاق بائن 2 - طلاق رِجعى .\r\n\r\n1 - طلاق بائن\r\n« طلاق بائن » آن است كه بعد از طلاق ، شوهر حق ندارد به زن خود رجوع كند ، يعنى بدون عقد او را به زنى قبول نمايد و آن بر پنج قسم است :\r\nاوّل : طلاق زنى كه نُه سالش تمام نشده است .\r\nدوم : طلاق زنى كه يائسه است ، يعنى اگر سيّده است احتياطاً بيشتر از شصت سال و\r\n\r\n","description":"","footnote":"","page_name":" 575 ","page_number":579},
  {"content":"\r\n\r\nاگر سيّده نيست بيشتر از پنجاه سال دارد .\r\nسوم : طلاق زنى كه شوهرش بعد از عقد با او آميزش نكرده است .\r\nچهارم : طلاق سوم زنى كه او را بعد از سه وصلت متوالى سه دفعه طلاق داده‌اند .\r\nپنجم : طلاق « خُلع » و « مُبارات » كه احكام آنها خواهد آمد .\r\n\r\nطلاق خُلع\r\n« مسألهء 3057 » طلاق زنى را كه به همسر خود ، ميل و علاقه ندارد و مهريّه يا مالِ ديگر خود را به او مىبخشد كه او را طلاق دهد ، طلاق « خلع » گويند ، اعم از اين كه مال مزبور عين مهر يا معادل آن و يا بيشتر و يا كمتر از مهريه باشد .\r\n« مسألهء 3058 » اگر شوهر بخواهد خود صيغهء طلاق را بخواند ، چنانچه اسم زن مثلًا فاطمه باشد ، مىگويد : « زَوْجَتِى فاطِمَةُ خالَعْتُها عَلى ما بَذَلَتْ ، هِىَ طالِقٌ » يعنى : « زنم فاطمه را در مقابل آنچه بخشيد طلاق خلع دادم ، او رهاست » .\r\n« مسألهء 3059 » اگر زن كسى را وكيل كند كه مهريّهء او را به شوهر او ببخشد و شوهر ، همان كس را وكيل كند كه زن را طلاق دهد ، چنانچه مثلًا اسم شوهر « محمّد » و اسم زن « فاطمه » باشد ، وكيل صيغهء طلاق را اين طور مىخواند : « عَنْ مُوكِّلَتِى فاطِمَةَ بَذَلْتُ مَهْرَهَا لِمُوَكِّلِى مُحَمَّدٍ لِيَخْلَعَها عَلَيْهِ » يعنى : « از جانب موكّل خودم فاطمه مهريّهء او را به موكّل خودم محمد بخشيدم تا او را طلاق خلع دهد » پس از آن بدون فاصله مىگويد :\r\n« زَوْجَةُ مُوَكِّلِى خالَعْتُها عَلى ما بَذَلَتْ ، هِىَ طالِقٌ » يعنى : « زن موكّل خودم را در مقابل آنچه بخشيد طلاق خلع دادم ، او رهاست » و اگر زن كسى را وكيل كند كه غير از مهر چيز ديگرى را به شوهر او ببخشد كه او را طلاق دهد ، وكيل بايد به جاى كلمهء « مَهرَها » آن چيز را بگويد ، مثلًا اگر صد تومان داده باشد بگويد : « بَذَلْتُ مأةَ تُومان » .\r\n\r\nطلاق مُبارات\r\n« مسألهء 3060 » اگر زن و شوهر يكديگر را نخواهند و از يكديگر كراهت داشته باشند و زن مهر خود يا مالى را به مرد بدهد كه او را طلاق دهد ، آن طلاق را « مُبارات » گويند .\r\n\r\n","description":"","footnote":"","page_name":" 576 ","page_number":580},
  {"content":"\r\n\r\n« مسألهء 3061 » اگر شوهر بخواهد صيغهء مبارات را بخواند ، چنانچه مثلًا اسم زن « فاطمه » باشد ، بايد بگويد : « بارَأْتُ زَوْجَتِى فاطِمَةَ عَلى مَهْرِها ، فَهِىَ طالِقٌ » يعنى : « طلاق مبارات دادم زنم فاطمه را در مقابل مهر او ، پس او رهاست » و اگر ديگرى را وكيل كند ، وكيل بايد بگويد : « بارَأْتُ زَوْجَةَ مُوَكِّلِى فاطِمَةَ عَلى مَهْرِها ، فَهِىَ طالِقٌ » يعنى : « طلاق مبارات دادم زن موكّلم فاطمه را در برابر مهر او ، پس او رهاست » و در هر دو صورت اگر به جاى كلمهء « عَلى مَهْرِها » ، « بِمَهرِها » بگويد ، اشكال ندارد و اگر مالى را كه زن بخشيده مقدارى از مهر باشد ، بايد به جاى « مَهرِها » بگويد : « عَلى هَذَا الْمِقْدارِ مِنْ مَهْرِها » و اگر مالى كه زن بخشيده از مهر نباشد بايد به جاى آن بگويد : « عَلى ما بَذَلَتْ » .\r\n« مسألهء 3062 » صيغهء طلاق خلع و مبارات بايد به عربى صحيح خوانده شود ، ولى اگر زن براى آن كه مال خود را به شوهر ببخشد مثلًا به فارسى بگويد : « براى طلاق ، فلان مال را به تو بخشيدم » اشكال ندارد .\r\n« مسألهء 3063 » اگر زن در بين مدّت عدّهء طلاق خُلع يا مبارات از بخشش خود برگردد ، شوهر مىتواند رجوع كند و بدون عقد دوباره او را زن خود قرار دهد .\r\n« مسألهء 3064 » مالى كه شوهر براى طلاق مبارات مىگيرد ، بايد بيشتر از مَهر نباشد ، ولى در طلاق خلع اگر بيشتر باشد اشكال ندارد .\r\n\r\n2 - طلاق رِجعى\r\nاگر مردى همسر خود را طلاق دهد و طلاق او جزء هيچ كدام از پنج قسمى كه در طلاق بائن گفته شد نباشد ، آن طلاق را « طلاق رجعى » مىنامند كه بعد از آن تا وقتى زن در عدّه است ، مرد مىتواند به او رجوع نمايد .\r\n« مسألهء 3065 » بر زنى كه طلاق رجعى داده شده ، احكام همسر شرعى جارى است ، بنابر اين نفقه و زكات فطرهء او بر شوهر واجب است و از يكديگر ارث مىبرند و شوهر حق ندارد در عدّه با خواهر او يا زن پنجم ازدواج نمايد ، ولى در مدّت عدّه طلاق بائن نفقهء زن بر شوهر واجب نيست .\r\n\r\n","description":"","footnote":"","page_name":" 577 ","page_number":581},
  {"content":"\r\n\r\n« مسألهء 3066 » كسى كه زن خود را طلاق رجعى داده ، حرام است او را در مدّت عدّه از خانه‌اى كه هنگام طلاق در آن خانه بوده بيرون كند ، ولى در بعضى از موارد كه در كتاب‌هاى مفصل گفته شده - مانند اين كه زن كار حرامى كه موجب حدّ است انجام دهد يا ناشزه باشد - بيرون كردن او اشكال ندارد و نيز حرام است زن براى كارهاى غيرلازم از آن خانه بيرون رود .\r\n« مسألهء 3067 » اگر زن يا مرد در عدّهء طلاق رجعى بميرد ، ديگرى از او ارث مىبرد ، ولى اگر در عدّهء طلاق بائن - مانند طلاق خُلع يا مبارات - يكى از آنان بميرد ، ديگرى از او ارث نمىبرد ، مگر اين كه در عدّهء طلاق « خلع » يا « مبارات » زن از بخشيدن مال يا مهريّه خود به شوهر برگردد و شوهر هم مطّلع شود و رجوع نمايد كه در اين صورت اگر يكى از آنان در زمان عدّه بميرد ، ديگرى از او ارث مىبرد .\r\n« مسألهء 3068 » هرگاه زن در ضمن عقد با شوهر شرط كند كه اگر شوهر مسافرت نمايد يا مثلًا شش ماه به او خرجى ندهد ، اختيار طلاق با زن باشد ، اين شرط باطل است ولى چنانچه شرط كند كه از طرف مرد وكيل باشد كه اگر مرد مسافر كند يا مثلًا شش ماه خرجى ندهد ، از طرف او خود را طلاق دهد ، چنانچه پس از مسافرت مرد يا شش ماه خرجى ندادن خود را با رعايت احتياط طلاق دهد ، صحيح است .\r\n« مسألهء 3069 » اگر بچّه‌اى ديوانه شود و با حال ديوانگى بالغ گردد ، پدر و جدّ پدرى او ، اگر به مصلحتش باشد ، مىتوانند زن او را طلاق بدهند .\r\n« مسألهء 3070 » اگر پدر يا جدّ پدرى براى طفل خود زنى را صيغه كنند ، اگرچه مقدارى از زمان تكليف بچّه جزء مدّت صيغه باشد ، مثلًا براى پسر چهارده سالهء خود زنى را دو ساله صيغه كنند ، بنابر احتياط نمىتوانند مدّت آن زن را ببخشند و همچنين نمىتوانند زن دائمى او را طلاق دهد .\r\n« مسألهء 3071 » اگر از روى علاماتى كه در شرع معيّن شده ، مرد دو نفر را عادل بداند و زن خود را پيش آنان طلاق دهد ، ديگرى كه آنان را عادل نمىداند ، نبايد آن زن را براى خود يا براى كس ديگرى عقد كند .\r\n\r\n","description":"","footnote":"","page_name":" 578 ","page_number":582},
  {"content":"\r\n\r\n« مسألهء 3072 » اگر كسى زن خود را بدون اين كه او بفهمد طلاق دهد ، چنانچه مخارج او را مثل وقتى كه زن او بوده بدهد و مثلًا بعد از يك سال بگويد : « يك سال پيش تو را طلاق دادم » و شرعاً هم ثابت كند ، مىتواند چيزهايى را كه در آن مدّت براى زن تهيّه نموده و او مصرف نكرده است ، از او پس بگيرد ، ولى چيزهايى را كه مصرف كرده ، نمىتواند از او مطالبه نمايد .\r\n\r\nاحكام رجوع كردن\r\n« مسألهء 3073 » « رجوع » به هر لفظ يا عملى ممكن است حاصل شود ، به شرط آن كه همراه با قصد رجوع باشد ، بنابر اين در طلاق رِجعى مرد به دو صورت مىتواند به زن خود رجوع كند :\r\nاوّل : حرفى بزند كه معنايش اين باشد كه او را دوباره زن خود قرار داده است .\r\nدوم : كارى كند كه از آن بفهمند رجوع كرده است .\r\n« مسألهء 3074 » براى رجوع كردن لازم نيست مرد شاهد بگيرد يا به زن خبر دهد ، بلكه اگر بدون اين كه كسى بفهمد ، بگويد : « به زن خود رجوع كردم » صحيح است .\r\n« مسألهء 3075 » مردى كه زن خود را طلاق رجعى داده ، اگر مالى از او بگيرد و با او صلح كند كه ديگر به او رجوع نكند ، نبايد به وى رجوع كند .\r\n« مسألهء 3076 » اگر مرد همسرش را دو بار طلاق دهد و به او رجوع كند يا دو بار او را طلاق دهد و بعد از هر طلاق او را عقد كند ، بعد از طلاق سوم آن زن بر او حرام است ، ولى اگر بعد از طلاق سوم ، زن به ديگرى شوهر كند ، با چهار شرط به شوهر اوّل حلال مىشود ، يعنى مرد مىتواند آن زن را دوباره عقد نمايد :\r\nاوّل : آن كه عقد همسر دوم دائمى باشد و اگر مثلًا يك ماهه يا يك ساله او را عقد موقّت كند ، بعد از آن كه از او جدا شد ، شوهر اوّل نمىتواند او را عقد كند .\r\nدوم : همسر دوم بالغ باشد و با او از جلو آميزش و دخول كند به نحوى كه موجب غسل شود .\r\n\r\n","description":"","footnote":"","page_name":" 579 ","page_number":583},
  {"content":"\r\n\r\nسوم : همسر دوم زن را طلاق بدهد يا بميرد .\r\nچهارم : عدّهء طلاق يا عدهء وفات شوهر دوم تمام شود .\r\n« مسألهء 3077 » اگر مردى سه بار صيغهء طلاق را تكرار كند - بدون اين كه در ميان اين سه بار رجوع كرده باشد - يك طلاق محسوب مىشود و دو طلاق ديگر لغو است و اگر بگويد : « هِىَ طالقٌ ثَلاثاً » يعنى : « زن من سه طلاقه است » ، طلاق باطل است .\r\n\r\nاحكام و مسائل عدّه\r\nعده بر دو قسم است : 1 - عده طلاق 2 - عده وفات .\r\n\r\n1 - عدّهء طلاق\r\nپس از آن كه زن به هر دليل از شوهر خود جدا شد - خواه با خواندن صيغهء طلاق باشد يا از موارد فسخ نكاح باشد يا با تمام شدن مدّت و يا بخشيدن مدّت توسّط شوهر در عقد موقّت - بايد مدّتى را كه در شرع مقدّس تعيين شده به عنوان « عدّه » صبر نمايد و در اين مدّت از ازدواج با شوهر ديگرى خوددارى نمايد .\r\n« مسألهء 3078 » زنى كه نُه سال او تمام نشده ( در صورتى كه بالغ نشده باشد ) و زن يائسه ، عدّه ندارند ، يعنى اگرچه شوهر با او آميزش كرده باشد ، بعد از طلاق مىتواند فوراً شوهر كند .\r\n« مسألهء 3079 » زن بىشوهرى كه با او زنا شده ، عدّه ندارد و ازدواج با او جايز است ؛ ولى بنابر احتياط از ازدواج با كسانى كه زنا را حرفهء خود قرار داده‌اند خوددارى شود ، مگر اين كه به طور كلّى دست بردارند و توبهء آنان احراز شود و زنى كه به شبهه با او آميزش شده ، بايد عدّه طلاق نگهدارد .\r\n« مسألهء 3080 » زنى كه نُه سال او تمام شده و يائسه نيست ، اگر شوهر او با وى آميزش كند و طلاقش بدهد ، بعد از طلاق بايد عدّه نگهدارد ، يعنى بعد از آن كه در پاكى او را طلاق داد ، بايد به قدرى صبر كند كه دو بار حيض ببيند و پاك شود و همين كه حيض\r\n\r\n","description":"","footnote":"","page_name":" 580 ","page_number":584},
  {"content":"\r\n\r\nسوم را ديد ، عدّهء او تمام مىشود و مىتواند شوهر كند ، ولى اگر پيش از آميزش او را طلاق بدهد عدّه ندارد ، يعنى مىتواند بعد از طلاق فوراً شوهر كند .\r\n« مسألهء 3081 » زنى كه رَحِمَش را برداشته‌اند يا لوله‌هاى رحم او را بسته‌اند نيز بايد عدّه نگهدارد .\r\n« مسألهء 3082 » زنى كه حيض نمىبيند ، اگر در سنّ زن‌هايى باشد كه حيض مىبينند ، چنانچه شوهرش بعد از آميزش او را طلاق دهد ، بايد بعد از طلاق تا سه ماه عدّه نگهدارد .\r\n« مسألهء 3083 » زنى كه عدهء او سه ماه است ، اگر اوّل ماه او را طلاق بدهند ، بايد سه ماه هلالى - يعنى از هنگامى كه ماه ديده مىشود تا سه ماه - عدّه نگهدارد و اگر در بين ماه او را طلاق بدهند ، بايد باقى ماه را با دو ماه بعد از آن و نيز كسرى ماه اوّل را از ماه چهارم عدّه نگهدارد تا سه ماه تمام شود ، مثلًا اگر غروب روز بيستم ماه او را طلاق بدهند و آن ماه بيست و نُه روز باشد ، بايد نه روز باقى ماه را با دو ماه بعد از آن و بيست روز از ماه چهارم عدّه نگهدارد و احتياط مستحب آن است كه از ماه چهارم بيست و يك روز عدّه نگهدارد تا با مقدارى كه از ماه اوّل عدّه نگهداشته ، سى روزِ تمام شود .\r\n« مسألهء 3084 » پايان عدّهء زن آبستن ، به دنيا آمدن يا سقط شدن فرزند اوست ؛ پس اگر به طور مثال زنِ باردارى را طلاق بدهند و پس از چند ساعت نوزاد او به دنيا آيد ، عدّهء او تمام مىشود ؛ ولى اگر زن شوهردار از راه زنا آبستن شده باشد و شوهرش او را در همان حال طلاق بدهد ، بنابر احتياط واجب بايد علاوه بر آنچه گفته شد ، سه پاكى يا سه ماه از زمانِ طلاق او بگذرد .\r\n« مسألهء 3085 » زنى كه نُه سال او تمام شده و يائسه نيست ، اگر مثلًا يك ماهه يا يك ساله به عقد موقّت در آيد ، چنانچه شوهرش با او آميزش نمايد و مدّت آن زن تمام شود يا شوهر مدّت را به او ببخشد ، در صورتى كه حيض مىبيند بايد به مقدار دو حيض و اگر حيض نمىبيند ، چهل و پنج روز بايد از شوهر كردن خوددارى نمايد .\r\n« مسألهء 3086 » ابتداى عدّهء طلاق از هنگامى است كه خواندن صيغهء طلاق تمام مىشود - چه زن بداند او را طلاق داده‌اند يا نداند - پس اگر بعد از تمام شدن عدّه بفهمد\r\n\r\n","description":"","footnote":"","page_name":" 581 ","page_number":585},
  {"content":"\r\n\r\nكه او را طلاق داده‌اند ، لازم نيست دوباره عدّه نگهدارد .\r\n« مسألهء 3087 » اگر با زنى به گمان اين كه همسر خودِ اوست آميزش كند ، چه زن بداند كه او شوهر او نيست يا گمان كند شوهرش مىباشد ، بايد عدّه نگهدارد .\r\n« مسألهء 3088 » اگر با زنى كه مىداند همسر او نيست زنا كند ، چنانچه زن نداند كه آن مرد شوهر او نيست ، بنابر احتياط واجب بايد عدّه نگهدارد .\r\n« مسألهء 3089 » اگر مرد زنى را فريب بدهد كه از شوهر خود طلاق بگيرد و با او ازدواج كند ، طلاق و عقد آن زن صحيح است ، ولى هر دو معصيت بزرگى كرده‌اند .\r\n\r\n2 - عدّهء وفات\r\n« مسألهء 3090 » زنى كه شوهرش مرده اگر آبستن نباشد ، بايد تا چهار ماه و ده روز عدّه نگهدارد ، يعنى از شوهر كردن خوددارى نمايد ، اگرچه يائسه يا صيغه باشد يا شوهرش با او آميزش نكرده باشد و اگر آبستن باشد ، بايد تا هنگام زاييدن عدّه نگهدارد ، ولى اگر پيش از گذشتن چهار ماه و ده روز ، بچّهء او به دنيا آيد ، بايد تا چهار ماه و ده روز از مرگ شوهر خود صبر كند و اين عدّه را « عدّهء وفات » مىگويند .\r\n« مسألهء 3091 » زن بايد در ايّام عدّهء وفات از انجام كارهاى زير خوددارى نمايد :\r\nاوّل : پوشيدن لباس رنگارنگ ، در صورتى كه عرفاً زينت حساب شود . دوم : سرمه كشيدن . سوم : هر كارى كه زينت حساب شود ، مانند آرايش ؛ ولى نظافت بدن و لباس ، شانه كردن مو ، گرفتن ناخن ، رفتن حمّام و سكونت در خانهء تزيين شده مانعى ندارد .\r\n« مسألهء 3092 » اگر زن از روى عمد يا فراموشى و يا ندانستن مسأله در تمام يا قسمتى از زمان عدّهء وفات يكى از محرّماتى را كه در مسألهء قبل گفته شد انجام دهد ، اگر از روى عمد بوده باشد ، هرچند گناه كرده ، ولى عدّهء او به هم نمىخورد و لازم نيست آن را از سر بگيرد .\r\n« مسألهء 3093 » زنى كه در عدّهء وفات به سر مىبرد ، مىتواند از خانه خارج شود و براى رفع نيازهاى خود رفت و آمد كند ، ولى احوط آن است كه شب را در همان خانه‌اى\r\n\r\n","description":"","footnote":"","page_name":" 582 ","page_number":586},
  {"content":"\r\n\r\nكه در زمان حيات همسرش زندگى مىكرده بماند .\r\n« مسألهء 3094 » اگر شوهر در جبههء جنگ يا به علّت ديگرى مفقودالاثر شود ، سه صورت دارد :\r\nاوّل : زن يقين كند شوهر او از دنيا رفته است كه در اين حالت بايد عدّهء وفات نگهدارد و پس از عدّه مىتواند ازدواج نمايد .\r\nدوم : يقين كند شوهر او زنده است كه در اين صورت بايد به هر حال صبر كند و مخارج زندگى او از مال شوهر است و اگر مال نداشته باشد ، از صدقات و بيت المال تأمين مىشود و اگر صبر كردن براى او موجب عسر و حرج شود ، بايد براى تعيين تكليف به حاكم شرع مراجعه نمايد .\r\nسوم : نداند شوهرش زنده است يا نه ، كه در اين صورت اگر پدر يا جدّ پدرى يا وكيل شوهر ، مخارج زندگى او را از مال شوهر يا محلّ ديگرى تأمين كنند ، بايد صبر كند و اگر تأمين نكنند ، حاكم شرع آنان را وادار به تأمين مىكند و اگر به هيچ شكل مخارج او تأمين نشود ، زن مىتواند به حاكم شرع مراجعه كند و حاكم شرع دستور دهد زن تا مدّت چهار سال پس از مراجعه صبر كند و در اين مدّت با هر وسيلهء ممكن تحقيق مىكنند ، اگر ثابت شد كه شوهر زنده است بايد صبر كند و اگر ثابت نشد ، حاكم شرع به پدر يا جدّ پدرى شوهر دستور مىدهد كه زن را طلاق دهد و اگر ممكن نشد ، خود حاكم شرع او را طلاق مىدهد و بنابر احتياط واجب زن بايد بعد از طلاق به مقدار عدّه وفات - يعنى چهار ماه و ده روز - عدّه نگهدارد و بعد مىتواند شوهر كند و چنانچه پس از عدّه ، شوهر اوّل او پيدا شود ، حقّى بر زن ندارد و اگر در بين مدّت عدّهء طلاق پيدا شود ، حق دارد رجوع كند و اگر بعد از عدّهء طلاق و قبل از پايان عدّه وفات پيدا شود ، احوط آن است كه رجوع نكند و در صورت تمايل دوباره عقد نكاح بخوانند .\r\n« مسألهء 3095 » اگر زن يقين كند كه شوهر او مرده و بعد از تمام شدن عدّه وفات شوهر كند ، چنانچه معلوم شود شوهر او بعد مرده است ، بايد از شوهر دوم جدا شود و در صورتى كه آبستن باشد ، به مقدارى كه در عدّهء طلاق گفته شد ، براى شوهر دوم عدّهء طلاق و بعد براى شوهر اوّل عدّهء وفات نگهدارد و اگر آبستن نباشد ، براى شوهر اوّل\r\n\r\n","description":"","footnote":"","page_name":" 583 ","page_number":587},
  {"content":"\r\n\r\nعدّهء وفات و بعد براى شوهر دوم عدّهء طلاق نگهدارد .\r\n« مسألهء 3096 » شروع عدّهء وفات از هنگامى است كه زن از مرگ شوهر مطّلع مىشود .\r\n« مسألهء 3097 » اگر زن بگويد عدّه‌ام تمام شده ، با دو شرط از او قبول مىشود :\r\nاوّل : آن كه مورد تهمت و بدنامى نباشد .\r\nدوم : از طلاق يا مردن شوهرش به قدرى گذشته باشد كه در آن مدّت ، تمام شدن عدّه ممكن باشد .\r\n\r\nاحكام لِعان\r\n« مسألهء 3098 » مرد حق ندارد به مجرّد احتمال يا گمان و يا شايعه‌هاى بىاساس ، به زن خود نسبت زنا بدهد و يا فرزندى را كه از زن او متولّد شده و ممكن است از او باشد ، از خود نفى كند و اگر شوهر به زن نسبت زنا داد ، حدّ قذف بر او جارى مىشود ، مگر اين كه چهار شاهد عادل نزد حاكم شرع بر آن اقامه كند و يا نزد حاكم شرع « لِعان » كند كه در اين صورت بر زن حدّ زنا جارى مىشود ، ولى اگر در مقابلِ لعان مرد ، زن نيز نزد حاكم شرع لعان كند ، حدّ از او نيز بر طرف مىشود .\r\n« مسألهء 3099 » لعان يا براى اثبات عمل زناى زن است و يا براى نفى فرزندى كه از او متولّد شده است و بايد نزد حاكم شرع انجام شود و كيفيّت لعان در اوايل سورهء « نور » بيان شده است و شرايط و احكام آن نيز در كتابهاى مفصّل فقهى آمده است .\r\n« مسألهء 3100 » پس از انجام لعان احكام زير بر آن جارى مىشود :\r\nاوّل : زن و شوهر از يكديگر جدا مىشوند .\r\nدوّم : زن بر اين مرد حرام ابدى مىشود .\r\nسوّم : حدّ از كسى كه لعان كرده بر طرف مىشود .\r\nچهارم : در لعان براى نفى فرزند ، خويشاوندى بين اين فرزند و اين مرد و خويشان او بر طرف مىشود و از يكديگر ارث نمىبرند ؛ ولى بين اين فرزند و مادر و خويشان مادرى خويشاوندى ثابت است و از يكديگر ارث مىبرند .\r\n\r\n","description":"","footnote":"","page_name":" 584 ","page_number":588},
  {"content":"\r\n\r\n\r\nاحكام احياى زمين‌هاى مَوات\r\n« زمين موات » به زمين‌هايى گفته مىشود كه به دلايلى چون نبودن آب ، باتلاق بودن زمين و ريگزار يا سنگلاخ بودن آن ، قابل كشت و زرع يا ساختمان سازى نبوده و يا به دليل كوچ كردن اهالى آن به طور كلّى متروكه شده باشند . زمين‌هاى موات بر دو قسم هستند :\r\nاوّل : « موات اصلى » و آن زمينى است كه از آغاز تا كنون هيچ گونه عمران و آبادانى در آن انجام نشده باشد .\r\nدوم : « موات عَرَضِى » ، و آن زمينى است كه در گذشته آباد بوده ، ولى به هر دليل ويران و متروك شده است .\r\n« مسألهء 3101 » زمين‌هاى موات اصلى جزء « انفال » هستند و اختيار آن در زمان حضور امام معصوم عليه السلام به دست اوست و آن حضرت هرگونه صلاح بداند در آنها تصرّف مىكند و اجازهء احيا مىدهد يا به افراد تمليك كرده و يا اجاره مىدهد و در زمان غيبت امام عليه السلام ، مسلمانان مىتوانند آنها را احيا كنند ، ولى بنابر احتياط واجب بايد از حاكم شرع اجازه بگيرند و هر كس هر قسمتى را احيا كند ، نسبت به آن سزاوارتر است و ديگران حقّ مزاحمت او را ندارند .\r\n« مسألهء 3102 » زمين‌هاى موات عَرَضى از جهت شناخت مالك بر دو قسمند :\r\nاوّل : زمين‌هايى كه داراى صاحب بوده ، ولى بر اثر رها كردن و اعراض ، ساختمان‌هاى آن با گذشت زمان خراب شده و عمران آنها از بين رفته باشد و در حال حاضر بدون صاحب شمرده شوند ؛ حكم اين زمين‌ها مانند زمين‌هاى موات اصلى است .\r\nدوم : زمين‌هايى كه متروك شده‌اند ، ولى نه آنچنان كه از آنها اعراض شده و بدون\r\n\r\n","description":"","footnote":"","page_name":" 585 ","page_number":589},
  {"content":"\r\n\r\nمالك به حساب آيند ، بلكه مالك آنها مشخّص است و يا اين كه موجود است ولى شناخته شده نيست ( مجهول‌المالك ) ؛ حكم اين زمين‌ها مانند ساير اموالى است كه صاحب دارند و تصرّف در مال مجهول‌المالك نيز بنابر احتياط واجب ، موكول به نظر مجتهد جامع‌الشرايط مىباشد .\r\n« مسألهء 3103 » زمين آبادى كه به ويرانى گراييده ، اگر صاحب آن شناخته شده باشد ، داراى سه حالت است :\r\nاوّل : صاحب زمين به كلّى از زمين صرف نظر كرده و توجّهى به آن نداشته باشد كه اين صورت حكم زمين موات اصلى را خواهد داشت .\r\nدوم : صاحب زمين از زمين صرف نظر نكرده و تصميم بر احياى آن داشته باشد ، ولى به دليل نبودن امكانات - مثل آب و ساير وسايل - قدرت بر احيا نداشته و احياى آن نياز به گذشت زمان داشته باشد ؛ زمين در اين حالت حكم زمين احيا شده را دارد و كسى حقّ تصرّف در آن را بدون اجازهء مالك ندارد .\r\nسوم : صاحب زمين از زمين صرف نظر نكرده ولى آن را احيا هم نمىكند ، چون بهره‌بردارى از احيا نشدهء آن بيشتر از احيا شدهء آن است ، مانند اين كه بخواهد از علف آن براى چرانيدن گوسفندان استفاده كند ؛ زمين در اين حالت نيز حكم زمين احيا شده را دارد و كسى حقّ تصرّف در آن را بدون اجازهء مالك ندارد .\r\n« مسألهء 3104 » بعيد نيست گفته شود كه احياى زمين موات ، مشروط به اجازهء حكومت است - هرچند اجازه به طور عام باشد - پس قبل از اجازه حكومت كسى حقّ تصرّف در زمين‌هاى موات را ندارد و تنها افراد و گروه‌هايى كه به آنان اجازه داده شده مىتوانند كارهاى مقدّماتى را - از قبيل ديوار كشى ، تسطيح و خاكبردارى - شروع كنند ، ولى به مجرّد به ثبت رساندن زمين بدون احياى آن ، حقّى براى ثبت دهنده ثابت نمىشود و ثبت دهنده حقّ ندارد آن را بفروشد يا وقف نمايد و يا معاملات ديگرى بر روى آن انجام دهد .\r\n« مسألهء 3105 » كسى كه اجازهء احيا دارد ، لازم نيست شخصاً اقدام به كارهاى\r\n\r\n","description":"","footnote":"","page_name":" 586 ","page_number":590},
  {"content":"\r\n\r\nمقدّماتى و احيا نمايد ، بلكه اگر ديگرى را اجير يا وكيل كند ، كافى است و آثار عمل براى كسى است كه اجير يا وكيل گرفته است .\r\n« مسألهء 3106 » شروع در عمليات احيا مانند حصار كشيدن اطراف زمين يا كندن چاه يا ايجاد نهر و مانند آن ، « تحجير » است و موجب مالكيت نمىشود ، ولى براى تحجير كننده ايجاد حقّ اولويّت در احيا مىكند .\r\n\r\nاحكام حيازت مباحات\r\n« مسألهء 3107 » اگر كسى مال مباحى را كه مالك ندارد به قصد تملك و با رعايت قوانين شرعى تصرّف كند ، مالك آن مىگردد و اين عمل را « حيازت مباحات » مىگويند .\r\nحيازت مباحات ممكن است به فراهم آوردن مقدمات تصرّف صورت بگيرد ، مانند دامى كه صياد براى صيد ماهى در دريا مىگستراند .\r\n« مسألهء 3108 » همانگونه كه در احكام انفال گفته شد ، هر مالى كه عرفاً ماليّت داشته ولى مالك نداشته باشد و منفعت آن متعلّق به عموم مردم باشد ، جزء انفال است و براى تصرّف در انفال در عصر غيبت امام معصوم عليه السلام ، بنابر احتياط بايد از حاكم شرعى اجازه گرفته شود ؛ ولى براى تصرّفاتى كه معمولًا مردم بدون اجازه انجام مىدهند و سيره در مورد آنان وجود دارد - مثل ماهىگيرى براى رفع نيازهاى شخصى و يا چراندن دام در مراتع - اجازه گرفتن لازم نيست و اين گونه موارد در حكم مباحات مىباشند .\r\n« مسألهء 3109 » اگر چيزى كه مالك معينى دارد ، مالك آن به اراده خود از آن اعراض كند يا آن را براى ديگران مباح كند - مانند سكّه‌هايى كه بر سر عروس مىريزند - تصرّف كسانى كه آن مال براى آنان مباح شده در آن مال جايز است .\r\n« مسألهء 3110 » در صورت تحقق دولت عدل اسلامىِ جامع الشرايط ، استفاده از جنگل‌ها و نيزارهاى طبيعى و درياها و معادن و رودخانه‌هاى بزرگ و جانوران وحشى و مانند آنها ، بايد با اجازه حكومت باشد ، هر چند اين اجازه به طور عام باشد .\r\n« مسألهء 3111 » هرگاه كسى به قصد حيازت آب مباح ، در زمين خود يا در زمين\r\n\r\n","description":"","footnote":"","page_name":" 587 ","page_number":591},
  {"content":"\r\n\r\nمباح ، نهر ايجاد نمايد ، آبى كه در نهر جارى مىشود ملك صاحب نهر است ، مشروط بر اين كه مزاحم اراضى ديگران يا شرب و استفاده مردم نباشد .\r\n« مسألهء 3112 » هر كس در زمين خود يا در اراضى مباح به قصد تملّك ، قنات يا چاهى حفر كند تا به آب برسد و يا چشمه‌اى جارى كند ، مالك آب آن مىشود .\r\nحكومت مىتواند براى حفر چاه و استفاده از آب قواعدى وضع نمايد .\r\n« مسألهء 3113 » هرگاه چند نفر در حفر چاه يا قنات يا جارى كردن چشمه و مانند آن شريك شوند ، به نسبت به عمل و مخارجى كه براى آن كرده‌اند مالك آب مىشوند .\r\n« مسألهء 3114 » حيازت هر چيزى بر اساس عرف تعيين مىگردد ، مثلًا حيازت ماهى صيد آن و حيازت بوته‌هاى بيابان ، كندن آن به قصد تملّك است .\r\n\r\nمشتركات\r\n« مسألهء 3115 » مكان‌هايى كه بين مردم مشترك است عبارتند از :\r\nاوّل : خيابان‌ها و كوچه‌ها ، راه‌هاى زمينى و دريايى و هوايى و مراتع آبادىها نسبت به مردم آن آبادىها .\r\nدوم : مساجد ، زيارتگاه‌ها و اماكنى كه به عنوان استفادهء مردم ساخته شده است .\r\nسوم : درياها ، درياچه‌ها ، چشمه‌هاى جارى در كوه‌ها و زمين‌هاى موات و رودخانه‌ها ونهرهاى بزرگ و كوچكى كه به وسيلهء اشخاص خاصّى احداث نشده‌اند .\r\nچهارم : معادن آشكارى كه بهره‌بردارى از آنها نيازى به حفارى و مانند آن ندارد ، مانند معادن نمك و آهن .\r\n« مسألهء 3116 » همهء مردم در بهره بردن و استفاده از مشتركات يكسان مىباشند ، ولى هر كه زودتر شروع به بهره‌بردارى نمايد ، حقّ تقدّم دارد ، همچنين در امورى كه قابل تملّك است - مانند صيد ماهى - هر كس صيد كند مالك آن خواهد شد ، ولى دولت صالح اسلامى حق دارد به خاطر مصالح كشور و مردم ، بهره‌بردارى از برخى مشتركات را موقّتاً يا براى هميشه به خودش يا بعضى از اشخاص يا اوقات اختصاص دهد .\r\n\r\n","description":"","footnote":"","page_name":" 588 ","page_number":592},
  {"content":"\r\n\r\n\r\nاحكام لُقَطه\r\n« اموال پيدا شده »\r\nبه مالى كه گم شده و انسان آن را پيدا مىكند « لُقَطه » مىگويند . مالى كه انسان پيدا مىكند ، اگر نشانه‌اى نداشته باشد كه به واسطهء آن صاحب آن معلوم شود ، احتياط واجب آن است كه آن را از طرف صاحبش صدقه بدهد .\r\n« مسألهء 3117 » اگر مالى را پيدا كند كه نشانه داشته و قيمت آن از « 6 / 12 » نخود نقرهء سكّه‌دار كمتر باشد ، چنانچه صاحب آن معلوم باشد و انسان نداند راضى است يا نه ، نمىتواند بدون اجازهء او آن را بردارد و اگر صاحب آن معلوم نباشد ، مىتواند به قصد اين كه ملك خودش شود ، آن را بردارد و در اين صورت اگر تلف شود ، لازم نيست عوض آن را بدهد ، بلكه اگر قصد ملك شدن هم نكرده باشد و بدون تقصير او تلف شود ، دادن عوض بر او واجب نيست .\r\n« مسألهء 3118 » اگر چيزى كه پيدا كرده نشانه‌اى داشته باشد كه به واسطهء آن بتواند صاحب آن را پيدا كند - اگرچه صاحب آن كافرى باشد كه در امان مسلمانان است - در صورتى كه قيمت آن به « 6 / 12 » نخود نقرهء سكّه‌دار برسد ، احوط آن است كه يك سال به نحوى اعلام كند كه عرفاً گفته شود يك سال اعلام كرده است .\r\n« مسألهء 3119 » اگر انسان خودش نخواهد اعلام كند ، مىتواند به كسى كه اطمينان دارد بگويد تا از طرف او اعلام نمايد .\r\n« مسألهء 3120 » اگر معرّفى و اعلام ، نياز به هزينه داشته باشد - مثل اين كه پيدا كننده به هر دليلى قدرت اعلام نداشته باشد و بايد به ديگرى مزد بدهد تا اعلام كند يا\r\n\r\n","description":"","footnote":"","page_name":" 589 ","page_number":593},
  {"content":"\r\n\r\nكالاى پيدا شده داراى اهميّت باشد و بايد به وسيلهء روزنامه يا نظاير آن آگهى و اعلام نمايد - مىتواند هزينهء معرّفى و آگهى را از صاحب آن بگيرد .\r\n« مسألهء 3121 » اگر تا يك سال اعلام كند و صاحب مال پيدا نشود ، مىتواند به قصد اين كه هر وقت صاحب آن پيدا شد عوض آن را به او بدهد ، براى خود بردارد يا براى او نگهدارى كند كه هر وقت پيدا شد به او بدهد ، ولى احتياط مستحب آن است كه از طرف صاحب آن صدقه بدهد ، امّا چيزى كه در حرم ( مكّه ) پيدا شود ، احتياط واجب آن است كه آن را براى خود برندارد بلكه صدقه دهد .\r\n« مسألهء 3122 » اگر بعد از آن كه يك سال اعلام كرد و صاحب مال پيدا نشد ، مال را براى صاحب آن نگهدارى كند و از بين برود ، چنانچه در نگهدارى آن كوتاهى يا زياده‌روى نكرده باشد ، ضامن نيست ؛ همچنين اگر آن مال را به حاكم شرعى تحويل دهد و سپس صاحب آن پيدا شود ، ضامن نيست ؛ ولى اگر از طرف صاحب آن صدقه داده باشد يا براى خود برداشته باشد ، ضامن است .\r\n« مسألهء 3123 » كسى كه مالى را پيدا كرده ، اگر عمداً به دستورى كه گفته شد اعلام نكند ، علاوه بر اين كه معصيت كرده ، باز هم واجب است اعلام كند .\r\n« مسألهء 3124 » اگر بچّهء نابالغ چيزى پيدا كند ، ولىّ او بايد اعلام نمايد .\r\n« مسألهء 3125 » اگر انسان در بين سالى كه اعلام مىكند ، از پيدا شدن صاحب مال نااميد شود ، اگر نخواهد آن را اعلام كند ، احتياط واجب آن است كه آن را صدقه بدهد .\r\n« مسألهء 3126 » اگر در بين سالى كه اعلام مىكند ، مال از بين برود ، چنانچه در نگهدارى آن كوتاهى يا زياده‌روى كرده باشد ، بايد عوض آن را به صاحب آن بدهد و اگر كوتاهى نكرده و زياده‌روى هم ننموده باشد ، چيزى بر او واجب نيست .\r\n« مسألهء 3127 » اگر مالى را كه نشانه دارد و قيمت آن به « 6 / 12 » نخود نقرهء سكّه‌دار مىرسد ، در جايى پيدا كند كه معلوم است به واسطهء اعلام صاحب آن پيدا نمىشود ، مىتواند در روز اوّل آن را از طرف صاحب آن صدقه بدهد و چنانچه صاحب آن پيدا شود و به صدقه دادن راضى نشود ، بايد عوض آن را به او بدهد و ثواب صدقه‌اى\r\n\r\n","description":"","footnote":"","page_name":" 590 ","page_number":594},
  {"content":"\r\n\r\nكه داده مال خود اوست .\r\n« مسألهء 3128 » اگر چيزى را پيدا كند و به گمان اين كه مال خود اوست بردارد و بعد بفهمد مال خود او نبوده ، بايد تا يك سال اعلام نمايد .\r\n« مسألهء 3129 » لازم نيست هنگام اعلام ، جنس چيزى را كه پيدا كرده بگويد ، بلكه همين قدر كه بگويد : « چيزى پيدا كرده‌ام » كافى است .\r\n« مسألهء 3130 » اگر كسى چيزى را پيدا كند و ديگرى بگويد مالِ من است ، در صورتى بايد به او بدهد كه نشانه‌هاى آن را بگويد و يقين پيدا كند كه مال اوست ، ولى اگر ذكر نشانه‌ها فقط موجب گمان به مالك بودن آن شود ، مخيّر است كه به او بدهد يا از دادن به او خوددارى نمايد .\r\n« مسألهء 3131 » اگر قيمت چيزى كه پيدا كرده به « 6 / 12 » نخود نقرهء سكّه‌دار برسد ، چنانچه اعلام نكند و در مسجد يا جاى ديگرى كه محلّ اجتماع مردم است بگذارد و آن چيز از بين برود يا ديگرى آن را بردارد ، كسى كه آن را پيدا كرده ضامن است .\r\n« مسألهء 3132 » هرگاه چيزى را پيدا كند كه اگر بماند فاسد مىشود ، بايد تا مقدارى كه ممكن است آن را نگهدارد ، بعد قيمت كند و خودش بردارد يا بفروشد و پول آن را نگهدارد و احتياط مستحب آن است كه در صورت امكان براى فروش آن به خودش يا به ديگرى ، از حاكم شرع اجازه بگيرد و در هر صورت بايد اعلام را يك سال ادامه دهد تا اگر صاحب آن پيدا شد ، پول آن چيز را به او تسليم كند و اگر صاحب آن پيدا نشود ، از طرف او صدقه بدهد و احتياط واجب آن است كه براى صدقه دادن از حاكم شرع اجازه بگيرد .\r\n« مسألهء 3133 » قيمت مال پيدا شده بايد بر حسب زمان و مكانى كه مال در آن پيدا شده محاسبه شود .\r\n« مسألهء 3134 » اگر چيزى كه پيدا كرده ، هنگام وضو گرفتن و نماز خواندن همراه او باشد ، در صورتى كه قصد او اين باشد كه صاحب آن را پيدا كند ، اشكال ندارد .\r\n« مسألهء 3135 » اگر دو شاهد عادل شهادت دهند كه مالِ پيدا شده متعلّق به فلان\r\n\r\n","description":"","footnote":"","page_name":" 591 ","page_number":595},
  {"content":"\r\n\r\nشخص است ، بايد مال به آن فرد داده شود ، چه پيش از شروع اعلام يا در بين و يا بعد از آن باشد .\r\n« مسألهء 3136 » اگر كسى كه مال نشانه‌دار را پيدا كرده بميرد ، چنانچه پس از پايان اعلام ، آن را براى خود برداشته و مرده باشد ، مالكيّت آن به همان صورت به وارث او منتقل مىشود كه اگر صاحب آن پيدا شد ، به او برگردانده شود و اگر قبل از شروع اعلام يا در بين آن مرده باشد ، ظاهراً ورثه بايد به جاى او اعلام نمايند .\r\n« مسألهء 3137 » اگر كفش او را اشتباهاً ببرند و كفش ديگرى به جاى آن بگذارند ، چنانچه بداند كفشى كه مانده مالِ كسى است كه كفش او را برده و قيمت آن از كفش خودش بيشتر نباشد ، در صورتى كه از پيدا شدن صاحب آن مأيوس شود و يا براى او مشقّت داشته باشد ، مىتواند آن را به جاى كفش خودش بردارد ، ولى اگر قيمت آن از كفش خودش بيشتر باشد ، بايد هر وقت صاحب آن پيدا شد زيادى قيمت را به او بدهد و چنانچه از پيدا شدن او نااميد شود ، بايد با اجازهء حاكم شرع زيادى قيمت را از طرف صاحب آن صدقه بدهد و اگر احتمال بدهد كفشى كه مانده مالِ كسى نيست كه كفش او را برده ، بايد با آن معاملهء مجهول المالك نمايد ، يعنى از صاحب آن جستجو و تحقيق كند و چنانچه از پيدا كردن او مأيوس شود ، از طرف او به فقير صدقه بدهد .\r\n« مسألهء 3138 » اگر مالى را كه كمتر از « 6 / 12 » نخود نقرهء سكّه‌دار ارزش دارد ، پيدا كند و از آن صرف نظر نمايد و در مسجد يا جاى ديگرى بگذارد ، چنانچه كسى آن را بردارد ، براى او حلال است .\r\n« مسألهء 3139 » لوازم و ابزار و اشيايى كه آنها را براى تعمير و مانند آن نزد تعميركاران و صاحبان صنايع مىبرند ، اگر صاحب آن جنس ناشناخته باشد و ديگر سراغ آن نرود و صاحب صنعت پس از جستجو و تحقيق از آمدن صاحب جنس نااميد شود ، بايد آن را از طرف صاحب آن صدقه بدهد و بنابر احتياط واجب بايد با اجازهء حاكم شرع باشد .\r\n« مسألهء 3140 » اگر دزد مالى را كه به سرقت برده نزد انسان امانت بگذارد ، جايز نيست آن را به خود دزد برگرداند ، بلكه بايد آن را به صاحب آن بدهد و اگر صاحب آن به\r\n\r\n","description":"","footnote":"","page_name":" 592 ","page_number":596},
  {"content":"\r\n\r\nهيچ وجه معلوم نباشد ، حكم لُقطه بر آن جارى مىشود .\r\n« مسألهء 3141 » اگر مالى از ديگران در بين اموال انسان باقى بماند و صاحب آن يا محل و مكان او به هيچ وجه معلوم نباشد به گونه‌اى كه رساندن مال به صاحب آن براى او ميسّر نبوده و از پيدا كردن او نيز مأيوس باشد ، بايد آن را از طرف صاحب آن و بنابر احتياط واجب با اجازهء حاكم شرع صدقه بدهد . همچنين اگر انسان در معاملات و دادوستدها كم و زياد كرده و بر اثر مرور زمان صاحبان آنها را فراموش كرده باشد و شناخت آنان براى او ميسّر نباشد ، بايد عوض آنها را از طرف صاحبان آنها و بنابر احتياط واجب با اجازهء حاكم شرع صدقه بدهد و بنابر احتياط در هر دو صورت اگر مقدار آن را نداند ، بايد به قدرى صدقه بدهد كه مطمئن شود برىءالذّمّه شده است و به اين كار در اصطلاح « ردّمظالم » گفته مىشود .\r\n\r\n","description":"","footnote":"","page_name":" 593 ","page_number":597},
  {"content":"\r\n\r\n\r\nاحكام مجهول‌المالك و حيوان و انسان گم شده\r\n« مجهول‌المالك » به مالى مىگويند كه صاحب آن مشخص نيست .\r\n« مسألهء 3142 » اگر حيوانى مثل گوسفند يا مرغ وارد خانهء انسان شود و صاحب آن معلوم نباشد ، حكم لُقَطه را ندارد بلكه « مجهول‌المالك » مىباشد ، پس بايد براى پيدا كردن صاحب آن جستجو كند و چنانچه از يافتن او مأيوس شد ، حيوان يا بهاى آن را صدقه بدهد و بنابر احتياط از حاكم شرع براى صدقه دادن اجازه بگيرد . همچنين است اگر كبوترى كه بال آن بريده شده است وارد منزل انسان شود ، ولى اگر بال كبوتر بريده نباشد و انسان نداند صاحب دارد يا نه ، مىتواند آن را به قصد تملّك براى خود بردارد و اگر بداند صاحب دارد ، بايد آن را به صاحب آن برگرداند و اگر صاحب آن را نشناسد و از پيدا كردن او مأيوس باشد ، بايد آن را صدقه دهد .\r\n« مسألهء 3143 » اگر در جايى كه عمران و آبادى است حيوانى را پيدا كند ، يكى از دو صورت را دارد :\r\nاوّل : اگر حيوان سالم بوده و در معرض تلف نباشد ، جايز نيست آن را بگيرد و اگر گرفت بايد آن را حفظ كند و علوفهء آن را نيز تأمين كند و حق ندارد از صاحب آن عوض آن را مطالبه نمايد و در صورتى كه آن حيوان گوسفند باشد و صاحب آن پيدا نشود ، مىتواند آن را براى صاحب آن نگهدارد و يا اين كه پس از سه روز آن را بفروشد و پول آن را از طرف صاحب آن صدقه بدهد و چنانچه صاحب آن پيدا شود و صدقه را قبول نكند ، بايد پول آن را به صاحب آن بدهد .\r\nدوم : اگر حيوان در اثر بيمارى يا غير آن در معرض تلف باشد ، جايز است آن را\r\n\r\n","description":"","footnote":"","page_name":" 594 ","page_number":598},
  {"content":"\r\n\r\nبگيرد و در اين صورت واجب است علوفهء آن را تأمين كند و در صورتى كه قصد رايگان نداشته باشد ، مىتواند پس از پيدا شدنِ صاحب آن عوض آن را مطالبه نمايد و يا اين كه از شير يا پشم يا سوارى آن به طور معمول استفاده كند و از مخارج آن كم كند و اگر حيوان تلف شود ، ضامن آن نيست ، مگر اين كه در حفظ آن كوتاهى كرده باشد .\r\n« مسألهء 3144 » اگر حيوانى را در جايى كه عمران و آبادى نيست ، مانند بيابان‌ها ، جنگل‌ها ، كوه‌ها و راه‌هاى بيابانى پيدا كند و صاحب آن معلوم نباشد ، دو صورت دارد :\r\nاوّل : اگر در آن محل آب و گياه وجود داشته باشد و حيوان از لحاظ جسمى و قدرت دويدن بتواند خود را از درندگان حفظ كند ، جايز نيست آن را بگيرد .\r\nدوم : اگر در آن محل آب و گياه وجود نداشته باشد و يا حيوان در معرض خطر باشد ، مانند گوسفند و بچّه شتر ، جايز است آن را بگيرد و به مقدار ممكن معرّفى كند و چنانچه از پيدا كردن صاحب آن مأيوس شود ، مىتواند آن را تملّك كند و يا اين كه براى صاحب آن حفظ نمايد ، ولى در صورت تملّك اگر صاحب آن پيدا شود ، بايد عوض آن را به او بدهد .\r\n« مسألهء 3145 » اگر بچّه‌اى گم شود و ولىّ او پيدا نشود و يا او را سرِ راه گذاشته باشند ، جايز است بلكه اگر در معرض تلف شدن باشد واجب است كه انسان او را بردارد و حفظ كند و مخارج او را تأمين نمايد تا به حدّ بلوغ برسد و يا پدر يا مادر يا جدّ پدرى او پيدا شود و چنانچه بچّه مالى همراه خود داشته باشد ، جايز است با اجازهء حاكم شرع آن مال را به مصرف او برساند و اگر مال نداشته باشد ، از بيت المال يا زكوات يا مردم خيّر براى مخارج او كمك بگيرد و اگر ممكن نشد ، خودش مخارج او را بدهد و در اين صورت مىتواند مخارجى را كه متحمّل مىشود ، يادداشت كند تا پس از بزرگ شدن و تمكّن بچّه ، از او مطالبه نمايد .\r\n« مسألهء 3146 » مالى كه صاحب آن مشخّص است ولى به هيچ وجه به او دسترسى نيست ، در حكم مجهول‌المالك مىباشد .\r\n\r\n","description":"","footnote":"","page_name":" 595 ","page_number":599},
  {"content":"\r\n\r\n\r\nاحكام غَصْب\r\n« غَصْب » آن است كه انسان از روى ظلم بر مال يا حقّ كسى مسلّط شود . غصب از گناهان بزرگ است و غاصب در قيامت به عذاب سخت گرفتار مىشود . از حضرت پيامبر اكرم صلى الله عليه و آله و سلم روايت شده است كه : « هر كس يك وجب زمين از ديگرى را غصب كند ، در قيامت آن زمين را از هفت طبقهء آن مثل طوق به گردن او مىاندازند . » « 1 » « مسألهء 3147 » اگر انسان نگذارد مردم از مسجد و مدرسه و پل و جاهاى ديگرى كه براى عموم ساخته شده استفاده كنند ، حقّ آنان را غصب نموده و همچنين است بنابر احتياط ، اگر در مسجد جايى را كه قبلًا ديگرى به آن پيشى گرفته است تصرّف كند .\r\n« مسألهء 3148 » چيزى كه انسان پيش طلبكار گرو مىگذارد ، بايد پيش او بماند تا اگر طلب او را ندهد طلب خود را از آن به دست آورد ، پس اگر پيش از آن كه طلب او را بدهد آن چيز را از او بگيرد ، حقّ او را غصب كرده است .\r\n« مسألهء 3149 » مالى كه نزد كسى گرو گذاشته‌اند ، اگر ديگرى آن را غصب كند ، صاحب مال و طلبكار مىتوانند چيزى را كه غصب كرده از او مطالبه نمايند و چنانچه آن چيز را از او بگيرند ، باز هم در گرو است و اگر آن چيز از بين برود و عوض آن را بگيرند ، آن عوض هم مثل خود آن چيز گرو مىباشد .\r\n« مسألهء 3150 » اگر انسان چيزى را غصب كند ، بايد آن را به صاحبش برگرداند و اگر آن چيز از بين برود ، بايد عوض آن را به او بدهد .\r\n« مسألهء 3151 » اگر از چيزى كه غصب كرده منفعتى به دست آيد ، مثلًا از\r\n\r\n\r\n","description":"","footnote":"\r\n( 1 ) - وسائل الشيعة ، چاپ آل البيت ، باب 1 از « كتاب الغصب » ، ح 2 ، ج 25 ، ص 386 .\r\n","page_name":" 596 ","page_number":600},
  {"content":"\r\n\r\nگوسفندى كه غصب كرده برّه‌اى پيدا شود ، متعلّق به صاحب مال است و نيز كسى كه مثلًا خانه‌اى را غصب كرده ، اگرچه در آن ننشيند ، بايد اجارهء آن را بدهد .\r\n« مسألهء 3152 » اگر كسى چيزى را غصب كند و آن چيز در دست او رشد و نموّ پيدا كند ، همهء آن متعلّق به صاحب مال است ؛ مثلًا اگر نهالى را غصب كند و در زمين خود بكارد ، درخت هرچه رشد و نموّ پيدا كند متعلّق به صاحب نهال است و غاصب اجرت زمين را طلبكار نيست ؛ همچنين اگر پيوندى را غصب كند و به درخت خود پيوند بزند ، بنابر اقوى نموّ و ميوهء آن براى صاحب پيوند است .\r\n« مسألهء 3153 » اگر از بچّه يا ديوانه چيزى را غصب كند ، بايد آن را به ولىّ او بدهد و اگر از بين رفته باشد ، بايد عوض آن را بدهد .\r\n« مسألهء 3154 » هرگاه دو نفر با هم چيزى را غصب كنند ، اگرچه هر يك به تنهايى مىتوانسته‌اند آن را غصب نمايند ، هر كدام آنان به نسبت استيلايى كه پيدا كرده ضامن آن است .\r\n« مسألهء 3155 » اگر چيزى را كه غصب كرده با چيز ديگرى مخلوط كند ، مثلًا گندمى را كه غصب كرده با جو مخلوط نمايد ، چنانچه جدا كردن آنها ممكن باشد ، اگرچه زحمت داشته باشد ، بايد جدا كند و به صاحب آن برگرداند .\r\n« مسألهء 3156 » اگر ظرف طلا و نقره يا چيز ديگرى را كه صاحب آن - از روى تقليد يا اجتهاد - نگاه داشتن آن را جايز مىداند غصب كند و خراب نمايد ، بايد آن را با مزد ساختنش به صاحب آن بدهد و در صورتى كه مزد ساختن كمتر از تفاوت ساخته و نساخته باشد ، تفاوت قيمت را هم بايد بدهد و چنانچه براى اين كه مزد ندهد بگويد :\r\n« آن را مثل اوّل آن مىسازم » ، مالك مجبور نيست قبول نمايد و نيز مالك نمىتواند او را مجبور كند كه آن را مثل اوّل بسازد .\r\n« مسألهء 3157 » اگر چيزى را كه غصب كرده به نحوى تغيير دهد كه از اوّلش بهتر شود - مثلًا با طلايى كه غصب كرده گوشواره بسازد - چنانچه صاحب مال بگويد : « مال را به همين صورت بده » ، بايد به او بدهد و نمىتواند براى زحمتى كه كشيده مزد بگيرد ،\r\n\r\n","description":"","footnote":"","page_name":" 597 ","page_number":601},
  {"content":"\r\n\r\nبلكه بدون اجازهء مالك حق ندارد آن را به صورت اوّل درآورد و اگر بدون اجازهء او آن چيز را مثل اوّلش كند ، بايد مزد ساختن آن را هم به صاحبش بدهد و در صورتى كه مزد ساختن كمتر از تفاوت ساخته و نساخته باشد ، تفاوت قيمت را هم بايد بدهد .\r\n« مسألهء 3158 » اگر چيزى را كه غصب كرده به گونه‌اى تغيير دهد كه از اوّلش بهتر شود و صاحب مال بگويد : « بايد آن را به صورت اوّل درآورى » ، واجب است آن را به صورت اوّل درآورد و چنانچه قيمت آن به واسطهء تغيير دادن از اوّلش كمتر شود ، بايد تفاوت آن را نيز به صاحبش بدهد ؛ پس اگر با طلايى كه غصب كرده گوشواره بسازد و صاحب آن بگويد : « بايد به صورت اوّلش درآورى » ، در صورتى كه بعد از ذوب كردن قيمت آن از كمتر طلايى شود كه با آن گوشواره نساخته بوده ، بايد تفاوت آن را بدهد .\r\n« مسألهء 3159 » اگر زمينى را غصب كند و در آن ساختمان بسازد ، چنانچه مالك به فروش يا مبادلهء آن راضى نشود و عين زمين خود را مطالبه نمايد ، غاصب بايد ساختمان را خراب كند و زمين را به حالت اوّل برگرداند و تحويل صاحبش بدهد .\r\n« مسألهء 3160 » اگر در زمينى كه غصب كرده زراعت كند يا درخت بنشاند ، زراعت و درخت و ميوهء آن مال خود اوست و چنانچه صاحب زمين راضى نباشد كه زراعت و درخت در زمين بماند ، كسى كه غصب كرده بايد فوراً زراعت يا درخت خود را اگرچه ضرر نمايد از زمين بكند و نيز بايد اجارهء زمين را در مدّتى كه زراعت و درخت در آن بوده به صاحب زمين بدهد و خرابىهايى را كه در زمين پيدا شده درست كند ، مثلًا جاى درخت‌ها را پر نمايد و اگر به واسطهء اينها قيمت زمين از اوّلش كمتر شود ، بايد تفاوت آن را هم بدهد و نمىتواند صاحب زمين را مجبور كند كه زمين را به او بفروشد يا اجاره دهد و نيز صاحب زمين نمىتواند او را مجبور كند كه درخت يا زراعت را به او بفروشد .\r\n« مسألهء 3161 » اگر صاحب زمين راضى شود كه زراعت و درخت در زمين او بماند ، كسى كه آن را غصب كرده ، لازم نيست درخت و زراعت را بكند ، ولى بايد اجارهء آن زمين را از وقتى كه غصب كرده تا وقتى كه صاحب زمين راضى شده ، بدهد .\r\n« مسألهء 3162 » درخت ميوه‌اى كه شاخهء آن از ديوار باغ بيرون آمده ، اگر صاحبش\r\n\r\n","description":"","footnote":"","page_name":" 598 ","page_number":602},
  {"content":"\r\n\r\nاز خوردن ميوهء آن منع نكند و انسان نيز نداند كه صاحب آن راضى نيست ، مىتواند از ميوهء آن بخورد ، مشروط بر آن كه اتفاقاً از آنجا عبور كند و به قصد خوردن ميوه به آنجا نرفته باشد ، ولى نمىتواند چيزى از ميوهء آن را با خود ببرد و نيز نبايد كارى كند كه به درخت آسيب برسد .\r\n« مسألهء 3163 » اگر چيزى كه غصب كرده از بين برود ، در صورتى كه مثل گاو و گوسفند باشد كه قيمت اجزاى آن با هم فرق دارد ، مثلًا گوشت آن يك قيمت و پوست آن قيمت ديگرى دارد ، بنابر احتياط واجب بايد بالاترين قيمت را از روز غصب تا روز تلف بدهد .\r\n« مسألهء 3164 » اگر چيزى كه غصب كرده و از بين رفته ، مانند گندم و جو باشد كه قيمت اجزاى آن با هم فرق ندارد ، بايد مثل همان چيزى را كه غصب كرده بدهد و خصوصيات چيزى كه مىدهد بايد مثل خصوصيّات چيزى باشد كه آن را غصب كرده و از بين رفته است ؛ ولى اگر قيمت بازار كمتر شده باشد ، بنابر احتياط بايد به نسبت تفاوت قيمت مصالحه نمايند .\r\n« مسألهء 3165 » اگر چيزى را كه مثل گوسفند قيمت اجزاى آن با هم فرق دارد غصب نمايد و از بين برود ، چنانچه قيمت بازار آن فرق نكرده باشد ولى در مدّتى كه در پيش او بوده مثلًا چاق شده باشد ، بايد قيمت گوسفند چاق را بدهد .\r\n« مسألهء 3166 » اگر چيزى را كه غصب كرده ديگرى از او غصب نمايد و از بين برود ، صاحب مال مىتواند عوض آن را از هر كدام آنان كه بخواهد بگيرد و اگر از اوّلى بگيرد ، او مىتواند از دومى مطالبه كند ، ولى اگر دومى به اوّلى برگردانده و پيش او تلف شده باشد ، نمىتواند از او مطالبه كند .\r\n« مسألهء 3167 » اگر يكى از شرطهاى معامله در چيزى كه مىفروشند نباشد ، مثلًا چيزى را كه بايد با وزن خريد و فروش كنند بدون وزن معامله نمايند ، معامله باطل است و چنانچه فروشنده و خريدار با قطع نظر از معامله ، راضى باشند كه در مال يكديگر تصرّف كنند ، اشكال ندارد و گرنه چيزى كه از يكديگر گرفته‌اند مثل مال غصبى\r\n\r\n","description":"","footnote":"","page_name":" 599 ","page_number":603},
  {"content":"\r\n\r\nاست و بايد آن را به هم برگردانند و در صورتى كه مال هر يك در دست ديگرى تلف شود - چه بداند معامله باطل است و چه نداند - بايد عوض آن را بدهد .\r\n« مسألهء 3168 » هرگاه مالى را از فروشنده بگيرد كه آن را ببيند يا مدّتى نزد خود نگهدارد تا اگر پسنديد بخرد ، در صورتى كه آن مال تلف شود ، لزوم پرداخت عوض محلّ اشكال است .\r\n« مسألهء 3169 » كسى كه مال يا حقّ او غصب شده است ، مىتواند با مراجعه به حكومت صالح - و در حال ضرورت به حكومت جائر - يا توسل به زور ، ضمن حفظ مقرّرات شرع ، مال يا حقّ خود را به دست آورد ؛ ولى اگر در اين راه متحمّل مخارجى شود ، نمىتواند آن را از غاصب بگيرد مگر اين كه صرف اين مخارج طبق معمول جهت پس گرفتن مال لازم باشد ، مانند هزينه‌اى كه براى دادرسى هزينه كرده است ، در صورتى كه آن را ضمن دادخواست مطالبه نموده باشد .\r\n« مسألهء 3170 » اگر امين ، مانند كسى كه مالى به عاريه يا وديعه در دست اوست ، منكر مالى گردد كه در اختيار اوست ، از زمان انكار در حكم غاصب است . همچنين سلطهء بدون مجوّز بر مال ديگرى در حكم غصب است .\r\n\r\nاحكام تَقاص\r\nدر مواردى كه صاحب حق قادر به دريافت حقّ خود از راه‌هاى متعارف نيست ، مىتواند به هر شكل كه قادر است حقّ خود را از مال مديون بردارد ، ولى بنابر احتياط واجب بايد از حاكم شرع يا نمايندهء او - هرچند به طور اجمال - اجازه بگيرد و اين نوع احقاق حقّ را در فقه « تَقاص » مىگويند .\r\n« مسألهء 3171 » اگر بدهكار مالى نزد طلبكار داشته باشد و پس از مطالبهء طلبكار از دادن بدهى خود بدون عذر كوتاهى كند ، طلبكار مىتواند به مقدار طلب خود از مال او بردارد ، همچنين اگر كسى مال شخص ديگرى را غصب نمايد ، صاحب حق مىتواند به مقدار حقّ خود از مال غاصب بردارد .\r\n\r\n","description":"","footnote":"","page_name":" 600 ","page_number":604},
  {"content":"\r\n\r\n« مسألهء 3172 » تقاص از مالى كه بين بدهكار و ديگرى مشترك است جايز نمىباشد ، مگر اين كه شريك اجازه دهد .\r\n« مسألهء 3173 » اگر كسى مال مشتركى را غصب كند ، هر يك از دو شريك مىتوانند به مقدار سهم خود تقاص نمايد .\r\n« مسألهء 3174 » اگر بعد از تقاص خطا و اشتباهِ تقاص كننده معلوم شود ، بايد جبران گردد و چنانچه مال مورد تقاص از بين رفته باشد ، بايد مثل يا قيمت آن را بپردازد .\r\n« مسألهء 3175 » در موارد زير تقاص كردن جايز نيست :\r\nاوّل : اگر طرف منكر حقّ او نباشد و در پرداخت آن اهمال نورزد و به هنگام مطالبه ، حاضر به پرداخت باشد ، هرچند طلبكار از مطالبه شرم داشته باشد .\r\nدوم : اگر انكار طرف از اين جهت باشد كه خود را صاحب حق مىداند و يا در حقانيّت مدّعى ترديد دارد .\r\nسوم : اگر بدهكار نزد حاكم شرع با تقاضاى طلبكار قسم ياد كرده باشد كه مديون نيست .\r\n\r\n","description":"","footnote":"","page_name":" 601 ","page_number":605},
  {"content":"\r\n\r\n\r\nاحكام سر بريدن و شكار حيوانات\r\n« مسألهء 3176 » اگر حيوان حلال گوشت را به دستورى كه بعد گفته مىشود سر ببرند - چه وحشى باشد و چه اهلى - بعد از جان دادن ، گوشت آن حلال و بدن آن پاك است ، ولى چهارپايى كه انسان با آن نزديكى كرده و حيوانى كه نجاستخوار شده و به دستورى كه در شرع معيّن شده آن را استبراء نكرده‌اند ، بعد از سربريدن هم گوشت آن حلال نيست .\r\n« مسألهء 3177 » حيوان حلال گوشت وحشى مانند آهو ، كبك ، بُز كوهى و حيوان حلال گوشتى كه اهلى بوده و بعد وحشى شده ، مثل گاو و شتر اهلى كه فرار كرده و وحشى شده‌اند ، اگر به دستورى كه بعد گفته مىشود آنها را شكار كنند ، پاك و حلالند ؛ ولى حيوان حلال گوشت اهلى مانند گوسفند و مرغ خانگى و حيوان حلال گوشت وحشى كه تربيت و اهلى شده است ، با شكار كردن پاك و حلال نمىشود .\r\n« مسألهء 3178 » حيوان حلال گوشت وحشى در صورتى با شكار كردن پاك و حلال مىشود كه بتواند فرار كند يا پرواز نمايد ؛ بنابر اين بچّهء آهو كه نمىتواند فرار كند و بچّهء كبك كه نمىتواند پرواز نمايد ، با شكار كردن پاك و حلال نمىشود و اگر آهو و بچّهء آن را كه نمىتواند فرار كند با يك تير شكار نمايند ، آهو حلال مىشود و بچّهء آن حرام است .\r\n« مسألهء 3179 » حيوان حلال گوشتى كه مانند ماهى خون جهنده ندارد ، اگر به خودىِ خود بميرد پاك است ، ولى گوشت آن را نمىشود خورد .\r\n« مسألهء 3180 » حيوان حرام گوشتى كه خون جهنده ندارد ، مانند مار ، با سر بريدن\r\n\r\n","description":"","footnote":"","page_name":" 602 ","page_number":606},
  {"content":"\r\n\r\nحلال نمىشود ، ولى مردهء آن پاك است .\r\n« مسألهء 3181 » سگ و خوك به واسطهء سربريدن و شكار كردن پاك نمىشوند و خوردن گوشت آنها هم حرام است و اگر حيوان حرام گوشتى را كه مانند گرگ و پلنگ درنده و گوشتخوار است ، به دستورى كه گفته مىشود سر ببرند يا با تير و مانند آن شكار كنند ، پاك است ولى گوشت آن حلال نمىشود و اگر با سگ شكارى آن را شكار كنند ، پاك شدن بدن آنها هم اشكال دارد .\r\n« مسألهء 3182 » فيل ، خرس ، بوزينه ، موش و نيز حيواناتى كه مانند مار و سوسمار در داخل زمين زندگى مىكنند ، اگر خون جهنده داشته باشند و به خودىِ خود بميرند ، نجس مىباشند .\r\n« مسألهء 3183 » اگر از شكم حيوان زنده ، بچّهء مرده‌اى بيرون آيد يا آن را بيرون آورند ، خوردن گوشت آن حرام است .\r\n\r\nدستور سر بريدن حيوانات ( ذبح )\r\n« مسألهء 3184 » دستور سر بريدن حيوان آن است كه چهار رگ بزرگ گردن آن - يعنى : « ناى ( راه نفس ) » ، « مِرى ( راه غذا ) » و دو شاهرگ حيوان - را از زير بر آمدگى گلو به طور كامل ببرند و اگر آنها را بشكافند ، كافى نيست .\r\n« مسألهء 3185 » اگر بعضى از چهار رگ را ببرند و صبر كنند تا حيوان بميرد و بعد بقيّه را ببرند ، فايده ندارد بلكه اگر به اين مقدار هم صبر نكنند ، ولى به طور معمول چهار رگ را پشت سر هم نبرند - اگرچه پيش از جان دادن حيوان بقيّهء رگها را ببرند - اشكال دارد .\r\n« مسألهء 3186 » اگر گرگ گلوى گوسفند را به طورى پاره كند كه از چهار رگى كه در گردن است و بايد بريده شود چيزى باقى نماند ، آن حيوان حرام مىشود ؛ ولى اگر مقدارى از گردن را بكند و چهار رگ باقى باشد يا جاى ديگر بدن را بكند ، در صورتى كه گوسفند زنده باشد و به دستورى كه گفته مىشود سرِ آن را ببرند ، حلال و پاك مىباشد .\r\n« مسألهء 3187 » حرام است كه پيش از بيرون آمدن روح ، سرِ حيوان را از بدن آن\r\n\r\n","description":"","footnote":"","page_name":" 603 ","page_number":607},
  {"content":"\r\n\r\nجدا كنند ، ولى با اين عمل حيوان حرام نمىشود و بنابر احتياط واجب پيش از بيرون آمدن روح ، پوست حيوان را نكنند و مغز حرام را كه در تيرهء پشت است نبرند .\r\n\r\nشرايط سر بريدن حيوان ( ذبح )\r\n« مسألهء 3188 » سر بريدن حيوان پنج شرط دارد :\r\nاوّل : كسى كه سر حيوان را مىبرد - مرد باشد يا زن - بايد مسلمان باشد و اظهار دشمنى با اهل بيت پيامبر صلى الله عليه و آله و سلم نكند و بچّه مسلمان هم اگر مميّز باشد ، يعنى خوب و بد را بفهمد ، مىتواند سر حيوان را ببرد .\r\nدوم : سرِ حيوان را با كارد تيز ببرند و كارد بايد از فلزى باشد كه معمولًا با آن چاقو مىسازند ؛ ولى چنانچه پيدا نشود و به گونه‌اى باشد كه اگر سر حيوان را نبرند مىميرد ، با چيز تيزى كه چهار رگ آن را جدا كند ، مانند شيشه و سنگ تيز ، مىشود سر آن را بريد .\r\nسوم : در هنگام سر بريدن ، جلوى بدن حيوان بايد رو به قبله باشد و كسى كه مىداند بايد رو به قبله سر ببرد ، اگر عمداً حيوان را رو به قبله نكند ، حيوان حرام مىشود ؛ ولى اگر فراموش كند يا مسأله را نداند يا قبله را اشتباه كند يا نداند قبله كدام طرف است يا نتواند حيوان را رو به قبله كند ، اشكال ندارد .\r\nچهارم : وقتى كه مىخواهد سر حيوان را ببرد يا كارد به گلويش بگذارد ، به نيّت سر بريدن نام خدا را ببرد و همين قدر كه بگويد : « بسم الله » كافى است و اگر بدون قصدِ سر بريدن نام خدا را ببرد ، آن حيوان پاك نمىشود و گوشت آن هم حرام است ، ولى اگر از روى فراموشى نام خدا را نبرد ، اشكال ندارد .\r\nپنجم : حيوان بعد از سر بريدن حركتى بكند ، اگرچه مثلًا چشم يا دُم خود را حركت دهد يا پاى خود را به زمين بزند تا معلوم شود زنده بوده است .\r\n« مسألهء 3189 » براى رو به قبله كردن حيوان در حال ذبح ، كيفيّت خاصّى معتبر نيست و فرقى نمىكند كه حيوان را به جانب راست يا چپ بخوابانند يا سر پا نگاه دارند ، ولى بايد به گونه‌اى باشد كه بگويند رو به قبله است .\r\n\r\n","description":"","footnote":"","page_name":" 604 ","page_number":608},
  {"content":"\r\n\r\n« مسألهء 3190 » در ذِبح كننده « اختيار » شرط نيست ، پس اگر كسى از روى اكراه ولى با مراعات شرايط شرعى حيوان را ذبح كند ، حلال و پاك است ؛ همچنين لازم نيست بردن نام خدا از نظر ذبح كننده واجب باشد ، پس اگر كسى معتقد به وجوب آن نباشد اما هنگام ذبح به قصد ذبح نام خدا را بر زبان جارى كند ، كافى است .\r\n« مسألهء 3191 » گفتن « بسم اللَّه » توسّط شخص ديگرى غير از ذبح كننده و يا توسط ضبط صوت و نظاير آن كافى نيست .\r\n« مسألهء 3192 » سر بريدن حيوان با دستگاه‌هايى كه اخيراً متداول شده ، در صورتى كه شرايط شرعى - مانند رو به قبله بودن ، بسم اللَّه گفتن و غير آن - رعايت شود ، جايز است و لازم نيست براى هر كدام « بسم اللَّه » بگويد ، بلكه اگر هنگام زدن دكمه و گفتن « بسم اللَّه » ذبح چند حيوان را قصد كند و « بسم اللَّه » را به قصد آنها بگويد ، همهء آنها حلال مىشوند ، به شرط آن كه همهء آنها عرفاً در يك زمان باشند ؛ ولى اگر به تدريج و با فاصله ذبح شوند ، بايد براى هر كدام يك « بسم اللَّه » گفته شود .\r\n« مسألهء 3193 » گوشت‌ها يا مرغ‌هاى سر بريده‌اى كه از كشورهاى غير اسلامى وارد مىشوند ، محكوم به نجاست و حرمت و مردارند ، مگر آن كه ذبح شرعى آنها ثابت شود ؛ ولى گوشت‌هايى كه در بازار مسلمانان به فروش مىروند و احتمال داده مىشود كه به طور شرعى ذبح شده باشند ، حلال و خريد و فروش آنها جايز است .\r\n« مسألهء 3194 » بىحس كردن حيوان توسّط دستگاه يا هر وسيلهء ديگرى قبل از ذبح ، اگر به طور كامل نباشد و مانع از خروج خون متعارف از حيوان پس از سربريدن نشود ، اشكال ندارد و بايد در غير حال ناچارى از وارد كردن ضربهء گيج كننده به سر حيوان قبل از ذبح - اگر موجب اذيّت حيوان باشد - خوددارى شود ، ولى موجب حرام شدن گوشت حيوان نمىشود .\r\n\r\nدستور كشتن شتر\r\n« مسألهء 3195 » اگر بخواهند شتر را بكشند كه بعد از جان دادن پاك و حلال باشد ،\r\n\r\n","description":"","footnote":"","page_name":" 605 ","page_number":609},
  {"content":"\r\n\r\nبايد علاوه بر رعايت پنج شرطى كه براى سربريدن حيوانات گفته شد ، كارد يا چيز ديگرى را كه برنده بوده و از فلزاتى است كه معمولًا با آن كارد مىسازند ، در گودى بين گردن و سينهء آن فرو كنند .\r\n« مسألهء 3196 » وقتى مىخواهند كارد را به گردن شتر فرو ببرند ، بهتر است كه شتر ايستاده باشد ؛ ولى اگر در حالى كه زانوها را به زمين زده يا به پهلو خوابيده و جلوى بدن آن رو به قبله است ، كارد را در گودى گردنش فرو كنند ، اشكال ندارد .\r\n« مسألهء 3197 » اگر به جاى اين كه كارد را در گودى كردن شتر فرو كنند ، سر آن را ببرند يا گوسفند و گاو و مانند آنها را مثل شتر ، كارد در گودى گردنشان فرو كنند ، گوشت آنها حرام و بدن آنها نجس است ؛ ولى اگر چهار رگ شتر را ببرند و تا زنده است به دستورى كه گفته شد ، كارد در گودى گردنش فرو كنند ، گوشت آن حلال و بدن آن پاك است و نيز اگر كارد در گودى گردن گاو يا گوسفند يا مانند اينها فرو كنند و تا زنده است سر آن را ببرند ، حلال و پاك مىباشد .\r\n« مسألهء 3198 » اگر حيوانى سركش شود و نتوانند آن را به دستورى كه در شرع معيّن شده بكشند يا مثلًا در چاه بيفتد و احتمال بدهند كه در آنجا بميرد و كشتن آن به دستور شرع ممكن نباشد ، چنانچه با چيزى مثل شمشير كه به واسطهء تيزى آن بدن زخم مىشود ، به بدن حيوان زخم بزنند و در اثر زخم جان بدهد ، حلال مىشود و رو به قبله بودن آن لازم نيست ، ولى بايد شرطهاى ديگرى را كه براى سر بريدن حيوانات گفته شد ، دارا باشد .\r\n\r\nمستحبّات و مكروهات سر بريدن حيوان\r\n« مسألهء 3199 » چند چيز در سربريدن حيوانات مستحب است :\r\nاوّل : هنگام سر بريدن گوسفند ، دو دست و يك پاى آن را ببندند و پاى ديگرش را باز بگذارند و هنگام سر بريدن گاو ، چهار دست و پاى آن را ببندند و دُم آن را باز بگذارند و هنگام كشتن شتر ، دو دست آن را از پايين تا زانو يا تا زير بغل به يكديگر ببندند و پاهايش\r\n\r\n","description":"","footnote":"","page_name":" 606 ","page_number":610},
  {"content":"\r\n\r\nرا باز بگذارند و مستحب است مرغ را بعد از سربريدن ، رها كنند تا پر و بال بزند .\r\nدوم : كسى كه حيوان را مىكُشد رو به قبله باشد . سوم : پيش از كشتن حيوان آب جلوى آن بگذارند . چهارم : كارى كنند كه حيوان كمتر اذيّت شود ، مثلًا كارد را خوب تيز كنند و با عجله سر حيوان را ببرند .\r\n« مسألهء 3200 » چند چيز در سر بريدن حيوانات مكروه است :\r\nاوّل : آن كه كارد را پشت حلقوم فرو كنند و به طرف جلو بياورند كه حلقوم از پشت آن بريده شود . دوم : در جايى حيوان را بكشند كه حيوان ديگر آن را ببيند . سوم : در شب يا پيش از ظهر روز جمعه سر حيوان را ببرند ، ولى در صورت احتياج عيبى ندارد .\r\nچهارم : خود انسان چهارپايى را كه پرورش داده است بكشد .\r\n\r\nاحكام شكار كردن با اسلحه\r\n« مسألهء 3201 » اگر حيوان حلال گوشت وحشى را با اسلحه شكار كنند ، با پنج شرط حلال مىشود و بدن آن پاك است :\r\nاوّل : آن كه اسلحهء شكار مثل كارد و شمشير برنده باشد ، يا مثل نيزه و تير ، تيز باشد كه به واسطهء تيز بودن ، بدن حيوان را پاره كند و اگر به وسيلهء دام يا چوب و سنگ و مانند اينها حيوانى را شكار كنند ، پاك نمىشود و خوردن آن هم حرام است و اگر حيوانى را با تفنگ شكار كنند ، چنانچه گلوله آن تيز باشد كه در بدن حيوان فرو رود و آن را پاره كند ، پاك و حلال است و اگر گلوله تيز نباشد بلكه با فشار در بدن حيوان فرو رود و حيوان را بكشد يا به واسطهء حرارتش بدن حيوان را بسوازند و در اثر سوزاندن ، حيوان بميرد ، پاك و حلال بودن آن اشكال دارد . دوم : كسى كه شكار مىكند بايد مسلمان يا بچّهء مسلمان باشد كه خوب و بد را بفهمد و اگر كافر يا كسى كه اظهار دشمنى با اهل بيت پيامبر صلى الله عليه و آله و سلم مىكند حيوانى را شكار نمايد ، آن شكار حلال نيست . سوم : اسلحه را به قصد شكار كردن حيوان به كار برد و اگر مثلًا جاى ديگرى را نشانه‌گيرى كند و اتّفافاً حيوان را بكشد ، آن حيوان پاك نيست و خوردن آن هم حرام است . چهارم : در وقت به كار بردن اسلحه ، نام خدا را ببرد و چنانچه عمداً نام خدا را نبرد ، شكار حلال نمىشود ، ولى اگر فراموش كند ، اشكال ندارد .\r\n\r\n","description":"","footnote":"","page_name":" 607 ","page_number":611},
  {"content":"\r\n\r\nپنجم : وقتى به نزد حيوان برسد ، مرده باشد يا اگر زنده باشد ، به اندازهء سربريدن آن وقت نباشد و چنانچه به اندازهء سربريدن وقت باشد و سر حيوان را نبرد تا بميرد ، حرام است .\r\n« مسألهء 3202 » اگر دو نفر حيوانى را شكار كنند و يكى از آنان مسلمان و ديگرى كافر باشد ، يا يكى از آن دو نام خدا را ببرد و ديگرى عمداً نام خدا را نبرد ، آن حيوان حلال نيست .\r\n« مسألهء 3203 » اگر بعد از آن كه حيوانى را تير زدند ، مثلًا در آب بيفتد و انسان بداند كه حيوان به واسطهء تير خوردن و افتادن در آب جان داده ، حلال نيست بلكه اگر شك كند كه فقط براى تير بوده يا نه ، حلال نمىباشد .\r\n« مسألهء 3204 » اگر با اسلحهء غصبى يا سگ غصبى حيوانى را شكار كند ، شكار حلال است و مال خود او مىشود ؛ ولى گذشته از اين كه گناه كرده ، بايد اجرت اسلحه يا سگ را به صاحب آن بدهد .\r\n« مسألهء 3205 » اگر با شمشير يا چيز ديگرى كه شكار كردن با آن صحيح است - با شرطهايى كه در مسائل گذشته گفته شد - حيوانى را دو قسمت كنند و سر و گردن در يك قسمت بماند و انسان وقتى برسد كه حيوان جان داده باشد ، اگر به واسطهء همين قسمت شدن جان داده باشد ، هر دو قسمت حلال است و اگر حيوان زنده باشد و براى سر بريدن با آداب شرع ، وقت تنگ باشد ، قسمتى كه سر و گردن ندارد حرام و قسمتى كه سر و گردن دارد حلال است و اگر براى سر بريدن وقت باشد ، آن قسمت كه در آن سر نيست حرام است و آن قسمت ديگر اگر سر آن را به دستورى كه در شرع معيّن شده ببرند حلال است ، به شرط آن كه در زمان بريدن سر ، زنده باشد ، اگرچه در حال جان دادن باشد .\r\n« مسألهء 3206 » اگر با چوب يا سنگ يا چيز ديگرى كه شكار كردن با آن صحيح نيست حيوانى را دو قسمت كند ، قسمتى كه سر و گردن ندارد حرام است و قسمتى كه سر و گردن دارد ، اگر زنده باشد و سر آن را به دستورى كه در شرع معيّن شده ببرند ، حلال است ، به شرط آن كه در زمان بريدن سر ، زنده باشد ، اگرچه در حال جان دادن باشد .\r\n« مسألهء 3207 » اگر حيوانى را شكار كنند يا سر ببرند و بچّهء زنده‌اى از شكم آن\r\n\r\n","description":"","footnote":"","page_name":" 608 ","page_number":612},
  {"content":"\r\n\r\nبيرون آيد ، چنانچه آن بچّه را به دستورى كه در شرع معيّن شده سر ببرند ، حلال و گرنه حرام مىباشد .\r\n« مسألهء 3208 » اگر حيوانى را شكار كنند يا سر ببرند و بچّه مرده‌اى را از شكم آن بيرون آورند ، چنانچه خلقت آن بچّه كامل باشد و مو يا پشم در بدن آن روييده باشد ، پاك و حلال است .\r\n\r\nشكار كردن با سگ شكارى\r\n« مسألهء 3209 » اگر سگ شكارى ، حيوانِ وحشى حلال گوشتى را شكار كند ، با شش شرط گوشت آن پاك و حلال است :\r\nاوّل : سگ به گونه‌اى تربيت شده باشد كه هر وقت آن را براى گرفتن شكار بفرستند برود و هر وقت از رفتن جلوگيرى كنند بايستد ، ولى اگر در وقت نزديك شدن به شكار با جلوگيرى نايستد ، مانعى ندارد و احتياط واجب آن است كه اگر عادت داشته باشد كه پيش از رسيدن صاحب خود شكار را بخورد ، از شكار آن اجتناب كنند ، ولى اگر اتّفاقاً شكار را بخورد ، اشكال ندارد .\r\nدوم : صاحبش آن را بفرستد و اگر سرِ خود دنبال شكار رود و حيوانى را شكار كند ، خوردن آن حيوان حرام است ، بلكه اگر سرِ خود دنبال شكار رود و بعد صاحب آن بانگ بزند كه زودتر آن را به شكار برساند - اگرچه به واسطهء صداى صاحب آن شتاب كند - بنابر احتياط واجب ، بايد از خوردن آن شكار خوددارى نمايند .\r\nسوم : كسى كه سگ را مىفرستد بايد مسلمان باشد يا بچّهء مسلمان كه خوب و بد را بفهمد و اگر كافر يا كسى كه اظهار دشمنى با اهل بيت پيامبر صلى الله عليه و آله و سلم مىكند سگ را بفرستد ، شكار آن سگ حرام است .\r\nچهارم : وقت فرستادن سگ نام خدا را ببرد و اگر عمداً نام خدا را نبرد ، آن شكار حرام است ، ولى اگر از روى فراموشى باشد ، اشكال ندارد و اگر وقت فرستادن سگ نام خدا را عمداً نبرد و پيش از آن كه سگ به شكار برسد نام خدا را ببرد ، بنابر احتياط واجب بايد از آن شكار اجتناب نمايد .\r\n\r\n","description":"","footnote":"","page_name":" 609 ","page_number":613},
  {"content":"\r\n\r\nپنجم : شكار به واسطهء زخمى كه از دندان سگ پيدا كرده بميرد ، پس اگر سگ شكار را خفه كند يا شكار از دويدن يا ترس بميرد ، حلال نيست .\r\nششم : كسى كه سگ را فرستاده ، وقتى برسد كه حيوان مرده باشد يا اگر زنده باشد ، به اندازهء سر بريدن آن وقت نباشد و چنانچه وقتى برسد كه به اندازهء سر بريدن وقت باشد - مثلًا حيوان چشم يا دم خود را حركت دهد يا پاى خود را به زمين بزند - چنانچه سر حيوان را نبرد تا بميرد ، حلال نيست .\r\n« مسألهء 3210 » كسى كه سگ را فرستاده ، اگر وقتى برسد كه بتواند سر حيوان را ببرد ، چنانچه به نحو معمول و با شتاب كارد را بيرون آورد و وقت سر بريدن بگذرد و آن حيوان بميرد ، حلال است ؛ ولى اگر مثلًا به واسطهء تنگ بودنِ غِلاف يا چسبندگى آن بيرون آوردن كارد طول بكشد و وقت بگذرد ، حلال نمىشود و نيز اگر چيزى همراه او نباشد كه با آن سر حيوان را ببرد و حيوان بميرد ، واجب است كه از خوردن آن خوددارى كند .\r\n« مسألهء 3211 » اگر چند سگ را براى شكار رها كنند ، چنانچه همهء آنها داراى شرايط شكار باشند ، شكار حلال است ؛ ولى اگر يكى از آنها داراى شرايط نباشد ، شكار نجس و حرام مىشود و نيز اگر چند نفر با هم سگ را بفرستند و يكى از آنها كافر باشد يا عمداً نام خدا را نگويد ، آن شكار حرام است .\r\n« مسألهء 3212 » اگر سگ را براى شكار حيوان مخصوصى بفرستد و آن سگ حيوان ديگرى را شكار كند ، آن شكار حلال و پاك است و نيز اگر آن حيوان را با حيوان ديگرى شكار كند ، هر دوى آنها حلال و پاك مىباشند .\r\n« مسألهء 3213 » اگر « باز » يا حيوان ديگرى غير سگ شكارى حيوانى را شكار كند ، آن شكار حلال نيست ؛ ولى اگر وقتى برسند كه حيوان زنده باشد و به دستورى كه در شرع معيّن شده سر آن را ببرند ، حلال است .\r\n\r\nصيد ماهى\r\n« مسألهء 3214 » اگر ماهى پولكدار را زنده از آب بگيرند و بيرون آب جان بدهد ، پاك و خوردن آن حلال است و چنانچه در آب بميرد ، پاك است ، ولى خوردن آن\r\n\r\n","description":"","footnote":"","page_name":" 610 ","page_number":614},
  {"content":"\r\n\r\nحرام مىباشد و ماهى بدون پولك را اگرچه زنده از آب بگيرند و بيرون آب جان بدهد ، حرام است .\r\n« مسألهء 3215 » اگر ماهى از آب بيرون بيفتد يا موج آن را بيرون بيندازد يا آب فرو رود و ماهى در خشكى بماند ، چنانچه پيش از آن كه بميرد با دست يا به وسيلهء ديگرى كسى آن را بگيرد ، بعد از جان دادن ، حلال است .\r\n« مسألهء 3216 » كسى كه ماهى را صيد مىكند لازم نيست مسلمان باشد و در هنگام گرفتن ، نام خدا را ببرد ؛ ولى مسلمان بايد بداند كه آن را زنده گرفته و در خارج از آب جان داده است .\r\n« مسألهء 3217 » ماهى مرده‌اى كه معلوم نيست آن را زنده از آب گرفته‌اند يا مرده ، چنانچه در دست مسلمان باشد ، حلال است و اگر در دست كافر باشد ، اگرچه بگويد :\r\n« آن را زنده گرفته‌ام » حرام مىباشد ، مگر اين كه اطمينان حاصل شود كه راست مىگويد .\r\n« مسألهء 3218 » خوردن ماهى زنده اشكال ندارد .\r\n« مسألهء 3219 » اگر ماهى زنده را بريان كنند يا در بيرون آب پيش از جان دادن بكشند ، خوردن آن اشكال ندارد .\r\n« مسألهء 3220 » اگر ماهى را بيرون آب دو قسمت كنند و يك قسمت آن در حالى كه زنده است در آب بيفتد ، خوردن قسمتى كه بيرون آب مانده اشكال ندارد .\r\n\r\nصيد مَلخ\r\n« مسألهء 3221 » اگر ملخ را با دست يا به وسيلهء ديگرى زنده بگيرند ، بعد از جان دادن ، خوردن آن حلال است و لازم نيست كسى كه آن را مىگيرد مسلمان باشد و در هنگام گرفتن ، نام خدا را ببرد ؛ ولى اگر ملخ مرده‌اى در دست كافر باشد و معلوم نباشد كه آن را زنده گرفته يا نه ، اگرچه بگويد : « زنده گرفته‌ام » ، حلال نيست مگر اين كه اطمينان حاصل شود كه راست مىگويد .\r\n« مسألهء 3222 » خوردن ملخى كه بال در نياورده و نمىتواند پرواز كند ، حرام است .\r\n\r\n","description":"","footnote":"","page_name":" 611 ","page_number":615},
  {"content":"\r\n\r\n\r\nاحكام خوردنىها و آشاميدنىها\r\n« مسألهء 3223 » خوردن گوشت پرنده‌اى كه مثل شاهين چنگال دارد ، حرام است و احتياط واجب ترك خوردن گوشت پرستو و هُدهُد است .\r\n« مسألهء 3224 » از حيوانات دريايى ، ماهى پولكدار حلال است ، اگرچه پولك‌هاى آن هنگام صيد يا به واسطهء عوارض ديگرى ريخته باشد ، همان گونه كه برخى از ماهىها تنها پولك‌هاى اطراف گوش آنها نمايان است و ماهى بدون پولك حرام است ، همچنان كه ساير حيوانات دريايى نظير نهنگ ، خرچنگ و قورباغه نيز حرام مىباشند ، البته مِيگو ( روبيان ) نيز جزء حيوانات دريايى حلال گوشت است .\r\n« مسألهء 3225 » از چهارپايان اهلى ، گوشت شتر ، گاو و گوسفند حلال است و اگر كسى با آنها وَطى كند - يعنى نزديكى نمايد - خوردن گوشت و آشاميدن شير آنها حرام مىشود و ادرار و سرگين آنها نيز بنابر احتياط نجس است و بايد بدون آن كه تأخير بيفتد آن حيوان را بكشند و بسوزانند و كسى كه با آن وطى كرده پول آن را به صاحبش بدهد ، بلكه اگر با چهارپاى ديگرى هم نزديكى كند ، شير آن حرام مىشود .\r\n« مسألهء 3226 » خوردن گوشت اسب ، قاطر و الاغ مكروه است و اگر كسى با آنها نزديكى نمايد ، حرام مىشوند و بايد آنها را از شهر بيرون ببرند و در جاى ديگر بفروشند .\r\n« مسألهء 3227 » از چهارپايان وحشى ، گوشت آهو ، گوزن ، گاو وحشى ، قوچ ، بز كوهى و گورخر حلال است .\r\n« مسألهء 3228 » اگر چيزى را كه روح دارد از بدن حيوان زنده جدا نمايند ، مثلًا\r\n\r\n","description":"","footnote":"","page_name":" 612 ","page_number":616},
  {"content":"\r\n\r\nدنبه يا مقدارى گوشت از گوسفند زنده ببُرند ، نجس و حرام مىباشد .\r\n« مسألهء 3229 » خوردن پانزده چيز از حيوانات حلال گوشت ، حرام است :\r\n1 - خون 2 - فَضله ( مدفوع ) 3 - نَرِى 4 - فَرْج 5 - بچّه‌دان 6 - غُدد كه آن را دُشْوِل مىگويند 7 - تخم كه آن را دُنْبلان مىگويند 8 - غده‌اى كه در مغز كلّه است و به شكل نخود مىباشد 9 - مغز حرام كه در ميان تيرهء پشت است 10 - پِى كه در دو طرف تيرهء پشت است 11 - زهره‌دان 12 - سَپُرز ( طَحال ) 13 - ادراردان ( مثانه ) 14 - عدسى و سياهى چشم 15 - چيزى كه در ميان سُم است و به آن « ذات الاشاجع » مىگويند .\r\n« مسألهء 3230 » خوردن سرگين و آب دماغ حرام است و احتياط واجب آن است كه از خوردن ادرار در غير شتر و از خوردن چيزهاى خبيث ديگر كه طبيعت انسان از آن متنفّر است اجتناب كنند ، ولى اگر چيزهاى خبيث پاك باشد و مقدارى از آن به گونه‌اى با چيز حلال مخلوط شود كه عرفاً مستهلك بوده و به حساب نيايد ، خوردن آن اشكال ندارد .\r\n« مسألهء 3231 » خوردن كمى از تربت حضرت سيدالشهداء عليه السلام براى شفا و خوردن گِل داغستان و گِل ارمنى براى معالجه ، اگر علاج منحصر به خوردن آنها باشد ، اشكال ندارد .\r\n« مسألهء 3232 » فرو بردن آب بينى و خلط سينه كه در دهان آمده حرام نيست و نيز فرو بردن غذايى كه هنگام خلال كردن ، از لاى دندان بيرون مىآيد ، اگر طبيعت انسان از آن متنفّر نباشد ، اشكال ندارد .\r\n« مسألهء 3233 » تخم ماهى حلال گوشت ( خاويار ) - هرچند نرم و لَزِج باشد - حلال است و تخم ماهى حرام گوشت - هرچند سفت و خشن باشد - حرام مىباشد و اگر در موردى مشتبه شود كه از قبيل حلال است يا حرام ، بنابر احتياط اگر لَزِج و نرم باشد ، از مصرف آن خوددارى شود و اگر سفت و زبر باشد ، خوردن آن حلال است .\r\n« مسألهء 3234 » خوردن گوشت و شير حيوان نجس العين - سگ و خوك - و حيوانات درنده‌اى كه معمولًا نيش و چنگال دارند ، مانند شير ، پلنگ ، يوزپلنگ ، گرگ ، كفتار ، شغال ، روباه و گربه و نيز حيواناتى كه مسخ شده‌اند ، مانند فيل ، خرس ، بوزينه و\r\n\r\n","description":"","footnote":"","page_name":" 613 ","page_number":617},
  {"content":"\r\n\r\nخرگوش ، حرام مىباشد .\r\n« مسألهء 3235 » خوردن گوشت جانوران ريز و خزندگان و انواع حشرات مانند موش ، مار ، سوسمار ، مارمولك ، خرچنگ ، عقرب ، سوسك ، زنبور ، مورچه ، مگس ، پشه ، شب‌پره و انواع كرم‌ها حرام است .\r\n« مسألهء 3236 » معمولًا پرندگان حلال گوشت از حرام گوشت به دو راه شناخته مىشوند :\r\nاوّل : اين كه هنگام پرواز ، بال زدن آنها بيشتر از بال نزدن آنها باشد ، پس آن دسته كه بال زدن آنها بيشتر است ، حلالند و آن دسته كه بيشتر بال را نگه مىدارند ، حرام مىباشند .\r\nدوم : آن دسته كه سنگدان يا چينه‌دان يا انگشت جدايى مانند شست انسان دارند حلال و آن دسته كه اينها را ندارند حرام مىباشند .\r\n« مسألهء 3237 » تخمِ پرندگان حلال گوشت ، حلال و تخمِ پرندگان حرام گوشت ، حرام است و اگر بين حلال و حرام مشتبه شود ، تخم‌هايى كه دو طرف آن مساوى باشد ، حرام است و تخم‌هايى كه يك طرف آن باريكتر باشد ، حلال است .\r\n« مسألهء 3238 » حيوان اهلىِ حلال گوشت به يكى از سه راه حرام گوشت مىشود :\r\nاوّل : اين كه « جَلّال » باشد ، يعنى به خوردن مدفوع انسان عادت كرده باشد كه در اين صورت گوشت ، تخم و شير آن حرام و بنابر احتياط ادرار و مدفوع آن نجس مىباشد .\r\nدوم : اين كه انسان با حيوان چهارپا نزديكى كند كه در اين صورت گوشت و شير آن حرام مىشود و بنابر احتياط واجب ، ادرار و مدفوع آن نيز نجس است و همچنين بنابر احتياط واجب ، نسل آن نيز كه پس از وطى متولد مىشود ، حرام است ، گرچه قبل از وطى در شكم او موجود باشد .\r\nسوم : برّه و بزغاله كه از شير خوك بخورد تا رشد كند و گوشت آن محكم شود كه در اين حالت گوشت و شير و نسل آنها حرام مىشود و بنابر احتياط واجب ادرار و مدفوع آنها نيز نجس است .\r\n\r\n","description":"","footnote":"","page_name":" 614 ","page_number":618},
  {"content":"\r\n\r\n« مسألهء 3239 » حيوانى كه با آن نزديكى شده اگر با حيوانات ديگر مخلوط و مشتبه شده باشد ، بايد از راه قرعه آن را تعيين نمايند ، بدين گونه كه اوّل گله را دو نصف مىكنند و پس از قرعه آن نصف را كه مشخّص شده باز دو نصف مىكنند تا بالاخره آن حيوان مشخّص شود .\r\n« مسألهء 3240 » خوردن ، آشاميدن ، تزريق و يا استعمال چيزى كه براى جسم يا روح انسان ضرر قابل توجّه دارد ، حرام است ، ولى اگر در موردى به نظر پزشك متخصّص و مطمئن درمان بيمارى منحصر به آن باشد ، در حدّ ضرورت اشكال ندارد .\r\n« مسألهء 3241 » آشاميدن شراب ، حرام و در بعضى از اخبار بزرگ‌ترين گناه شمرده شده است و اگر كسى آن را حلال بداند ، در صورتى كه متوجّه باشد كه لازمهء حلال دانستن آن تكذيب خدا و پيامبر صلى الله عليه و آله و سلم مىباشد كافر است . از حضرت امام جعفر صادق عليه السلام روايت شده است كه فرمودند : « شراب ريشهء بدىها و منشأ گناهان است و كسى كه شراب مىخورد ، عقل خود را از دست مىدهد و در آن هنگام خدا را نمىشناسد و از هيچ گناهى باك ندارد و احترام هيچ كس را نگه نمىدارد و حقّ خويشان نزديك را رعايت نمىكند و از زشتىهاى آشكار رو نمىگرداند و روح ايمان و خداشناسى از بدن او بيرون مىرود و روح ناقص خبيثى كه از رحمت خدا دور است در او مىماند و خدا و فرشتگان و پيامبران عليهم السلام و مؤمنين ، او را لعنت مىكنند و تا چهل روز نماز او قبول نمىشود و روز قيامت روى او سياه است و زبان از دهانش بيرون مىآيد و آب دهان او به سينه‌اش مىريزد و فرياد تشنگى او بلند است . » « 1 » « مسألهء 3242 » سر سفره‌اى كه در آن شراب مىخورند ، اگر انسان يكى از آنان حساب شود ، بنابر احتياط واجب نبايد نشست و غذا خوردن از آن سفره حرام است .\r\n« مسألهء 3243 » بر هر مسلمان واجب است مسلمان ديگرى را كه نزديك است از گرسنگى يا تشنگى بميرد ، نان و آب داده و او را از مرگ نجات دهد .\r\n« مسألهء 3244 » كسى كه بر اثر گرسنگى يا تشنگى به حدّ اضطرار رسيده و چيز\r\n\r\n\r\n","description":"","footnote":"\r\n( 1 ) - فروع كافى ، كتاب الاشربة ، « باب شارب الخمر » ، ج 5 ، ص 399 ، ح 16 .\r\n","page_name":" 615 ","page_number":619},
  {"content":"\r\n\r\nحلال به دست نمىآورد ، مىتواند به حدّى كه خطر را از خود دفع نمايد ، از چيز حرام بخورد يا بياشامد و اگر ناچار شود از مال شخص ديگرى بخورد بايد عوض آن را بدهد .\r\n« مسألهء 3245 » خوردن و آشاميدن از منزل يا باغ بستگان نزديك انسان مانند پدر ، مادر ، فرزند ، همسر ، برادر ، خواهر ، عمو ، عمّه ، دايى ، خاله و نيز دوستان و كسى كه منزل و كار خود را به انسان محوّل نموده است ، در صورتى كه اطمينان يا گمان به راضى نبودن آنان نداشته باشد ، جايز است .\r\n\r\nمستحبّات و مكروهات خوردن و آشاميدن\r\n« مسألهء 3246 » چند چيز در غذا خوردن مستحب است :\r\nاوّل : هر دو دست را پيش از غذا بشويد . دوم : بعد از غذا دست خود را بشويد و با دستمال خشك كند . سوم : ميزبان پيش از همه شروع به غذا خوردن كند و بعد از همه دست بكشد و پيش از غذا اوّل ميزبان دست خود را بشويد ، بعد كسى كه طرف راست او نشسته و همين طور تا برسد به كسى كه طرف چپ او نشسته و بعد از غذا اوّل كسى كه طرف چپ ميزبان نشسته دست خود را بشويد و همين طور تا به طرف راست ميزبان برسد . چهارم : در اوّل غذا « بسم اللَّه » بگويد ، ولى اگر سر يك سفره چند جور غذا باشد ، در وقت خوردن هر كدام آنها ، گفتن « بسم اللَّه » مستحب است . پنجم : با دست راست غذا بخورد . ششم : اگر با دست غذا مىخورد ، با سه انگشت يا بيشتر غذا بخورد و با دو انگشت نخورد . هفتم : اگر چند نفر سر يك سفره نشسته باشند ، هر كسى از غذاى جلوى خودش بخورد . هشتم : لقمه را كوچك بردارد . نهم : سر سفره زياد بنشيند و غذا خوردن را طول بدهد . دهم : غذا را خوب بجود . يازدهم : بعد از غذا ، خداوند متعال را حمد كند .\r\nدوازدهم : انگشتان را بليسد . سيزدهم : بعد از غذا خلال نمايد ، ولى با چوب انار و چوب 0 ريحان و نِى و برگ درخت خرما خلال نكند . چهاردهم : آنچه بيرون سفره مىريزد جمع كند و بخورد ، ولى اگر در بيابان غذا مىخورد ، مستحب است آنچه مىريزد ، براى پرندگان و حيوانات بگذارد . پانزدهم : در اوّل روز و اوّل شب غذا بخورد و در بين روز و\r\n\r\n","description":"","footnote":"","page_name":" 616 ","page_number":620},
  {"content":"\r\n\r\nدر بين شب غذا نخورد . شانزدهم : بعد از خوردن غذا مقدارى به پشت بخوابد و پاى راست را روى پاى چپ بيندازد . هفدهم : در اوّل غذا و آخر آن نمك بخورد .\r\nهيجدهم : ميوه را پيش از خوردن با آب بشويد .\r\n« مسألهء 3247 » چند چيز در غذا خوردن مكروه است :\r\nاوّل : در حال سيرى غذا خوردن . دوم : پر خوردن ، در خبر است كه : « خداوند متعال بيشتر از هر چيز از شكم پُر تنفّر دارد . » « 1 » سوم : نگاه كردن به صورت ديگران در هنگام غذا خوردن . چهارم : خوردن غذاى داغ . پنجم : فوت كردن به چيزى كه مىخورد يا مىآشامد . ششم : بعد از گذاشتن نان در سفره ، منتظر چيز ديگرى شدن . هفتم : پاره كردن نان با كارد . هشتم : گذاشتن نان زير ظرف غذا . نهم : پاك كردن گوشتى كه به استخوان چسبيده به گونه‌اى كه چيزى در آن نماند . دهم : پوست كندن ميوه‌هايى كه معمولا با پوست مصرف مىشوند . يازدهم : دور انداختن ميوه پيش از آن كه كاملًا آن را بخورد .\r\n« مسألهء 3248 » در آشاميدن آب چند چيز مستحب است :\r\nاوّل : آب را به طور مكيدن بياشامد . دوم : در روز ايستاده آب بخورد . سوم : پيش از آشاميدن آب « بسم اللَّه » و بعد از آن « الحمداللَّه » بگويد . چهارم : به سه نفس آب بياشامد .\r\nپنجم : از روى ميل آب بياشامد . ششم : بعد از آشاميدن آب حضرت ابا عبداللَّه عليه السلام و اهل بيت و ياران ايشان را ياد كند و قاتلان آن حضرت را لعنت نمايد .\r\n« مسألهء 3249 » در آشاميدن آب چند چيز مكروه است :\r\nاوّل : زياد آشاميدن . دوم : آشاميدن آب در شب به حالت ايستاده . سوم : آشاميدن آب با دست چپ . چهارم : آشاميدن آب پس از غذاى چرب . پنجم : آشاميدن از جاى شكستهء كوزه ، ليوان و هر ظرف ديگر و نيز از جايى كه دستهء آن است .\r\n\r\n\r\n","description":"","footnote":"\r\n( 1 ) - وسائل الشيعة ، چاپ آل البيت ، باب 1 از « أبواب آداب المائدة » ، ح 13 ، ج 24 ، ص 242 و 243 .\r\n","page_name":" 617 ","page_number":621},
  {"content":"\r\n\r\n\r\nاحكام اقرار\r\n« اقرار » يعنى كسى اعتراف نمايد و به صورت جزم و يقين خبر دهد كه ديگرى بر عهدهء او حقّى دارد ، يا حق داشتن خود بر عهدهء ديگرى را نفى كند ، يا بگويد فلان چيزى كه در تصرّف اوست مالِ ديگرى است ، يا مثلًا فلان شخص فرزند يا برادر اوست ، يا اعتراف كند كه فلان جرم يا جنايت را - كه قهراً موجب تعزير ، قصاص يا حدّ شرعى است - مرتكب شده است .\r\n« مسألهء 3250 » اقرار به هر لفظى كه صورت پذيرد - گرچه صريح نباشد و با قرائنى ديگر چون اشاره ، رسا باشد - كفايت مىكند و نافذ است ، ولى اگر لفظى را كه گفته ظاهر در اقرار نباشد و احتمالات ديگر در آن راه داشته باشد ، اقرار ثابت نمىشود .\r\n« مسألهء 3251 » اقرار كننده بايد بالغ و عاقل و داراى قصد و اختيار باشد ، بنابر اين اقرار كودك ، ديوانه ، مست و يا كسى كه به وسيلهء هيپنوتيزم در خواب بدون قصد و اختيار اقرار كرده و يا كسى كه در حال تهديد يا زير فشار جسمى يا روحى اقرار نموده ، اعتبار ندارد ؛ ولى اقرار بيمار در مرضى كه به مرگ او منتهى مىشود اجمالًا نافذ است ، پس اگر مورد وثوق باشد همهء آن صحيح است و گرنه نسبت به زايد بر ثلث مال نافذ نيست و نيز اقرار معلّق ثابت نمىشود .\r\n« مسألهء 3252 » اقرار شخص سفيه نسبت به امور مالى اعتبار ندارد ، بنابر اين اگر سفيه اقرار نمايد مبلغى به ديگرى بدهكار است يا چيزى كه در دست او مىباشد مال ديگرى است ، اقرار او نافذ نيست ، ولى اقرار سفيه نسبت به امور غير مالى اعتبار دارد .\r\n« مسألهء 3253 » اقرار شخص ورشكسته‌اى كه توسّط حاكم شرع از تصرّف در\r\n\r\n","description":"","footnote":"","page_name":" 618 ","page_number":622},
  {"content":"\r\n\r\nاموال خود منع شده ، حتّى نسبت به امور مالى معتبر و نافذ است ، مشروط بر اين كه به ضرر ديگرى نباشد ، خواه زمان بدهكار شدنِ خود را پيش از حكم به ورشكستگى ذكر كند يا بعد از آن ؛ ولى اگر پس از حكم به ورشكستگى اقرار به بدهكارى نمايد ، طلبكار جديد با ساير طلبكاران در اموال او شريك نمىشود .\r\n« مسألهء 3254 » در مُقَرّ له ( كسى كه به نفع او اقرار شده است ) اهليت شرط نيست ، ولى شرعاً بايد بتواند آنچه را به نفع او اقرار شده دارا شود و نيز در صحّت اقرار ، تصديق مُقَرّ له شرط نيست ، ولى اگر مفاد اقرار را تكذيب كند ، اقرار مزبور در حق او بى اثر است .\r\n« مسألهء 3255 » اقرار شخص فقط عليه خودش معتبر است ، پس اقرار او عليه ديگران و همچنين به نفع خود معتبر نيست .\r\n« مسألهء 3256 » اقرار يا شهادتى كه بر روى كاغذ نوشته شده يا بر روى نوار ضبط شده است و شباهت زيادى به صدا يا خط كسى دارد ، در صورتى كه احتمال جعلى بودن آن داده شود يا احتمال دهند در شرايط غير عادى و با فشار و تهديد يا فريب انجام شده باشد ، اعتبارى ندارد .\r\n« مسألهء 3257 » پس از تحقّق اقرار شرعى ، انكار اعتبارى ندارد ؛ به عنوان مثال اگر اقرار كند : « فلانى مبلغ بيست هزار تومان از من طلبكار است » و پس از آن انكار نمايد ، انكار او اثرى ندارد ، همچنين اگر پس از اقرار به بدهكارى ، مقدارى از آن را انكار نمايد ، باز هم اعتبارى ندارد .\r\n« مسألهء 3258 » اگر كذب اقرار نزد حاكم شرع ثابت شود ، آن اقرار بى اثر خواهد بود .\r\n« مسألهء 3259 » اگر به بدهكارى خود اقرار نمايد ولى بگويد : « آن را پرداخت كرده‌ام » ، بدهكارى او ثابت مىشود ، ولى پرداخت آن را بايد اثبات نمايد .\r\n« مسألهء 3260 » اقرار به چيزى كه عقلًا يا عادتاً محال باشد يا بر حسب شرع صحيح نباشد ، مؤثر نيست ؛ بنابر اين اقرار بايد به چيزى باشد كه داراى اثر و حكم شرعى است ، مانند اقرار به مال موجود يا بدهكارى يا منفعت يا كار و يا حقّى كه مىتوان اقرار كننده را ملزم به انجام يا ادَاى آن نمود و يا اقرار به گناهى كه مىتوان او را به\r\n\r\n","description":"","footnote":"","page_name":" 619 ","page_number":623},
  {"content":"\r\n\r\nمجازات آن محكوم كرد ، پس اقرار به بدهكارى مبلغى كه بابت قمار و مانند آن است اعتبارى ندارد .\r\n« مسألهء 3261 » اقرار به نسب ، مانند اقرار به فرزند بودن براى كسى ، با چند شرط پذيرفته مىشود :\r\nاوّل : احتمال داده شود كه اقرار كننده راست مىگويد و تحقّق نسب ، عادتاً ممكن باشد . دوم : تحقّق نسب شرعاً صحيح باشد . سوم : شخص ديگرى مدّعى آن نباشد .\r\nچهارم : نسبت به كودكى باشد كه در اختيار اوست و در صورت تحقّق اين شرايط ، نيازى به تصديق كودك نيست و انكار او نيز پس از بلوغ مسموع نخواهد بود ، ولى ادّعاى فرزندى شخص بالغ در صورتى پذيرفته مىشود كه او هم تصديق نمايد .\r\n« مسألهء 3262 » اختلاف بين اقرار كننده و كسى كه براى او اقرار شده در سبب اقرار ، مانع از صحّت اقرار نيست .\r\n\r\n","description":"","footnote":"","page_name":" 620 ","page_number":624},
  {"content":"\r\n\r\n\r\nاحكام نَذْر و عَهْد\r\n« مسألهء 3263 » « نذر » آن است كه انسان ملتزم شود كار خيرى را براى خدا بجا آورد يا كارى را كه انجام ندادن آن بهتر است ، براى خدا ترك نمايد و بنابر اين متعلّق نذر بايد داراى « رجحان » باشد ، يعنى فعل يا ترك فعلى كه نذر شده ، شرعاً داراى مزيّت باشد .\r\n« مسألهء 3264 » نذر بر چند قسم است :\r\nاوّل : نذرى كه براى شكر نعمت دنيوى يا اخروى باشد ، مثلًا بگويد : « از براى خداست بر من كه اگر مرا توفيق حجّ داد يا به من فرزندى عطا نمود ، فلان كار خير را انجام دهم » ، يا براى شكرِ ترك گناه يا رفع بلا يا بيمارى و يا ساير مشكلات صورت بگيرد ، مثلًا بگويد : « از براى خداست بر من كه اگر از فلان گناه محفوظ ماندم يا بيمارم شفا يافت ، فلان عمل خير را انجام دهم » ؛ به اين قسم نذر كه براى شكرگزارى انجام مىشود « نذر بِرّ » گفته مىشود .\r\nدوم : نذرى كه براى زَجْر ( يعنى بازداشتن ) خود از عمل حرام يا مكروه انجام مىدهد ، مثلًا مىگويد : « از براى خداست بر من كه اگر عمداً غيبت كردم ، يك روز روزه بگيرم » ؛ اين قسم نذر را « نذر زَجْر » مىگويند .\r\nسوم : نذرى كه مطلق بوده و مشروط و معلّق به چيزى نباشد ، به عنوان مثال بگويد : « از براى خدا بر من است كه فردا را روزه بگيرم » ؛ به اين قسم نذر « نذر تَبَرُّعى » مىگويند .\r\n« مسألهء 3265 » در نذر بايد علاوه بر نيّت و قصد ، صيغه خوانده شود و لازم نيست آن را به عربى بخوانند ، پس اگر بگويد : « چنانچه بيمار من خوب شود ، براى خدا بر من\r\n\r\n","description":"","footnote":"","page_name":" 621 ","page_number":625},
  {"content":"\r\n\r\nاست كه صد تومان به فقير بدهم » ، نذر او صحيح است .\r\n« مسألهء 3266 » عبارت « براى خدا » به هر زبان كه باشد ، بايد در صيغهء نذر گفته شود و اگر در قلب آن را نيّت كند ، كافى نيست و نذر واقع نمىشود .\r\n« مسألهء 3267 » نذر كننده بايد مكلّف و عاقل باشد و به اختيار و قصد خود نذر كند ، بنابر اين نذر كردن كسى كه او را مجبور كرده‌اند يا به واسطهء عصبانى شدن بىاختيار نذر كرده ، صحيح نيست .\r\n« مسألهء 3268 » نذرهايى كه آدم سفيه - يعنى كسى كه مال خود را در كارهاى بيهوده مصرف مىكند - نسبت به اموالش مىكند ، صحيح نيست ، اگرچه حاكم شرع هم از تصرّف او در اموالش جلوگيرى نكرده باشد .\r\n« مسألهء 3269 » نذر زن بدون اجازهء شوهر ، اگر منافات با حقّ شوهر داشته باشد ، باطل است .\r\n« مسألهء 3270 » اگر زن با اجازهء شوهر نذر كند ، شوهر نمىتواند نذر او را به هم بزند يا از عمل كردن او به نذر جلوگيرى نمايد .\r\n« مسألهء 3271 » هرگاه فرزند نذر كند - اگرچه بدون اجازهء پدر هم باشد - بايد به آن نذر عمل نمايد ، مگر اين كه نذر فرزند نسبت به اموال پدر يا مادر باشد و يا موجب آزار والدين را فراهم كند و به اين سبب از رجحان بيفتد .\r\n« مسألهء 3272 » پدر و مادر نمىتوانند از طرف فرزند خود نذر كنند ؛ پس اگر مثلًا نذر كنند كه دختر خود را به سيّد شوهر دهند و دختر پس از تكليف راضى نباشد ، نذر آنان اعتبارى ندارد ، ولى احتياط مستحب آن است كه اگر بتوانند او را راضى نمايد كه با سيّد ازدواج كند .\r\n« مسألهء 3273 » انسان كارى را مىتواند نذر كند كه انجام آن برايش ممكن باشد ، بنابر اين كسى كه نمىتواند پياده به كربلا برود ، اگر نذر كند كه پياده برود ، نذر او صحيح نيست .\r\n« مسألهء 3274 » اگر نذر كند كار حرام يا مكروهى را انجام دهد يا كار واجب يا\r\n\r\n","description":"","footnote":"","page_name":" 622 ","page_number":626},
  {"content":"\r\n\r\nمستحبّى را ترك كند ، نذر او صحيح نيست .\r\n« مسألهء 3275 » اگر نذر كند كار مباحى را انجام دهد يا ترك نمايد ، چنانچه بجا آوردن و ترك آن از هر جهت مساوى باشد ، نذر او صحيح نيست و اگر انجام آن از جهتى بهتر باشد و انسان به قصد همان جهت نذر كند - مثلًا نذر كند غذايى را بخورد تا براى عبادت قوّت بگيرد - نذر او صحيح است و نيز اگر ترك آن از جهتى بهتر باشد و انسان براى همان جهت نذر كند كه آن را ترك نمايد - مثلًا براى اين كه پرخورى مضر است ، نذر كند كه زياد غذا نخورد - نذر او صحيح مىباشد .\r\n« مسألهء 3276 » اگر نذر كند نماز واجب خود را در جايى بخواند كه به خودىِ خود ثواب نماز در آنجا زياد نيست - مثلًا نذر كند نماز را در اتاق بخواند - چنانچه نماز خواندن در آنجا از جهتى بهتر باشد - مثلًا به واسطهء اين كه خلوت است انسان حضور قلب پيدا مىكند - نذر صحيح است .\r\n« مسألهء 3277 » اگر نذر كند عملى را انجام دهد ، بايد به همان نحو كه نذر كرده بجا آورد ، پس اگر نذر كند كه روز اوّل ماه صدقه بدهد يا روزه بگيرد يا نماز اوّل ماه بخواند ، اگر قبل از آن روز يا بعد از آن بجا آورد ، كفايت نمىكند و نيز اگر نذر كند كه وقتى بيمار او خوب شد صدقه بدهد ، اگر پيش از آن كه بيمار خوب شود صدقه بدهد ، كافى نيست .\r\n« مسألهء 3278 » اگر نذر كند روزه بگيرد ولى وقت و مقدار آن را معيّن نكند ، چنانچه يك روز روزه بگيرد كافى است و اگر نذر كند نماز بخواند و مقدار و خصوصيّات آن را معيّن نكند ، اگر يك نماز دو ركعتى بخواند كفايت مىكند و اگر نذر كند صدقه بدهد و جنس و مقدار آن را معيّن نكند ، اگر چيزى بدهد كه بگويند صدقه داده ، به نذر عمل كرده است و اگر نذر كند كارى براى خدا بجا آورد ، در صورتى كه يك نماز بخواند يا يك روز روزه بگيرد يا چيزى صدقه بدهد ، نذر خود را انجام داده است .\r\n« مسألهء 3279 » اگر نذر كند روز معيّنى را روزه بگيرد و در آن روز به سفر برود ، چنانچه به هنگام نذر مقصودش اين بود كه حتّى در حال سفر نيز روزه بگيرد ، بايد همان\r\n\r\n","description":"","footnote":"","page_name":" 623 ","page_number":627},
  {"content":"\r\n\r\nروز را در سفر روزه بگيرد و گرنه بعداً بايد قضاى آن را بجا آورد .\r\n« مسألهء 3280 » اگر انسان از روى اختيار به نذر خود عمل نكند ، بايد كفّاره بدهد و كفّارهء آن ، كفّارهء قسم است كه در مسألهء 3302 آمده است .\r\n« مسألهء 3281 » اگر نذر كند كه تا وقت معيّنى عملى را ترك كند ، بعد از گذشتن آن وقت مىتواند آن عمل را بجا آورد و اگر پيش از گذشتن وقت از روى فراموشى يا ناچارى آن را انجام دهد ، چيزى بر او واجب نيست ، ولى باز هم لازم است كه تا آن وقت آن عمل را بجا نياورد و چنانچه دوباره پيش از رسيدن آن وقت بدون عذر آن عمل را انجام دهد ، بايد به مقدارى كه در مسألهء پيش گفته شد كفّاره بدهد .\r\n« مسألهء 3282 » كسى كه نذر كرده عملى را ترك كند و وقتى براى آن معيّن نكرده است ، اگر از روى فراموشى يا ناچارى يا ندانستن ، آن عمل را انجام دهد ، كفّاره بر او واجب نيست ؛ ولى چنانچه از روى اختيار آن را بجا آورد ، براى دفعهء اوّل بايد كفّاره بدهد .\r\n« مسألهء 3283 » اگر براى عملى كه نذر كرده وقتى معيّن نكرده باشد ، لازم نيست فوراً انجام دهد ، ولى بنابر احتياط نبايد زياد تأخير بيندازد .\r\n« مسألهء 3284 » اگر نذر كننده از انجام نذر خود در وقت آن عاجز شود ، نذر او منحل شده و از او ساقط مىگردد ؛ ولى اگر از انجام روزهء نذرى عاجز باشد ، بنابر احتياط واجب براى هر روزه دو مُدّ طعام ( تقريباً 1500 گرم ) به فقيرى صدقه دهد تا آن فقير به نيابت او روزه بگيرد و اگر ميسّر نشد ، براى هر روزه يك مدّ طعام صدقه دهد .\r\n« مسألهء 3285 » اگر نذر كند كه در هر هفته روز معيّنى - مثلًا روز جمعه - را روزه بگيرد ، چنانچه يكى از جمعه‌ها عيد فطر يا قربان باشد يا در روز جمعه عذر ديگرى مانند حيض براى او پيدا شود ، بايد آن روز را روزه نگيرد و بعد قضاى آن را بجا آورد .\r\n« مسألهء 3286 » اگر نذر كند كه مقدار معيّنى را به مصرف خاصى برساند - مثلًا نذر كند صد تومان صدقه بدهد - چنانچه پيش از به مصرف رساندن آن بميرد ، لازم نيست آن مقدار را از مال او به مصرف نذر برسانند ؛ ولى بهتر اين است كه وارثين بالغ او از سهم خود آن مقدار را از طرف ميّت به مصرف نذر برسانند .\r\n\r\n","description":"","footnote":"","page_name":" 624 ","page_number":628},
  {"content":"\r\n\r\n« مسألهء 3287 » هرگاه نذر كند مال معيّنى را در راه خاصّى مصرف كند و قبل از انجام آن از دنيا برود ، بنابر احتياط واجب وصىّ او بايد آن مال را به مصرف تعيين شده برساند ، ولى اگر نذر كند كه تا زنده است خود او در هر سال مقدار معيّنى از مال را در راه معينّى مصرف كند ، پس از مردن او ادامهء آن واجب نيست .\r\n« مسألهء 3288 » اگر نذر كند كه به فقير معيّنى صدقه بدهد ، نمىتواند آن را به فقير ديگرى بدهد و اگر آن فقير بميرد ، بنابر احتياط بايد به ورثهء او بدهد .\r\n« مسألهء 3289 » اگر نذر كند كه به زيارت يكى از امامان عليهم السلام - مثلًا به زيارت حضرت اباعبداللَّه عليه السلام - مشرّف شود ، چنانچه به زيارت امام ديگرى برود ، كافى نيست و اگر به واسطهء عذرى نتواند آن امام را زيارت كند ، چيزى بر او واجب نيست .\r\n« مسألهء 3290 » كسى كه نذر كرده زيارت برود و غسل زيارت و نماز آن را نذر نكرده ، لازم نيست آنها را بجا آورد .\r\n« مسألهء 3291 » اگر براى حرم يكى از امامان عليهم السلام يا امامزادگان چيزى مانند فرش و پرده يا روشنايى نذر كند ، بايد آن را به مصارف حرم برساند و اگر براى امام عليه السلام يا امامزاده چيزى نذر كند ، مىتواند آن را به خدّامى كه مشغول خدمت هستند بدهد ، چنانچه مىتواند به مصارف حرم يا ساير كارهاى خير ، به قصد بازگشت ثواب آن به كسى كه براى او نذر شده ، برساند .\r\n« مسألهء 3292 » اگر براى خود امام عليه السلام چيزى نذر كند ، چنانچه مصرف معيّنى را قصد كرده باشد ، بايد به همان مصرف برساند و اگر مصرف معيّنى را قصد نكرده باشد ، بايد به فقرا و زوّار بدهد يا مسجد و مانند آن بسازد و ثواب آن را هديهء آن امام نمايد و همچنين است اگر چيزى را براى امامزاده‌اى نذر كرده باشد .\r\n« مسألهء 3293 » اگر گوسفندى را براى صدقه يا براى يكى از امامان نذر كنند ، پشم آن و مقدارى كه چاق مىشود جزء نذر است و اگر پيش از آن كه به مصرف نذر برسد شير بدهد يا بچّه بياورد ، آنها را هم بايد به مصرف نذر برسانند .\r\n« مسألهء 3294 » هرگاه نذر كند كه اگر بيمار او خوب شود يا مسافر او بيايد عملى را\r\n\r\n","description":"","footnote":"","page_name":" 625 ","page_number":629},
  {"content":"\r\n\r\nانجام دهد ، چنانچه معلوم شود كه پيش از نذر كردن بيمار خوب شده يا مسافر آمده است ، عمل كردن به نذر لازم نيست .\r\n« مسألهء 3295 » اگر نذر كند مقدار معيّنى از مال را به مصرف خاصّى برساند و آن مصرف را فراموش كند و بين چند مصرف مردّد باشد ، بايد در هر يك از آن مصرف‌ها همهء آن مقدار را صرف نمايد و در صورتى كه مصرف را فراموش نكرده ولى مقدار معيّن از مال را فراموش كرده باشد ، بايد هر مقدار آن را كه يقين دارد مصرف نمايد و اگر عملى را نذر كرده و مردّد بين چند عمل باشد ، بايد همهء آن اعمال را انجام دهد و در صورتى كه مقدار عمل را فراموش كرده باشد ، بايد هر اندازه را كه يقين دارد انجام دهد .\r\n« مسألهء 3296 » در « عهد » هم مثل نذر بايد صيغه بخواند و نام خدا را بر زبان آورد و بگويد : « با خدا عهد كردم كه فلان كار را انجام دهم يا فلان كار را ترك كنم » و نيز كارى را كه عهد مىكند انجام دهد ، بايد نكردن آن بهتر از انجام آن نباشد .\r\n« مسألهء 3297 » هرگاه با خدا عهد كند كه اگر به حاجت شرعى خود برسد كار خيرى را انجام دهد ، بعد از آن كه حاجت او برآورده شد ، بايد آن كار را انجام دهد و نيز اگر بدون آن كه حاجتى داشته باشد ، عهد كند كه عمل خيرى را انجام دهد ، آن عمل بر او واجب مىشود .\r\n« مسألهء 3298 » اگر به عهد خود عمل نكند ، بايد كفّاره بدهد ، يعنى شصت فقير را سير كند يا دو ماه روزه بگيرد يا يك برده آزاد كند .\r\n« مسألهء 3299 » اگر براى تخلّف از نذر يا قسم يا عهد خود كفّاره‌اى معيّن كند - به عنوان مثال بگويد : « با خدا عهد كردم كه ديگر سيگار نكشم و اگر كشيدم صد تومان صدقه بدهم » - در صورت تخلّف ، بايد تنها آنچه را معيّن نموده انجام دهد و كفّاره ديگرى واجب نيست .\r\n\r\n","description":"","footnote":"","page_name":" 626 ","page_number":630},
  {"content":"\r\n\r\n\r\nاحكام سوگند\r\n« مسألهء 3300 » « سوگند » بر دو نوع است :\r\nاوّل : آن كه انسان براى اثبات يا نفى چيزى سوگند ياد كند ، مثلًا بگويد : « وَاللَّه ، چنين بوده » يا « وَاللَّه ، چنين نبوده » . اين گونه سوگندها اگر راست باشد كراهت دارد و اگر دروغ باشد گناه كبيره است ، ولى كفّاره ندارد و اگر براى اين كه خودش يا مسلمان ديگرى را از شرّ فرد ظالمى نجات دهد به دروغ سوگند ياد كند ، اشكال ندارد ، بلكه گاهى واجب مىشود ، ولى اگر مىتواند « تَوْريه » كند و توجّه به آن دارد ، احوط آن است كه « تَوْريه » نمايد « 1 » .\r\nدوم : آن است كه انسان براى انجام يا ترك كارى در آينده سوگند ياد كند و به اين وسيله انجام يا ترك آن كار را بر خود واجب گرداند ، به عنوان مثال بگويد : « وَاللَّه اگر به پدرم احترام نكنم ، به فقير صدقه مىدهم » يا بگويد : « واللَّه اگر سيگار بكشم ، يك روز روزه مىگيرم » در اين صورت آن عمل بر او واجب مىشود و اگر از روى عمد مخالفت كند ، بايد كفّاره بدهد و آنچه در مسائل آينده مىآيد ، مربوط به نوع دوم است .\r\n« مسألهء 3301 » سوگند صحيح داراى چند شرط است :\r\nاوّل : كسى كه سوگند مىخورد بايد بالغ و عاقل باشد و اگر مىخواهد راجع به مال خود قسم بخورد ، بايد سفيه نباشد - اگرچه حاكم شرع هم او را از تصرّف در مالش منع نكرده باشد - و از روى قصد و اختيار قسم بخورد ، پس قسم خوردن بچّه ، ديوانه ، مست\r\n\r\n\r\n","description":"","footnote":"\r\n( 1 ) - « تَوْريه » آن است كه دروغ را به گونه‌اى ادا كند كه قابل انطباق بر راست نيز باشد و در دل حرف راست را قصد نمايد .\r\n","page_name":" 627 ","page_number":631},
  {"content":"\r\n\r\nو كسى كه مجبورش كرده‌اند درست نيست و همچنين است اگر در حال عصبانيّت بدون قصد سوگند بخورد .\r\nدوم : كارى كه سوگند مىخورد انجام دهد ، بايد حرام و مكروه نباشد و كارى كه سوگند مىخورد ترك كند ، بايد واجب و مستحب نباشد و اگر سوگند بخورد كه كار مباحى را بجا آورد ، بايد ترك آن در نظر مردم بهتر از انجام آن نباشد و نيز اگر سوگند بخورد كار مباحى را ترك كند ، بايد انجام آن در نظر مردم بهتر ازترك آن نباشد .\r\nسوم : به يكى از اسامى خداوند متعال سوگند بخورد كه به غير ذات مقدس او گفته نمىشود ، مانند « خدا » و « اللَّه » و نيز اگر به اسمى سوگند بخورد كه به غير خدا هم مىگويند ولى به قدرى به خدا گفته مىشود كه هر وقت كسى آن اسم را بگويد ، ذات مقدّس حق در نظر مىآيد - مثل آن كه به « خالق » و « رازق » سوگند بخورد - صحيح است ، بلكه اگر به لفظى سوگند بخورد كه بدون قرينه ، خدا را به نظر نياورد ولى او خدا را قصد كند ، بنابر احتياط بايد به آن سوگند عمل نمايد .\r\nچهارم : سوگند را به زبان بياورد و اگر بنويسد يا در قلب خود آن را قصد كند ، صحيح نيست ، ولى آدم لال اگر با اشاره سوگند بخورد صحيح است .\r\nپنجم : عمل كردن به سوگند براى او ممكن باشد ، اما اگر هنگامى كه سوگند مىخورد ممكن باشد و بعد تا آخر وقتى كه براى سوگند معيّن كرده عاجز شود يا براى او مشقّت داشته باشد ، سوگند او از وقتى كه عاجز شده به هم مىخورد .\r\n« مسألهء 3302 » كفّارهء مخالفت با سوگند ، سير كردن يا پوشاندن ده فقير و يا آزاد كردن يك برده است و چنانچه توان انجام هيچ كدام را نداشته باشد ، بايد سه روز روزه بگيرد .\r\n« مسألهء 3303 » اگر پدر از سوگند خوردن فرزند نهى كند يا شوهر از سوگند خوردن زن نهى نمايد ، سوگند آنان صحيح نيست .\r\n« مسألهء 3304 » اگر فرزند بدون اجازه گرفتن از پدر و زن بدون اجازه گرفتن از شوهر ، سوگند بخورد ، بعيد نيست سوگند آنان صحيح نباشد ، لكن نبايد احتياط را ترك كنند .\r\n\r\n","description":"","footnote":"","page_name":" 628 ","page_number":632},
  {"content":"\r\n\r\n« مسألهء 3305 » اگر انسان از روى فراموشى يا ناچارى به سوگند عمل نكند ، كفّاره بر او واجب نيست و همچنين است اگر او را مجبور كنند كه به سوگند عمل ننمايد و قسمى كه آدم وسواسى مىخورد ، مثل اين كه مىگويد : « وَاللَّه الآن مشغول نماز مىشوم » و به واسطهء وسواس مشغول نمىشود ، اگر وسواس او به گونه‌اى باشد كه بىاختيار به سوگند عمل نكند ، كفاره ندارد .\r\n\r\n","description":"","footnote":"","page_name":" 629 ","page_number":633},
  {"content":"\r\n\r\n\r\nاحكام وصيّت\r\n« وصيّت » آن است كه انسان سفارش كند كه بعد از مرگ او براى او كارهايى را انجام دهند يا بگويد بعد از مرگ او چيزى از مال او ملك كسى باشد يا براى اولاد خود و كسانى كه اختيار آنان با اوست ، قيّم و سرپرست معيّن كند و كسى را كه به او وصيّت مىكنند ، « وصىّ » مىگويند . بنابر اين وصيّت بر دو قسم است :\r\nاوّل : « وصيّت عهدى » كه عبارت از اين است كه انسان يك يا چند نفر را بعد مرگ خود مأمور انجام امورى كند ، مانند اين كه شخصى را ولىّ بر ثلث اموال يا ولى بر اولاد صغير خود قرار دهد . اين شخص را اصطلاحاً « وصى » مىگويند .\r\nدوم : « وصيّت تمليكى » كه عبارت از اين است كه انسان عين يا منفعتى از مال خود را براى پس از مرگش به رايگان به ديگرى تمليك كند . از پيامبر اكرم صلى الله عليه و آله و سلم نقل شده است :\r\n« بر هر مسلمانى است كه وصيّت كند » و نيز فرمودند : « هر كس هنگام مرگ خوب وصيّت نكند در عقل و مروّت ناقص است » « 1 » .\r\n« مسألهء 3306 » وقتى انسان نشانه‌هاى مرگ را در خود ديد ، بايد فوراً امانت‌هاى مردم را به صاحبان آن برگرداند و اگر به مردم بدهكار باشد و هنگام پرداخت آن بدهى رسيده باشد ، بايد بدهد و اگر خودش نتواند بدهد يا هنگام دادن بدهى او نرسيده باشد ، بايد وصيّت كند و بر وصيّت شاهد بگيرد ، ولى اگر بدهى او معلوم باشد و اطمينان داشته باشد كه ورثه مىپردازند ، وصيّت كردن لازم نيست .\r\n« مسألهء 3307 » كسى كه نشانه‌هاى مرگ را در خود مىبيند ، اگر خمس و زكات و\r\n\r\n\r\n","description":"","footnote":"\r\n( 1 ) - وسائل الشيعة ، باب 1 از « كتاب الوصايا » ، ح 2 و 3 و باب 3 ، ح 1 ، ج 19 ، ص 257 و 258 و 260 و 261 .\r\n","page_name":" 630 ","page_number":634},
  {"content":"\r\n\r\nمظالم بدهكار باشد ، بايد فوراً بدهد و اگر نتواند بدهد ، چنانچه از خودش مال داشته باشد يا احتمال دهد كه كسى آنها را ادا نمايد ، بايد وصيّت كند و همچنين است اگر حجّ بر او واجب باشد .\r\n« مسألهء 3308 » كسى كه نشانه‌هاى مرگ را در خود مىبيند ، اگر نماز و روزهء قضا داشته باشد ، بايد وصيّت كند كه از مال خودش براى آنها اجير بگيرند ، بلكه اگر مال نداشته باشد ولى احتمال بدهد كسى بدون آن كه چيزى بگيرد آنها را انجام دهد ، بازهم واجب است وصيّت نمايد و اگر قضاى نماز و روزه‌هاى او به تفصيلى كه در مسألهء 1429 تا 1442 گفته شد ، بر پسر بزرگ‌تر وى واجب باشد ، بايد به او اطّلاع دهد يا وصيّت كند كه براى او بجا آورند .\r\n« مسألهء 3309 » كسى كه نشانه‌هاى مرگ را در خود مىبيند ، اگر مالى پيش كسى داشته باشد يا در جايى پنهان كرده باشد كه ورثه ندانند ، چنانچه به واسطهء ندانستن ، حقّ آنان از بين برود ، بايد به آنان اطّلاع دهد و لازم نيست براى بچّه‌هاى صغير خود قيّم و سرپرست معيّن كند ، ولى اگر به گونه‌اى باشد كه بدون قيّم ، مال آنان از بين برود يا خود آنان ضايع شوند ، بايد براى آنان قيّم امينى معيّن نمايد .\r\n« مسألهء 3310 » كسى كه مىخواهد وصيّت كند ، مىتواند با اشاره‌اى كه مقصودش را بفهماند وصيّت كند ، ولى تا مىتواند بايد به گونه‌اى وصيّت كند كه مقصود را بدون ابهام بفهماند .\r\n« مسألهء 3311 » اگر نوشته‌اى به امضا يا مُهر ميّت ببينند ، چنانچه مقصود او را بفهماند و معلوم باشد كه براى وصيّت كردن نوشته ، بايد مطابق آن عمل كنند .\r\n« مسألهء 3312 » كسى كه وصيّت مىكند ، بايد عاقل و بالغ باشد ، ولى بچّهء ده ساله‌اى كه خوب و بد را تشخيص مىدهد ، اگر براى كار خوبى مثل ساختن مسجد و پل وصيّت كند ، صحيح است و نيز وصيّت كننده بايد از روى اختيار وصيّت كند و نيز وصيّت سفيه نسبت به اموالش صحيح نيست ، اگرچه حاكم شرع هم او را از تصرّف در اموال خود منع نكرده باشد .\r\n\r\n","description":"","footnote":"","page_name":" 631 ","page_number":635},
  {"content":"\r\n\r\n« مسألهء 3313 » كسى كه از روى عمد به قصد خودكشى مثلًا زخمى به خود زده يا سمّى خورده است كه به واسطهء آن ، يقين يا گمان به مردن او پيدا مىشود ، اگر بعد از اين عمل وصيّت كند كه مقدارى از مال او را به مصرفى برسانند ، صحيح نيست ، ولى اگر قبل از آن وصيّت كرده باشد ، صحيح است .\r\n« مسألهء 3314 » اگر انسان وصيّت كند كه چيزى به كسى بدهند ، در صورتى آن كس مالك آن چيز مىشود كه آن را قبول كند ، اگرچه قبول در حالِ حيات وصيّت كننده باشد .\r\n« مسألهء 3315 » وصىّ بايد مسلمان و عاقل و مورد اطمينان باشد و به احتياط واجب بايد بالغ باشد ، ولى غير بالغ را مىتوان به همراه بالغ وصى قرار داد ، در اين صورت اجراى وصيّت با بالغ خواهد بود و پس از بلوغ صغير ، با هم به وصيّت عمل مىكنند .\r\n« مسألهء 3316 » اگر كسى چند وصى براى خود معيّن كند ، چنانچه اجازه داده باشد كه هر كدام به تنهايى به وصيّت عمل كنند ، لازم نيست در انجام وصيّت از يكديگر اجازه بگيرند و اگر اجازه نداده باشد - چه گفته باشد كه همه با هم به وصيّت عمل كنند و چه نگفته باشد - بايد با نظر يكديگر به وصيّت عمل نمايند و اگر حاضر نشوند كه با يكديگر به وصيّت عمل كنند و در تشخيص مصلحت اختلاف داشته باشند ، در صورتى كه تأخير و مهلت دادن باعث شود كه عمل به وصيّت معطّل بماند ، حاكم شرع آنها را مجبور مىكند كه تسليم نظر كسى شوند كه صلاح را تشخيص دهد و اگر اطاعت نكنند ، به جاى آنان ديگران را معيّن مىنمايد و اگر يكى از آنان قبول نكرد ، يك نفر ديگر را به جاى او تعيين مىنمايد .\r\n« مسألهء 3317 » اگر انسان از وصيّت خود برگردد ، مثلًا بگويد ثلث مالش را به كسى بدهند و بعد بگويد به او ندهند ، وصيّت باطل مىشود و اگر وصيّت خود را تغيير دهد ، مثل آن كه قيّمى براى بچّه‌هاى خود معيّن كند و بعد ديگرى را به جاى او قيّم نمايد ، وصيّت اوّل او باطل مىشود و بايد به وصيّت دوم او عمل نمايند .\r\n« مسألهء 3318 » اگر كارى كند كه معلوم شود از وصيّت خود برگشته ، مثلًا خانه‌اى را كه وصيّت كرده به كسى بدهند ، بفروشد يا ديگرى را براى فروش آن وكيل نمايد ،\r\n\r\n","description":"","footnote":"","page_name":" 632 ","page_number":636},
  {"content":"\r\n\r\nوصيّت باطل مىشود .\r\n« مسألهء 3319 » اگر وصيّت كند چيز معيّنى را به كسى بدهند و بعد وصيّت كند كه نصف همان چيز را به ديگرى بدهند ، بايد آن چيز را دو قسمت كنند و به هر كدام از آن دو نفر يك قسمت آن را بدهند .\r\n« مسألهء 3320 » اگر كسى در مرضى كه با آن مىميرد ، مقدارى از مال خود را به كسى ببخشد و وصيّت كند كه بعد از مردن او هم مقدارى به كس ديگرى بدهند ، آنچه را كه در حال زندگى بخشيده ، از اصل مال است و احتياج به اذن ورثه ندارد و چيزى را كه وصيّت كرده ، اگر زيادتر از ثلث باشد زيادىِ آن محتاج به اذن ورثه است .\r\n« مسألهء 3321 » اگر وصيّت كند كه ثلث مال او را نفروشند و منافع آن را به مصرفى برسانند ، بايد مطابق گفتهء او عمل نمايند .\r\n« مسألهء 3322 » اگر در مرضى كه با آن مىميرد ، بگويد مقدارى به كسى بدهكار است ، چنانچه متّهم باشد كه براى ضرر زدن به ورثه گفته است ، بايد مقدارى را كه معيّن كرده از ثلث مال او بدهند و اگر متّهم نباشد ، بايد از اصل مال او بدهند .\r\n« مسألهء 3323 » كسى كه انسان وصيّت مىكند كه چيزى به او بدهند ، بايد هنگام وصيّت وجود داشته باشد ، پس اگر وصيّت كند به بچّه‌اى كه ممكن است فلان زن حامله شود چيزى بدهند ، باطل است ؛ ولى اگر وصيّت كند به بچّه‌اى كه در شكم مادر است چيزى بدهند - اگرچه هنوز روح نداشته باشد - وصيّت صحيح است ، پس اگر زنده به دنيا آمد ، بايد آنچه را كه وصيّت كرده به او بدهند و اگر مرده به دنيا آمد ، وصيّت باطل مىشود و آنچه را كه براى او وصيّت كرده ، ورثه ميان خودشان قسمت مىكنند .\r\n« مسألهء 3324 » كارى كه براى آن وصيّت مىكند ، بايد جايز و حلال باشد ، پس اگر وصيّت كند پولى را صرف كمك به ظالم يا ترويج باطل نمايند ، وصيّت او صحيح نيست .\r\n« مسألهء 3325 » اگر انسان بفهمد كسى او را وصىّ كرده ، چنانچه به اطّلاع وصيّت كننده برساند كه براى انجام وصيّت او حاضر نيست ، لازم نيست بعد از مردن او به وصيّت عمل كند ؛ ولى اگر پيش از مردن او نفهمد كه او را وصىّ كرده يا بفهمد و به او\r\n\r\n","description":"","footnote":"","page_name":" 633 ","page_number":637},
  {"content":"\r\n\r\nاطّلاع ندهد كه براى عمل كردن به وصيّت حاضر نيست ، بنابر احتياط واجب بايد وصيّت او را انجام دهد و همچنين اگر وصىّ پيش از مرگ هنگامى متوجّه شود كه بيمار به واسطهء شدّت بيمارى نتواند به ديگرى وصيّت كند ، احتياط واجب آن است كه وصيّت را قبول نمايد .\r\n« مسألهء 3326 » اگر كسى كه وصيّت كرده بميرد ، وصىّ نمىتواند ديگرى را براى انجام كارهاى ميّت معيّن كند و خود از كار كناره گيرى نمايد ، ولى اگر بداند مقصود ميّت اين نبوده كه خود وصى آن كار را انجام دهد بلكه مقصود او فقط انجام كار بوده ، مىتواند ديگرى را از طرف خود وكيل نمايد .\r\n« مسألهء 3327 » اگر كسى دو نفر را وصى كند ، چنانچه يكى از آن دو بميرد يا ديوانه يا كافر شود ، در صورتى كه هر دو مستقلّاً وصى نباشند ، حاكم شرع يك نفر ديگر را به جاى او معيّن مىكند و اگر هر دو بميرند يا ديوانه يا كافر شوند ، حاكم شرع دو نفر ديگر را معيّن مىكند ، ولى اگر يك نفر بتواند وصيّت را عملى كند ، معيّن كردن دو نفر لازم نيست .\r\n« مسألهء 3328 » اگر وصىّ نتواند به تنهايى كارهاى ميّت را انجام دهد ، حاكم شرع براى كمك او يك نفر ديگر را معيّن مىكند .\r\n« مسألهء 3329 » اگر مقدارى از مال ميّت در دست وصى تلف شود ، چنانچه در نگهدارى آن كوتاهى كرده و يا تعدّى نموده باشد - مثلًا ميّت وصيّت كرده باشد كه فلان مقدار به فقراى فلان شهر بده و او مال را به شهر ديگر برده و در راه از بين رفته باشد - ضامن است و اگر كوتاهى نكرده و تعدّى هم ننموده باشد ، ضامن نيست .\r\n« مسألهء 3330 » هرگاه انسان كسى را وصىّ كند و بگويد كه : « اگر آن فرد از دنيا رفت ، فلانى وصى باشد » ، بعد از آن كه وصىّ اوّل مُرد ، وصىّ دوم بايد كارهاى ميّت را انجام دهد .\r\n« مسألهء 3331 » واجبات مالى الهى ، مانند حجّى كه بر ميّت واجب است و بدهكارى و حقوقى كه مثل خمس و زكات و مظالم ، ادا كردن آنها واجب مىباشد و همچنين بدهىها و حقوق مردم را ، بايد از اصل مال ميّت بدهند ، اگرچه ميّت براى آنها وصيّت نكرده باشد .\r\n« مسألهء 3332 » اگر مال ميّت از بدهى و حجّ واجب و حقوقى كه مثل خمس و\r\n\r\n","description":"","footnote":"","page_name":" 634 ","page_number":638},
  {"content":"\r\n\r\nزكات و مظالم بر او واجب است بيشتر باشد ، چنانچه وصيّت كرده باشد كه ثلث يا مقدارى از ثلث را به مصرفى برسانند ، بايد به وصيّت او عمل كنند و اگر وصيّت نكرده باشد ، آنچه مىماند مال ورثه است .\r\n« مسألهء 3333 » اگر مصرفى كه ميّت معيّن كرده ، از ثلث مال او بيشتر باشد ، وصيّت او در بيشتر از ثلث ، در صورتى صحيح است كه ورثه راضى باشند و اگر مدّتى بعد از مردن او هم اجازه بدهند ، صحيح است .\r\n« مسألهء 3334 » اگر مصرفى را كه ميّت معيّن كرده ، از ثلث مال او بيشتر باشد و پيش از مردن او ورثه اجازه بدهند كه وصيّت او عملى شود ، بعد از مردن او نمىتوانند از اجازهء خود برگردند .\r\n« مسألهء 3335 » اگر كسى وصيّت كند از يك سوم دارايى او خمس ، زكات يا بدهى او را بدهند و براى نماز و روزهء او اجير بگيرند و نيز كارهاى مستحبّى هم مثل اطعام به فقرا انجام دهند ، بايد اوّل به واجبات - خواه مالى باشد يا بدنى - عمل نمايند و در بين واجبات هم ترتيب معتبر نيست و اگر وصيّت او به ترتيب باشد ، بايد در واجبات به همان ترتيب عمل كنند و آنچه را مقدّم است - اگرچه واجب بدنى باشد - اوّل انجام دهند ، پس اگر يك سوم دارايى او براى تمام آن كافى باشد ، بايد به تمام آن عمل شود و چنانچه كافى نباشد ، اگر باقىمانده تماماً يا قسمتى واجب مالى باشد ، بايد از اصل مال بدهند و اگر باقىمانده تماماً يا قسمتى واجب بدنى باشد ، لازم نيست به آن عمل كنند و در صورتى كه وصيّت او به ترتيب نباشد ، باز بايد نخست واجبات مالى و بدنى را انجام دهند و بين واجبات هم ترتيب نيست و اگر ثلث مال از مقدار مورد نياز واجبات مالى و بدنى كمتر باشد ، ثلث را بين واجب مالى و بدنى به نسبت تقسيم كنند و باقىماندهء واجب مالى را از اصل مال بدهند و باقىماندهء واجب بدنى را لازم نيست عمل نمايند و در هر صورت عمل به مستحبّات هنگامى واجب است كه ثلث ، علاوه بر واجبات ، براى آن هم وافى باشد .\r\n« مسألهء 3336 » اگر وصيّت كند كه بدهى او را بدهند و براى نماز و روزهء او اجير بگيرند و كار مستحبّى هم انجام دهند ، چنانچه وصيّت نكرده باشد كه اينها را از ثلث\r\n\r\n","description":"","footnote":"","page_name":" 635 ","page_number":639},
  {"content":"\r\n\r\nبدهند ، بايد بدهى او را از اصل مال بدهند و اگر چيزى زياد آمد ، ثلث آن را به مصرف نماز و روزه و كارهاى مستحبّى كه معيّن كرده برسانند و در صورتى كه ثلث كافى نباشد ، اگر ورثه اجازه بدهند ، بايد وصيّت او عملى شود و اگر اجازه ندهند ، بايد نماز و روزه را از ثلث بدهند و اگر چيزى زياد آمد ، به مصرف كارهاى مستحبّى كه معيّن كرده برسانند .\r\n« مسألهء 3337 » اگر براى مخارج عزادارى خود وصيّت نكرده باشد ، نمىتوان از سهم ورثهء صغير بابت مخارج چيزى برداشت ، ولى ورثهء بالغ او مىتوانند از سهم خودشان بپردازند .\r\n« مسألهء 3338 » اگر كسى بگويد كه : « ميّت وصيّت كرده فلان مبلغ را به من بدهند » ، چنانچه دو مرد عادل گفتهء او را تصديق كنند يا سوگند بخورد و يك مرد عادل هم گفتهء او را تصديق نمايد ، يا يك مرد عادل و دو زن عادل يا چهار زن عادل به گفتهء او شهادت دهند ، بايد مقدارى را كه مدّعى مىگويد به او بدهند و اگر يك زن عادل شهادت بدهد ، بايد يك چهارم چيزى را كه مطالبه مىكند به او بدهند و اگر دو زن عادل شهادت دهند ، نصف آن را و اگر سه زن عادل شهادت دهند ، بايد سه چهارم آن را به او بدهند و نيز اگر دو مرد كافر ذمّى كه در دين خود عادلند گفتهء او را تصديق كنند ، در صورتى كه ميّت ناچار بوده است كه وصيّت كند و مرد و زن عادلى هم در هنگام وصيّت نبوده ، بايد چيزى را كه مطالبه مىكند به او بدهند .\r\n« مسألهء 3339 » كسى كه سرپرست اولاد صغير ميّت شده و وصيّت كننده براى او اجرتى معيّن نكرده - فقير باشد يا غنى - مىتواند از اموال صغير براى خدمات و كارهاى خود اجرت مناسب را بردارد ، هر چند برداشتن اجرت در صورتى كه غنى باشد خلاف احتياط است .\r\n« مسألهء 3340 » وصى در رابطه با برداشتن اجرت از مال ميّت يكى از چند صورت را دارد :\r\nاوّل : اگر مورد وصيّت انجام معاملات باشد ، چنانچه وصيّت كننده اجرتى براى وصى تعيين نكرده و وصى هم آن را به طور مجّانى قبول كرده باشد ، عمل به وصيّت واجب\r\n\r\n","description":"","footnote":"","page_name":" 636 ","page_number":640},
  {"content":"\r\n\r\nاست و حق ندارد براى عمل كردن به آن اجرتى از مال ميّت بردارد و اگر براى او اجرتى معيّن كرده يا وصى آن را مجّانى قبول نكرده باشد ، اجرت آن را طلبكار است .\r\nدوم : اگر مورد وصيّت ، انجام عبادات - نظير حجّ و نماز و روزه - براى ميّت باشد ، چنانچه وصىّ در زمان حيات ميّت انجام آن را به طور مجّانى قبول كرده باشد ، بايد به همان نحو عمل كند و اگر انجام آن را با اجرت قبول كرده باشد ، يكى از دو حالت را دارد :\r\nالف - وصيّت كننده اجرت انجام آنها را معيّن كرده باشد كه در اين صورت ، در حكم اجاره است و وصى بايد طبق مفاد وصيّت عمل نمايد و اجرت معيّن را از مال ميّت بردارد .\r\nب - وصيّت كننده اجرت آن را به طور نامعيّن قرار داده باشد كه در اين صورت ، در حكم اجارهء باطل بوده و بعيد نيست وصىّ بتواند اجرت معمولى كار خود را از مال ميّت بردارد .\r\nسوم : اگر وصيّت به شكل جُعاله باشد - به عنوان مثال وصيّت كننده گفته باشد : « هر كس پس از مرگ من از طرف من حجّ بجا آورد فلان مبلغ از دارايى من مال او باشد » - وصىّ به همان اندازه كه مقرّر شده مستحقّ اجرت مىباشد .\r\n« مسألهء 3341 » اگر كسى بگويد : « من وصىّ ميّتم كه مال او را به مصرفى برسانم » يا « ميّت مرا قيّم بچّه‌هاى خود قرار داده است » ، در صورتى بايد حرف او را قبول كرد كه دو مرد عادل گفتهء او را تصديق نمايند .\r\n« مسألهء 3342 » اگر وصيّت كند چيزى را به كسى بدهند و آن كس پيش از آن كه قبول يا رد نمايد بميرد ، تا وقتى ورثهء او وصيّت را رد نكرده‌اند ، مىتوانند آن چيز را قبول نمايند ، ولى اين در صورتى است كه مراد وصيّت كننده شخص موصىله نباشد و وصيّت كننده از وصيّت خود برنگردد و گرنه ورثه حقّى به آن چيز ندارند .\r\n« مسألهء 3343 » اگر وصىّ بعضى از مصارف وصيّت را فراموش كند بايد تحقيق كند تا حدّ امكان موارد آن را بيابد و در صورت عدم امكان ، بايد آن مقدار را به مصرف خيرات و كارهاى نيك برساند .\r\n\r\n","description":"","footnote":"","page_name":" 637 ","page_number":641},
  {"content":"\r\n\r\n\r\nاحكام ارث\r\n« مسألهء 3344 » اسباب ارث ، يعنى رابطه‌اى كه موجب ارث بردن از ميّت مىشود ، سه چيز است :\r\nاوّل : « خويشاوندى نَسبى » كه خود به سه دسته تقسيم مىشود و تفصيل آن در مسأله بعدى بيان مىشود .\r\nدوم : « خويشاوندى سببى » ، يعنى رابطه‌اى كه به سبب نكاح دائم ايجاد مىشود و به وسيلهء آن زن و شوهر از يكديگر ارث مىبرند .\r\nسوم : « وِلاء » كه به وسيلهء آن كسى كه بر ديگرى يك نوع ولايت دارد ، در صورت نبودن خويشاوندان نسبى و سببى ، از او ارث مىبرد و آن بر سه قسم است :\r\n1 - « وِلاء عِتق » كه موضوع آن در اين زمان منتفى شده است . 2 - « ضِمان جَريره » ؛ يعنى اين كه انسان با كسى قرار مىگذارد كه در زندگى ضامن جنايات او باشد و در عوض از او ارث ببرد . 3 - « امامت » كه به واسطهء آن امام مسلمين در برخى از صور كه بيان خواهد شد ، از ميّت ارث مىبرد .\r\n« مسألهء 3345 » كسانى كه به واسطهء خويشاوندى نسبى ارث مىبرند ، سه طبقه هستند :\r\nطبقهء اوّل : پدر و مادر و فرزندان ميّت و با نبودن فرزندان ، اولاد آنها هر چه پايين روند هر كدام آنان كه به ميّت نزديك‌تر باشد ارث مىبرد و تا يك نفر از اين طبقه وجود داشته باشد ، طبقهء دوم ارث نمىبرند . طبقهء دوم : جدّ ، يعنى پدر بزرگ و پدر او هر چه بالا رود و جدّه ، يعنى مادر بزرگ و مادر او هر چه بالا رود ، پدرى باشند يا مادرى و خواهر و برادر و با نبودن برادر و خواهر ، اولاد ايشان هر كدام آنان كه به ميّت نزديك‌تر\r\n\r\n","description":"","footnote":"","page_name":" 638 ","page_number":642},
  {"content":"\r\n\r\nباشد ارث مىبرد و تا يك نفر از اين طبقه وجود داشته باشد ، طبقهء سوم ارث نمىبرند .\r\nطبقهء سوم : عمو و عمّه و دايى و خاله هر چه بالا روند و فرزندان آنان هر چه پايين روند و تا يك نفر از عموها و عمّه‌ها و دايىها و خاله‌هاى ميّت زنده باشند ، فرزندان آنان ارث نمىبرند ، ولى اگر ميّت عموى پدرى و پسر عموى پدر و مادرى داشته باشد و غير از اينها وارثى نداشته باشد ، ارث به پسر عموى پدر و مادرى مىرسد و عموى پدرى ارث نمىبرد .\r\n« مسألهء 3346 » اگر عمو و عمّه و دايى و خالهء خود ميّت و فرزندان آنان و اولادِ فرزندان آنان وجود نداشته باشند ، عمو و عمّه و دايى و خالهء پدر و مادر ميّت ارث مىبرند و اگر اينها نباشند ، فرزندان آنها ارث مىبرند و اگر اينها هم نباشند ، عمو و عمّه و دايى و خالهء جد و جدّهء ميّت و اگر اينها نباشند ، فرزندان آنها ارث مىبرند .\r\n« مسألهء 3347 » زن و شوهر به تفصيلى كه بعد گفته مىشود ، از يكديگر ارث مىبرند .\r\n\r\nارث طبقهء اوّل\r\n« مسألهء 3348 » اگر وارث ميّت فقط يك نفر از طبقهء اوّل باشد ، مثلًا « پدر » يا « مادر » يا « يك پسر » يا « يك دختر » باشد ، همهء مالِ ميّت به او مىرسد و اگر « چند پسر » يا « چند دختر » باشند ، همهء مال به طور مساوى بين آنان قسمت مىشود و اگر « يك پسر و يك دختر » باشد ، مال را سه قسمت مىكنند ، دو قسمت را پسر و يك قسمت را دختر مىبرد و اگر « چند پسر و چند دختر » باشند ، مال را به گونه‌اى قسمت مىكنند كه هر پسرى دو برابر دختر ارث ببرد ؛ مثلًا اگر شش هزار تومان به ارث مانده باشد و ميّت پنج پسر و دو دختر داشته باشد ، به هر دختر پانصد تومان و به هر پسر هزار تومان مىرسد .\r\n« مسألهء 3349 » اگر وارث ميّت فقط « پدر و مادر » او باشند ، مال سه قسمت مىشود ، دو قسمت آن را پدر و يك قسمت را مادر مىبرد ؛ ولى اگر ميّت « دو برادر » يا « چهار خواهر » يا « يك برادر و دو خواهر » داشته باشد كه همهء آنان پدرى باشند - يعنى پدر آنان با پدر ميّت يكى باشد ، خواه مادر آنها هم با مادر ميّت يكى باشد يا نه - اگرچه تا ميّت پدر و مادر داشته باشد اينها ارث نمىبرند ، اما به واسطهء بودن اينها ، مادر يك ششم\r\n\r\n","description":"","footnote":"","page_name":" 639 ","page_number":643},
  {"content":"\r\n\r\nمال را مىبرد و بقيّه را به پدر مىدهند .\r\n« مسألهء 3350 » اگر وارث ميّت فقط « پدر و مادر و يك دختر » باشد ، چنانچه ميّت « دو برادر » يا « چهار خواهر » يا « يك برادر و دو خواهر » پدرى نداشته باشد ، مال را پنج قسمت مىكنند ، پدر و مادر هر كدام يك قسمت و دختر سه قسمت آن را مىبرد و اگر « دو برادر » يا « چهار خواهر » يا « يك برادر و دو خواهر » پدرى داشته باشد ، مال را شش قسمت مىكنند ، پدر و مادر هر كدام يك قسمت و دختر سه قسمت مىبرد و يك قسمت باقىمانده را چهار قسمت مىكنند ، يك قسمت را به پدر و سه قسمت را به دختر مىدهند ؛ مثلًا اگر مال ميّت را 24 قسمت كنند ، 15 قسمت آن را به دختر و 5 قسمت آن را به پدر و 4 قسمت آن را به مادر مىدهند .\r\n« مسألهء 3351 » اگر وارث ميّت فقط « پدر و مادر و يك پسر » باشند ، مال را شش قسمت مىكنند ، پدر و مادر هر كدام يك قسمت و پسر چهار قسمت آن را مىبرد و اگر « چند پسر » يا « چند دختر » باشند ، آن چهار قسمت را به طور مساوى بين خودشان قسمت مىكنند و اگر « پسر و دختر » باشند ، آن چهار قسمت را طورى تقسيم مىكنند كه هر پسرى دو برابر دختر ببرد .\r\n« مسألهء 3352 » اگر وارث ميّت فقط « پدر و يك پسر » يا « مادر و يك پسر » باشد ، مال را شش قسمت مىكنند ، يك قسمت آن را پدر يا مادر و پنج قسمت را پسر مىبرد و اگر چند پسر باشند ، آن پنج قسمت را به طور مساوى بين خود تقسيم مىكنند .\r\n« مسألهء 3353 » اگر وارث ميّت فقط « پدر » يا « مادر » با « پسر و دختر » باشد ، مال را شش قسمت مىكنند ، يك قسمت آن را پدر يا مادر مىبرد و بقيّه را طورى قسمت مىكنند كه هر پسرى دو برابر دختر ببرد .\r\n« مسألهء 3354 » اگر وارث ميّت فقط « پدر و يك دختر » يا « مادر و يك دختر » باشد ، مال را چهار قسمت مىكنند ، يك قسمت آن را پدر يا مادر و بقيّه را دختر مىبرد .\r\n« مسألهء 3355 » اگر وارث ميّت فقط « پدر و چند دختر » يا « مادر و چند دختر » باشد ، مال را پنج قسمت مىكنند ، يك قسمت را پدر يا مادر مىبرد و چهار قسمت را\r\n\r\n","description":"","footnote":"","page_name":" 640 ","page_number":644},
  {"content":"\r\n\r\nدخترها به طور مساوى بين خودشان قسمت مىكنند .\r\n« مسألهء 3356 » اگر ميّت فرزند نداشته باشد ، نوهء پسرى او - اگرچه دختر باشد - سهم پسر ميّت را مىبرد و نوهء دخترى او - اگرچه پسر باشد - سهم دختر ميّت را مىبرد ؛ مثلًا اگر ميّت « يك پسر » از دختر خود و « يك دختر » از پسر خود داشته باشد ، مال را سه قسمت مىكنند ، يك قسمت را به پسر دختر و دو قسمت را به دختر پسر مىدهند .\r\n« مسألهء 3357 » مقصود از فرزندى كه از انسان ارث مىبرد ، بچّه‌اى است كه از نطفهء او متولّد شده باشد ، خواه از زن دائم باشد يا موقّت ؛ پس اگر كسى بچّه‌دار نشود و بچّه‌اى را از پرورشگاه يا از ديگران به فرزندى قبول كند ، آن بچّه فرزند او نمىشود و از او ارث نمىبرد ، مگر اين كه در زمان حيات خود چيزى را به او ببخشد و جايز نيست شناسنامهء او را نيز به نام خود بگيرد تا حكم اولاد نسبى بر او جارى شود ، هر چند اصل عمل او از نظر عاطفى كار خوبى است و اجر و ثواب نيز دارد .\r\n\r\nارث طبقهء دوم\r\n« مسألهء 3358 » طبقهء دوم از كسانى كه به واسطهء خويشاوندى نَسَبى ارث مىبرند ، عبارتند از « جدّ » ، يعنى پدر بزرگ و « جدّه » ، يعنى مادربزرگ و « برادران » و « خواهران » ميّت و اگر ميّت ، برادر و خواهر نداشته باشد ، اولاد آنها ارث مىبرند .\r\n« مسألهء 3359 » اگر وارث ميّت فقط « يك برادر » يا « يك خواهر » باشد ، همهء مال به او مىرسد و اگر « چند برادر » يا « چند خواهر » پدر و مادرى باشد ، مال به طور مساوى بين آنان قسمت مىشود و اگر « برادر و خواهر پدر و مادرى » با هم باشند ، هر برادرى دو برابر خواهر مىبرد ؛ مثلًا اگر « دو برادر و يك خواهر پدر و مادرى » داشته باشد ، مال را پنج قسمت مىكنند ، هر يك از برادرها دو قسمت و خواهر يك قسمت آن را مىبرد .\r\n« مسألهء 3360 » اگر ميّت « برادر و خواهر پدر و مادرى » داشته باشد ، « برادر يا خواهر پدرى » كه از مادر با ميّت جدا است ارث نمىبرد و اگر برادر و خواهر پدر و مادرى نداشته باشد ، چنانچه فقط « يك خواهر » يا « يك برادر » پدرى داشته باشد ، همهء مال به او مىرسد و\r\n\r\n","description":"","footnote":"","page_name":" 641 ","page_number":645},
  {"content":"\r\n\r\nاگر « چند برادر » يا « چند خواهرِ پدرى » داشته باشد ، مال به طور مساوى بين آنان قسمت مىشود و اگر « برادر و خواهر پدرى » داشته باشد ، هر برادرى دو برابر خواهر مىبرد .\r\n« مسألهء 3361 » اگر وارث ميّت فقط « يك خواهر » يا « يك برادرِ » مادرى باشد كه از پدر با ميّت جدا است ، همهء مال به او مىرسد و اگر « چند برادر مادرى » يا « چند خواهر مادرى » يا « چند برادر و خواهر مادرى » باشند ، مال به طور مساوى بين آنان قسمت مىشود .\r\n« مسألهء 3362 » اگر ميّت « برادر و خواهر پدر و مادرى » و « برادر و خواهر پدرى » و « يك برادر مادرى » يا « يك خواهر مادرى » داشته باشد ، برادر و خواهر پدرى ارث نمىبرند و مال را شش قسمت مىكنند ، يك قسمت آن را به برادر يا خواهر مادرى و بقيّه را به برادر و خواهر پدر و مادرى مىدهند و هر برادرى دو برابر خواهر ارث مىبرد .\r\n« مسألهء 3363 » اگر ميّت « برادر و خواهر پدر و مادرى » و « برادر و خواهر پدرى » و « برادر و خواهر مادرى » داشته باشد ، برادر و خواهر پدرى ارث نمىبرند و مال را سه قسمت مىكنند ، يك قسمت آن را برادر و خواهر مادرى به طور مساوى بين خودشان قسمت مىكنند و بقيّه را به برادر و خواهر پدر و مادرى مىدهند و هر برادرى دو برابر خواهر ارث مىبرد .\r\n« مسألهء 3364 » اگر وارث ميّت فقط « برادر و خواهر پدرى » و « يك برادر مادرى » يا « يك خواهر مادرى » باشد ، مال را شش قسمت مىكنند ، يك قسمت آن را برادر يا خواهر مادرى مىبرد و بقيّه را به برادر و خواهر پدرى مىدهند و هر برادرى دو برابر خواهر ارث مىبرد .\r\n« مسألهء 3365 » اگر وارث ميّت فقط « برادر و خواهر پدرى » و چند « برادر و خواهر مادرى » باشد ، مال را سه قسمت مىكنند ، يك قسمت آن را برادر و خواهر مادرى به طور مساوى بين خودشان قسمت مىكنند و بقيّه را به برادر و خواهر پدرى مىدهند و هر برادرى دو برابر خواهر ارث مىبرد .\r\n« مسألهء 3366 » اگر وارث ميّت فقط « برادر و خواهر و زن » او باشد ، زن ارث خود\r\n\r\n","description":"","footnote":"","page_name":" 642 ","page_number":646},
  {"content":"\r\n\r\nرا به تفصيلى كه در « ارث زن و شوهر » گفته مىشود مىبرد و خواهر و برادر به نحوى كه در مسائل گذشته گفته شد ، ارث خود را مىبرند و نيز اگر زنى بميرد و وارث او فقط « خواهر و برادر و شوهر » او باشد ، شوهر نصف مال را مىبرد و خواهر و برادر به نحوى كه در مسائل گذشته گفته شد ، ارث خود را مىبرند ؛ ولى با ارث بردن زن يا شوهر ، از سهم برادر و خواهر مادرى چيزى كم نمىشود و از سهم برادر و خواهر پدر و مادرى يا پدرى كم مىشود ؛ مثلًا اگر وارث ميّت « شوهر و برادر و خواهر مادرى » و « برادر و خواهر پدر و مادرى » او باشد ، نصف مال به شوهر مىرسد و يك قسمت از سه قسمت اصل مال را به برادر و خواهر مادرى مىدهند و آنچه مىماند مال برادر و خواهر پدر و مادرى است ، پس اگر همهء مال او شش هزار تومان باشد ، سه هزار تومان به شوهر و دو هزار تومان به برادر و خواهر مادرى و يك هزار تومان به برادر و خواهر پدر و مادرى مىدهند .\r\n« مسألهء 3367 » اگر ميّت خواهر و برادر نداشته باشد ، سهم ارث آنان را به اولاد آنها مىدهند و سهم برادرزاده و خواهر زادهء مادرى به طور مساوى بين آنان قسمت مىشود و از سهمى كه به برادرزاده و خواهرزادهء پدرى يا پدر و مادرى مىرسد ، هر پسرى دو برابر دختر مىبرد .\r\n« مسألهء 3368 » اگر وارث ميّت فقط « يك جدّ » يا « يك جدّه » باشد ، چه پدرى باشد و چه مادرى ، همهء مال به او مىرسد و با بودن جدّ ميّت ، پدر جدّ او ارث نمىبرد .\r\n« مسألهء 3369 » اگر وارث ميّت فقط « جدّ و جدّهء پدرى » باشد ، مال سه قسمت مىشود ، دو قسمت را جدّ و يك قسمت را جدّه مىبرد و اگر « جدّ و جدّهء مادرى » باشد ، مال را به طور مساوى بين خودشان قسمت مىكنند .\r\n« مسألهء 3370 » اگر وارث ميّت فقط « يك جدّ » يا « جدّهء پدرى » و « يك جدّ » يا « جدّهء مادرى » باشد ، مال سه قسمت مىشود ، دو قسمت را جدّ يا جدّهء پدرى و يك قسمت را جدّ يا جدّهء مادرى مىبرد .\r\n« مسألهء 3371 » اگر وارث ميّت « جدّ و جدّهء پدرى » و « جدّ و جدّهء مادرى » باشد ، مال سه قسمت مىشود ، يك قسمت آن را جدّ و جدّهء مادرى به طور مساوى بين خودشان قسمت\r\n\r\n","description":"","footnote":"","page_name":" 643 ","page_number":647},
  {"content":"\r\n\r\nمىكنند و دو قسمت آن را به جدّ و جدّهء پدرى مىدهند و جدّ دو برابر جدّه مىبرد .\r\n« مسألهء 3372 » اگر وارث ميّت فقط « زن و جدّ و جدّهء پدرى » و « جدّ و جدّهء مادرى » او باشد ، زن ارث خود را به تفصيلى كه در مسألهء 3391 به بعد گفته مىشود مىبرد و يك قسمت از سه قسمت اصل مال را به جدّ و جدّهء مادرى مىدهند كه به طور مساوى بين خودشان قسمت كنند و بقيّه را به جدّ و جدّهء پدرى مىدهند و جدّ دو برابر جدّه مىبرد و اگر وارث ميّت « شوهر و جدّ و جدّه » باشد ، شوهر نصف مال را مىبرد و جدّ و جدّه به دستورى كه در مسائل گذشته گفته شد ، ارث خود را مىبرند .\r\n« مسألهء 3373 » اگر وارث ميّت « پدر بزرگ » يا « مادر بزرگ » يا هر دوى آنان با « برادر » يا « خواهر » و يا هر دو و يا با « برادرزاده » يا « خواهرزاده » و يا هر دو باشند ، در همهء اين موارد پدربزرگ حكم يك برادر و مادربزرگ حكم يك خواهر را براى ميّت دارند ، ولى مانع از ارث بردن برادرزاده و خواهرزاده نمىشوند .\r\n\r\nارث طبقهء سوم\r\n« مسألهء 3374 » طبقهء سوّم ، « عمو ، عمّه ، دايى ، خاله و فرزندان آنان » هستند به تفصيلى كه گفته شد كه اگر از طبقهء اوّل و دوم كسى نباشد ، اينها ارث مىبرند .\r\n« مسألهء 3375 » اگر وارث ميّت فقط « يك عمو » يا « يك عمّه » باشد - چه پدر و مادرى باشد ، يعنى با پدر ميّت از يك پدر و مادر باشند يا پدرى باشد يا مادرى - همهء مال به او مىرسد و اگر « چند عمو » يا « چند عمّه » باشد و همه پدرى و مادرى يا همه پدرى باشند ، مال به طور مساوى بين آنان قسمت مىشود و اگر « عمو و عمّه » هر دو باشند و همه پدر و مادرى يا همه پدرى باشند ، عمو دو برابر عمّه مىبرد ؛ مثلًا اگر وارث ميّت « دو عمو و يك عمّه » باشد ، مال را پنج قسمت مىكنند ، يك قسمت را به عمّه مىدهند و چهار قسمت را عموها به طور مساوى بين خودشان قسمت مىكنند .\r\n« مسألهء 3376 » اگر وارث ميّت فقط « چند عموى مادرى » يا « چند عمّهء مادرى » باشد ، مال به طور مساوى بين آنان قسمت مىشود ؛ ولى اگر فقط « چند عمو و عمّهء\r\n\r\n","description":"","footnote":"","page_name":" 644 ","page_number":648},
  {"content":"\r\n\r\nمادرى » داشته باشد ، بنابر احتياط واجب بايد با هم صلح كنند .\r\n« مسألهء 3377 » اگر وارث ميّت « عمو و عمّه » باشد و بعضى پدرى و بعضى مادرى و بعضى پدر و مادرى باشند ، عمو و عمّهء پدرى ارث نمىبرند ؛ پس اگر ميّت « يك عمو » يا « يك عمّهء مادرى » داشته باشد ، مال را شش قسمت مىكنند ، يك قسمت را به عمو يا عمّهء مادرى و بقيّه را به عمو و عمّهء پدر و مادرى مىدهند و عموى پدر و مادرى دو برابر عمّهء پدر و مادرى ارث مىبرد و اگر هم عمو و هم عمّهء مادرى داشته باشد ، مال را سه قسمت مىكنند ، دو قسمت را به عمو و عمّهء پدر و مادرى مىدهند و عمو دو برابر عمّه مىبرد و يك قسمت را به عمو و عمّهء مادرى مىدهند و احتياط واجب آن است كه عمو و عمه مادرى در تقسيم با يكديگر صلح كنند .\r\n« مسألهء 3378 » عمو يا عمهء پدر و مادرى ، مانع از ارث بردن عمو و عمهء پدرى مىشود ؛ ولى اگر ميّت عمو و عمهء پدر و مادرى نداشته باشد ، ارث عمو و عمهء پدرى مانند ارث عمو و عمهء پدر و مادرى محاسبه مىشود .\r\n« مسألهء 3379 » اگر وارث ميّت فقط « يك دايى » يا « يك خاله » باشد ، همهء مال به او مىرسد و اگر « دايى و خاله » باشند و همه مادرى باشند ، مال به طور مساوى بين آنان قسمت مىشود و اگر همه پدر و مادرى يا پدرى باشند ، احتياط واجب آن است كه در تقسيم با يكديگر صلح كنند .\r\n« مسألهء 3380 » اگر وارث ميّت فقط « يك دايى يا يك خالهء مادرى » و « دايى و خالهء پدر و مادرى » و « دايى و خالهء پدرى » باشد ، دايى و خالهء پدرى ارث نمىبرند و مال را شش قسمت مىكنند ، يك قسمت را به دايى يا خالهء مادرى مىدهند و بقيّه را به دايى و خالهء پدر و مادرى مىدهند و احتياط واجب آن است كه در تقسيم با يكديگر صلح كنند .\r\n« مسألهء 3381 » اگر وارث ميّت فقط « دايى و خالهء پدرى » و « دايى و خالهء مادرى » و « دايى و خالهء پدر و مادرى » باشد ، دايى و خالهء پدرى ارث نمىبرند و بايد مال را سه قسمت كنند ، يك قسمت آن را دايى و خالهء مادرى به طور مساوى بين خودشان قسمت مىنمايند و بقيّه را به دايى و خالهء پدر و مادرى مىدهند و احتياط واجب آن است كه\r\n\r\n","description":"","footnote":"","page_name":" 645 ","page_number":649},
  {"content":"\r\n\r\nاينان در تقسيم با يكديگر صلح كنند .\r\n« مسألهء 3382 » دايى يا خالهء پدر و مادرى ، مانع از ارث بردن دايى و خالهء پدرى مىشود ؛ ولى اگر ميّت دايى و خالهء پدر و مادرى نداشته باشد ، ارث دايى و خالهء پدرى مانند ارث دايى و خالهء پدر و مادرى محاسبه مىشود .\r\n« مسألهء 3383 » اگر وارث ميّت « يك دايى يا يك خاله » و « يك عمو يا يك عمّه » باشد ، مال را سه قسمت مىكنند ، يك قسمت را دايى يا خاله و بقيّه را عمو يا عمّه مىبرد .\r\n« مسألهء 3384 » اگر وارث ميّت « يك دايى يا يك خاله » و « عمو » و « عمّه » باشد ، چنانچه عمو و عمّه ، پدر و مادرى يا پدرى باشند ، مال را سه قسمت مىكنند ، يك قسمت را دايى يا خاله مىبرد و از بقيّه دو قسمت به عمو و يك قسمت به عمّه مىدهند ؛ بنابر اين اگر مال را نُه قسمت كنند ، سه قسمت را به دايى يا خاله و چهار قسمت را به عمو و دو قسمت را به عمّه مىدهند .\r\n« مسألهء 3385 » اگر وارث ميّت « يك دايى يا يك خاله » و « يك عمو يا يك عمّهء مادرى » و « عمو و عمّهء پدر و مادرى يا پدرى » باشد ، مال را سه قسمت مىكنند ، يك قسمت آن را به دايى يا خاله مىدهند و دو قسمت باقىمانده را شش قسمت مىكنند ، يك قسمت را به عمو يا عمّهء مادرى و بقيّه را به عمو و عمّهء پدر و مادرى يا پدرى مىدهند و عمو دو برابر عمّه ارث مىبرد ؛ بنابر اين اگر مال را نُه قسمت كنند ، سه قسمت را به دايى يا خاله و يك قسمت را به عمو يا عمّهء مادرى و پنج قسمت ديگر را به عمو و عمّهء پدر و مادرى يا پدرى مىدهند .\r\n« مسألهء 3386 » اگر وارث ميّت « يك دايى يا يك خاله » و « عمو وعمّهء مادرى » و « عمو و عمّهء پدر و مادرى يا پدرى » باشد ، مال را سه قسمت مىكنند ، يك قسمت را دايى يا خاله مىبرد و دو قسمت باقىمانده را سه سهم مىكنند ، يك سهم آن را به عمو وعمّهء مادرى مىدهند كه بنابر احتياط واجب با هم مصالحه مىكنند و دو سهم ديگر را بين عمو وعمّهء پدر و مادرى يا پدرى قسمت مىنمايند و عمو دو برابر عمّه مىبرد ، بنابر اين اگر مال را نُه قسمت كنند ، سه قسمت آن سهم خاله يا دايى و دو قسمت سهم عمو و عمّهء\r\n\r\n","description":"","footnote":"","page_name":" 646 ","page_number":650},
  {"content":"\r\n\r\nمادرى و چهار قسمت سهم عمو و عمّهء پدر و مادرى يا پدرى مىباشد .\r\n« مسألهء 3387 » اگر وارث ميّت « چند دايى و چند خاله » باشد كه همه پدر و مادرى يا پدرى يا مادرى باشند و « عمو و عمّه » هم داشته باشد ، مال سه سهم مىشود ، دو سهم آن را به دستورى كه در مسألهء پيش گفته شد ، عمو و عمّه بين خودشان قسمت مىكنند و يك سهم آن را دايىها و خاله‌ها ، اگر مادرى باشند ، به طور مساوى بين خودشان تقسيم مىنمايند ، ولى اگر پدرى يا پدر و مادرى باشند ، احتياطاً بايد با هم مصالحه كنند .\r\n« مسألهء 3388 » اگر وارث ميّت « دايى يا خالهء مادرى » و « چند دايى و خاله پدر و مادرى يا پدرى » و « عمو و عمّه » باشد ، مال سه سهم مىشود ، دو سهم آن را به دستورى كه سابقاً گفته شد عمو و عمّه بين خودشان قسمت مىكنند ؛ پس اگر ميّت يك دايى يا يك خالهء مادرى داشته باشد ، يك سهم ديگر آن را شش قسمت مىكنند ، يك قسمت را به دايى يا خالهء مادرى مىدهند و بقيّه را به دايى و خالهء پدر و مادرى يا پدرى مىدهند كه بنابر احتياط واجب بايد در تقسيم آن با هم صلح كنند و اگر چند دايى مادرى يا چند خالهء مادرى يا هم دايى مادرى و هم خالهء مادرى داشته باشد ، آن يك سهم را سه قسمت مىكنند ، يك قسمت را دايىها و خاله‌هاى مادرى به طور مساوى بين خودشان قسمت مىكنند و بقيّه را به دايى و خالهء پدر و مادرى يا پدرى مىدهند كه بنابر احتياط واجب بايد در تقسيم آن با هم صلح كنند .\r\n« مسألهء 3389 » اگر ميّت عمو و عمّه و دايى و خاله نداشته باشد ، مقدارى كه به عمو و عمّه مىرسد ، به فرزندان آنان و مقدارى كه به دايى و خاله مىرسد ، به فرزندان آنان داده مىشود .\r\n« مسألهء 3390 » اگر وارث ميّت « عمو و عمّه و دايى و خالهء پدر » و « عمو و عمّه و دايى و خالهء مادرِ » او باشند ، مال سه سهم مىشود ، يك سهم آن مال عمو و عمّه و دايى و خالهء مادر ميّت است و دو سهم ديگر آن را به عمو و عمّه و دايى و خالهء پدر ميّت مىدهند و طريقهء تقسيم ارث در بين هر يك از عموها و عمه‌ها و خاله‌ها و دايىهاى پدر و مادر ميّت ، به همان ترتيبى است كه در مسائل گذشته بيان شد .\r\n\r\n","description":"","footnote":"","page_name":" 647 ","page_number":651},
  {"content":"\r\n\r\n\r\nارث زن و شوهر از يكديگر\r\n« مسألهء 3391 » اگر زن دائمى بميرد و فرزند نداشته باشد ، نصف همهء مال را شوهر او و بقيّه را ورثهء ديگر مىبرند و اگر از آن شوهر يا از شوهر سابق فرزند داشته باشد ، يك چهارم همهء مال را شوهر و بقيّه را ورثهء ديگر مىبرند .\r\n« مسألهء 3392 » اگر مردى بميرد و فرزند نداشته باشد ، يك چهارم مال او را زن و بقيّه را ورثه ديگر مىبرند و اگر از آن زن يا از زن ديگر فرزند داشته باشد ، يك هشتم مال را زن و بقيّه را ورثهء ديگر مىبرند و اگرچه بعيد نيست گفته شود كه : « زن از همهء اموال ارث مىبرد ، ولى زنى كه از لحاظ سنى و داشتن يا نداشتن اولاد و جهات ديگر ، مظنّه ماندن او در خانهء مرد كم است ، از زمين خانه‌اى كه محل زندگى مرد و خانواده او بوده و قيمت آن زمين ارث نمىبرد و نيز از خود هوايى آن ، مثل بنا و درخت ارث نمىبرد و فقط از قيمت هوايى ارث مىبرد و همچنين از زمين‌ها و خانه‌هاى ديگر مرد كه به عنوان سرمايه او محسوب مىشدند و نه محل زندگى خانواده‌اش ، ارث مىبرد » ؛ ولى احتياط واجب آن است كه بقيهء ورثه با زن در مورد زمين‌ها و خانه‌هايى كه متعلّق به مرد بوده ، مصالحه نمايند .\r\n« مسألهء 3393 » اگر زنى بميرد و جز شوهر هيچ وارثى نداشته باشد ، همهء مال او به شوهر مىرسد و اگر مردى بميرد و جز زن وارث ديگرى نداشته باشد ، يك چهارم مال به زن مىرسد و بقيّه مال امام مسلمين است كه در زمان غيبت به فقيه جامع‌الشرايط داده مىشود .\r\n« مسألهء 3394 » بنابر اين قول كه زن از برخى از اموال شوهر ارث نمىبرد ، اگر بخواهد در چيزهايى كه از آنها ارث نمىبرد تصرّف كند ، بايد از ورثهء ديگر اجازه بگيرد و نيز ورثه تا سهم زن را نداده‌اند ، بنابر احتياط واجب نبايد در بنا و چيزهايى كه زن از قيمت آنها ارث مىبرد ، بدون اجازهء او تصرّف كنند و چنانچه پيش از دادن سهم زن اينها را بفروشند ، در صورتى كه زن معامله را اجازه دهد ، صحيح و گرنه نسبت به سهم او باطل است .\r\n« مسألهء 3395 » اگر بخواهند بنا و درخت و مانند آن را قيمت نمايند ، بايد حساب\r\n\r\n","description":"","footnote":"","page_name":" 648 ","page_number":652},
  {"content":"\r\n\r\nكنند كه اگر آنها بدون اجاره در زمين بمانند تا از بين بروند ، چقدر ارزش دارند و سهم زن را از آن قيمت بدهند .\r\n« مسألهء 3396 » اگر ميّت بيش از يك زن دائم داشته باشد ، چنانچه فرزند نداشته باشد ، بايد يك چهارم مال و اگر فرزند داشته باشد ، بايد يك هشتم مال را به شرحى كه گفته شد به طور مساوى بين زنان او قسمت كنند ، اگرچه شوهر با هيچ يك از آنان يا بعض آنان نزديكى نكرده باشد ، ولى اگر در مرضى كه با آن از دنيا رفته ، زنى را عقد كرده و با او نزديكى نكرده باشد ، آن زن از او ارث نمىبرد و حقّ مهر هم ندارد .\r\n« مسألهء 3397 » اگر زن در حال بيمارى شوهر كند و به همان بيمارى بميرد ، شوهرش اگرچه با او آميزش نكرده باشد ، از او ارث مىبرد .\r\n« مسألهء 3398 » اگر زن را - به ترتيبى كه در احكام طلاق گفته شد - طلاق رجعى بدهد ، هر يك از زن يا شوهر اگر در بين عدّهء زن بميرد ، ديگرى از او ارث مىبرد ؛ ولى اگر بعد از گذشتن عدّهء رجعى يا در عدّهء طلاق بائن يكى از آنان بميرد ، ديگرى از او ارث نمىبرد .\r\n« مسألهء 3399 » اگر شوهر در حال بيمارى زن خود را طلاق دهد و پيش از تمام شدن دوازده ماه قمرى بميرد ، زن با سه شرط از او ارث مىبرد :\r\nاوّل : آن كه زن در اين مدّت شوهر ديگرى نكرده باشد . دوم : زن به واسطهء بىميلى به شوهر ، مالى به او نداده باشد كه به طلاق دادن راضى شود ، بلكه اگر چيزى هم به شوهر ندهد ، ولى طلاق به تقاضاى زن باشد ، باز هم ارث بردن او اشكال دارد . سوم : شوهر در همان مرضى كه زن را طلاق داده ، به واسطهء آن بيمارى يا به جهت ديگرى بميرد ؛ پس اگر از آن بيمارى خوب شود و به جهت ديگرى از دنيا برود ، زن از او ارث نمىبرد .\r\n« مسألهء 3400 » لباس يا چيزهايى كه مرد به زن بخشيده است ، بعد از طلاق يا وفات شوهر جزء اموال زن است ؛ ولى اگر لباس يا مانند آن را مرد به زن نبخشيده باشد بلكه براى پوشيدن و استفاده زنِ خود گرفته باشد ، اگرچه زن آن را پوشيده باشد ، بعد از مردن شوهر ، جزء اموال شوهر است .\r\n\r\n","description":"","footnote":"","page_name":" 649 ","page_number":653},
  {"content":"\r\n\r\n« مسألهء 3401 » اگر به واسطهء وجود زن يا شوهر نقصى در سهام ورثه پديد آيد ، از سهم « زن » و « شوهر » و « مادر » و « برادران و خواهران مادرى » و « پدر بزرگ و مادر بزرگ مادرى » و « دايىها » و « خاله‌ها » چيزى كسر نمىشود ، بلكه آنان تمام سهام خود را از اصل مال مىبرند و نقص وارد شده از سهام « پدر » و « برادران و خواهران پدر و مادرى يا پدرى » و « پدر بزرگ و مادر بزرگ پدرى » و « عموها » و « عمّه‌ها » كسر مىشود .\r\n« مسألهء 3402 » در ازدواج موقّت بين زن و شوهر ارث نيست مگر اين كه در ضمن عقد شرط كنند كه از يكديگر ارث ببرند و يا فقط مرد از زن و يا فقط زن از مرد ارث ببرد ؛ ولى فرزندى كه از ازدواج موقّت به دنيا مىآيد ، مانند فرزندان زن دائم ارث مىبرد .\r\n\r\nمسائل متفرّقه ارث\r\n« مسألهء 3403 » « قرآن » ، « انگشتر » و « شمشير » ميّت و « لباسى كه ميّت پوشيده يا براى پوشيدن گرفته و دوخته است » - اگرچه نپوشيده باشد - متعلّق به پسر بزرگ‌تر است و اگر ميّت از اين چهار چيز بيشتر از يكى داشته باشد ، مثلًا دو قرآن يا دو انگشتر داشته باشد ، چنانچه مورد استفاده باشد يا براى استفاده مهيّا شده باشد ، متعلّق به پسر بزرگ‌تر است .\r\n« مسألهء 3404 » اگر پسر بزرگ ميّت بيش از يكى باشد - مثلًا از دو زن او در يك زمان دو پسر به دنيا آمده باشد - بايد لباس و قرآن و انگشتر و شمشير ميّت را به طور مساوى بين خودشان تقسيم كنند .\r\n« مسألهء 3405 » اگر پسر بزرگ‌تر ميّت پيش از او مرده باشد ، اشياى نامبرده را به بزرگ‌ترين پسرى كه هنگام درگذشت ميّت زنده است مىدهند .\r\n« مسألهء 3406 » اگر ميّت بدهى داشته باشد ، چنانچه بدهىِ او به اندازهء مال او يا زيادتر باشد ، بايد چهار چيزى را هم كه مال پسر بزرگ‌تر است و در مسألهء پيش گفته شد ، بابت بدهى او بدهند و اگر قرضش كمتر از مال او باشد ، بنابر احتياط واجب بايد از آن چهار چيزى هم كه به پسر بزرگ‌تر مىرسد به نسبت به قرض او بدهند ؛ مثلًا اگر همهء\r\n\r\n","description":"","footnote":"","page_name":" 650 ","page_number":654},
  {"content":"\r\n\r\nدارايى او شصت هزار تومان باشد و به مقدار بيست هزار تومان آن از چيزهايى باشد كه مال پسر بزرگ‌تر است و سى هزار تومان هم قرض داشته باشد ، بنابر احتياط واجب پسر بزرگ بايد به مقدار ده هزار تومان از آن چهار چيز را بابت قرض ميّت بدهد .\r\n« مسألهء 3407 » مسلمان از كافر ارث مىبرد ، ولى كافر ، اگرچه پدر يا پسر ميّت باشد ، از او ارث نمىبرد .\r\n« مسألهء 3408 » اگر كافر بميرد و وارث مسلمان داشته باشد ، همهء ارث او به وارث مسلمان مىرسد ، هرچند جزء دستهء دوم يا سوم باشد ؛ ولى اگر وارث مسلمانى نداشته باشد ، ارث او به وارث كافر مىرسد ، لكن كافر « مُرْتَد » در اين جهت حكم مسلمان را دارد كه ارث او به وارث كافر نمىرسد ، بلكه اگر وارث مسلمان نداشته باشد ، ارث او مال امام مسلمين است .\r\n« مسألهء 3409 » اگر كسى يكى از خويشان خود را عمداً و به ناحق بكشد ، از او ارث نمىبرد ، ولى اگر از روى خطا باشد ، مثل آن كه سنگ به هوا بيندازد و اتّفاقاً به يكى از خويشان او بخورد و او را بكُشد ، از او ارث مىبرد ، ولى از ديهء قتل ارث نمىبرد .\r\n« مسألهء 3410 » قاتل علاوه بر آن كه خود ارث نمىبرد ، مانع از ارث بردن ديگران نيز نمىشود ، بنابر اين اگر به عنوان مثال فرزندى پدر خود را عمداً و به ناحق بكشد و ميّت فرزند ديگرى نداشته باشد ، خود قاتل ارث نمىبرد ، ولى فرزندان او ارث مىبرند و اگر كسى از دستهء اوّل وجود نداشته باشد ، دستهء دوم ارث مىبرند و اگر دستهء دوم هم وجود نداشته باشد ، دستهء سوم ارث مىبرند .\r\n« مسألهء 3411 » هرگاه بخواهند ارث را تقسيم كنند ، در صورتى كه ميّت بچّه‌اى داشته باشد كه در شكم مادر باشد و در طبقهء او وارث ديگرى هم مانند اولاد و پدر و مادر باشند ، براى بچّه‌اى كه در شكم است و اگر زنده به دنيا بيايد ارث مىبرد ، سهم دو پسر را كنار مىگذارند ، ولى اگر احتمال بدهند كه بيشتر باشد ، مثلًا احتمال بدهند كه زن به سه بچّه حامله باشد ، سهم سه پسر را كنار مىگذارند و چنانچه مثلًا يك پسر يا يك دختر به دنيا آمد ، زيادى را ورثه بين خودشان تقسيم مىكنند .\r\n\r\n","description":"","footnote":"","page_name":" 651 ","page_number":655},
  {"content":"\r\n\r\n« مسألهء 3412 » اگر كسى از دو راه با ميّت خويشاوندى داشته باشد ، در صورتى كه مانعى براى ارث بردن از هر دو طريق وجود نداشته باشد يا يكى مانع از طريق ديگرى نگردد ، از هر دو راه از او ارث مىبرد ، بنابر اين اگر زن و شوهر با يكديگر خويشاوند باشند ، علاوه بر ارث زن و شوهرى ، از جهت خويشاوندى نيز ارث مىبرند ، از باب مثال اگر مردى بميرد و زن او دختر عموى او باشد و وارث او فرزندان عمو باشند ، زن از دو جهت ارث مىبرد .\r\n« مسألهء 3413 » اگر ميّت هيچ وارثى نداشته باشد ، همهء مال او متعلّق به امام مسلمين است كه در زمان غيبت بايد به فقيه جامع‌الشرايط پرداخت شود .\r\n« مسألهء 3414 » اگر زمان درگذشت اشخاصى كه از هم ارث مىبرند و تقدّم و تأخّر مرگ آنان معلوم نباشد ، اشخاص مزبور از يكديگر ارث نمىبرند و همچنين است اگر تاريخ مرگ يكى معلوم و ديگرى مجهول باشد ؛ ولى اگر دو يا چند نفر كه از يكديگر ارث مىبرند ، با هم غرق شوند و يا زير آوار بمانند و با هم بميرند و معلوم نشود كدام يك از آنان اوّل مرده است ، همه از يكديگر نسبت به آنچه قبل از مردن داشته‌اند ارث مىبرند و آنچه را كه از يكديگر ارث مىبرند ، به ساير ورثهء آنان منتقل مىشود و اگر يكى از آنان دارايى داشته باشد و ديگرى نداشته باشد ، كسى كه مال ندارد از ديگرى ارث مىبرد و در صورتى كه به سبب حوادث ديگرى مانند تصادف اتومبيل يا سقوط هواپيما از دنيا رفته باشند ، بنابر اقوى همين حكم جارى مىشود .\r\n« مسألهء 3415 » حقوقى كه به خانوادهء بازنشستگان پرداخت مىشود ، اگر پس‌انداز دوران خدمت باشد ، جزء تركهء ميّت بوده و پس از اداى دَين و وصيّت به همهء وارثان مىرسد و آنچه كه از طرف خود اداره يا ادارهء بيمه پس از مرگ مىدهند ، تابع مقرّرات است و به هر كس بدهند مال او مىشود .\r\n« مسألهء 3416 » اگر وارث ، خُنْثاى مشكل باشد - به گونه‌اى كه با هيچ يك از نشانه‌هاى تعيين شده ، مرد يا زن بودن او مشخّص نشود - نصف ارث يك مرد و نصف ارث يك زن را به او مىدهند .\r\n\r\n","description":"","footnote":"","page_name":" 652 ","page_number":656},
  {"content":"\r\n\r\n\r\nاحكام تشريح و پيوند\r\n« مسألهء 3417 » تشريح بدن ميّت براى تشخيص بيمارى يا كشف جرم و يا آموزش مسائل پزشكى يا نجات جان ديگران ، اگر راه منحصر باشد ، اشكال ندارد و اگر ممكن باشد ، از او - پيش از مرگ - يا ولىّ او اجازه بگيرند .\r\n« مسألهء 3418 » اگر حفظ جان مسلمانى متوقّف بر پيوند عضوى از اعضاى ميّت مسلمان به بدن او باشد ، قطع و پيوند آن عضو جايز است و ديه ندارد .\r\n« مسألهء 3419 » اگر حفظ عضو مهم و مؤثّرى از مسلمان ، متوقّف بر قطع عضو ميّت مسلمان باشد ، در اين صورت نيز بنابر اقوى قطع و پيوند آن عضو جايز است ، بخصوص اگر خودِ ميّت به آن وصيّت كرده باشد .\r\n« مسألهء 3420 » اگر عضو ميّت پس از پيوند جان بگيرد ، از عضويّت ميّت بيرون مىرود و عضو انسان زنده شمرده مىشود ، بلكه اگر عضو حيوان نجسى مانند خوك را به انسان پيوند بزنند و عضو انسان زنده شود ، احكام نجاست بر آن جارى نمىشود .\r\n« مسألهء 3421 » اگر زندگى مسلمانى متوقّف بر قطع و پيوند يك كليه يا عضو ديگرى از شخص زنده به او باشد ، چنانچه قطع آن از ديگرى ضرر قابل توجّهى براى او نداشته باشد و خود او نيز راضى به اين عمل باشد ، اشكال ندارد ، خواه به صورت فروختن باشد يا بخشيدن .\r\n\r\n","description":"","footnote":"","page_name":" 653 ","page_number":657},
  {"content":"\r\n . \r\n","description":"","footnote":"","page_name":" 654 ","page_number":658},
  {"content":"\r\n . \r\n","description":"","footnote":"","page_name":" 655 ","page_number":659},
  {"content":"\r\n . \r\n","description":"","footnote":"","page_name":" 656 ","page_number":660},
  {"content":"\r\n . \r\n","description":"","footnote":"","page_name":" 657 ","page_number":661},
  {"content":"\r\n . \r\n","description":"","footnote":"","page_name":" 658 ","page_number":662},
  {"content":"\r\n . \r\n","description":"","footnote":"","page_name":" 659 ","page_number":663},
  {"content":"\r\n . \r\n","description":"","footnote":"","page_name":" 660 ","page_number":664},
  {"content":"\r\n . \r\n","description":"","footnote":"","page_name":" 661 ","page_number":665},
  {"content":"\r\n . \r\n","description":"","footnote":"","page_name":" 662 ","page_number":666},
  {"content":"\r\n . \r\n","description":"","footnote":"","page_name":" 663 ","page_number":667},
  {"content":"\r\n . \r\n","description":"","footnote":"","page_name":" 664 ","page_number":668},
  {"content":"\r\n . \r\n","description":"","footnote":"","page_name":" 665 ","page_number":669},
  {"content":"\r\n . \r\n","description":"","footnote":"","page_name":" 666 ","page_number":670},
  {"content":"\r\n . \r\n","description":"","footnote":"","page_name":" 667 ","page_number":671},
  {"content":"\r\n . \r\n\r\n","description":"","footnote":"","page_name":" 668 ","page_number":672}
  ]