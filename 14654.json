[
  {"content":"\r\n\r\nبنيانگذاران فرهنگ امروز\r\nويژهء فرهنگ ايران واسلام\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nسيدرضى\r\nسيدمحمدمهدى جعفرى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nطرح نو\r\nنشانى : خيابان خرمشهر ( آپادانا ) - خيابان نوبخت - كوچهء دوازدهم - شمارهء 14\r\nتلفن : 8765634\r\nسيدرضى\r\nنويسنده : سيد محمدمهدى جعفرى\r\nويراستار : محمد سيداخلاقى\r\nطراح روى جلد : على خورشيد پور\r\nحروفچينى وصفحه آرايى ؛ حروفچينى هما ( اميد سيد كاظمى )\r\nچاپ قيام\r\nنوبت چاپ ؛ چاپ اول ، 1375\r\nتعداد : 3000 جلد\r\nاين كتاب با استفاده از كاغذ حمايتى وزارت\r\nفرهنگ و ارشاد اسلامى به چاپ رسيد .\r\nهمهء حقوق محفوظ است .\r\nجعفرى ، محمدمهدى . - تهران ؛ طرح نو ، 1375 .\r\n168 ص . - بنيانگذاران فرهنگ امروز ( ويژهء فرهنگ ايران واسلام ) .\r\nكتابنامه : ص . 157 - 159 .\r\n1 . شريف رضى ، محمد بن حسين ، 359 - 406 ق . - سرگذشتنامه . 2 . شريف رضى ، محمد بن حسين ، 359 - 406 ق . - نقد و تفسير .\r\n7 ج 4 ش / 7750 pj\r\n7134 / 892\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nاين اثر را به روان تابناك مادر فداكارم\r\nشادروان فاطمهء جعفرى تقديم مى كنم\r\nمهدى\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nپيشگفتار\r\nبسم الله الرحمن الرحيم در درازناى تاريخ بشر ، و در راستاى اين راه طى شده ، چند چهرهء درخشان وجود دارند كه اين راه ناهموار و پر فراز و نشيب و تاريك را روشن كرده رهروان را به پيمودن راه ، و حركت به سوى مقصد ، بر مىانگيزند . اين چهره‌ها در نقطه عطفها و پيچهاى خطرناك ، پرچمهاى راهنمايى هستند كه پيوسته سالكان راه كمال و جويندگان رشد و تعالى را راهنمايى مىكنند ، و به فراز مىخوانند .\r\nدر سده‌هاى اسلامى ، بويژه در سده‌هاى چهارم و پنجم هجرى ، از اين چهره‌ها بسيار داريم كه همگى بر چكادهاى متعدد سلسله كوههاى فرهنگ اسلامى ، و در واقع فرهنگ انسانى ، بر افراشته شده‌اند . ليكن برخى از آنان در چنان جايگاه بلندى قرار دارند كه ، هميشه دستخوش ابرهاى پر پشت تعصب و اختلافات فرقه‌اى گرديده از چشمها پنهان مانده‌اند ، و برخى ديگر در پس قله بلندى كه خود برافراشته‌اند به چشمها نمىآيند .\r\nسيّد رضى ، گرد آورندهء نهج البلاغه ، به هر دو مانع ديد دچار است ، و در تارهاى گزافه‌هاى موافقان و مخالفان متعصب گرفتار . اثر جاويدانى مثل نهج البلاغه ، كه به حق و بسزا در تاريخ فرهنگ انسانى ، پس از قرآن جاى دارد ، در چشم مخالفان ، از شدّت تنگ نظرى و باورهاى كوتاه مذهبى و تعصبهاى كور فرقه‌اى ، گردآورنده را پنهان ساخته است و مىكوشند با برانگيختن گرد و خاك ، وى را از نظرها بيشتر پنهان دارند ، و در درستى كار او تخم شك در دل ديگران بكارند ، و در چشم موافقان نيز ، شدّت دوستى ، و تحت تأثير كار گرانسنگ و بزرگ او قرار گرفتن ، مانع روشن شدن حقيقت وجودى وى شده است .\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nاز سوى ديگر ، سيّد شاعرى است كه اگر نگوييم در تاريخ ادبيات عرب بيمانند ، به جرئت مىتوانيم گفت كه كم مانند است ، اما سياسى بودن شعر او ، عامل ديگرى براى تيره ساختن حقيقت شخصيت او شده است .\r\nبا همهء اينها ، شناختن و شناسانيدن « بنيانگذاران فرهنگ امروز » و سازندگان فرهنگ بشرى و والاى اسلامى ، براى نسل جوان و برنامه‌ريزان فرهنگى ، از نان شب واجب‌تر ، و از هر شخصيتى مايه‌دارتر است .\r\nنگارنده از هنگام انس پيدا كردن با نهج البلاغه ، و افتخار بررسى و پژوهش در اين اثر بزرگ ، كوشيد تا مؤثّر را هم بشناسد ، و براى بر طرف كردن ابهامها و زدودن تيرگيهاى راه رسيدن به نهج البلاغه ، آن مرد بزرگ و دانشى سترگ و فرهيختهء تاريخ ادب را بشناساند .\r\nدعوت و تكليف دست اندركاران « طرح نو » براى شركت در معرفى چهره‌اى از « بنيانگذاران فرهنگ امروز » به جوانان اين نسل ، مشوق من در ترسيم چهرهء - اگر چه هنوز تيرهء - سيّد رضى شد . و با وجود فراوانى منابع پيرامون زندگى و انديشه و آثار سيد ، اما به علت اختلاف نظرها ، به اثر بى نقاب و بى دروغ او ، اشعار وى ، براى شناسانيدن انديشه و آرمان و زندگى كوتاه اما پر بارش ، دست يازيدم كه گر چه طرحى است ابتدايى ، ليكن اميد است با همت بلند جوانان فرهنگدوست تكميل و روشن گردد . إن شاء اللّه .\r\nسيد محمد مهدى جعفرى شيراز - اسفند ماه 1374\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\n1 روزگار سيد رضى\r\nابو الحسن محمد بن الحسين الموسوى ، معروف به سيد رضى و شريف رضى ، چنان زندگى كوتاه و پربارى داشته است كه بررسى پهناى گستردهء زندگيش بيشتر يا همهء كتابهاى تاريخ و زندگينامه‌ها و تاريخهاى ادبيات و تذكره‌ها را از سدهء پنجم تا كنون به خود مشغول داشته است . سيد رضى در نيمهء دوم سدهء چهارم هجرى به دنيا آمد و تا سال 406 بزيست . بنا بر اين ، روزگار سيد را مىتوان مقارن با دوره‌اى از خلافت عباسيان ( 447 - 334 ه ) و فرمانروايى آل بويه بر عراق ( 447 - 334 ه ) ، و به لحاظ تاريخ ادبيات ، معاصر با شاعرانى چون متنبى و ابو العلاء معرّى دانست .\r\n\r\nخلافت عباسيان\r\nسال 41 هجرى ، يعنى پنجاه و چهار سال پس از بعثت پيامبر گرامى اسلام ( ص ) ، سلطنت ، با همهء ويژگيهايش ، چنان كه در امپراتورى روميان و شاهنشاهى ايرانيان ، جريان داشت به وسيلهء معاويه و سلسلهء امويان بر پا شد و اگر چه در درازناى تاريخ نامهاى گوناگونى مانند خلافت و امارت داشت ، اما در شكل به همان صورت سلطنت پايدار ماند .\r\nاز اين پس ما يك رويارويى آشكار در ميان دو جريان مشاهده\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nمىكنيم : جريان قبيله گراى سلطنت بنى اميه كه تلاش در تثبيت و گسترش سلطنت قبيلهء قريش ، از راه تيرهء اموى ، و نوزايى و دوباره زنده شدن ضدّ ارزشهاى جاهلى ، با الگو گرفتن از امپراتورى بيزانس دارد ، و جريان اسلامگراى امامت شيعه ( به معنى عام آن كه پيروى از آيين ابراهيمى و سنّت محمّدى ( ص ) و فرهنگ علوى و ايدئولوژى قرآنى است ) كه مىكوشد تا آثار قبيله پرستى و ضد ارزشهاى دوران جاهليّت نژاد گرايانهء عرب و شخصيت پرستى را از ميان بر دارد ، و آموزشهاى قرآن و اسلام و ارزشهاى انسانى را جانشين آن كند .\r\nنمايندگان جريان نخست همهء خليفگان اموى ( سفيانى و مروانى ) هستند . نخستين بخشنامهء معاويه به مغيرة بن شعبه در كوفه و بصره ، و سپس به ديگر كارگزارانش در مدينه و مكه و همهء سرزمينهاى سلطنت اموى ، دشنام دادن به على بر روى منبر و در خطبه‌هاى نماز جمعه‌ها ، و زدودن فرهنگ علوى و جعل حديث بوسيلهء انديشوران و مكتب سازان و آخوندهاى دربارى عليه على ، و واژگونه نشان دادن فضيلتهاى روشن و آشكار اوست . و سپس ايجاد فرقه‌اى فلسفى و كلامى به نام مرجئه براى ترويج انديشهء جبر مطلق و اعتقاد به قضا و قدر كور ، و مسلوب الاختيار بودن مردم در برابر مشيّت الهى ، به منظور پوشانيدن جنايات و ستمها و مال مردم خوريها و حقكشىهاى حاكمان بنى اميه از چشم مردم ساده و عوام ناآگاه . بازتاب اين طرز تفكر و فرقهء كلامى ، افكار افراطى معتزله در مورد همهء آن انديشه‌هاست .\r\nاقدام ريشه‌اى ، و به ظاهر ساختگراى اين جريان ، تعيين ولي عهد براى خليفه و در واقع براى امپراتور يا سلطان است . معاويه با اين اقدام آشكارا خلافت اسلامى را به سلطنت عربى ، با چهرهء زشت امويش ، دگرگون ساخت ، و همهء جريانهاى بعدى كه از سال 49 يا 50 هجرى تا 132 پيش آمد ، پيامد و دنبالهء همين كارها بود .\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nنمايندگان جريان دوم كه روياروى جريان نخست ايستاده بودند يا در تلاش نشان دادن اسلام حقيقى بودند ، و يا به عنوان باز تاب ، به بى اثر كردن اقدامات آنان ، و رسوا كردن دو رويان و دروغگويان ، و زدودن آثار شرك و كفر و فساد در ميان تودهء مردم - غالبا روشنفكر و نيمه آگاه و احيانا مبارز امّا در اقليّت آن روز ، مىپرداختند : نخست امامان شيعه ، و سپس پيروان خاصّ و خالص و آگاه و صالح آنان بودند .\r\nاز امام حسن و حجر بن عدى و يارانش گرفته تا امام حسين و قيام كنندگان در كربلا و پس از عاشورا ، و سران جنبشهاى نظامى و سياسى و فكرى و فرهنگى و كلامى ، و تا امامان چهارم و پنجم و ششم ، همگى در برابر آن جريان مىكوشيدند .\r\nالبته دو جريان انحرافى برجسته هم در اين روزگار هشتاد ساله داريم : يكى جريان روشنفكرى - فرهنگى غير سياسى كه مىكوشد تا سنّت پيغمبر ( ص ) ، و احيانا على ( ع ) ، را از راه نشر احاديث درستى كه با كسى هم برخورد سياسى نداشته باشد ، گسترش دهد ، و نمايندگان برجستهء آن ابن عباس ، ابو الأسود دوئلى ، يحيى بن يعمر ( از شيعيان على ) ، و حسن بصرى و و اصل بن عطاء و فقهاى سبعه مىباشند ، و جريان ديگر نظامى - سياسى است كه مىخواهد حكومت را به دست گيرد ، يا در حكومت سهمى داشته باشد ، نمايندگان اين جريان پسران زبير ( عبد اللّه و مصعب ) ، عبد الرحمن بن محمد بن اشعث بن قيس كندى كه در برابر حجّاج قيام كرد و سرنوشتى شبيه به امرؤ القيس شاهزادهء شاعر كندى داشت ، و سرانجام بنى عباس كه پيروز شدند و به حكومت رسيدند .\r\nبيشتر قيامهايى كه عليه بنى اميه به راه افتاد ، به حقيقت و از روى راستى يا به تظاهر و از روى بهانه براى جلب افكار توده ، با شعار گرفتن انتقام خون حسين و برگردانيدن حق آل على بدانان ، بود . از همهء اين قيامها منظمتر و با برنامه و نقشه‌تر ، قيام بنى عباس ، عمو زادگان پيامبر ، به شمار\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nمىرود . آنان با استفاده از تجربه‌هاى شكست خوردهء زيد بن على و ديگران ، از انديشهء نژاد پرستانه و ضد ايرانى امويان ، به نفع خود سود جستند ، و دامنهء دعوت و تبليغات خود را به خراسان كشانيدند . پس از جلب و جذب شمار بسيارى از مردم خراسان ، شعار اصلى را كه دعوت براى آل عباس بود آشكار كردند ، همهء مخالفان را بوسيلهء ابو مسلم ، با ناجوانمردى و فريب ، از ميان برداشتند . ابو مسلم در مرو عليه كارگزاران بنى اميه قيام كرد ، و در نخستين گام پيروز شد ، و با سپاهى گران راهى غرب شد ، و سرانجام بنى عباس با چند نبرد و رويارويى سخت ، بنى اميه را از صفحهء روزگار زدودند و خود بر اريكهء قدرت و سلطنت تكيه زدند .\r\nاز آنجا كه نيروى اصلى و عمدهء آنان در اين پيروزى ايرانيان بودند ، بنى عباس ، ساختار حكومت را از شاهنشاهى ساسانى گرفتند ، در آغاز كار و تا مدت يك سده ، نژاد ايرانى را بر تازى برتر مىدانستند ، و اگر چه همهء عوامل به قدرت رسيدنشان و مديران و گردانندگان حكومت ، مانند ابو مسلم و خاندان برمكى ، را با غدر و پيمان شكنى و فريب ، از ميان برداشتند ، اما چاره‌اى جز اتكاى به ايرانيان نداشتند ، و فرهنگ حاكم بر آنان ، تا همان سدهء نخست ، فرهنگ شيعى بود ، اگر چه امامان شيعه را - كه بعضا خود نيز به عنوان امام بدانان معتقد بودند - محدود و زندانى مىكردند ، و سرانجام به شهادت مىرسانيدند .\r\nهمين حاكميت فرهنگ شيعى ، و غلبهء عنصر ايرانى بر دستگاه مديريت كشور ، باعث شد كه راهى بر خلاف بنى اميه ، در اعتقادات و ترويج علم و وارد كردن فرهنگهاى ديگر در پيش گيرند . مأمون با تأسيس دار الحكمة فرهنگهاى ملل گوناگون را به بغداد آورد و زمينهء شكوفايى دانش و معرفت را فراهم ساخت ، و بويژه با تشكيل شدن جلسات بحث و مناظرهء امام على بن موسى الرضا ( ع ) ، امام هشتم شيعيان ، با ارباب اديان و فلسفه‌ها و عقايد مختلف زمان ، نه تنها محيطى آزاد و علمى براى\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nشكوفايى باورها و فلسفه‌ها به وجود آورد ، بلكه به ترويج فرهنگ اصيل قرآنى و نبوى و علوى ، پرداخت ، و از انحراف و التقاط تا اندازهء بسيارى ، جلوگيرى كرد .\r\nاين دوره ( از سال 132 تا سال 232 ) كه دورهء نخست عباسيان ناميده مىشود ، بيشتر به تثبيت و تحكيم قدرت سياسى و نظامى گذشت .\r\nدورهء دوم حكومت عباسيان ( 334 - 232 ه ) ، دورهء حاكميت حديث و قشريگرى است . جرجى زيدان مىگويد : « در اين دوره انديشه به بند كشيده شد ، زيرا متوكل معتزله و شيعه را راند و تحت پيگرد قرار داد ، لذا آزادى انديشه به ضعف گراييد و مردم از ترس جان به پنهان داشتن انديشه‌هاى خود اقدام مىكردند . » « 1 » متوكل مجالسى از دشمنان على ترتيب مىداد و به استهزاء مشغول مىشدند . علم كلام در زمان متوكل رو به انحطاط گذاشت ، عده‌اى از دانشمندان را كشت و با دانش و دانشمندان دشمنى مىورزيد . دانشمندان و دانشجويان به تدريج از ايرانى و عرب ، از بغداد بيرون رفته در شرق و غرب جهان اسلام پراكنده شدند . « 2 » در دورهء سوم خلافت عباسيان ( 447 - 334 ه ) و معاصر با سالهاى حيات سيد رضى ، همچون دوره‌هاى قبل و بعد ، خلافت مقامى اسمى و خليفه پيشواى مسلمانان اهل سنت بود ، و عملش اين بود كه حاكميت فرمانروايان غير روحانى را ، كه در ولايات و دار الخلافه با قدرت تمام حكم مىراندند ، صورت شرعى و قانونى دهد . خلفا خود ، به استثناى مدت كوتاهى در اواخر اين دوره ، در حمايت امراى غير روحانى بودند و آنان خلفا را به ارادهء خود عزل و نصب مىكردند . « 3 »\r\n\r\n\r\n","description":"","footnote":"\r\n( 1 ) . جرجى زيدان ، تاريخ آداب اللغة العربيه ، 2 - 462 .\r\n( 2 ) . همان ، 530 .\r\n( 3 ) . دائرة المعارف فارسى ، ج 2 ، ذيل عباسيان .\r\n","page_name":" 15 ","page_number":15},
  {"content":"\r\n\r\n\r\nحكومت آل بويه\r\nسلسله‌اى ايرانى نژاد و شيعه مذهب از فرزندان ابو شجاع بويه كه ميان سالهاى 448 - 322 ه ق بر بخش بزرگى از ايران و عراق و جزيره تا مرزهاى شمالى شام فرمان راندند .\r\nايرانيان پيشينهء فرهنگى دور و دراز و ريشه‌دارى داشتند و بر خلاف عربها و تركان ، بر هر جا چيره مىشدند فرهنگى ژرف و گسترده نيز در آنجا ترويج مىكردند .\r\nتشيّع از آغاز دو ويژگى داشته است : خردگرايى و آزادانديشى .\r\nاين ويژگيها ريشه در قرآن و سنّت رسول خدا ( ص ) دارد ، ولى امام على بن ابى طالب ( ع ) بود كه آموزه‌هاى قرآن و رهنمودهاى نبوى را با همهء وجود گرفت ، و با ايمان و اعتقاد ، ترويج كرد ، و به عنوان سنّتى در ميان پيروانش ، حتى مدعيان تشيّع در همهء شاخه‌هايش ماندگار شد .\r\nآل بويه ، هر شاخه‌اى از مذهب شيعه را كه داشته بوده‌اند ، از سيطرهء اين ويژگيها آزاد نبودند ، لذا خواسته يا ناخواسته ، چنان فرهنگى در اين سده ( از 334 ه تا 447 ه ) از خود بر جاى گذاشتند و گسترش دادند كه در تاريخ اسلام سابقه نداشت .\r\nهمهء مورّخان و نويسندگان تاريخ ادبيات و علوم ، از قديم و جديد و شرق و غرب ، اين دوره را دوران زرّين تاريخ اسلام مىدانند ، و از جهت پيشرفت دانش و فرهنگ بى مانند به شمار آورده‌اند . وجود دانشمندان بىشمار در اين دوره ، حتى در منصب وزارت ، مانند ابو على سينا ، خوارزمى ، صاحب بن عبّاد ، ابن العميد ، شاپور بن اردشير و مهلّبى ، ظهور دائرة المعارفها در آن دوره ظهور دانشگاهها و كتابخانه‌هاى بسيار بزرگ در كنار مساجد ، وجود فقها و متكلمين و فلاسفهء بزرگ ، كثرت اديبان و شاعران ، و تأليف كتابهاى بسيار در موضوعات متعدد علمى ، به شهادت ابن نديم در كتاب بسيار با ارزش خود\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nالفهرست ، همه گواه اين مدعا هستند .\r\nاز لحاظ مذهبى ، آل بويه به تسامح مشهورند كه مىتوان آن را به چند علت نسبت داد :\r\n1 - آل بويه علاقه‌مند به ادامهء فرمانروايى خود در ميان مردم ايرانى و عرب و تركى بودند كه اكثريت عظيم آنان مذهب سنّى داشتند ، و لذا نمىخواستند با از ميان برداشتن خليفهء عباسى و جانشين كردن شخصى از علويان ، خشم و ناخشنودى و شورش عامّه را عليه خود بر انگيزند .\r\n2 - فرمانروايانى مانند سامانيان ، و بعدها ، غزنويان و سلجوقيان در كمين بودند تا بهانه‌اى عليه آل بويه به دست آورند و آنان را از ميان بردارند ، و طرفدارى آنان از شيعيان و علويان اين بهانه را فراهم مىكرد .\r\n3 - اگر آنان شخصى از علويان را بر مسند خلافت مىنشانيدند ، به فرض قبول عام يافتن ، خود را ناچار مىديدند كه از روى ايمان و اعتقاد ، از وى فرمان ببرند و در واقع فرمانبردار و امير و سردار سپاه خليفه باشند ، در حالى كه با خلافت عبّاسيان ، چون اعتقاد و ايمانى به حقانيت و مشروعيت آنان نداشتند ، خليفه بازيچه دست آنان بود ، و خود فرمانروا بودند ، و هر گاه خليفه‌اى را با خود ناسازگار مىديدند ، كور مىكردند و از مسند بر مىداشتند و خليفهء ديگرى فرمانبردار ، به جايش مىگماشتند .\r\n4 - علاوه بر عوامل سياسى ، عوامل اقتصادى و فرهنگى نيز آنان را وا مىداشت كه به سياست خود ادامه دهند ، و حتى گاه چشمداشت به مال و زر و سيم باعث مىشد كه علويان را دستگير و اموالشان را مصادره كنند و خودشان را به زندان بيندازند . چنان كه عضد الدوله ، محمد بن عمر بن يحيى علوى حسينى ، رئيس علويان عراق را گرفت و يك ميليون دينار از اموال او را مصادره كرد . همچنين ابو احمد حسين بن موسى موسوى ، پدر سيّد رضى ، و برادر او ابو عبد اللّه را در بند كرد و به شيراز فرستاد و چند سال در قلعهء اصطخر در زندان بودند .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nليكن به سائقهء شيعه بودن ، و اعتقاد به آزادى داشتن ، همهء ارباب مذاهب و اديان ، حق داشتند كه آزادانه به مراسم و شعائر خود عمل كنند .\r\nحتى شيعيان از اين فرصت طلايى استفاده كرده در جهت گسترش عقايد و آداب و فرهنگ و شعائر و شعارهاى خود اقدام مىكردند ، چنان كه سيوطى مىنويسند :\r\nدر سال 351 ه شيعيان در بغداد بر درهاى مساجد ، لعنت بر معاويه ، و كسى كه فدك ، حق فاطمه ، را غصب كرد ، و كسى كه مانع دفن شدن حسن در كنار جدّش شد ، و كسى كه ابو ذر را تبعيد كرد ، مىنوشتند ، سپس شبانه محو مىشد . معز الدوله خواست دوباره آنها را بنويسد ، و زيرش مهلّبى گفت به جاى آنها بنويسد : « لعن اللّه الظالمين لآل رسول اللّه صلّى اللّه عليه و سلّم » و فقط به لعنت بر معاويه تصريح كردند .\r\nو در روز عاشوراى سال 352 ه معز الدوله مردم را وادار به بستن بازار ، و از پختن طباخان جلوگيرى كرد ، و حجله‌ها در بازار گذاشته روى آنها را با پلاس سياه به علامت عزادارى پوشانيدند ، و زنان با موهاى پريشان در خيابان به راه افتادند بر سر و سينه مىكوبيدند و براى حسين عزادارى مىكردند . و اين نخستين روزى بود كه [ رسما 
  ] براى او نوحه خوانى شد و تا سالها ادامه يافت .\r\nو در دوازدهم [ هيجدهم 
  ] ذى حجّهء همان سال غدير خم به عنوان جشن و عيد اعلام شد و بر دهلها كوبيدند . « 1 »\r\n\r\nسدهء شاعران سه گانه\r\nتاريخ سياسى پيرامون زندگى و كارهاى سياستمداران ، فرمانروايان ، شاهان و فرماندهان مىگردد ، و تاريخ علوم و ادبيات بر گرد كارها و آثار دانشمندان ، نويسندگان و گويندگان . در هر دو گونه از تاريخ ،\r\n\r\n\r\n","description":"","footnote":"\r\n( 1 ) . تاريخ الخلفاء ، صفحات 401 - 400 .\r\n","page_name":" 18 ","page_number":18},
  {"content":"\r\n\r\nشخصيّت سياسى يا علمى يا ادبى ، چنان برجسته و چيره است كه در اين ميان نامى از مردم و مجتمع به گوش نمىرسد ، و يا اگر هم از مردم سخن رود ، در هياهوى جنگها و كشت و كشتارها ، يا در بانگ شادى مستانهء جشنها و شاديهايى كه همان سران و فرماندهان و فرمانروايان به راه انداخته‌اند ، گم و كم‌رنگ است ، امّا اشعار شاعران و آثار نويسندگان ، از آنجا كه بايد ، و شايسته است ، كه اجتماع را به تصوير كشد ، اگر چه به خاطر همان زورمندان باشد ، تا اندازه‌اى ، سايه‌هايى و بازتاب صدايى ، از مردم را ، از پشت گرد و خاكها و داد و فريادها ، به چشم و گوش مىرساند .\r\nاز آنجا كه شاعر و دانشمند ، از ميان مردم برخاسته است و با مردم سر و كار دارد ، در آثار خود ، خواه و ناخواه ، بيشتر مردم را نشان مىدهد ، از اين روى ، در اينجا سر آن داريم كه براى بهتر نشان دادن زندگى ، آثار و مجتمع دانشمند و اديب بزرگ سيد رضى ، دو شاعر برجستهء زمان او را بشناسانيم كه سيد رضى خود واسطه العقد اين عقد گرانبها بر گردن تاريخ ادبيات سده‌هاى چهارم و پنجم هجرى به شمار مىرود .\r\nابو الطيب المتنبى ( 354 - 303 ه ) : احمد بن حسين ، عربى نژاده از بنى قحطان است كه در سال 303 ه متولد شد . زادگاه او در محلهء فقير نشينان كوفه ، به نام كنده ، بود ، از اين روى او را كندى هم لقب داده‌اند .\r\nپدر او را آبكش محله گفته‌اند ، ولى شوقى ضيف « 1 » ، مانند ابن خلّكان ، اين گفته را نمىپذيرد ، و آن را از ادعاهاى مخالفان به شمار مىآورد ، زيرا مىگويد : « گفته‌اند كه پدرش او را به مكتبخانهء اشراف زادگان گذاشت ، و بعيد است كه چنين مكتبخانه‌اى فرزند آبكش محله را بپذيرد » .\r\nدر خردى مادر را از دست داد ، و مادر بزرگ وظيفهء مادرى او را به عهده گرفت .\r\n\r\n\r\n","description":"","footnote":"\r\n( 1 ) . تاريخ الادب العربى ، 5 - 342 .\r\n","page_name":" 19 ","page_number":19},
  {"content":"\r\n\r\nكوفه يكى از مراكز تمدن دورهء عباسيان ، و كهنترين مركز شيعيان به شمار است . و احمد از كودكى به ديده‌اى جدّى به زندگى مىنگريست ، و همتى بلند داشت ، و تربيتى پاك يافت .\r\nامثال و حكم در اشعار متنبى بسيار است ، و اديبان كهن ، خواسته‌اند پيوندى ميان او و ارسطو در اين باره ايجاد كنند ، ليكن بيگمان حكمتهايى كه متنبى در اشعار خود آورده زاييدهء انديشهء ژرف او ، و آگاهى گسترده‌ايش از زندگى و مردم است . « 1 » متنبى در مضمون شعر عربى مايه‌هاى نو و بارورى وارد كرد ، و اين مايه‌ها در نزد شاگردش ابو العلاء معرى به نهايت رشد و نموى كه شايسته است رسيد « 2 » ابوالعلاء معرى ( 449 - 363 ه ) : احمد بن عبد اللّه در سال 363 هجرى در معرة النعمان ، از خاندانى عرب زاده شد . وى در سه سالگى به آبله مبتلا شد و بر اثر اين بيمارى چشمان خود را از دست داد .\r\nوى پس از فرا گرفتن مقدمات دانش زمان ، در آن هنگام كه سيف الدوله بر حلب فرمان مىراند ، راهى آن ديار گرديد . در حلب ، نهضت فرهنگى نوينى به يارى سيف الدوله و متنبى به راه افتاده بود . احمد از حلب توشه‌ها بر گرفت ، ليكن روح گرسنهء او سيرى ناپذير بود ، از آنجا به انطاكيه رفت كه هنوز در تصرف روميان بود . در آنجا نيز به كتابخانه‌ها و دانشگاهها رفت ، و چيزها آموخت . از آن شهر به لاذقيه رفت . و در ديرى فرود آمد و از راهبى كه با فلسفه و علوم دينى آشنايى داشت چيزهاى بسيار آموخت ، سپس به طرابلس شام وارد شد .\r\nسرانجام در سال 398 ه به بغداد رفت . بغداد ، در آن روزگار ، مركز فرهنگى و سياسى جهان اسلام بود . همهء دانشمندان در آن شهر جمع\r\n\r\n\r\n","description":"","footnote":"\r\n( 1 ) . همان ، 5 - 351 .\r\n( 2 ) . عبداللطيف شراره ، ابو الطيب المتنبى ، ص 86\r\n","page_name":" 20 ","page_number":20},
  {"content":"\r\n\r\nبودند . ابو العلاء معرّى نيز به همهء انجمنها و مدرسه‌ها و كتابخانه‌ها سر مىزد . « 1 » از همه جا بيشتر به مجلس سيد مرتضى مىرفت . سيّد او را بسيار بزرگ مىداشت . با سيّد رضى نيز دوستى داشته است .\r\nجرجى زيدان مىگويد : « متنبى آغازگر شاعران عصر سوم عباسى است ، و ابوالعلاء پايان بخش آن ، و چه نيك آغازى و زيبا پايانى ! » « 2 » از نظر فنّى ، ابو العلاء زمام لغت را به استوارى در دست گرفته به هر جا بخواهد مىكشاند . به گونه‌اى كه او را نه تنها از شاعران درجهء اول ، بلكه از ستارگان درخشانى بايد دانست كه به ندرت در آسمان هنر به پرتو افشانى مىايستند .\r\nعبد اللطيف شراره مىگويد :\r\nاگر با نگرشى ژرف به يك صد و پنجاه سال پر تلاطم و حوادث سياسى و فرهنگى سده‌هاى چهارم و پنجم هجرى بنگريم مىبينيم كه شريف رضى پنج سال پس از كشته شدن متنبى پا بدين جهان مىگذارد ، و معرى چهار سال پس از شريف رضى . اين يك عمرى كوتاه دارد ، ليكن معرى 80 سال بزيست . اين شاعران سه گانه مدت يك صد و پنجاه سال بر صحنهء زندگى عرب ، پى در پى ، ظاهر شدند .\r\nهر سه به امور همگانى سرگرم ، و با سياستمداران و دولتمردان ، و بزرگان دين ، و اركان قضاء پيوندى نزديك داشتند ، و تلاشهاى با ارزشى در ميدان زبان و ادبيات و تاريخ و آموزش و ارشاد ، بذل كردند ، و همهء حوادث تاريخى و فرهنگى آن روزگار را در آثار خود باز تابيدند . « 3 »\r\n\r\n\r\n","description":"","footnote":"\r\n( 1 ) . حنّا الفاخورى ، تاريخ ادبيات ، صفحات 502 - 501 .\r\n( 2 ) . تاريخ آداب اللغة العربية ، 2 - 571 .\r\n( 3 ) . الشريف الرضى ، ص 7 .\r\n","page_name":" 21 ","page_number":21},
  {"content":"\r\n\r\n\r\n2 زندگانى سيّد رضى خانواده\r\nسيّد رضى از خاندانى بزرگ و از سادات هاشمى و آل ابى طالب است ، از اين روى به وى شريف مىگويند . پدرش با پنج واسطه به موسى بن جعفر ( ع ) امام هفتم شيعيان امامى مىرسد ، و مادر نيز از نوادگان امام زين العابدين ( ع ) امام چهارم شيعيان است . اكنون براى روشن شدن زواياى ديگرى از زندگى سيد رضى به اختصار ، شرح حال منسوبين او را در اين فصل مىآوريم .\r\nپدر : ابو احمد حسين بن موسى بن محمد بن موسى بن ابراهيم مجاب فرزند امام موسى بن جعفر ( عليهما السلام ) ، مقلب به « طاهر اوحد ذى المناقب » . « وى با ابو الحسن محمد بن عمر بن يحيى ، مورد نظر علويان عراق است ، و از روزگار كهن نقابت طالبيان و سرپرستى همهء آنان ، و نظر دادن در بارهء مظالم و اميرى حج مردم را به عهده داشته ، سپس در سال 380 ه همهء آنها را به عهدهء فرزندش ابو الحسن [ سيّد رضى 
  ] واگذار كرده است » . « 1 »\r\n\r\n\r\n","description":"","footnote":"\r\n( 1 ) . ثعالبى ، يتيمة الدهر ، ج 3 ، ص 155 .\r\n","page_name":" 22 ","page_number":22},
  {"content":"\r\n\r\nنقابت به سرپرستى علويان از خاندان ابى طالب مىگفته‌اند . نقيب موظّف بوده است كه ميان علويان زير سرپرستى خود ، 1 ) فصل خصومت كند ، 2 ) اموال يتيمان علوى را محفوظ نگاه دارد ، 3 ) حدود و احكام الهى را در ميان آنان به اجرا در آورد ، 4 ) دختران و زنان بى سرپرست آنان را شوهر دهد ، 5 ) و به كار افراد محجور و ديوانگان علوى برسد .\r\nنقابت طالبيان از روزگار معتضد خليفهء عباسى ( ف 279 ه ) معمول گرديد ، و در هر شهرى يك نفر از دانشمندان مجتهد را بدين كار مىگماشت . « 1 » تاريخها نمىگويند كه ابو احمد از چه زمانى و بوسيلهء چه خليفه‌اى ، نقابت طالبيان را به عهده گرفته است ، ثعالبى مىگويد : « و كان قديما يتولى نقابة الطالبين » « 2 » ، به هر حال اين سمت ، از نظر معنوى و اجتماعى ، بسيار مهم بوده است ، و ابو احمد مقام و منزلتى بسيار و الا داشته ، به گونه‌اى كه خود را موظف نمىديده است ، همچون دانشمندان ديگر ، به دربار خليفه يا امير آل بويه برود .\r\nابو احمد پيوسته به اصلاح ميان افراد و گروههاى مختلف مىپرداخت . چنان كه بارها در اختلاف و زد و خورد ميان سنيان و شيعيان بغداد ، پا پيش گذاشت و آن اختلافها را از ميان برداشت . و گاه نيز ميان بنى حمدان « 3 » و آل بويه وساطت مىكرد ، يا ميان افراد يك خاندان به صلح مىكوشيد ، چنان كه در اختلاف ميان ابو تغلب و حمدان ، پسران ناصر الدوله ، « حمدان ، در 358 ه به بختيار ديلمى در بغداد پناه برد . بختيار او را بزرگ داشت و ابو احمد موسوى پدر شريف رضى را كه مورد\r\n\r\n\r\n","description":"","footnote":"\r\n( 1 ) . على دوانى ، « سيد رضى مؤلف نهج البلاغه » در مجموعهء مقالات نهج البلاغه و گرد آورندهء آن ، ص 83 ، به نقل از ماوردى ، احكام السلطانية ، صفحات 88 - 82 .\r\n( 2 ) . يتيمة الدهر ، ج 3 ، ص 155 .\r\n( 3 ) . سلسله‌اى شيعى مذهب از قبيلهء بنى تغلب كه از حدود 292 ه تا 394 ه بر بخشهايى از شام و شمال عراق ( جزيره ) فرمان راندند .\r\n","page_name":" 23 ","page_number":23},
  {"content":"\r\n\r\nاحترام هر دو بود ، بر انگيخت تا ميان برادران صلح بر قرار سازد » . « 1 » چون عضد الدوله ، پس از عز الدولهء بختيار ، در سال 367 ه بر بغداد تسلّط يافت ، از قدرت و نفوذ ابو احمد بيمناك گرديد ، و از طرفى او را طرفدار بختيار مىدانست ، و به طور كلى نمىخواست قدرتى جز خود در بغداد ببيند ، لذا ابو احمد طاهرى ذى المناقب ، برادرش ابو عبد اللّه بن موسى ، و محمد بن عمر علوى ، شخصيت بزرگ شيعه در كوفه ، و ابو محمد قاضى القضاة بغداد ، و ابو نصر خوانشاذ را در سال 369 ه دستگير كرد ، و پس از مصادرهء اموالشان ، آنان را به قلعهء اصطخر فرستاد و به زندان انداخت .\r\nدر روزگار عباسيان ، از دورهء دوم به بعد ، چنين رسم بود كه خليفگان و اميران ، و بخصوص وزيران و مأمورين وصول ماليات ، چون مىدانستند كه مدت سلطنت و فرمانروايى آنان ديرى نمىپايد و بستگى به خواست قدرت برتر و آزمندى او دارد ، گوهرهاى گرانبها و پول خود را ، كم يا بسيار ، به شخصى مورد اطمينان و گاه ناشناس كه كمتر در مظانّ قدرتمندان و دولتمردان قرار داشت ، مىسپردند تا در دورهء عزل و روزهاى خانه نشينى ، از آن استفاده كنند ، زيرا وقتى وزيرى يا اميرى بر كنار مىشد ، همهء اموالش را هم مصادره مىكردند ، و گاه با شكنجه‌هاى وحشتناك خود او و اطرافيان و وابستگان و خويشان نزديكش ، هر چه را پنهان كرده بود از وى پس مىگرفتند . « 2 » ابن كثير دمشقى در كتاب البداية و النهاية علت دستگيرى ابو احمد حسين را چنين مىنويسد :\r\nمتهم شد كه رازها را آشكار مىكند ، و عز الدوله [ بختيار 
  ] گردنبند گرانبهايى به وى سپرده است ، نامه‌اى به خط او يافتند كه رازها را آشكار كرده است ، حسين منكر شده گفت : خط او نيست ، آن را\r\n\r\n\r\n","description":"","footnote":"\r\n( 1 ) . دائرة المعارف اسلامى ذيل مقالهء « آل حمدان » ، ج 1 ، ص 690 .\r\n( 2 ) . ابو على مسكويه ، تجارب الامم ، زندگانى مقتدر .\r\n","page_name":" 24 ","page_number":24},
  {"content":"\r\n\r\nساخته‌اند و به دو بسته‌اند ، اما به وجود گردنبند در نزد خود اعتراف كرد ، آن را گرفتند و از نقابت طالبيان بر كنار ساختند و ديگرى را به جاى او بر گماشتند .\r\nعضد الدوله در سال 372 ه . در گذشت و پس از وى صمصام الدوله به جاى پدر نشست . صمصام الدوله نيز تا سال 376 ه حكومت راند .\r\nبرادرش شرف الدوله از كرمان به شيراز آمد ، و ابو احمد حسين و ديگر زندانيان را آزاد كرد و با خود به بغداد برد ( 376 ه ) .\r\nپس از شرف الدوله ، بهاء الدوله در 379 ه حاكم بغداد و فارس و خوزستان و موصل و كرمان شد و خليفه الطائع را دستگير كرد و به زندان انداخت و در سال 381 ه القادر باللّه را به خلافت نشانيد و خود تا سال 403 ه حكومت كرد . وى همهء مناصب ابو احمد را به او باز گردانيد ، و ملقب به « طاهر اوحد » كرد ، ليكن حسين بر اثر پيرى و خستگى و رنج زندان همهء آنها را ، به تدريج از 376 تا 381 ، به سيّد رضى واگذار كرد .\r\nسرانجام در سال 400 ه ، در 97 سالگى ، در حالى كه نابينا شده بود ، در گذشت . نخست او را در خانه‌اش دفن كردند ، سپس به كربلا برده در جوار امام حسين ( ع ) به خاك سپردند . ابو العلاء معرّى در رثاى او قصيده‌اى دارد كه در برخى از ابيات آن مىگويد :\r\nدو ستاره در ميان ما به يادگار گذاردى كه نور آنها در بامداد و شامگاه همچنان مىدرخشد دو شخصيت بزرگ كه با او صاف و الايى پرورش يافته‌اند و هر دو آراسته به بزرگوارى و عفاف‌اند هر دو در فضيلت هموزن يكديگر ، و به هنگام بخشش چون باران رحمت‌اند ، و دو ماه تابان هستند در تيرگيها هر دو از چنان عظمتى بر خوردارند ، كه هر گاه اهل نجد به سخن در آيند ، در برابر سخنان شيواى اينان ، ارزشى ندارد .\r\nرضى و مرتضى با هم برابرند ، و هر دو\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nخطوط كلى عظمت و جلال را منصفانه ميان خود تقسيم كرده‌اند . « 1 » جلال الدين سيوطى ( ف 910 ه ) كه عليه شيعه تعصبى خاص دارد در بارهء ابو احمد مىگويد :\r\nشريف ابو احمد سيدى بسيار بزرگوار و مطاع ، و شكوه او در نهايت خود بود ، و در نزد بهاء الدوله منزلتى بسيار و الا داشت ، و به طاهر الاوحدى ، و ذو المناقب ملقب كرد ، و خصلتهاى نيكو داشت ، جز اين كه خود و فرزندانش رافضى و به مذهب آنان بودند . « 2 » سيّد رضى 33 قصيده در مدح پدرش گفته است ، قصيده‌اى در ده سالگى ، پيش از دستگيرى و مصادرهء اموالش ، قصيده‌اى در پاسخ عضد الدوله و ابن مطهر در مجلس ابن مطهر به هنگام دستگيريش ، و ديگر قصايد از همان سال به بعد است ، كه بررسى آن قصايد هم روحيه و عقايد او را در بارهء پدر و اجداد و خاندانش نشان مىدهد ، و هم تاريخ گويايى از آن روزگار است كه در فصل ميراث ادبى و هنر شاعرى به تجزيه و تحليل برخى از ابيات او خواهيم پرداخت .\r\nدر اينجا چند بيت از قصيدهء بلندى كه سيد رضى در 89 بيت در رثاى پدر سروده است بيان مىشود :\r\n و سمتك حالية الربيع المرهم * و سقتك ساقية الغمام المرزم \r\nدرختان پر برگ و سر سبز بهار آن بر تو سايه افكندند ، و باران ابر تندردار خاكت را سيراب كرد ، اشك خود را از تر كردن گريبانم باز مىدارم ، و امروز چيزى را برايش آشكار مىكنم كه نمىدانسته است ، با جامه‌اى پاك و بى هيچ آلودگى رفت ، و با سرشتى پاك و بى هيچ عيب و عارى در گذشت ،\r\n\r\n\r\n","description":"","footnote":"\r\n( 1 ) . على دوانى ، سيد رضى مؤلف نهج البلاغه ، ص 22 و 23 .\r\n( 2 ) . حسن المحاضرة في تاريخ مصر و القاهرة ، به گفتهء دكتر محمد هادى امينى ، الشريف الرضى ، ص 18 .\r\n","page_name":" 26 ","page_number":26},
  {"content":"\r\n\r\nامروز شمشير درخشانى را در نيام خاك گذاشتم ، و قله‌هاى بلند كوههاى متالع و يلملم را دفن كردم ، فضايل تو جهان را فرا گرفت ، و چنان در ژرفاى زمين فرو رفت كه هر شخص آگاهى زمين را به كورى متهم مىكند ، به انديشه چنان بود كه خردمندان به ناچار در هنگام سختيها بى چون و چرا نظرش را مىپذيرفتند ، پادشاهان در برابر دورانديشى و فكر تابانش آسوده مىخفتند ، سپيده دمى براى خردهاى خفته بود ، آيا پدرى مانند پدر من بوده است كه زخم دوريش شفا يابد ؟\r\nالبته شكاف عميق هرگز بر نمىگردد ، پاك سرشت فرزند پاكان ، و چه كسى از طريق پدرانش به درخت تناور نبوت مىرسد ، جز او ؟\r\nميان من و تير پيشامدهاى روزگار سپرى نگاهبان بودى ، و اكنون تيرهايشان بى هيچ مانعى بر من فرود مىآيد .\r\n( ديوان 2 - 290 )\r\n\r\nمادر :\r\nمادر سيّد رضى ، فاطمه دختر حسين بن ابى محمد الحسن الاطروش بن على بن حسن بن على بن عمر بن الامام على بن ابى طالب عليه السّلام ، يا به گفتهء ديگر : فاطمه دختر الناصر الصغير ابى محمد حسن بن احمد ابى الحسين ، فرمانده سپاه پدرش ، الناصر الكبير ابى محمد حسين بن على بن حسين بن على بن عمر بن على امام زين العابدين بن الحسين الشهيد عليهما السلام است .\r\nبه هر حال خاندان اين زن از پادشاهان زيدى طبرستان‌اند . زنى دانشمند و فاضله و با فضيلت و تقوا بوده است ، و دوستدار علم و مورد احترام دانشمندان و فقيهان ، و بذل و بخشش فراوانى نسبت بدانان مىكرده است . شيخ مفيد كتابى به نام او تحت عنوان احكام النساء تأليف كرده است ، و در ديباچهء كتاب مىگويد : « چون از آثار سيدهء جليلهء فاضله ، ادام اللّه اعزازها ، آگاه شدم كه خواستار احكامى است مخصوص به زنان كه\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nبه طور خلاصه در يك كتاب جمع شده باشد ، از خداى متعال استخاره كرده به املاى اين مختصر دست يازيدم . . . » « 1 » از جزئيات زندگى اين بانوى بزرگ اطلاع زيادى در دست نيست .\r\nآنچه مشهور است و نخستين منبع آن شرح نهج البلاغهء ابن ابى الحديد است ، خواب شيخ مفيد است ، وى از « فخار بن معدّ علوى موسوى نقل مىكند كه شيخ مفيد در خواب مىبيند كه گويى فاطمهء زهرا ( س ) بر او كه در مسجد خود در كرخ نشسته بود ، وارد شد ، و دو فرزندش حسن و حسين عليهما السلام در سن كودكى به همراه اويند . به وى سلام كرد و فرمود : به اين دو فقه بياموز . با شگفتى از خواب بيدار شد . بامداد همان روز ، همچنان كه در محل درس خود نشسته بود ديد كه فاطمه دختر ناصر وارد مسجد شد ، كنيزكانش پيرامون او ، و دو پسرش محمد رضى و على مرتضى هم كه كودك بودند پيشاپيش او . شيخ جلوى او برخاست و سلام كرد . فاطمه گفت : شيخ ، اين دو ، فرزندم هستند ، آنان را به حضورت آورده‌ام تا بدانان فقه بياموزى . ابو عبد اللّه گريست و داستان خواب خود را برايش بازگو كرد ، و تعليم فقه بر آن دو را بر عهده گرفت ، خدا نيز نعمت خود را بهرهء آنان گردانيد ، و درهاى علوم و فضايل را تا آنجا بر رويشان گشود كه در سراسر جهان مشهور شدند . » « 2 » اين بانوى بزرگوار در سال 385 ه زندگى را بدرود گفت ، و سيد رضى قصيده‌اى در 68 بيت در رثاى او دارد كه برخى از ابيات آن در زير ترجمه مىشود :\r\n ابكيك لو نقع الغليل بكائي * و أقول لو ذهب المقال بدائي \r\nبر تو مىگريم باشد كه اشك چشم داغ تشنگى را فرو نشاند ، و در اندوه دوريت مىگويم بدان اميد كه گفتار درد هجران را از ميان بر دارد .\r\nبه صبرى جميل پناه مىجويم در برابر مصيبتم ، شايد با صبر جميل تسليت يابم .\r\n\r\n\r\n","description":"","footnote":"\r\n( 1 ) . شرح نهج البلاغه ، ج 1 ، ص 41 .\r\n( 2 ) . شرح نهج البلاغه ، ج 1 ، ص 41 .\r\n","page_name":" 28 ","page_number":28},
  {"content":"\r\n\r\nچه اشكها را كه با انگشتانم پاك كردم ، و چه گريه‌هايى كه با رداى خود پنهان ساختم و تظاهر به تحمل كردم .\r\nخود را در برابر دشمن شكيبا و بردبار نشان دادم ، اما اگر به بيتابى و ناراحتى من پى ببرند دشمنان دل خود را بدان شفا مىبخشند .\r\nاگر همهء مادران به نيكى و بزرگوارى تو بودند ، پسران از داشتن پدر بى نياز مىشدند .\r\nمادر چگونه از مرگ تو خود را آرام سازم ، در حالى كه فضيلت تو اثرى جاويدان در برابر چشمانم دارد .\r\nمرده نيست آن كو از زندگى جدا شده اما آوازه‌اش در كارهاى شايسته همه جا را فرا گرفته است .\r\nمردم همه گواهى دهند كه او از برگزيدگان است ، زيرا فرزندان برگزيده‌اى زاده است .\r\nدر هر تيرگى و خشكسالى و تنگنايى ، اثر يد بيضايى از او به چشم مىآيد .\r\nهنگامى كه ذخيرهء پدران براى فرزندان به پايان رسد ، مىبينيم كه او ذكر جميلى براى ما ذخيره كرده است .\r\nپدرانت چهره‌هاى درخشانى هستند كه سرچشمه‌هاى نعمت گسترده از وجودشان جوشيده است .\r\nاز جمله « ناصر للحق » يا داعى به راههاى هدايت و بر طرف سازندهء اندوه و ناراحتيها ، صلوات و رحمت آن كس بر تو باد كه پيش از مرگ نيز از رحمت و پاداش او برخوردار بودى اگر سنگهاى قبرت پيام مرا به تو مىرسانيدند ، يا خاك فرياد مرا به گوشت مىرسانيد .\r\nآههاى طولانى و اندهان و درد پيوستهء مرا مىشنيدى ، و وفادارى فرزندت را نسبت به خود مىدانستى .\r\n( ديوان 1 - 26 )\r\n\r\nبرادر ( سيد مرتضى ) :\r\nاز آنجا كه سيد مرتضى تأثير بسيارى بر آثار\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nو زندگى سيّد رضى گذاشته است ، مختصرى از زندگى آن بزرگ‌مرد را نيز در اينجا مىآوريم . ثعالبى كه معاصر با اوست ، در باره‌اش مىنويسد :\r\nشريف مرتضى علم الهدى ابو القاسم على بن الحسين الموسوى النقيب ، ايده اللّه تعالى ، برادر رضى ابو الحسن است كه شعر او را در كتاب اليتيمه آورديم . امروز در بغداد ، از لحاظ مجد و شرف و علم و ادب و فضل و كرم رياست به وى رسيده است ، شعرى دارد در نهايت زيبايى . . . . « 1 » شاگردش شيخ طوسى در الفهرست خود در باره‌اش نوشته است :\r\nعلى ابن الحسين . . . ، كينه‌اش ابو القاسم و لقبش علم الهدى الاجل المرتضى رضى اللّه عنه ، است . در علوم بسيارى منحصر به فرد است ، همگان بر فضل او اتفاق نظر دارند ، و در دانشهايى مانند علم كلام ، فقه ، اصول فقه ، ادبيات ، نحو ، شعر ، معانى شعر ، زبان و مانند اينها بر ديگران پيشى گرفته است ، ديوان شعرى دارد كه بيشتر از بيست هزار بيت است ، تأليفات ، و پاسخ به مسائل شهرها ، فراوان دارد كه فهرست آنها معروف است ، ليكن من مشهورترين و بزرگترين آنها را در اين جا مىآورم ، از جمله كتاب الشافي في الامامة كه در رد كتاب الامامة از كتاب المغنى عبد الجبار بن احمد [ معتزلى 
  ] است ، و كتابى مانند الشافى در امامت نوشته نشده است ، كتاب الذخيرة در اصول فقه ، كتاب الغرر و الدرر ، كتاب التنزيه و . . . « 2 » علامه سيد محمد صادق آل بحر العلوم ، در پاورقى الفهرست شيخ طوسى ، مىنويسد :\r\nوى ، رحمه اللّه ، پس از برادرش رضى ، نقيب طالبيان در بغداد و امير الحاج و [ قاضى 
  ] مظالم بود . اينها قبلا منصب پدرشان بوده است . مرتضى و برادرش شريف رضى از شاگردان شيخ مفيد ،\r\n\r\n\r\n","description":"","footnote":"\r\n( 1 ) . تتمة اليتيمة ، ص 69 .\r\n( 2 ) . الفهرست ، صفحات 98 و 99 از انتشارات الشريف الرضى ، قم .\r\n","page_name":" 30 ","page_number":30},
  {"content":"\r\n\r\nرحمه اللّه ، بودند ، و شيخ طوسى شاگرد سيد مرتضى سيد ماهيانه دوازده دينار به شيخ طوسى شهريه مىپرداخت . سيد به « ثمانينى » مشهور بود ، زيرا از هر چيز هشتاد تا داشت ، كتابخانه‌اش هشتاد هزار جلد كتاب داشت ، و عمرش هم در هشتاد سالگى به پايان رسيد . پس از وفاتش فرزند وى بر او نماز گزارد ، و نجاشى نويسندهء رجال ، غسل او را بر عهده گرفت . . . در خانه‌اش دفن گرديد ، سپس به كربلا برده شد و در نزديك قبر مطهر امام حسين ( ع ) دفن شد ، و محل قبرش آشكار و معروف است . « 1 » به هر حال اين دانشمند بزرگوار ، و به اعتراف همهء نويسندگان شيعه و سنى ، يگانهء روزگار در سال 355 ه ، چهار سال پيش از سيد رضى ، پا بدين جهان گذاشت ، همراه با سيّد رضى ، محضر بسيارى از استادان آن روزگار را درك كرد و از آنان دانش آموخت ، ليكن ، بر خلاف برادر كه جنبهء سياسى و ادبيش بر جنبهء علمى او مىچربيد ، سيّد مرتضى جنبهء علمى و فقاهتش بر جنبه‌هاى ديگرش غلبه داشت ، و چنان كه پيداست ، در سياسيت روز نقشى بر عهده نگرفته است .\r\nدكتر شيخ محمد هادى امينى مىگويد :\r\nشريف ، به حول و قوهء الهى ، اديبى استاد و برجسته ، و فقيهى متبحر ، و متكلمى حاذق ، و مفسّر قرآن و حديث بود . موقعيت علمى برادرش مرتضى مقدارى از موقعيت علمى او را پنهان ساخته بود ، چنان كه موقعيت و مقام شعرى اين يك موقعيت شعرى برادرش مرتضى را تحت الشعاع قرار داده بود ، لذا يكى از دانشمندان گفته است : اگر رضى نبود ، مرتضى از همگان شاعرتر ، و اگر مرتضى نبود رضى از همهء مردم داناتر بود . « 2 » از كسانى كه در جلسات درس و حلقات علمى و ادبى سيد مرتضى شركت مىكرد ، ابو العلاء معرى ، در همان دو سالى بود كه در بغداد\r\n\r\n\r\n","description":"","footnote":"\r\n( 1 ) . الفهرست ، پاورقى ص 99 .\r\n( 2 ) . الشريف الرضى ، ص 40 .\r\n","page_name":" 31 ","page_number":31},
  {"content":"\r\n\r\nبه سر مىبرد ، هنگامى كه از عراق به معرّه در سال 400 ه باز گشت ، از او پرسيدند سيد مرتضى را چگونه ديدى ؟ وى در پاسخ گفت :\r\n يا سائلى عنه لما جئت تسأله * ألا و هو الرجل العارى من العار\r\nلو جئته لرأيت النّاس في رجل * و الدّهر في ساعة و الأرض في دار \r\nاى آنكه آمده‌اى در بارهء او از من بپرسى ، هان بدان كه او شخصى پيراسته از هر عيب و ننگ است ، اگر به نزدش روى بيگمان همهء مردم را در يك شخص مىبينى ، و همهء روزگار را در لحظه‌اى و جهان را در خانه‌اى . « 1 » از ابن خلكان ( ف . 681 ه ، و فيات الأعيان 3 ) به بعد ، عده‌اى مانند ابن اثير ( ف . 739 ه ، مختصر الوفيات ) ، ذهبى ( ف . 748 ه ، ميزان الاعتدال ) ، صفدى ( ف . 764 ه ، الوافى بالوفيات ) ، يافعى ( ف . 768 ه ، مرآت الجنان ) ، ابن حجر ( ف . 852 ه ، لسان الميزان ) و ابن العماد ( ف . 1089 ه ، شذرات الذهب ) همگى تحقيق نكرده و به پيروى از ابن خلّكان ، سيّد مرتضى را گرد آورندهء نهج البلاغه و سازندهء همه يا بيشتر محتويات آن مىدانند كه در جاى خود پاسخ داده خواهد شد . « 2 » سيد رضى بدين برادر بزرگوار احترام مىگذاشت و او را بسى بزرگ مىداشت ، و در ديوان او اشعارى در تبريك به وى به مناسبتهاى مختلف ، از جمله تولد فرزند ، يا در رثاى يكى از فرزندانش ، وجود دارد .\r\nسيّد مرتضى هم او را بسيار دوست مىداشت ، و چون سيد رضى در گذشت از شدّت ناراحتى نتوانست در خانهء بماند ، و قصيده‌اى در رثاى برادر سرود . بدين مطلع :\r\n يا للرجال لفجعة جذمت يدي * و وددت لو ذهبت عليّ برأسي \r\n\r\n\r\n","description":"","footnote":"\r\n( 1 ) . على دوانى ، نهج البلاغه و گرد آورندهء آن ، ص 33 .\r\n( 2 ) . سيد محمد مهدى جعفرى ، آشنايى با نهج البلاغه ، صفحات 45 و 46 .\r\n","page_name":" 32 ","page_number":32},
  {"content":"\r\n\r\nفرياد و آه اى مردان از فاجعه‌اى كه دستم را بريد ، و آرزو داشتم كه اين فاجعه سرم را مىبريد ، و در بيتى از آن مىگويد :\r\nخجسته عمرت كه چه كوتاه و چه پاكيزه عمرى بود ، و چه بسا عمرهاى درازى كه سر تا سر آلودگى است .\r\nسرانجام سيّد مرتضى در هشتاد سالگى در سال 436 ه در بغداد در گذشت .\r\n\r\nفرزند ( عدنان ) :\r\nابو احمد عدنان بن رضى معروف به شريف مرتضى ثانى ، اديبى دانشمند و شاعر و از بزرگان علم و فضيلت و كمال و به لقب جدّش « طاهر ذا المناقب » ملقب بود . پس از نيا و پدر و عمو ، نقابت طالبيان در بغداد را به عهده داشت ، ابو الحسن عمرى گويد : او شريفى پاكدامن و برجسته در درستى انديشه و صيانت نفس بود ، او را ديدم كه علم عروض مىداند . . . پادشاهان و خليفگان و اميران خاندان بويه او را بسيار بزرگ مىداشتند ، و به همان چشمى به دو مىنگريستند كه به پدر و عمو و جدش مىنگريستند . تنها يك پسر به نام على داشت كه در زندگى خود او فوت كرد ، لذا بدون فرزند در سال 449 ه در گذشت ، و با در گذشت او خاندان شريف رضى به پايان رسيد . « 1 » اگر چه خاندان جسمانى سيد رضى با مرگ فرزندش به پايان آمد ، ليكن با آثار او ، و بخصوص با تأليف نهج البلاغه ، زندگى جاويدانى براى خود كسب كرد .\r\n\r\n\r\n","description":"","footnote":"\r\n( 1 ) . دكتر امينى ، الشريف الرضى ، ص 25 .\r\n","page_name":" 33 ","page_number":33},
  {"content":"\r\n\r\n\r\n3 استادان و شاگردان\r\nسيد رضى ، چنان كه در صفحات پيش ديديم ، از موهبتى الهى و نبوغى پيشرس بهره‌مند بود . افزون بر اين ، خانواده‌اى فرهيخته و محيطى از نظر فرهنگى بسيار پيشرفته ، و آزادى علمى و رواج انواع دانش در بغداد قرنهاى چهارم و پنجم ، فرمانروايى خاندان بويه در آن روزگار بر بغداد كه از ميراث فرهنگ انسانى ريشه‌دار تشيع ايرانى تغذيه كرده بودند و عوامل متعدد ديگر ، دست به دست هم داده شرايط فرهنگى بسيار مناسبى براى آموزش همگان و بخصوص براى تحصيل سيد رضى فراهم ساختند .\r\nشايد بتوان گفت هيچ دانشى در آن روزگار در بغداد رواج نداشته است كه سيّد رضى از آن نياموخته باشد ، و با توجه به استعداد درخشانى كه پروردگار به وى ارزانى داشته بود ، همهء آن دانشها را در مدتى كم آموخته و در برخى از آنها بر استاد پيشى جسته است .\r\nبه نيكى آشكار است كه دو عامل در گردآورى سخنان پراكندهء امير المؤمنين امام على بن أبى طالب ( ع ) در كتابى و ناميدن آن به نام بسيار مناسب و با مسمّاى نهج البلاغه ، مؤثّر بوده است :\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nالف ) شرايط سياسى ، اجتماعى ، فرهنگى ، علمى ، ادبى و حتّى اقتصادى كه از نيمهء نخست سدهء چهارم بر بغداد فرمانروا گرديد ، و تا نيمهء سدهء پنجم ادامه داشت ، ب ) شخصيت سياسى ، اجتماعى ، فرهنگى ، علمى ، ادبى و فرهيختهء سيّد رضى .\r\nاين شخصيت ساخته شدهء آن محيط است ، يا آن محيط ساخته شدهء چنين شخصيتها ؟ پرسشى است كه تا كنون پاسخ قطعى نيافته است ، ليكن آنچه مسلّم است اين كه هر دو عامل بر يكديگر مؤثّرند .\r\nدر اينجا به جريان شاگردى سيّد رضى در نزد استادان گوناگون رشته‌هاى علوم ادبى اسلامى و معرفى يك به يك آنها مىپردازيم .\r\n\r\nاستادان سيد رضى\r\n\r\n1 . ابو اسحاق ابراهيم بن احمد بن محمد طبرى ، فقيه مالكى\r\n( متوفا به سال 393 ه ) : فقيه محدّث و دانشمند اهل تأليف . ابو الفرج بن جوزى در تاريخ خود ، ذيل وفات شيخ ابو اسحاق ابراهيم بن احمد بن محمد بن طبرى فقيه مالكى نقل مىكند كه : وى شيخ شاهدان عادل و مقدّم بر همهء آنان در بغداد بود ، حديث بسيارى شنيد ، و بر دانشمندان و دانشجويان بسيار بخشنده بود . شريف رضى ، رحمه اللّه ، در نوجوانى قرآن را در نزد او خواند . روزى به او گفت : شريف ، كجا منزل دارى ؟ گفت : در خانهء پدرم در كوى « باب محوّل » . گفت : كسى مانند تو نبايد در خانهء پدرش ساكن باشد .\r\nخانهء خودم در كوى كرخ را كه به « دار البركة » معروف است ، به تو بخشيده‌ام . رضى نپذيرفت و به وى گفت : من تا كنون از پدرم نيز هرگز چيزى را نپذيرفته‌ام . گفت : حقّ من بر تو ، بى ترديد ، از حق پدرت بيشتر است ، زيرا من كتاب خداى تعالى را حفظ تو كرده‌ام . لذا سيّد آن هديه را پذيرفت .\r\n\r\n2 . ابو على حسن بن احمد بن عبد الغفار فارسى فسوى نحوى\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n( متوفا به سال 377 ه ) : سوار كار ميدان علم و ادب ، و مقصد همهء دانشپژوهان كه كتابهايش مرجع تحقيقات ژرف و با ارزش است . در روزگار خويش پيشواى علم نحو بود . مدتى در حلب ، در خدمت سيف الدولهء حمدانى به سر مىبرد ، و ميان او و متنبى گفتگوها و مذاكرات و مناقشات لغوى جريان داشته است . پايگاه او در نحو به جايى رسيد كه برخى از اديبان وى را برتر از مبرد به شمار آورده‌اند . و شاگردانى چون ابن جنى موصلى و على بن عيسى شيرازى و مانند آنان داشته است .\r\nعضد الدوله او را بر همگنانش مقدّم مىداشت . كتاب تكمله ، و مسائل شيرازيات را ( در 13 جلد ) براى او نگاشت .\r\nاز آثار او الايضاح در نحو ، المقصود و الممدود ، الحجّة في علل القراءات است . سيد رضى نحو را در نزد وى آموخت ، و در كتاب خودش المجازات النبويه از او روايت مىكند . از او اجازهء نقل از كتاب الايضاح را دارد .\r\n\r\n( 3 ) . ابو سعيد حسن بن عبد اللّه بن مرزبان بغدادى نحوى معروف به قاضى سيرافى\r\n( متوفا به سال 368 ه ) : از بزرگان نحو و ادبيات بود ، و در بغداد علوم قرآن و نحو و زبان و فرايض درس مىداد .\r\nسيد رضى كمتر از ده سال داشت كه در نزد او نحو آموخت .\r\nمدتى در بغداد به قضاوت اشتغال داشت . از آثار او : شرح كتاب سيبويه ، شرح مقصورهء ابن دريد و جز آنهاست .\r\nگويند از سيد رضى پرسيد : اگر گفته شود : « رأيت عمرو » علامت نصب آن چيست ؟ رضى گفت : بغض على بن أبى طالب ! سيرافى از اطلاع و حاضر جوابى نو جوان نه ساله كه به ايهام سخن گفته ، نصب را به معناى دشمنى و بدخواهى بيان كرده بود تعجب كرد . « 1 » حاضران همه از\r\n\r\n\r\n","description":"","footnote":"\r\n( 1 ) « عمر » به علّت معدوله بودن لفظ و علميت ، غير منصرف است ، و اسمهاى غير منصرف تنوين نمىپذيرند و جرّشان هم به فتح است . لذا نمىتوان گفت : « رأيت عمرا » بايد گفت :\r\n« رأيت عمر » و اگر چنان كلمه‌اى ديديم ، بايد آن را « عمرا » خواند كه منصوب عمرو است ، و به دليل همين قاعده ، اين دو اسم با يكديگر اشتباه نمىشوند ، لذا نوشتن « عمروا » لازم نيست .\r\n","page_name":" 36 ","page_number":36},
  {"content":"\r\n\r\nسرعت انتقال و تيزهوشى او شگفت زده شدند و چون پدرش جريان را شنيد ، شادمان گرديده گفت : تو حقّا پسر من هستى .\r\nچون سيرافى در رجب سال 368 ه در بغداد در گذشت ، سيد رضى با قصيده‌اى ضمن قدردانى از تلاشهاى استاد خود در آموزش نحو به او و ستايش از دانش بسيار او ، رثاى او را گفته است ميراث ادبى و هنر شاعرى .\r\n\r\n4 . ابو الحسن قاضى عبد الجبار بن احمد بغدادى شافعى معتزلى :\r\nمحدث و اديب و فاضل و از قاضيان بزرگ بغداد به شمار مىرود .\r\nبه ديندارى و عقيده و زهد مشهور است . سيّد رضى كتاب قاضى عبد الجبار ، شرح اصول الخمسة و كتاب ديگرش العمدة في اصول الفقه را در نزد او خوانده است . سيد رضى در كتاب مجازات النبوية چند بار از او نام برده است ، و مىگويد ، از جمله تعليقاتى كه در بارهء « رؤيت » از قاضى القضاة ابى الحسن عبد الجبار بن احمد نوشته‌ام . . .\r\n\r\n5 . ابو يحيى عبد الرحيم بن محمد فارسى خطيب ، مشهور به ابن نباته\r\n( متوفا به سال 374 ه ) و ملقب به خطيب مصرى ، و از بزرگان خطباى شيعه . ابن نباته پس از بغداد به حلب رفت و در خدمت سيف الدوله بود ، و با خطبه‌هايى آتشين مردم را به حمايت از سيف الدوله در جهاد با روميان بر مىانگيخت .\r\nسيد رضى فنون بلاغت و ادبيات را از ابن نباته آموخت ، و پيوسته ملازم او بود تا اين كه وى به حلب عزيمت كرد .\r\n\r\n6 . ابو محمد عبد اللّه بن محمد اسدى اكفانى قاضى\r\n( متوفا به سال 405 ه ) : عالم فاضل ، از قاضيان پارسا و با فضيلت كه مدتها قضاوت بغداد را به عهده داشت . سيد رضى مدتى شاگردى او را كرده و مختصر ابى الحسن الكرخى را در نزد او خوانده است .\r\n\r\n7 . ابو الفتح عثمان بن جنى موصلى بغدادى نحوى\r\n( متوفا به سال\r\n\r\n","description":"","footnote":"","page_name":" 37 ","page_number":37},
  {"content":"\r\n\r\n392 ه ) : از همهء اهل ادب استادتر بود ، و از همهء آنان در نحو عالم‌تر ، و دانش او در تصريف بيشتر از دانش او در نحو بود . و هيچ يك از پيشوايان ادب ، چون او نمىتوانست مشكلات ادبى را رفع و كلمات پيچيده را شرح كند . از جمله آثار اوست : الصناعة و اسرار البلاغة ، المنهج فى الاشتقاق ، شعر الحماسة ، شرح كتاب الشواذ ابن مجاهد در قراءات ، شرح ديوان متنبى ، الكافى فى شرح كتاب القوافى نوشتهء اخفش ، الخصائص ، المقتضب ، اللمع الثاقب ، التبصرة ، المقصود و الممدود .\r\nسيد رضى نحو را ، پيش از على بن عيسى ربعى شيرازى ، در نزد او خوانده است . و در كتاب المجازات النبوية ، در موارد بسيار از ابن جنى نقل كرده است .\r\nابن جنّى ، با اين كه استاد سيّد رضى بود ، قصيدهء او را در رثاى ابو طاهر ناصر الدوله شرح كرده است ، و بدان وسيله اطلاعات وسيع و احاطهء شديد او را به علوم و ادبيات زمان مورد ستايش قرار داده است .\r\nسيد رضى ، پس از اطلاع يافتن از اين اقدام استادش ، قصيده‌اى بلند و پر محتوا در سپاسگزارى از وى سرود .\r\nو همين ابن جنّى است كه مىگويد : « سيد رضى كتابى در معانى قرآن كريم تصنيف كرده است كه مانند آن كمتر يافت مىشود . »\r\n\r\n8 . ابو الحسن على بن عيسى ربعى بغدادى شيرازى\r\n( متوفا به سال 420 ه ) : در نحو و زبان عربى امام ، و در ادبيات ممتاز ، و در علم عروض و شعر دستى توانا داشت . مدتى در بغداد در نزد سيرافى ادبيات را فرا گرفت ، سپس به شيراز رفت و بيست سال در نزد ابو على فارسى درس خواند . ابو على فارسى مىگفت : به على بن عيسى بغدادى بگوييد : « اگر از خاور تا باختر را زير پا نهى از خودت نحوىتر نخواهى يافت » . گروه بسيارى از دانشمندان در نزد او درس خواندند . از نگاشته‌هاى اوست :\r\nالتنبيه على خطأ ابن جني في تفسير شعر المتنبي ، شرح الايضاح نوشتهء\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nابو على فارسى ، شرح البلغة و شرح مختصر الجرمي .\r\nسيد رضى در كتاب حقائق التأويل في متشابه التنزيل « 1 » مىنويسد :\r\nاستادمان ابو الحسن على بن عيسى نحوى ، دوست ابو على فارسى به من گفت . و من پيش از اين كه نزد استادمان ابو الفتح عثمان بن جنّى درس بخوانم ، خواندن نحو را در نزد اين شيخ آغاز كردم ، و مختصر الجرمى ، و بخشى از كتاب الايضاح ابو على فارسى را نزد او خواندم ، و مقدمه‌اى به عنوان مدخلى براى ورود به نحو املا كرد ، و نيز عروض نوشتهء ابى اسحاق زجاج ، و قوافى نوشتهء ابو الحسن اخفش را در نزد او خواندم ، و او از كسانى است كه سالهاى دراز با ابو على ملازم بود ، و دانشهاى بسيارى از او فرا گرفت ، و در نحو از افراد طبقهء خود برترى يافت . . .\r\n\r\n9 . ابو حفص عمر بن ابراهيم بن احمد الكنانى :\r\nمحدّث دانشمند و ثقه و صدوق . سيد رضى در كتاب مجازات الآثار النبويه چند بار از او نام برده است . از جمله : « از عمر بن ابراهيم بن احمد المقرى ابو حفص الكنانى ، در ضمن احاديثى كه براى ما روايت كرد اين حديث را از او شنيديم » ( ص 166 ) ، و « ابو حفص عمر بن ابراهيم الكناني صاحب ابن مجاهد به من گفت ، و من قرآن را به روايتهاى بسيار در نزد او خوانده‌ام » ( ص 33 ) .\r\nبنا بر اين ، وى از جمله استادان قرائت قرآن و حديث سيد بوده است .\r\n\r\n10 . ابو القاسم عيسى بن على بن عيسى بن داود بن الجراح بغدادى\r\n( متوفا به سال 391 ه ) : نويسنده و عارف به علوم پيشينيان . پدرش از\r\n\r\n\r\n","description":"","footnote":"\r\n( 1 ) . اين كتاب جلد پنجم تفسير بزرگى است در متشابهات قرآن ( احتمالا در ده جلد ) كه تنها همين جلد پنجم در تفسير سورهء آل عمران تا آيهء 48 سورهء نساء ، به طور متفرق ، و تنها تفسير آيات متشابه آنهاست ، نه همهء آيات . و اين سخن را در ذيل آيهء 36 سورهء آل عمران : « فلمّا وضعتها قالت ربّ إنّى وضعتها انثى . . . » آورده است . ص 87 از انتشارات « دار التراث الإسلامي » بيروت ، لبنان ، بى تا ، ( تاريخ مقدمه 1355 ه . ق ) .\r\n","page_name":" 39 ","page_number":39},
  {"content":"\r\n\r\nوزيران بزرگ بود ، و خودش در ديوان رسائل براى الطائع للّه خليفه به نويسندگى اشتغال داشت . ابن كثير گفته است كه او صحيح السماع بود و علم بسيارى داشت ، و تا اندازه‌اى متهم به مذهب فلاسفه بود . « 1 » از جمله آثار او اجزاء في الحديث و اللغة الفارسية است .\r\nسيد رضى از وى استماع حديث كرده ، در كتاب مجازات آثار النبويه ( ص 165 ) مىگويد : « اين حديث را ابو القاسم عيسى بن على . . . در ضمن احاديثى كه به ما خبر داد ، گفته است . » اخبارى و مورخ و اديب ، و معتزلى بود . تأليفات بسيارى داشت . ابن نديم مىگويد : از جمله تأليفات اوست :\r\nالمفيد در شعر و شعرا و سبك شعرى آنان ، در پنج هزار برگ ، و الأزمنة در فصلهاى چهارگانه و ابر و برق و ايام العرب و العجم ، حدود دو هزار برگ ، الموثق در تاريخ شاعران ، حدود سه هزار برگ ، معجم الشعراء ، الموشح [ كه هر دو به چاپ رسيده‌اند 
  ] ، اخبار المعتزلة كتابى است بزرگ و . . .\r\nاو را جاحظ زمان خودش مىگفتند . عضد الدوله هنگامى كه از جلو خانهء او مىگذشت بر در خانه‌اش مىايستاد تا ابو عبيد اللّه مرزبانى از منزل بيرون بيايد . چون بيرون مىآمد . بر او سلام مىكرد و حال او را مىپرسيد . « 2 » در بغداد وفات يافت ، ابو بكر خوارزمى فقيه بر او نماز گزارد ، و در خانه‌اش دفن شد .\r\nسيد مرتضى و سيد رضى هر دو از او حديث شنيده‌اند . سيد رضى در كتاب مجازات النبويه ذيل حديث ثقلين ( حديث 176 كتاب ، ص 150 ) مىگويد : « اين روايت را بخصوص - كه از مشهورترين روايات است - ابو عبيد اللّه محمد بن عمران المرزبانى به ما خبر داده گفت . . . » .\r\n\r\n12 . ابو بكر محمد بن موسى الخوارزمى بغدادى\r\n( متوفا به سال 403 ه ) : فقيه و داناى به حديث بود ، و گروهى از فقها و بزرگان شاگردى او را كرده‌اند .\r\n\r\n\r\n","description":"","footnote":"\r\n( 1 ) . زركلى ، الاعلام ، 5 - 290 .\r\n( 2 ) . زركلى ، الاعلام ، 7 - 210 .\r\n","page_name":" 40 ","page_number":40},
  {"content":"\r\n\r\nسيد رضى در فقه شاگرد او بود ، و در كتاب المجازات النبويه مىگويد : « و از استادمان ابو بكر محمد بن موسى خوارزمى ، عفا اللّه عنه ، در اثناى قرائت كردنم بر او شنيدم كه در ذكر اختلاف در وجوب ازدواج ، در ميان سخن گفت . . . . » ( ص 71 ) .\r\nسيد رضى مختصر الطحاوى در فقه را در نزد او خوانده است .\r\n\r\n13 . ابو عبد اللّه محمد بن محمد بن النعمان بن عبد السلام المفيد البغدادى\r\n( متوفا به سال 413 ه ) : از فقهاى بزرگ و متكلمين نامدار در نيمهء دوم قرن چهارم و چند سال نخست قرن پنجم هجرى . داستان رؤياى شيخ مفيد و آموختن فقه به سيد مرتضى و سيد رضى مشهور است .\r\nاين جريان ، خواب ديدن شيخ مفيد ، در غيبت حسين ( پدر سيد رضى ) كه به فرمان عضد الدوله در زندان اصطخر فارس به سر مىبرد ، اتفاق افتاده است . شيخ مفيد حدود دويست اثر در موضوعات مختلف ، بخصوص فقه و كلام ، تأليفات كرده است .\r\n\r\n14 . ابو محمد هارون بن موسى بن احمد بن سعيد بن سعيد الشيبانى التلّعكبرى\r\n( متوفا به سال 385 ه ) : فقيه ثقه و جليل القدر . سيد رضى ، مانند دانشمندان بسيار ديگر ، شاگردى او را كرد ، و از او ، به طور مستند ، حديث نقل كرده است . از جمله حديث كميل از امير المؤمنين را ، در كتاب خصائص امير المؤمنين عليه السلام ( ص 81 ) از قول اين استاد نقل مىكند . و از جمله آثار وى كتاب الجوامع في اصول الدين است .\r\n\r\n15 . ابو محمد سهل بن احمد بن عبد اللّه بن سهل ديباجى\r\n( متوفا به سال 380 ه ) : از محدّثان بزرگ شيعه است كه در بغداد ساكن بود . مورد تأييد علماى رجال شيعى است ، و علماى رجال سنّى ، بدان جهت كه با صحابهء مخالف با امير المؤمنين و علماى سلف آنان مخالف بوده است ، او را رافضى كذاب و يا ضعيف مىدانند ، ليكن عده‌اى از مشايخ نجاشى و\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nسيد مرتضى از او حديث نقل كرده‌اند تلّعكبرى نيز در سال 370 ه از او حديث شنيده است ، و به او و فرزندش اجازهء نقل حديث داده است .\r\nنجاشى مىگويد كتاب ايمان أبى طالب از اوست . سيد رضى ، ذيل حديث 195 رسول خدا : « الخلق عيال اللّه عزّ و جلّ . . . » ( مجازات النبوية - 165 ) مىگويد : اين حديث را سهل بن احمد بن عبد اللّه بن سهل الديباجى از قول محمد بن يحيى الصولى ، نيز براى ما حديث كرد .\r\n\r\n16 . محمد بن يحيى بن مهدى ، ابو عبد اللّه جرجانى\r\n( متوفا به سال 397 ه ) : فقيه حنفى ، از مردم جرجان ، ساكن بغداد كه در همان جا درس مىداد ، كتاب ترجيح مذهب ، أبى حنيفه و القول المنصور فى زيارة سيد القبور از اوست . « 1 » سيد رضى در ذيل حديث 148 از كتاب مجازات آثار النبوية ( ص 133 و 134 ) مىگويد : « و ابو عبد اللّه محمد بن يحيى الجرجانى الفقيه به من گفت : در نظر ياران ما [ حنفيان 
  ] نماز برتر از روزه است . . . » .\r\nاين گفته نشان مىدهد كه سيد رضى براى فرا گرفتن فقه همهء مذاهب اسلامى ، از فرصت وجود دانشمندان بسيارى كه در بغداد مىزيسته‌اند ، و در پرتو آزادى بيان ، فرهنگ گسترده و پيشرفته‌اى پديد آورده بودند ، كمال استفاده را مىكرده است .\r\nعبد الحسين الحلّي در علت فرا گرفتن فقه و اصول غير شيعهء اماميه مىنويسد :\r\nبرخى از افراد ساده‌انديش در زياده‌روى شريف در فرا گرفتن فقه و اصول و اصول كلام ، به شيوه و اعتقاد مخالفان او با مذهب شيعه اظهار تعجب كرده‌اند ، زيرا به نظر اينان مهم آن است كه انسان احكام شخصى وابسته به مذهب خود را بشناسد و بس ، ليكن دانشمندان سده‌هاى پيشين را هيچ چيزى خرسند نمىكرد مگر\r\n\r\n\r\n","description":"","footnote":"\r\n( 1 ) . زركلى ، الاعلام ، 8 - 5 .\r\n","page_name":" 42 ","page_number":42},
  {"content":"\r\n\r\nاين كه بر احاديث ، و فقه و اصول فقه هر دو فرقه احاطه پيدا كنند ، تا شناخت خويش را به كمال رسانند ، و برنامهء تهذيب و تربيت خويش را ژرفتر و گسترده‌تر كنند ، و مشعل استدلال و احتجاج را برتر برند ، زيرا بازار مناظره در آن روزگار رواج داشت ، و ميدان جدل در بارهء امامت و كلام بسى پهناور بود . از اينها گذشته ، چون سيد رضى مسئوليت قضاوت در ديوان مظالم را نيز بر عهده داشت ، و مسئوليتها و وظايف همانند آن ، وى را بر مىانگيخت تا با علاقه و گرايشى شديد ، فقه همهء مذاهب را فرا گيرد ، و بدين وسيله قدرت قضاوت و اظهار نظر در آن مسائل را به خوبى كسب كند . « 1 » كسانى كه در صفحات پيشين به اجمال معرفى شدند ، ظاهرا عده‌اى از استادان مشهور و شناخته شدهء سيّد رضى هستند كه در شرح حالهاى سيّد از آنان نام برده شده ، يا سيّد در آثار و اشعار خود يادشان را آورده است ، و مطلبى از آنان نقل كرده است . گذشته از اين بزرگواران ، سيّد رضى با دانشمندان و شاعران و اديبان بسيارى مراوده و مناظره و مكاتبه داشته و نكته‌اى از آنان آموخته يا بدانان آموزش داده است . آثار عميق و پر ارزش سيد گوياى چنين واقعيتى است .\r\n\r\nشاگردان سيّد رضى\r\nاگر چه دانشمندان ، پيش از دوران تخصص علمى ، جامع علوم زمان خود بودند ، ليكن اگر اين جامعيت ، با مسئوليت‌هاى والاى اجتماعى ، و موقعيتهاى بلند معنوى ، و منزلت بى نظير خانوادگى همراه گردد ، فرايند و فرهنگى مهمى براى اجتماع و تاريخ به جاى مىگذارد . سيّد رضى داراى چنين جايگاه كم مانندى بود . او كه از خرد سالى استعدادهاى\r\n\r\n\r\n","description":"","footnote":"\r\n( 1 ) . عبد الحسين الحلى ، شرح حال مفصل شريف الرضى در مقدمهء كتاب سيد ، حقائق التأويل فى متشابه التنزيل پانويس ص 39 همين كتاب ، صفحهء 88 مقدمه .\r\n","page_name":" 43 ","page_number":43},
  {"content":"\r\n\r\nخداداى خويش را به كار انداخته بود ، و سپس نزد استادان زبر دستى در رشتهء خودشان درس خوانده بود ، توانست در دوران جوانى به تعليم شاگردانى بپردازد . و زكات علم ژرف و عميق خود را ، به مجتمع بپردازد .\r\nسيّد براى اين كه بتواند تعليم را به خوبى انجام دهد ، مدرسه‌اى در نزديكى خانهء خود ، در كوى كرخ بغداد ، تأسيس كرده آن را « دار العلم » ناميد . اين مدرسه ساختمانها و تالارهايى براى تدريس ، سخنرانى و محل تشكيل جلسات بحث و پژوهش و گفتگوهاى علمى داشت ، و غرفه‌هايى براى زيست دانشجويان ، و در كنار آنها از كتابخانهء بزرگى بر خوردار بود كه با ارزشترين و مهمترين مراجع و منابع عربى و اسلامى را در خود جا داده بود . سيّد سرپرستى هر سه بخش مدرسه را خود به عهده داشت ، و شخصا به امور مدرسه و دانشجويان و كتابخانه رسيدگى مىكرد . تلاش پيوستهء او بر اين بود كه خيال دانشجو از جهت نيازهاى زندگى راحت باشد ، و با فراغ بال و آسودگى خاطر به درس خواندن و تحصيل بپردازد .\r\nاز اين مدرسهء مشهور كه آوازه‌اش در سراسر عراق آن روز و مصر و ديگر سرزمينهاى اسلامى پيچيده بود ، دانشمندان بسيارى فارغ التحصيل شدند ، و هر يك به نوبهء خود دانشهاى فرا گرفته از سيّد را به نسلهاى ديگر منتقل كردند . در اينجا به اجمال چند تن از اين مشاهير را معرفى مىكنيم :\r\n\r\n1 . ابو زيد سيد عبد اللّه الكبايكي الحسينى الجرجانى .\r\nفقيه عاليقدر ، و مجتهد محقق و عالم فاضل ، معروف به ابو زيد كبايكى . در خدمت سيد مرتضى و سيّد رضى هر دو شاگردى كرد ، و پس از در گذشت استادش ، از هر دو روايت مىكرد ، و به تدريس اشتغال پيدا كرد ، و حوزهء درسى داشت كه عده‌اى از بزرگان علم و ادب در آن حوزه حاضر مىشدند ، و شاگردانى تربيت كرد كه يكى از آنان ، فرزند خود او ، ابو الفضل المنتصر ( ف . 533 ه ) از مشايخ ابن شهر آشوب مازندرانى است .\r\nتعليقات و رسائلى در فقه دارد . از دانشمندان قرن پنجم بغداد به شمار مىرود .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n\r\n2 . ابو عبد اللّه شيخ محمد بن على حلوانى\r\n، عالم فاضل و اديب و شاعر كه او هم از شاگردان سيد مرتضى و سيد رضى ، و از بزرگان ادب در قرن پنجم هجرى بوده است . وى نيز حوزهء تدريس و تعليم داشته عده‌اى از فقها و علما در خدمت او درس مىخوانده‌اند .\r\n\r\n3 . ابو عبد اللّه شيخ جعفر بن محمد بن احمد دوريستى عبسى\r\n( در گذشته حدود سال 473 ه ) از خاندان علم و معروف به فقه و فضل و پاكى . وى در نزد شيخ مفيد و شريف مرتضى و شريف رضى علم آموخت ، و در همهء فنون و علوم اسلامى مشهور ، و كثير الرواية و التصنيف بود . نظام الملك او را بزرگ مىداشت ، و هر دو هفته يك بار ، از رى به روستاى دوريست ، در دو فرسنگى رى مىرفت تا از بركات انفاس شيخ استفاده كند ، سپس به محل وزارت باز مىگشت .\r\nشيخ جعفر پس از بازگشت از بغداد ، در همان روستاى خود حوزهء درسى داشت كه همهء مشاهير و بزرگان علم و ادب در آن حضور مىيافتند .\r\nاز جمله آثار اوست ، الكفاية في العبادات ، كتاب الإعتقادات ، كتاب الرد على الزيديه ، كتاب يوم و ليلة و كتاب الحسنى .\r\n\r\n4 . ابو الحسن سيد على بن بندار بن محمد قاضى هاشمى .\r\nفقيه مجتهد و شيوخ مشايخ ، و از بزرگان مشهور در قرن پنجم . شاگرد سيد رضى بود و از او روايت كرد . همچنين از شيخ مفيد و سيد مرتضى نيز روايت كرده است . سپس خود حوزهء درس مستقلى تشكيل داد ، عده‌اى از دانشمندان در نزدش درس خواندند ، و از او روايت كردند . به ثقه بودن و جلالت و فقاهت و علم و صدق و ورع مشهور بود ، و از قاضيان بزرگ بغداد به شمار مىرفت . تعليقات و رساله‌هايى در فقه و ادبيات دارد .\r\n\r\n5 . حافظ ابو محمد عبد الرحمن بن ابى بكر خزاعى نيشابورى\r\n، معروف به مفيد نيشابورى ( در گذشته به سال 445 ه ) . در رى\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nمىزيست ، و از بزرگان شيوخ اماميه ، و حافظ و واعظ و خطيب و ثقه بود ، براى سماع حديث به شرق و غرب مسافرت كرد و از راويان بسيارى حديث شنيد و از آنان روايت كرد ، چنان كه از سيد مرتضى و سيد رضى و شيخ مفيد حديث روايت كرد و شاگردى آنان را داشت .\r\nاز موافق و مخالف حديث شنيد ، و در بغداد و ديگر شهرهاى مهم اسلامى به نقل حديث همت گماشت ، و عدهء بسيارى از قول او روايت كردند .\r\nآثار بسيارى دارد ، از جمله : الأمالى ، الرضويات ، سفينة النجاة فى مناقب اهل بيت عليهم السلام ، كتاب العلويات ، عيون الاخبار و مختصرات في المواعظ و الزواجر .\r\n\r\n6 . ابو بكر نيشابورى احمد بن حسين بن احمد خزاعى\r\n( متوفا به سال حدود 480 ه ) ساكن رى . حافظ و فقيه و ثقة و محدّث ، از بزرگان مشايخ اماميه . پدر دو عالم مشهور و محدث : حافظ مفيد عبد الرحمن بن احمد ، و مفيد أبى سعيد محمد بن احمد ، و جد ابو الفتوح رازى نويسندهء نخستين تفسير به زبان فارسى .\r\nحوزهء درسى داشت ، و علمايى از حوزهء درس او فارغ التحصيل شده‌اند . از مشايخ بسيارى در بغداد حديث شنيد ، و از آنان روايت كرد . آثارى داشته است كه جز عنوان آنها به ما نرسيده است ، از جمله :\r\nالأمالى في الأخبار در 4 جلد ، عيون الأحاديث ، الروضه في الفقه و السنن و المفتاح في الاصول .\r\n\r\n7 . ابو الحسن مهيار ديلمى پسر مرزويه\r\n، از زردشتيان ايرانى و از مردم ديلم ( رودبار گيلان ) ، بود كه در سال 394 ه به دست سيد رضى مسلمان شد ، و به مذهب شيعهء اماميه در آمد و در دوستى اهل بيت ، و در رثاى امام حسين شعر گفته است . وى پس از مسلمان شدن در نزد سيد به فرا گرفتن شعر و ادبيات عربى پرداخت ، و از جمله شاعران بنام\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nشيعه در نيمهء نخست سدهء پنجم هجرى در بغداد ، به شمار مىرود .\r\nابن خلّكان مىگويد : « شاعرى بزرگ ، و بر تمام شاعران عصر خويش مقدّم بود . ديوان شعر او در چهار جلد است » . « 1 » وفات او در سال 428 اتفاق افتاد .\r\nمهيار قصيده‌اى در 70 بيت ، در رثاى سيد رضى دارد .\r\n\r\n8 . قاضى ابو منصور محمد بن ابى نصر عكبرى معدل بغدادى\r\n( در گذشته به سال 472 ه ) . محدث فقيه محقق ثقهء صدوق . در بغداد از شريف مرتضى و شريف رضى حديث شنيد ، و از آن دو و از ديگران روايت كرد ، و عدهء زيادى از او روايت كرده‌اند . قطب الدين راوندى و ابى عبد اللّه خازن از شاگردان او بوده‌اند .\r\nقاضى ابو منصور از رجال اسناد صحيفهء سجاديه است كه ابو عبد اللّه خازن آن را از وى روايت كرده است .\r\nبرخى از منابع ، شيخ طوسى و قاضى ابن قدامه را هم از شاگردان سيد رضى به شمار آورده‌اند ، ليكن نبايد اين اسناد درست باشد ، زيرا شيخ طوسى ، دو سال پس از در گذشت سيد رضى ، يعنى در سال 408 ه وارد بغداد شده است . و ابو المعالى قاضى احمد بن على بن قدامهء بغدادى نحوى هم در سال 486 ه فوت كرده است ، و اگر در سال آخر زندگى سيّد هم از محضر درس او استفاده كرده باشد ، هشتاد سال پس از وى زيسته ، احتمال دارد از زندگى صد ساله‌اى بهره‌مند شده است ، و در منابع به عمر دراز او اشاره‌اى نشده است و غالبا سال تولد او را ننوشته‌اند . « 2 » به هر روى ، زندگى و دانش و ادب و فضل سيّد رضى ، بيش از هر\r\n\r\n\r\n","description":"","footnote":"\r\n( 1 ) . وفيات الاعيان ، 4 - 441 .\r\n( 2 ) . همهء اطلاعات مربوط به شاگردان سيد رضى ، بجز مهيار ديلمى و بيشتر نكات مربوط به استادان او ، از كتاب الشريف الرضى اثر دكتر شيخ محمد هادى امينى گرفته شده است .\r\n","page_name":" 47 ","page_number":47},
  {"content":"\r\n\r\nكتاب و هر شخص و شاگردى از طريق كتاب بسيار پر ارزش او نهج البلاغه به جاودانگى پيوسته است ، و اگر جز همين يك اثر از او باز نمانده بود ، باز هم براى گسترش اطلاع ، و فور ذوق ، حسن انتخاب ، رفيق شدن توفيق ، شناخت موقع ، اصالت خانوادگى ، نجابت نسب ، و غيرت او براى اثبات حقانيّت امير المؤمنين امام على بن أبى طالب عليه السلام ، گواهى راستگو و دادگر بود و بسنده .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n\r\n4 آثار و نوشته‌ها\r\nسيد رضى نه تنها در شعر استادى بيمانند ، كه در نويسندگى و نثر و علوم بلاغت نيز ، يكه تاز ميدان ادبيات عرب به شمار مىرود . آثارى كه از ميان كارهاى بسيار او ، بر جاى مانده به دست ما رسيده است ، گواهى راستين بر اين گفتار است . عبد اللطيف شراره در بارهء آثار سيّد رضى مىگويد :\r\nاين مرد بزرگ ، با زندگى كوتاهى ، كه به نسبت معرّى براى مثال ، بر روى زمين داشت ، و پا به پاى حوادث و انقلابهاى سياسى بزرگى حركت مىكرد ، خود را به ادبيات و پژوهش و تحقيقات بيانى و فقهى مشغول مىداشت ، وظيفهء نقابت طالبيان را بر عهده گرفته ، اميرى حاجيان هم بر دوش او بود ، و دانشگاهى به نام « دار العلم » تأسيس كرد ، و كتابهاى زيادى نوشت .\r\nمشهورترين تأليف او كه تلاش ادبى بسيارى در راه آن بذل كرد ، گردآورى خطبه‌ها ، نامه‌ها ، گفته‌ها و حكمتهايى از آثار امام على بن أبى طالب ، است كه آن را نهج البلاغه ناميد . ابن ابى الحديد آن را در 20 جلد ، و امام استاد شيخ محمد عبده آن را براى عموم مردم به اختصار شرح كرده‌اند .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nشريف به تحقيقات بلاغى و زبانشناسى نيز اهتمام ورزيده است .\r\nاز ميوه‌هاى اين اهتمام كتاب تلخيص البيان في مجازات القرآن است كه به ويرايش و پژوهش استاد محمد الغنى حسن در 564 صفحه منتشر شده است .\r\nشاعر ما با بزرگان انديشه و ادب پيوند استوارى داشته است ، از جملهء آنان ابن حجّاج است كه شريف با قصيده‌اى باشكوه او را مرثيه گفته است .\r\nابن حجاج ، در رفتار و بى بند و بارى و سبكسرى ، شاگرد ابو نواس بود - و به چنين شيوه‌اى در آن روزگار « السخف » [ : سبكى 
  ] مىگفتند - لذا شريف اشعار خوب و زيباى ابن حجاج را گردآورى كرد و اشعار سبك و بى بند و بار آن را حذف كرده « النظيف من السخيف » ناميد . « 1 » سيد رضى با وجود مشاغل بسيار مهم و وقت گيرى كه داشته است ، و با گرفتاريهاى سياسى و اجتماعى مهم زمان ، در عمر كوتاه خويش آثار بسيار مهمى نوشته است كه هر يك از آنها ، از جنبهء ادبى و علمى ، حائز اهميت بسيارى است كه برخى از آنها عينا به دست ما رسيده است ، و بسيارى ديگر از ميان رفته‌اند و تنها نام و عنوان آنها را در اختيار داريم . اكنون به اجمال به شرح هر يك از آنها - چه نثر و چه نظم - مىپردازيم :\r\n\r\nاخبار قضاة بغداد\r\nبه گفتهء صريح قاضى صفى الدين احمد بن صالح يمنى زيدى ، در جلد دوم كتاب خود مطلع البدور ، سيد رضى شرح حال قضاة بغداد را در اين كتاب گرد آورده بود .\r\n\r\n\r\n","description":"","footnote":"\r\n( 1 ) . الشريف الرضى ، ص 9 .\r\n","page_name":" 50 ","page_number":50},
  {"content":"\r\n\r\n\r\nانشراح الصدر\r\nانشراح الصدر في مختارات من الشعر . . . مىگويند اين كتاب را اديبى از گزيدهء اشعار شريف رضى تأليف كرده است ، و از تأليفهاى خود او نيست ، اگر چه از اشعار اوست .\r\n\r\nتعليق خلاف الفقهاء\r\nبه تصريح شيخ طوسى در الفهرست ، اين كتاب تعليقى است بر كتاب مسائل الخلاف در فقه ، و نوشتهء برادرش سيد مرتضى علم الهدى . ليكن ابو العبّاس نجاشى مىگويد : اين كتاب شرح مسائل مورد اختلاف خود اوست .\r\n\r\nتعليقة على الإيضاح\r\nالإيضاح في النحو تأليف ابو على نحوى فارسى حسن بن على بن احمد فسوى ( ف . 377 ه ) است كه ، به گفتهء جلال الدين سيوطى ، آن را براى عضد الدوله تأليف كرد . و شريف رضى در ضمن آموختن يا تدريس آن كتاب ، تعليقات توضيحى مهمى بر آن نوشته است .\r\n\r\nتلخيص البيان عن مجاز القرآن\r\nسيّد رضى خود در چند جا از المجازات النبويه از كتاب مجازات القرآن نام برده است . و سيد حسن صدر در تكملهء أمل الآمل از استادش محدث نورى نقل مىكند كه وى چند برگ از آن كتاب را ديده است .\r\n\r\nالحسن من شعر الحسين\r\nمنظور از حسين ، ابو عبد اللّه حسين بن احمد حجّاج بغدادى ( ف . 391 ه ) يكى از بزرگان و دانشمندان شيعهء اماميه است . ديوان او ده جلد است كه\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nهبة اللّه بن حسن اسطرلابى ( ف . 534 ه ) آن را به يك صد و چهل و يك باب ، در انواع شعر ، تقسيم بندى كرده و درّة التّاج في شعر ابى الحجّاج ناميده است .\r\nسيد رضى اشعار خوب آن را برگزيده و به ترتيب حروف الفبا مرتب كرده الحسن من شعر الحسين ناميده است . و اين كار را در روزگار زندگى شاعر انجام داده است .\r\nمىگويند : سيّد رضى آن را النظيف من السخيف ناميده است .\r\n\r\nحقايق التأويل في متشابه التنزيل\r\nاحمد بن على داودى در كتاب عمدة الطالب ( ص 170 ) از ابو الحسن عمرى نقل مىكند كه گفته است : تفسير قرآنى منسوب به رضى را ديده است كه نيكوست و در بزرگى مانند تفسير ابو جعفر طبرى [ يا به قولى : ابو جعفر طوسى 
  ] بلكه بزرگتر بوده است . « 1 » علامهء امينى در الغدير ( 4 - 198 ) مىنويسد : حقايق التأويل تفسير سيد رضى است كه در كتاب مجازات آثار النبوية يك جا به نام حقايق التأويل ياد مىكند ، و در جاى ديگر به كتاب بزرگ در متشابهات قرآن نام مىبرد .\r\nنجاشى از آن به حقايق التنزيل تعبير كرده ، صاحب عمدة الطالب آن را المتشابه في القرآن مىنامد .\r\nابن جنى ، استاد سيد رضى ، به عنوان تقريظ بر اين كتاب مىنويسد :\r\nرضى كتابى در معانى القرآن تصنيف كرده است كه مانند آن نمىتوان يافت . « 2 » خطيب بغدادى در تاريخ بغداد از قول استادش احمد بن محمد ( ف .\r\n\r\n\r\n","description":"","footnote":"\r\n( 1 ) . آنچه از اين تفسير بزرگ هم اكنون در دست است و به چاپ رسيده ، جلد پنجم آن ، در تفسير آيات متشابه سورهء آل عمران تا آيهء 48 سورهء نساء مىباشد .\r\n( 2 ) . توضيحات ذيل اين كتاب از مقالهء « سيد رضى مؤلف نهج البلاغه » از حجت الاسلام على دوانى در كتاب نهج البلاغه و گردآورندهء آن از بنياد نهج البلاغه ، صفحات 112 و 113 خلاصه شد .\r\n","page_name":" 52 ","page_number":52},
  {"content":"\r\n\r\n445 ه ) مىنويسد كه گفت : رضى كتابى در معانى القرآن تصنيف كرده است كه مانند آن نمىتوان يافت . « 1 »\r\n\r\nخصائص الائمة عليهم السّلام\r\nسيّد رضى در مقدمهء نهج البلاغه مىگويد : « در روزگار جوانى به تأليف كتابى در خصائص ائمه عليهم السّلام آغاز نهادم كه مشتمل بر تاريخ زندگى زيبا و نيكشان و سخنان گوهرزاى آنان بود . . . از نوشتن خصائصى كه ويژهء امير المؤمنين على عليه السلام بود فراغت يافتم ، و به سر آوردن دنبالهء كتاب را موانع روزگار ، و گرفتاريهاى بىشمار جلو گرفت . » « 2 » جلد اول اين سلسله كه سيد رضى بدان اشاره مىكند ، همان كتاب خصائص أمير المؤمنين على بن أبى طالب عليه السلام است كه بارها در ايران و عراق به صورتى غلط و تحريف شده به چاپ رسيده است . و دكتر شيخ محمد هادى امينى مىگويد : « پژوهش و بررسى و ويراستارى و حاشيه نويسى بر نسخهء كهن با ارزشى از آن كتاب را بر عهده گرفته‌ام كه بر السيد الامام الفقيه ابن راوندى ( ف . 570 ه ) قرائت شده ، نقل آن را به شاگردش فخر العلماء ابو على عبيد اللّه بن الحسين ، در سال 555 ه اجازه داده است . و اين كتاب را مجمع البحوث الاسلامية در مشهد ، سال 1406 ه ق ، به چاپ رسانيده است . » « 3 »\r\n\r\nديوان شعر\r\nنبوغ شعرى سيّد رضى در ده سالگى شكوفا شد ، و همين كه نخستين قصيدهء خود را در آن سن سرود ، اديبان و سخن شناسان به شگفتى دچار\r\n\r\n\r\n","description":"","footnote":"\r\n( 1 ) . الشريف الرضى ، ص 129 .\r\n( 2 ) . سيد محمد مهدى جعفرى ، پرتوى از نهج البلاغه ، ج 1 ، ص 73 .\r\n( 3 ) . الشريف الرضى . ص 129 .\r\n","page_name":" 53 ","page_number":53},
  {"content":"\r\n\r\nشدند . عده‌اى به گردآورى اشعار او همت گماشته‌اند . آخرين كسى كه آن را گردآورى كرد ابو حكيم المعلم عبد اللّه الخبرى ( ف . 476 ه ) است . و اين ديوان كه اكنون مشتمل بر بيش از 6300 بيت در انواع شعر است پيوسته در ميان مردم دست به دست مىگرديده آن را مىخواندند و به شگفتى دچار مىشدند و اشعارش را حفظ مىكردند . در روزگار سيّد هم بزرگان ادب و سخنورى توجّه بسيارى به اشعار او نشان مىدادند .\r\nاديب و سخن شناس و نويسندهء بزرگ ، صاحب بن عبّاد قطعه‌اى از شعر سيّد به دستش مىافتد و چنان شيفته مىشود كه كسى را به بغداد مىفرستد تا از روى ديوان سيّد رضى نسخه‌اى بر دارد و برايش ببرد . و اين جريان در سال 385 ه كه سيد 26 سال بيشتر نداشت اتفاق افتاده است . چون سيّد رضى از اين كار آگاه شد ، نسخه‌اى از ديوان خود را برايش فرستاد ، و قصيده‌اى به همين مناسبت سرود و به همراه ديوان برايش فرستاد . از ابيات آن قصيده است :\r\n بينى و بينك حرمتان تلاقتا * نثرى الّذي بك يقتدى و قصيده‌ى\r\nو وصائل الأدب التي تصل الفتى * لا باتّصال قبائل و جدود\r\nإن أهد أشعارى إليك فإنه * كالسّرد أعرضه على داود \r\n( ديوان 1 - 290 ) ميان من و تو دو احترام به يكديگر بر خوردند : نثر و قصيدهء من كه از نثر و شعر تو دنباله روى مىكنند ، ميراث ادبياتى كه به شخص مىرسد ، از پيوند قبيله‌ها و نياكان نيست ، اگر شعرهايم را به پيشگاه تو اهدا مىكنم ، چون زرهى است كه به داود پيشكش كنم .\r\nو « تقيه » دختر سيف الدوله ( ف . 399 ه ) از مصر كس به بغداد فرستاد\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nتا ديوان سيد رضى را برايش استنساخ كرده ببرد .\r\nاين ديوان نيز با همهء جلال و شكوه و ارزشهاى بسيار ادبى و تاريخى و اجتماعى و علمى و فرهنگى ، متأسفانه تا كنون به روش علمى و شايسته‌اى مورد بررسى قرار نگرفته و نشر خوبى از آن به عمل نيامده است .\r\n\r\nرسائل\r\nسيد رضى با بسيارى از شاعران و اديبان مكاتبه و تبادل مسائل علمى و ادبى داشته است . همهء اين نامه‌ها گردآورى شده به صورت يك مجموعهء سه جلدى در آمده است .\r\n\r\nالزيادات في شعر أبى تمّام\r\nابو تمّام حبيب بن اوس طائى ( ف . 230 ه ) شاعر پر آوازه‌اى كه معتصم خليفهء عباسى او را بر شاعران دربارش برتر گذاشته بود ، به ظرافت و لطيفه‌گويى ، و در عين حال به حسن اخلاق ، مشهور و به بزرگوارى موصوف بود . مىگويند : چهارده هزار ارجوزه از شاعران عرب ، غير از قصايد و قطعات ، از حفظ داشت . در همهء انواع شعر استاد بود ، ليكن در سرودن مرثيه نبوغى داشت ، و همهء شاعران را در اين نوع شعر پشت سر گذاشت . وى قصايد رسايى در ستايش اهل بيت دارد . سيد رضي تهذيب و ويراستارى شعر ابو تمام را بر عهده گرفت ، و زياديهاى آن را حذف كرد ، و كتاب ويژه‌اى براى آن زياديها تأليف كرد و كتاب را الزيادات في شعر أبى تمام ناميد .\r\n\r\nالزيادات في شعر ابن الحجاج\r\nسيد رضى علاوه بر گزينش اشعار زيبا و با ارزش ابو عبد اللّه حسين بن حجّاج ، و ناميدن آن به الحسن من شعر الحسين يا چنان كه پيش از اين گفته\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nشد ، النظيف من السخيف ، زياديهاى اشعار او را هم در كتاب مخصوصى تحت عنوان فوق گردآورى كرد .\r\n\r\nسيرة والده طاهر\r\nچنان كه پيش از اين يادآور شديم ، پدر سيد رضى ، نقيب ابو احمد حسين بن موسى ( ف . 400 ه ) در دولت بنى عباس ، و اميران آل بويه منزلتى عظيم و پايگاهى بلند يافت ، به طاهر ذى المناقب ، و بوسيلهء بهاء الدوله ، به طاهر الأوحد ، لقب يافت ، و در هنگام مرگ ، براى بار پنجم نقابت طالبيان را داشت . سيّد رضى زندگينامهء پدر را در كتابى با عنوان سيرة والده طاهر نوشت .\r\n\r\nما دار بينه و بين أبى اسحاق\r\nابو اسحاق الصابى ، كاتب انشاى ديوان خلافت ، نويسندهء رساله‌هاى مشهور و دوست بسيار صميمى و نزديك سيّد رضى ، مكاتباتى به نظم و نثر با وى داشته است . برخى از اين نامه‌هاى مبادله شده ميان آن دو ، در نثر باوى داشته است . برخى از اين نامه‌ى مبادله شده ميان آن دو ، در كتابى تحت عنوان ما دار بينه و بين أبى اسحاق گردآورى شده است .\r\n\r\nمجازات الآثار النبوية\r\nرسول خدا ، صلّى اللّه عليه و آله ، افصح العرب است ، و گفتار آن بزرگوار ، پس از كلام خدا ، بليغترين و شيواترين سخن است . از روزگار پيامبر گرامى اسلام به بعد عده‌اى ، با شيفتگى و اشتياق ، به نوشتن و ضبط و نقل و شرح و تفسير سخنانش دست زدند . مجموعه‌هاى بسيارى ، بيش از يك كتابخانهء بزرگ از سخنان او ، نوشته و گردآورى شده است .\r\nليكن سخن شناس و اديب و شاعر بزرگ ، همان گونه كه توفيق بزرگ تأليف نهج البلاغه را بهرهء خود ساخت ، مجموعهء ديگرى از سخنان نبى\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nاكرم را نيز گردآورى كرده است كه با مجامع حديثى ديگر تفاوت بسيار دارد .\r\nاز آنجا كه در چند جاى اين كتاب از نهج البلاغه نام برده نشان مىدهد كه تأليف آن پس از نهج البلاغه است .\r\nسيد رضى 361 حديث از آن بزرگوار ، كه مجازى يا استعاره‌اى و نكته‌اى بلاغى در آنهاست در كتابى جمع كرده و مجازات الآثار النبوى ناميده است . و در ذيل هر حديث ، مجاز يا استعارهء آن را گفته به شرح مختصر آن پرداخته است . اين كتاب بارها در مصر و عراق و ايران به چاپ رسيده است . ليكن چاپ ويراسته‌اى از آن را محمد محمد الحلبى در سال 1391 ه ق ( 1871 م ) در مصر به ويراستارى طه عبد الرءوف سعد منتشر كرده است كه ان شاء اللّه در آيندهء نزديك نگارنده به ترجمهء آن مىپردازد .\r\n\r\nالمختار من شعر أبى اسحاق\r\nنويسندهء محقّق الذريعة مىگويد ( 20 - 168 ) كه سيد رضى بخش بزرگى از اشعار ابو اسحاق الصابى را برگزيده و به نام المختار من شعر أبى اسحاق گرد آورده است .\r\n\r\nمعانى القرآن\r\nدر آثار دانشمندان كتاب ديگرى بدين نام به سيد رضى نسبت داده‌اند .\r\nابن شهر آشوب ( معالم العلماء - 40 ) مىگويد ، چنان كتابى هرگز در تفسير قرآن نوشته نشده است . و ابو الحسن عمرى نسّابه در كتاب خود المجدى مىنويسد : « يك جزء از مجلدات تفسير منسوب به وى را ديده‌ام ، بسيار شيرين و نيكوست ، به اندازهء تفسير ابو جعفر طبرى يا از آن هم بزرگتر . » و ابن خلّكان نيز گفته است : « مانند آن نمىتوان يافت ،\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nو گوياى گستردگى آگاهى او در علم نحو و زبان مىباشد . » ( وفيات الاعيان ، 4 - 416 ) . « 1 »\r\n\r\nنهج البلاغة\r\nمهمترين تأليف سيّد رضي كتاب بيمانند نهج البلاغه ، مجموعهء گزيده‌اى از خطبه‌ها ، كلمات ، نامه‌ها ، وصيتنامه‌ها ، بخشنامه‌ها ، يك پيماننامه ، چند دعا ، و كلمات كوتاه حكمت آميز امير المؤمنين امام على عليه السّلام است .\r\nپيش از هر سخن ديگر در بارهء نهج البلاغه ، به نقل گفتهء سيّد رضى در مقدمهء نهج البلاغه مىپردازيم . مىگويد :\r\nدر روزگار جوانى و سالهاى خرّمى شاخسار زندگانى به تأليف كتابى در خصائص ائمه عليهم السلام آغاز نهادم كه مشتمل بر تاريخ زندگى زيبا و نيكشان و سخنان گوهرزاى آنان بود . انگيزه‌اى مرا بدين كار بر انگيخت كه در آغاز كتاب ياد كرده‌ام و پيشاپيش هر سخنى آورده‌ام . از نوشتن خصائصى كه ويژهء امير المؤمنين على عليه السّلام بود فراغت يافتم ، و به سر آوردن دنبالهء كتاب را موانع روزگار ، و گرفتاريهاى بىشمار جلو گرفت .\r\nو آنچه نوشته بودم به صورت چند فصل و چند باب در آوردم و در آخر آنها فصلى بود كه كلمات كوتاه آن حضرت در زمينهء مواعظ و حكم و امثال و آداب نقل شده از او را - بجز خطبه‌هاى بلند و نامه‌هاى مفصل - در آن فصل آورده بودم .\r\nگروهى از دوستان اين فصل را پسنديده از نكات بى نظير آن در شگفت افتادند ، و از قطعات درخشنده‌اش چشمشان خيره مانده از من خواستند شروع به تأليف كتابى محتوى برگزيده‌هاى سخنان امير المؤمنين عليه السلام كنم كه همهء رشته‌ها و شاخه‌هاى گفتارش از خطبه‌هاى آن حضرت گرفته تا نامه‌ها و مواعظ و ادبش را در بر\r\n\r\n\r\n","description":"","footnote":"\r\n( 1 ) . بيشتر مطالب اين فصل در معرفى آثار سيد رضى از كتاب الشريف الرضى تأليف الدكتور الشيخ محمد هادى الامينى از انتشارات بنياد نهج البلاغه ، 1408 ه ق برگرفته شده است .\r\n","page_name":" 58 ","page_number":58},
  {"content":"\r\n\r\nداشته باشد ، چه مىدانستند كه آن سخنان در بردارندهء شگفتيهاى بلاغت ، و نكات بىنظير فصاحت ، و گوهر ادبيات عربى ، و مطالب دلنشين دينى و دنيوى است و همهء اين امتيازات يك جا و به طور همه جانبه در هيچ سخن و كتابى ديده نمىشود . لذا با آغاز كردن بدان كار بزرگ ، به درخواستشان پاسخ دادم ، چه به خوبى مىدانستم چه سود بزرگ ، و نام نيك گسترده ، و پاداش اندوخته شده‌اى در اين اقدام نهفته است ! و بدين وسيله خواستم ، گذشته از نيكيها و زيباييهاى بسيار ، و برتريهاى بىشمار نهفته در وجود امير المؤمنين ، عظمت قدر آن بزرگوار را در اين فضيلت سخنورى نيز آشكار گردانم ، چه امير المؤمنين عليه السلام ، از ميان همهء گذشتگان نخستين تنها كسى است كه به اوج كمال سخنورى دست يافته است ، و از آنان جز اندكى جسته گريخته و پراكنده‌اى نابيخته اثرى نمانده است .\r\nديدم گفتار او بر گرد سه محور مىگردد : نخست خطبه‌ها و فرمانها ، دوم نامه‌ها و پيغامها ، و سوم كلمات حكمت‌آميز و موعظه‌ها . سپس به توفيق خداى سبحان ، ابتدا خطبه‌هاى زيبا ، و سپس نامه‌هاى شگفت و سرانجام ، حكمتها و كلمات گوهرزا را انتخاب كردم ، و هر كه يك را در بابى مستقل قرار دادم و برگهايى جداگانه برايش نهادم تا اگر بر اثر عجله و شتاب در حال حاضر مطلبى از دستم بيرون رفته ، آن برگهاى سفيد جايى براى استدراك مطلب دير به دست آمده گردد .\r\nو چون از سخنانش مطلبى در ضمن سؤال و جواب ، يا منظور ديگرى بيرون از تقسيم‌بندى ما به دست آمد ، آن را در مناسب‌ترين باب و هماهنگ‌ترين قسمت گذاشتم . چه بسا قسمتهايى نامتناسب در اين برگزيدهء سخنان آمده باشد ، و سخنان را بدون نظم و ترتيب در كنار هم جاى داده باشم ، زيرا من در اين كتاب نكته‌هاى شگفت و قطعات درخشان آورده‌ام و قصدم هماهنگى و نظم تاريخى و پيوستگى ميان سخنان نبوده است . . .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nبسا پيش آمده در ضمن اين كلمات برگزيده لفظى چند بار بيايد و موضوعى تكرار شود ، عذرم در اين مورد آن است كه روايات در بارهء سخنانش سخت با هم اختلاف دارند . چه بسا اتفاق افتاده است كه سخن برگزيده‌اى بر حسب روايتى به دست آمده به همان شكل نقل گرديده ، سپس در روايت ديگرى به شكلى متفاوت با شكل نخستين ، يا با لفظى بيشتر از سخن برگزيده ، يا با عبارتى زيباتر از آن يافت شده ، استوارى و درستى بيشتر اين گزينش ، و غيرت ورزيدن براى حفظ و نگهدارى گوهرهاى با ارزش كلام ، اقتضا كرده بار ديگر آن شكل از روايت را هم بياورم . گاهى فاصلهء زياد زمانى نيز موجب آن شده است كه كلامى انتخاب شده بار ديگر انتخاب شود ، و اين تكرار از روى سهو و فراموشى است نه از روى قصد و توجّه . . .\r\nو در پايان نهج البلاغه مىنويسد :\r\nو اكنون هنگام به پايان رسانيدن گزيدهء سخن امير المؤمنين عليه السلام است . . . و پايان اين تأليف در رجب سال 400 هجرى است ، و صلوات خدا بر سرور ما محمد پايان بخش فرستادگان ، و راهنما به سوى بهترين راههاى نموده به انسان ، و بر خاندان او باد كه از همگان پاكترين هستند ، و بر يارانش كه ستارگان درخشان رسانده به يقين مىباشند . « 1 » همان گونه كه از نام و عنوان نهج البلاغه بر مىآيد ، و برابر با گفتار روشنش در ديباچهء نهج البلاغه ، گزيده‌اى از زيباترين سخنان امام را گرد آورده است تا سخنوران و گويندگان را بلاغت افزايد ، و دانش پژوهان را به كار آيد ، و نه آنكه مىخواسته مجموعه‌اى از احاديث ، يا كتابى در مسائل فقه ، و يا تاريخ بنگارد كه ملزم به آوردن سند و مأخذ و منبع باشد ، و شايد\r\n\r\n\r\n","description":"","footnote":"\r\n( 1 ) . مقدمهء سيد رضى بر نهج البلاغه ، ترجمه از مقدمهء پرتوى از نهج البلاغه ، صفحات 75 ، 77 . 79 .\r\n","page_name":" 60 ","page_number":60},
  {"content":"\r\n\r\nهرگز گمان هم نمىبرده است كه برخى از افراد در درستى انتساب اين سخنان به امير المؤمنين شك روا دارند ، و آنها را از ديگران يا از خود گرد آورنده بپندارند .\r\nنخستين كسى كه در درستى نسبت اين سخنان به امير المؤمنين ترديد روا داشته است ، ابن خلكان اربلى ( ف . 681 ه ) نويسندهء كتاب وفيات الأعيان است كه بيش از دويست و پنجاه سال پس از تأليف نهج البلاغه ، در ذيل شرح حال سيد مرتضى ، برادر سيّد رضى ، بى هيچ دليلى مىگويد :\r\nمردم در بارهء كتاب نهج البلاغه گردآورى شده از كلمات الامام على بن أبى طالب ، رضى اللّه عنه ، اختلاف پيدا كرده‌اند كه آيا او مؤلّف آن كتاب است يا برادرش رضى ؟ و نيز گفته‌اند : اين كتاب از سخنان على نيست ، بلكه آن شخص كه گردآورنده است ، سازندهء آن كلمات هم هست . « 1 » ابن خلّكان در اين باره هيچ دليلى ارائه نمىدهد ، و همهء كسانى كه پس از وى اين ادعا را به زبان آورده‌اند ، همچون : ابن اثير جزرى ( ف . 739 ه ) در كتاب مختصر الوفيات ، علّامهء ذهبى ( ف . 748 ه ) در كتاب ميزان الاعتدال ، صلاح الدين صفدى ( ف . 764 ه ) در كتاب الوافى بالوفيات ، علّامهء يافعى ( ف . 768 ه ) در كتاب مرآت الجنان ، ابن حجر عسقلانى ( ف .\r\n852 ه ) در لسان الميزان ، و ابن العماد حنبلى ( ف . 1089 ه ) در شذرات الذّهب ، همان سخن ابن خلّكان را تكرار كرده‌اند .\r\nاز ميان نويسندگان و مورّخان جديد و معاصر نيز كسانى همچون : احمد أمين نويسندهء پر كار مصرى ، خير الدين زركلى نويسندهء الأعلام ، جرجى زيدان نويسندهء مشهور مصرى ، شوقى ضيف نويسندهء مصرى ، و از مستشرقين نيز : بروكلمان و كلمان هوار تقريبا همان سخن\r\n\r\n\r\n","description":"","footnote":"\r\n( 1 ) . وفيات الاعيان . 3 - 313 و 4 - 414 .\r\n","page_name":" 61 ","page_number":61},
  {"content":"\r\n\r\nابن خلّكان را تكرار كرده‌اند ، ليكن دلايلى نيز ابراز داشته‌اند .\r\nدو نكته در اين ميان مطرح است : نخست آنكه گرد آورنده و سازندهء اين سخنان سيد مرتضى است ، دوم آنكه همهء اين سخنان يا بيشتر آنها ساختگى است و به على نسبت داده شده است .\r\nنكتهء نخست از سر ناآگاهى است ، زيرا سيّد رضى در ديباچهء نهج البلاغه مىگويد كه كتاب خصائص را نوشتم و در آنجا . . . و هيچ كس نگفته است كه كتاب خصائص نوشتهء سيّد رضى نيست ، و نيز در كتابهاى ديگرش مانند : مجازات آثار النبوية ( ص 41 ) ، و در چهار جاى ديگر آن ، و در كتاب حقايق التأويل ، از كتاب ديگر خود نهج البلاغة نام مىبرد ، بنا بر اين انتساب آن به سيّد مرتضى ، سخنى بى پايه و نادرست است .\r\nدر مورد ساختگى بودن همه يا برخى از خطبه‌ها و دلايلى كه براى اين ادّعا ارائه شده است در كتب مفصّل پاسخ داده شده است . « 1 » تنها يك نكته در اينجا يادآورى مىشود ، و آن اين كه برخى از خطبه‌ها و نامه‌ها و كلمات قصار نهج البلاغه در منابع و مآخذى نقل شده است كه آن منابع و مآخذ مورد قبول و اطمينان مخالفان هست و لذا نمىتوانند منكر صحّت آن سخنان بشوند ، پس اگر آن سخنان مسلّما از امير المؤمنين على است ، با توجه به سبك سخن ، و شيوهء بيان ، و چگونگى لفظ و معنى ، يا شكل و محتوا ، ديگر سخنان به چه كسى مىتواند تعلّق داشته باشد ؟ آيا سيّد رضى و يا سيّد مرتضى كه خود كتابهاى فراوان دارند ، مىتوانند اين چنين سخن بگويند كه يكى در رديف خاكيان باشد ، و ديگرى فراتر از\r\n\r\n\r\n","description":"","footnote":"\r\n( 1 ) . براى آگاهى بيشتر به كتابهاى زير مراجعه كنيد :\r\nجاحظ ، البيان و التبيين ، عباس محمود العقاد ، عبقريه امام على ، استاد شهيد مرتضى مطهرى ، سيرى در نهج البلاغه ، سيد محمد مهدى جعفرى ، پژوهشى در اسناد و مدارك نهج البلاغه ، آشنايى با نهج البلاغه ، پرتوى از نهج البلاغه ، آموزش نهج البلاغه ، سيد عبد الزهرا حسينى ، مصادر نهج البلاغه و اسانيده ( چهار جلد ) ، استاد عليخان عرشى هندى ، استناد نهج البلاغة ، ترجمهء دكتر سيد مرتضى شيرازى ، دكتر طه حسين ، على و فرزندان ، مسعودى ، على ابن الحسين ، مروج الذهب ، ترجمهء ابو القاسم پاينده ، ابن الجوزى ، تذكرة الخواص .\r\n","page_name":" 62 ","page_number":62},
  {"content":"\r\n\r\nافلاكيان ؟ آيا در مقايسهء سخنانى از نهج البلاغه كه صدور آنها از امير المؤمنين حتمى است ، با سخنان سخنوران ديگر ، مىتوان سخنى را در سطح آنها قرار داد ، جز سخنان ديگرى كه در نهج البلاغه نقل شده است و شما آنها را از امام نمىدانيد ؟\r\nاز همهء اينها گذشته 17 خطبه و نامه و كلمهء كوتاه حكمت‌آميز را سيّد رضى با ذكر منبع و يا سند نقل كرده است .\r\nبراى مزيد اطلاع خوانندگان اين فصل را با ترجمهء خطبه سيد رضى بر مقدمهء نهج البلاغه به پايان مىبريم :\r\nبسم اللّه الرحمن الرحيم پس از ستايش و سپاس خدا كه سپاسگزارى را بهايى ساخت در برابر بهرهء گسترده‌اش ، و پناهگاهى براى گرفتارى آزمايشش ، و ابزارى براى نزديك شدن به بهشت برينش و انگيزه‌اى براى افزودن بر نيكيش ، درود بيكران بر فرستاده‌اش پيامبر مهربانى جهانيان ، و پيشواى پيشوايان ، و چراغ فروزان همگان ، گزيدهء سرشت بزرگوارى ، و چكيدهء كهن شكوه سالارى ، و كشتگاه بالندهء درخت ريشه‌دار ، و شاخسار سر به آسمان ساى پر برگ و بار ، و بر خاندان او فروزنده چراغدانهاى تيرگيها ، و نگاهدارنده پاسداران همهء گروهها ، و پر فروغ رهنشان آشكارهاى دين ، و همسنگ ترازهاى برترى سنگين ، درود خدا بر همگى آنان باد ، درودى شايان برتريشان ، و پاداشى در خور كردارشان ، و همتا و سزاوار پاكيزگى شاخه و تنهء درخت پر بارشان ، تا آن گاه كه سپيده بردمد ، و ستارهء برآمده فرو شود .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\n\r\n5 ميراث ادبى و هنر شاعرى\r\nشعر گفتن موهبتى است خدادادى ، و از فطرت انسان سرچشمه مىگيرد ، ليكن ، طبع روان و موهبت خداى رحمان به تنهايى كافى نيست ، قواعد و قوانين و آيينى دارد كه به تدريج از تجارب گذشتگان به دست آمده هر چه بر تجربيات افزوده مىشود ، و شعر آراسته‌تر و پيراسته‌تر مىگردد ، و رو به رشد و كمال مىرود ، همچنان كه اكتسابات و قوانين و تجربيات نيز به تنهايى براى شعر خوب و روان گفتن بسنده نيست و طبع روان و موهبت لازمهء آن است . سيّد رضى كه از ده سالگى شعر خوب و پخته مىگويد ، اديبان و شعر شناسان آينده‌اى درخشان و نبوغى تابان برايش پيش‌بينى مىكنند . امّا آيا سيّد رضى ، در دوران كودكى تحت تأثير شاعران و نويسندگان پيش از خود نبوده است ؟ پاسخ مثبت است ، زيرا امكان ندارد وى كه در محيطى علمى و فرهنگى و ادبى قرار دارد ، از اشعار و آثار گويندگان و نويسندگان و بزرگان ادب و بلاغت ، و شهسواران سخنورى و زبان‌آورى كمال استفاده را نكرده باشد .\r\nثعالبى ، اديب معاصر با سيّد رضى ( ف . 429 ه ) كه وى را « أشعر الطالبيين » مىداند و مىگويد : « و لو قلت إنّه أشعر قريش لم أبعد عن\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nالصدق ، و سيشهد بما أجريه من ذكره شاهد عدل من شعره العالى القدح ، الممتنع عن القدح . . . » ، « 1 » ضمن معرفى برخى از اشعارش وى را با ديگر شاعران مقايسه مىكند . در مدح الطائع للّه امير المؤمنين از قصيده‌اى [ در بحر كامل 
  ] :\r\n للّه ثمّ لك المحلّ الأعظم * و إليك ينتسب العلاء الأقدم . . .\r\nكالغيث يخلفه الربيع و بعضهم * كالنار يخلفه الرّماد المظلم \r\nمصراع نخست به بيت متنبى نظر دارد ، و آن زيباترين سخنى است كه در اين باره گفته شده است [ از بحر طويل 
  ] : فإنّك ماء الورد إن ذهب الورد . و مصراع دوم را هم از گفتهء ديگر آن شاعر [ كه از بحر وافر است 
  ] گرفته كه مىگويد :\r\n و بعضهم يكون أبوه منه * مكان النار يخلفها الرّماد . . . \r\nو در مدح القادر باللّه أبى العباس أحمد بن اسحاق بن المقتدر ، هنگام استقرار در دار الخلافة در سال 381 [ از بحر كامل 
  ] گفته است :\r\n شرف الخلافة يا بنى العباس * اليوم جدّده ابو العباس . . . \r\nگويى در اين شعر به گفتهء ابن الرومى در مدح المعتضد باللّه نظر دارد كه مىگويد :\r\n كما بأبى العباس أنشئ ملككم * كذا بأبى العباس منكم يجدد . . . \r\nشعر ديگرى [ از بحر وافر 
  ] گفته است :\r\n تجاذ بنى يد الأيّام نفسى * و يوشك أن يكون لها الغلاب\r\n. . . . . . . . . . . . . . . . . . . . . . . * . . . . . . . . . . . . . . . . . . . . . . . .\r\nسواء من أقلّ الترب منّا * و من وارى معالمه التراب \r\n\r\n\r\n","description":"","footnote":"\r\n( 1 ) . يتيمة الدهر ، ج 3 ، ص 155 .\r\n","page_name":" 65 ","page_number":65},
  {"content":"\r\n\r\nگويى از گفتهء ابن نباته گرفته است كه [ از وافر 
  ] مىگويد :\r\nو من لبس التراب كمن علاء .\r\nو در مذمت شخصى [ از بسيط 
  ] گفته است :\r\n اللّه يعلم ميلى عن جنابكم * و لو تناهيت لي في البرّ و اللطف\r\nفكيف بي و على عينيك ترجمة * من الحقود و عنوان من السّرف \r\nاين بيت را از بحترى گرفته است كه [ از بحر وافر 
  ] گفته است :\r\n و في عينيك ترجمة أراها * تدلّ على الضغائن و الحقود \r\nدر بارهء ابو الحسن النصيح گفته است :\r\n . . . . . . . . . . . . . . * . . . . . . . . . . . . . . . . .\r\nعلي طروق داركم * و ليس عليّ أن أرادا \r\nاين بيت را از منصور گرفته است :\r\n عليّ أن أزوركم * و ليس عليّ أن أصلا \r\n« 1 » حنا الفاخورى در مقام مقايسهء او با ديگر شاعران چنين مىنويسد :\r\nاين است رضى شاعرى كه از جهت تحليل معنى و عمق آن همانند ابن الرومى نيست ، و از جهت به كار گرفتن صنايع نادر و آوردن ابيات يگانه و بى همال كه دلها را واله و خيال را فروزان مىسازد ، به پايهء ابو تمّام نمىرسد ، و از جهت تفكّر و پرواز در فضاى روح و زندگى و اخلاق با متنبى همسان نيست ، ولى او را از هر يك از اين ويژگيها نصيبى است . او در اسلوب ويژهء خود بر همه غلبه يافته\r\n\r\n\r\n","description":"","footnote":"\r\n( 1 ) . يتيمة الدهر ، صفحات 157 تا 175 .\r\n","page_name":" 66 ","page_number":66},
  {"content":"\r\n\r\nاست ، و مسلما از فتور و ضعفى كه به شعر ابن الرومى به خاطر افراطش در تحليل و تتبع جزئيات عارض شده ، و خطاهايى كه ابو تمام بر اثر افراط در به كارگرفتن صنايع بدان دچار شده بود ، در امان است . همچنين هرگز چون متنبى در ورطهء مبالغات غير معقول نغلتيده است . « 1 » مناهل الادب العربى در وصف اشعار سيّد رضى چنين مىگويد :\r\nرضى تعبيرات مجازى را بدون تكلّف در قالب مىريزد ، و معانى با نگاه مبهمى بدانها مىنگرد ، و اگر از آنها پيروى كند در اطناب و پرگويى نمىافتد ، و غالبا ريشهء بدوى دارد ، ليكن با صنعت « تشخيص » و « تلقيح » آنها را از اصل دور مىگرداند و سبك بيان شريف را از ديگران ممتاز مىكند . با توجه بدانكه وى به گزينش الفاظ و پايين آوردن كلمات به زيبايى و هماهنگى آنها توجّه خاصى دارد ، و بدين وسيله چهرهء شعر خود را از عيبهايى كه دچار شعر ابى تمام و ابن رومى شده محفوظ نگاه داشته است . شعر دوران كودكى خود را اصلاح ، و الفاظش را پيراسته كرده است ، و لذا ايرادى كه به ابو طيّب متنبّى مىگيرند ، از او گرفته نمىشود . به همين علت وى موضوعات زيبايى را در كنار هم به نظم در مىآورد و چنان تناسبى را رعايت مىكند كه هرگز ذهن در بررسى آنها دچار خستگى و ملال نمىشود ، و مانند بحترى به موضوعات پست و ناچيز رضايت نمىدهد . به نظر مىرسد استادش ابن جنّى ، دوست متنبى ، به بهترين شكلى سيد رضى را در بارهء متنبّى ، آن شاعر قوى ، توجيه كرده است ، لذا مىبينيم به شدت از وى متأثّر است ، و اين امر شگفتى نيست ، زيرا شريف حدود پنج سال پس از مرگ متنبى متولد شده است ، و از استادانى آموزش ديده است كه همگى شاعر سيف الدوله را بزرگ مىداشته‌اند ، هيچ انجمن شعر يا محفل ادبى تشكيل نمىشده است كه بحث در بارهء متنبى و شعرش به گوش\r\n\r\n\r\n","description":"","footnote":"\r\n( 1 ) . تاريخ ادبيات زبان عربى ، ص 500 .\r\n","page_name":" 67 ","page_number":67},
  {"content":"\r\n\r\nنرسد ، و همين كه اين شاعر در دنياى عرب خاموش شد ، اديبان و دانشمندان نحو و لغت به اختلاف با يكديگر افتادند ، و در بارهء نقد آثار يا دفاع از اشعار او يا نشان دادن بديها ، يا تفسير نيكيهايش ، كتابها نوشتند . لذا طبيعى است كه اين كارها بر وجود شاعر تازه كار اثر گذارد ، و نشان خود را در معانى و الفاظ و مخالفتهايش آشكار گرداند . براى مثال قصيدهء او در رثاى دختر سيف الدولة : « نغالب ثمّ تغلبنا الليالى » فورى ما را به ياد قصيدهء ابو الطيب در رثاى مادر امير حمدانى مىاندازد . و هر كس در شعر رضى تتبع كند ، بارها متنبى را ، يا به شكل مخالفت يا استفادهء ظريف از معنى و عبارت ، از خلال قصايدش مشاهده مىكند . شريف در فخر با ابو طيب همراهى مىكند ، ليكن تفاخر شريف بيشتر به دل مىنشيند ، و پر مايه‌تر و و الا مرتبه‌تر است ، همچنين در شكوى و سرزنش و شوريدن بر روزگار و دشمنان و حسودان ، با وى برابرى مىكند ، اما در غزل و مرثيه بر متنبى بسى برتر است ، جز اين كه در مدح و هجو ، و حماسه سرايى در وصف ميدانهاى جنگ ، و به حركت در آوردن شعر ، و ضرب المثل ، و فلسفهء زندگى به پاى متنبى نمىرسد . « 1 » سيد رضى بر شاعران پس از خود اثر گذاشته و آنان در اشعار يا مضامين خود از اشعار او استفاده كرده‌اند . بخصوص شاگرد او مهيار ديلمى .\r\nاز شاعران عرب گذشته ، بر شاعر فارسى زبان شيعى ، ناصر خسرو قباديانى ( ف . 481 ه ) نيز اثر گذاشته است . سيد رضى در بيتى حكيمانه مىگويد :\r\n قد يهلك النسر و في ريشه * عود الردى الجاري مع الأسهم \r\nو اين بيت ما را به ياد شعر مشهور ناصر خسرو مىاندازد :\r\n\r\n\r\n","description":"","footnote":"\r\n( 1 ) . مناهل ( 14 ) ، ص 13 - 11 .\r\n","page_name":" 68 ","page_number":68},
  {"content":"\r\n\r\n روزى ز سر سنگ عقابى به هوا خاست * بهر طلب طعمه پر و بال بيار است\r\nچون نيك نظر كرد پر خويش در آن ديد * گفتار كه ناليم كه از ماست كه بر ماست \r\nعبد اللطيف شراره در مقايسهء سيّد رضى با ديگر شاعران مىگويد :\r\nشريف رضى احساس و درك خود را از پادشاهانى كه شناخته ، با آنان ارتباط داشته ، در بسيارى از اشعار خود مدح كرده است ، چنين بيان مىكند :\r\n أرى ملوكا كالبهام غفلة * في مثل طيش النّعم الجوافل\r\nأولى من الهذّود إذا جرّبتهم * برعي ذي الرّياض و الخمائل \r\n( ديوان 2 - 173 ) شاهان را از جهت غفلت چون بره‌ها و كرّگانى مىبينم ، كه چون گله‌هاى گوسفند داراى خردى سبك‌اند ، چون آنان را تجربه كنى ، بهترين شغلى كه مىتوانند داشته باشند چريدن در چراگاه به جاى گلهء شتران است .\r\nاين گفته ما را به ياد ابو الطيب مىاندازد كه گفت :\r\n أرانب غير أنّهم ملوك * مفتحة عيونهم نيام \r\nخرگوشهايى هستند اما شاهند ، با چشمان باز خواب هستند .\r\nيا بر آشفتن او عليه سلاطين زمان خود :\r\n و لا أعاشر من أملاكهم ملكا * إلّا أحقّ بضرب الرأس من وثن \r\nاز ميان پادشاهان با هيچ شاهى معاشرت نمىكنم ، و گرنه براى بريدن سر از بتى مستحق‌ترم .\r\nنمىتوان شريف را متهم كرد كه بازتاب آن فرياد است ، يا اين كه همان آهنگ را مىنوازد ، در حقيقت او به همان اندازه با پادشاهان\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nهمنشينى داشته است كه ابو الطيب داشت ، و از او هم بيشتر . و روزگار او بسى بدتر از روزگار سيف الدوله و كافور بوده است ، زيرا هر دو از ورود بيگانگان به ميهن خود جلوگيرى و در برابر آنان پايدارى كردند ، اما خلفاى بغداد براى حفظ استقلال كشور خود ، و پشتيبانى از شهروندان خويش در برابر آشوبها و شكستها و از هم پاشيدگيهاى مادى و معنوى هيچ اقدامى نكرده‌اند .\r\nسر انجام بايد گفت كه موضع‌گيرى شريف در برابر شعر ، همچون دو شاعر پيش از خود ، متنبى و ابو فراس حمدانى ، آشفته و ناپايدار است ، گاه به شاعر بودن خود افتخار مىكند :\r\nمرا در روزگار اشعارى است لجام گسيخته و رها كه بيابانها را مىشكافد و پيش مىرود ، قصيده‌هايى است كه با قافيه‌هاى خود همهء شاعران را از پارس كردنشان خاموش كرده‌ام .\r\nو گاه بدان اعتراض مىكند . خود را مخاطب ساخته مىگويد :\r\nراضى نمىگردى كه گفته شود شاعرى است ؟ دور باد آن شاعرى از شمارش فضيلتها . « 1 » در سال 359 ه كه سيّد رضى چشم بدين جهان گشود ، فاطميان در مصر دستور دادند كه در اذان « حى على خير العمل » گفته شود ، در همان سال ساختمان « جامع الازهر » را آغاز كردند ، و نيز در همان سال ، بر مكه و مدينه چيره شدند .\r\nاز سوى ديگر آل حمدان شيعى بر موصل و بخش بزرگى از شام و فلسطين تسلط داشتند ، و بغداد و خوزستان و فارس و بلاد جبل و رى و بخشى از خراسان و كرمان ، در دست خاندان بويه بود .\r\nبنا بر اين ، نوزاد ما ، در اوج شكوفايى دانش ، و در بحبوحهء قدرت\r\n\r\n\r\n","description":"","footnote":"\r\n( 1 ) . الشريف الرضى ، شراره ، ص 62 - 61 .\r\n","page_name":" 70 ","page_number":70},
  {"content":"\r\n\r\nفرهنگى - و نه سياسى - شيعه ، و در روزگار حاكميت عقل و استدلال و منطق ، و فرمانروايى تفكر و آزادى انديشه ، متولد شد ، و در چنان محيطى ، و خانواده‌اى كه از خصوصيات ياد شده ، بر چكاد آنها ايستاده بود ، و از تنه و ريشه‌هايى استوار و گسترده بود ، رشد يافت .\r\nاستعداد ذاتى و بهره‌هاى خدادادى و موهبتهاى پروردگارى و به جاى مانده از پدران و نياكان نيز بر همهء آنچه گفته شد ، و آموزش و پرورشى كم مانند ، از كودك ما نابغه‌اى ساخت كه در كمتر از ده سالگى به سرودن شعر پرداخت ، و آن هم چنان شعرى كه همهء اديبان و دانشمندان سر آمد روزگار خود را به شگفتى انداخت .\r\nسيّد رضى در دوران كوتاه زندگى ، با آن نيرو و استعداد و جايگاه علمى و ادبى و سياسى و اجتماعى ، به هدفهاى خود نرسيد ، و به جايگاه شايستهء خويش دست نيافت ، و پس از مرگ نيز ، شهرتى را كه سزاوار كسى چون اوست ، به دست نياورد ، كتابهاى او ، جز نهج البلاغه ، چنان كه بايد منتشر نشدند ، و حتى ديوان شعر او ، با آن همه گفته‌هاى شگفت انگيز و انواع مطالب و الا ، به همه جاى شايسته گسترش نيافت . خطيب بغدادى ، در تاريخ بغداد مىگويد :\r\nشنيدم كه ابو عبد اللّه محمد بن عبد اللّه كاتب ، در محضر ابو الحسين بن محفوظ - كه يكى از رؤساء بود - مىگفت : شنيدم كه گروهى از آگاهان به ادبيات مىگويند : رضي از همهء افراد قبيلهء قريش شاعرتر است . بن محفوظ گفت : اين سخن صحيح است ، در ميان قريش كسانى بوده‌اند كه خوب شعر مىگفته‌اند ولى شعر كمى دارند . ليكن خوب گوى پرگوى كسى در ميان آنان جز شريف نيست . « 1 » سيّد رضى ، چنان قدرتى در شاعرى داشت كه در برابر پيشنهاد\r\n\r\n\r\n","description":"","footnote":"\r\n( 1 ) . طه عبد الرءوف سعد ، مقدمه بر كتاب المجازات النبويه ، سيد رضى ، ص 17 .\r\n","page_name":" 71 ","page_number":71},
  {"content":"\r\n\r\nناگهانى ديگران ، از عهدهء بيان هر گونه مضمون بر مىآمد . شريف رضى برادر مشهورى همچون سيد مرتضى دارد كه لقب او « علم الهدى » است و تأليفات بسيار دارد كه شمار رساله‌هاى او « رسائل المرتضى » به 52 مىرسد . عبد اللطيف شراره مىگويد : « بارها اين دو برادر با دوستان و ياران گرد آمده پيشنهادهايى پيرامون موضوعات علوم بلاغى و لغوى ، و مسائل ادبى و اجتماعى مطرح مىكردند . » سيد رضى خود در اين باره مىگويد :\r\n« چه بسا انجمنهايى كه زبانهاى ما در آنها به كار بود ، و غاليه دانهاى مشك و عنبر بر همه مىپاشيد » و رضى در اين انجمنها در برابر پرسشى از نكته‌اى ادبى يا پيشنهادى قصايدى نو و ابتكارى و بديع مىسرود ، و بيشتر آنها هم بالبديهه بود . « 1 » حنا الفاخورى در بارهء سبك شعرى و هنر شاعرى او مىگويد :\r\nشريف رضى مىديد كه علم و فلسفه از هر سو گردش را فرا گرفته است ، و مردم زمان او همانند مردم زمان امرؤ القيس نيستند كه تنها به مواهب فكرى شاعرى خرسند شوند ، از سوى ديگر ، او در وجود خود به بدويت و صفاى بدويت گرايشى مىديد ، از اين راه مىخواست ميان آن گرايش طبيعى خود و گرايش غالب زمان هماهنگى ايجاد كند ، و البته از صفاى طبع و حسن ذوق آن قدر بهره‌مند بود كه در اين راه پيروزيهاى شگرف به دست آورد .\r\nبدينگونه اسلوب او آميزه‌اى بود از بدويت و حضارت ، كه خصوصيت شعر قديم را - البته بدون خشونت آن - با نرمى و آراستگى شعر حضرمى در آميخته بود .\r\nرضى شعر را هيچگاه سرسرى نمىگرفت ، موضوع و مناسبات را بر مىگزيد . قصايد خود را از واژه‌هاى ركيك مىپيراست ، زيرا معتقد بود كه بلاغت از هر گونه رنگ آميزى و\r\n\r\n\r\n","description":"","footnote":"\r\n( 1 ) . الشريف الرضى ، ص 43 .\r\n","page_name":" 72 ","page_number":72},
  {"content":"\r\n\r\nتكلّف بيزار است . ولى چنان نبود كه عنان طبع را رها كند تا هر چه مىخواهد بگويد : بلكه با مجاهدتى هر چه تمامتر به انتخاب الفاظ و صيد معانى مىپرداخت . اگر بر سنن ادبى شايع زمان خود كه شاعران تعمدا سخن خود را به انواع صنايع مىآراستند ، شوريده بود ، اگر مقصود از بيان را كشف معانى و روشن شدن مفاهيم مىدانست نه مجرد صنعت ، ولى هر گاه احساس مىكرد كه اين آرايشها و صنايع بر بلاغت و رونق كلام او مىافزايند ، از به كار بردن آنها ابائى نداشت . حتى استعاره‌ها و تشبيهات او از استعاره‌ها و تشبيهات هر شاعر ديگر عميقتر است . ولى آرايش كلام هرگز او را به ورطهء حشو و اطناب نمىافكند ، چنان كه خود مىگويد :\r\n منتصبات كالقنا لا نرى * عيّا من القول و لا أفنا\r\nلا يفضل المعنى على لفظه * شيئا و لا اللفظ على المعنى \r\nشعرهايى راست و استوار چون نيزه ، نه در آن گنگى و لكنتى مىبينم و نه ضعفى ، نه هيچ معنى بر لفظش غلبه دارد و نه لفظ بر معنى .\r\nشريف در همهء اشعارش به موجودات بيجان شخصيت مىبخشد ، و اين امر بخاطر جوشش عاطفهء اوست ، و چنان اين صنعت و جدائى را به كار مىگيرد كه خواننده آن را به عنوان يك « صنعت » احساس نمىكند . از الفاظ و قافيه‌هاى او موسيقى سحرانگيزى اوج مىگيرد كه طنين امواج آن در درون جان نفوذ مىكند و در آن اثرى عميق باقى مىگذارد . در اين شيوه او با بحترى ، پيشواى نغمات شعرى ، كوس همسرى مىزند . « 1 » سيّد رضى در سرودن انواع شعر استاد است ، و صنايع شعرى را با مهارت در اشعار خود به كار مىبرد ، در شعر زير چنان جناس و مراعات النظير و تشبيه را طبيعى در شعر خود به كار برده است كه بدون دقت در الفاظ احساس نمىشود :\r\n\r\n\r\n","description":"","footnote":"\r\n( 1 ) . تاريخ ادبيات زبان عربى ، ترجمهء عبد المحمد آيتى ، توس ، 500 - 499 .\r\n","page_name":" 73 ","page_number":73},
  {"content":"\r\n\r\n جنى و تجنّى ، و الفؤاد يطيعه * فيأمن أن يجنى عليه كما يجني\r\nإلى كم تسيء الظّنّ بي متجرّما * و أنسب سوء الظّن منك إلى الضنّ\r\nو واللّه لا أحببت غيرك واحدا * أليّه برّ لا تخاف ، فنستثني\r\nفإن لم تكن عندي كسمعي و ناظري * فلا نظرت عيني ، و لا سمعت أذني\r\nو إنّك أحلى في جفوني من الكرى * و أعذب طعما في فؤادي من الأمن \r\n( ديوان 2 - 506 ) ميوه را چيد ، و جنايت كرد ، در عين حال قلب از او فرمان مىبرد ، لذا از جنايت كردن بر قلب در أمان است ، همان گونه كه از چيدن ميوه‌اش ، تا چند به گناهكار بودن من گمان بد مىبرى ، و من بدگمانى تو را به بخل تو نسبت مىدهم .\r\nبه خدا جز تو هيچ كس را دوست ندارم ، سوگند راستى كه از نا درستيش ترسى در ميان نيست تا چيزى را از آن استثنا كنيم ، اگر تو در نزد من چون گوش و چشمم عزيز نبودى ، نه چشمم مىنگريست و نه گوشم مىشنيد ، تو در ميان پلكهايم از خواب شيرين‌ترى ، و در دلم از امنيت و آسايش گواراتر .\r\n\r\nمدايح\r\nشاعران سنتى همگى مدح گفته‌اند ، و آنان را با نوع مدحيه و ممدوحان مىشناسند . سيد رضى 108 قصيدهء مدحيه دارد كه به ترتيب زير گفته است :\r\n33 قصيده در مدح پدرش ،\r\n\r\n","description":"","footnote":"","page_name":" 74 ","page_number":74},
  {"content":"\r\n\r\n26 قصيده در مدح بهاء الدوله و ضياء الملة قوام الدين بن عضد الدوله امير آل بويه كه به وى نيز « شاهنشاه » مىگفتند ( 403 - 379 ه ) ، 15 قصيده در مدح الطائع باللّه خليفهء عباسى ( 381 - 363 ه ) كه با او دوستى بسيار داشت .\r\n4 قصيده در مدح برادرش سيد مرتضى به مناسبت تولد نوزادى يا تبريك عيد و مانند آن .\r\n3 قصيده در مدح القادر باللّه خليفهء عباسى ( 422 - 381 ه ) .\r\n3 قصيده در مدح دايى خود ابو الحسين احمد بن الحسين الناصر .\r\nدر مدح ابو نصر شاپور بن اردشير وزير ، ابو على وزير بهاء الدوله ، صاحب بن عبّاد ، فخر الدين ابو غالب بن خلف ، ابو شجاع فنا خسرو پسر قوام الدين بهاء الدوله ، نيز هر يك 2 قصيده سروده است .\r\nو در مدح كسانى مانند ابو نصر بن صالح وزير ، آل المهلب ، عميد الجيوش ابو على ابن استاد ( يا اشتاذ ) هرمز ، شرف الدوله ابو الفوارس كه پدرش را آزاد كرده با خود به بغداد برد و در سال 376 جانشين برادرش صمصام الدوله گرديد ، فخر الملك ، و چند تن يا جاى يا قوم ديگر ، نيز هر كدام يك قصيده دارد .\r\nقصيده جايگاهى است در هنر نمايى شاعر ، و در قصيدهء مدحيه ، كمال هنر نمايى شاعر به ظهور مىرسد . و چون قصايد مدحيهء سيّد از نوعى خاص است ، و با ديگر مديحه‌هاى تفاوت دارد ، هنرنمايى او را در آنها ، چند برابر مىبينيم .\r\nنويسندهء شرح حال شريف رضى در سلسله انتشارات مناهل الادب العربى مىنويسد .\r\nاو در مدح شاهان و خليفگان ارزش و الا و احساس بزرگوارى خود را نگاه مىدارد ، اگر چه مشكلات سياسى گاه او را ناچار به سپاسى يا جلب خشنودى و عطف توجه كسانى مىكند ، ليكن\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nوى در اين مديحه‌ها نه خود را خوار مىگرداند و نه از كرامت نفس و علو قدر خويش مىكاهد . . . « 1 » عبد اللطيف شراره تحت عنوان « دوستيها و مديحه‌ها » مىنويسد :\r\nمدح در ديوان شريف بسيار است ، ليكن با مدايح ديگر شاعران تفاوت بسيار دارد ، وى آنها را به طمع در آمد يا براى چاپلوسى يا نفع معينى نگفته است ، بلكه بيشتر آنها از جايگاه خويشى ، يا دوستى يا مودتى صميمانه بيرون آمده‌اند . راز چنين چيزى آن است كه رضى ، از يك سو به شاعرى مشهور بوده است ، و از سوى ديگر ، پيوند استوارى با بزرگان زمان خويش همچون خليفگان و اميران و وزيران و اديبان داشته است ، لذا چاره نداشته جز اين كه به عنوان يك شاعر بزرگ و مشهور ، آنان را بستايد و كارهاى نيك و اقدامات با ارزش آنان را ارج گذارد ، بويژه كه همگى به كارهاى بزرگى در زمينه‌هاى آبادانى و امنيت و جنگ ، و گسترش معرفت و فرهنگ دست زده‌اند « 2 » مهم اين است كه در سيرهء شريف ، گفتن شعر يك كالاى تجارتى نبوده ، بلكه ابزارى براى بيان مقاصد مهم ، و جايگاهى براى شكايت كردن بوده است :\r\n بضائع قول عند غيري ربحها * و عندي خسراناتها و الوضائع « 3 » \r\nكالاهاى گفتارى است كه ديگران بهره‌اش را مىبرند ، و بهرهء من جز خسارتها و پست شدنها نيست . . .\r\nاين نكته هم گفتنى است كه مدايح او براى خليفگان و اميران ، سرشار از انواع فخر و مباهات است ، و براى آنان بسيار گزنده است ، ليكن\r\n\r\n\r\n","description":"","footnote":"\r\n( 1 ) . مناهل الادب العربى ( 14 ) ، ج 1 ، ص 8 .\r\n( 2 ) . عبد اللطيف شراره ، الشريف الرضى ، ص 5 و 6 .\r\n( 3 ) . بضائع القول ، ديوان ، ج 1 ، ص 665 .\r\n","page_name":" 76 ","page_number":76},
  {"content":"\r\n\r\nبه همين امر اكتفا مىكنند كه مدح آنان در اين قصيده وجود دارد ، و چشمشان را بر روى آن تفاخرها و به مجد و شكوه باليدنها ، مىبندند .\r\nمدايح شريف براى وزيران اديبى مانند صاحب بن عبّاد ، شاپور بن اردشير و ابو منصور بن صالح از شگفتيهاى ادبى است ، و دوستى صميمانه‌اى كه ميان آنان هست ، و اين ويژگيها در ديگر مدايحش ، جز آنها كه براى قوام الدين يا بهاء الدوله گفته است ، نيست . و بهاء الدوله را هم مىتوان از دوستان با اخلاص او به شمار آورد ، همچون ابو اسحاق الصابى ، و در آخرين قصيده‌اى كه در مدح او مىگويد و به فارس مىفرستد ، اشعارى دوستانه و عاشقانه دارد . . . و اين شخص يكى از شاهانى است كه خلافت را به « وظيفه‌اى » مادى برگردانيد .\r\nسيد رضى ، از آنجا كه بيشتر مدايح خود را در برابر كارى كه ديگران براى او كرده‌اند ، سروده است ، در لابه‌لاى ستايش ، سپاس خود را هم به آنان عرضه مىدارد . از جمله :\r\n1 - از بهاء الدوله ، در برابر ملقب كردن او به « رضى ذى الحسبين » در سال 398 ه ، تشكّر مىكند و قصيدهء مدحيهء خود را براى او به بصره مىفرستد . ( ديوان 1 - 53 ) .\r\n2 - باز هم در برابر اين كه نقابت طالبيان در سراسر كشور را به او داده است ، بهاء الدوله را ، در محرم 403 ه ، مدح ، و در ضمن قصيده از او تشكر مىكند . ( ديوان 1 - 273 ) 3 - قصيده‌اى در مدح فخر الدين ابو غالب بن خلف مىسرايد و آن را به نزدش به فارس مىفرستد ، و از او تشكر مىكند كه قبلا نامه‌اى مبنى بر درخواستى برايش فرستاده بود و هنوز خواندن نامه به پايان نرسيده ، ابو غالب دستور به قضاى حاجتش را صادر كرده بود ، و اين قصيدهء مدحيه و شكريه در سال 396 ه بوده است . ( ديوان 1 - 420 ) .\r\n4 - از حمزة بن ابراهيم در برابر قضاى حاجتى ، تشكر مىكند .\r\n( ديوان 1 - 107 )\r\n\r\n","description":"","footnote":"","page_name":" 77 ","page_number":77},
  {"content":"\r\n\r\n5 - از الطائع للّه خليفه در برابر فرستادن لباس و ورقى سپاسگزارى ، و او را مدح مىكند ، در سال 376 ه . ( ديوان 2 - 114 ) .\r\n6 - از شريف الدوله ، در برابر آزادى پدرش ، در سال 376 ه ، تشكر مىكند . ( ديوان 2 - 128 ) .\r\n7 - بهاء الدوله در سال 402 ه خلعتهايى گرانبها و دو حمايل كه نشان مسئوليتهايى جديد است ، براى سيد رضى مىفرستد ، سيد رضى ضمن تشكّر ، از قبول آنها عذر مىخواهد . ( ديوان 2 - 141 ) .\r\n8 - چون ابو طاهر ابراهيم پسر ناصر الدولهء حمدانى در گذشت ، سيد رضى قصيده‌اى در رثاى او سرود . وى در سال 382 ه بوسيلهء ابو الذواد عقيلى كشته شد . سيّد رضى كه با ابو طاهر دوست بود ، قصيدهء ديگرى هم با قافيهء دال ( ديوان 1 - 366 ) برايش سروده است ، ليكن اين قصيده بسيار شيوا و پر محتواتر بود ( ديوان 1 - 490 ) . ابو الفتح عثمان بن جنى نحوى كه استاد سيّد رضى در نحو بود ، به شرح و تفسير قصيدهء اخير سيّد دست زد . سيّد رضى به عنوان سپاسگزارى از ابن جنى قصيده‌اى سروده و فضايل او را در آن قصيده ذكر مىكند . ( ديوان 2 - 166 ) .\r\n9 - از ملك قوام الدين ( شاهنشاه بهاء الدوله ) ، در برابر اين كه او را به « كفايت » خطاب كرده است ، تشكر مىكند ، و ضمن قصيده‌اى در مدح او ، در سال 400 ، به ارّجان مىفرستد . ( ديوان 2 - 297 ) .\r\n10 - در سال 401 ه نيز ، در برابر اين كه بهاء الدوله به او لقب « الشريف الاجل » داده است ، از او سپاسگزارى مىكند و او را مىستايد .\r\n( ديوان 2 - 308 ) .\r\n11 - در سال 376 ه كه پدرش از زندان آزاد شد و به بغداد بازگشت ، خليفه الطائع به ديدن او آمد . سيّد رضى در ضمن قصيدهء مدحيه‌اى از خليفه تشكر مىكند ، ليكن در اين قصيده پدر و نياكان خودش را بيشتر از خليفه مىستايد ، و در بيت آخر آن مىگويد :\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nدر اين شعر خود آنچه ادعا مىكنم گزافه نيست ، و سخنم بر چكاد رجال بالا مىرود . ( ديوان 2 - 333 ) .\r\n12 - در سال 378 ه نيز ضمن قصيدهء مدحيه‌اى از نيكيهاى پى در پى خليفه الطائع تشكر مىكند ، و آتشى را ياد آورى مىكند كه در يكى از كاخهاى او گرفته است . ( ديوان 2 - 516 ) .\r\n13 - همين كه قصيدهء ميميهء سيد رضى با مطلع : « متى أنا قائم أعلى مقام ، و لاق نور وجهك بالسلام . و منصرف و قد أثقلت عطفي ، من النّعماء و المنن الجسام » ( ديوان 2 - 416 ) به وسيلهء ابو الحسن على بن حاجب النعمان ، كاتب خليفه الطائع للّه در محضر او انشاد گرديد ، قلب او متأثر شده آمادهء بر آوردن در خواست سيّد و وفا كردن به وعده‌اى كه داده بود شد ، لذا فرمان داد كه در روز پنجشنبه بيستم ماه رمضان سال 380 ه او را به كاخ بياورند ، امير المؤمنين براى او نشست ويژه‌اى ترتيب داد ، وى و برادرش را به خود نزديك نشانيد ، و در لباس سفيد با او رو به رو شد ، و با روى گشاده و خندان با او برخورد كرد . و خلعتهاى سياهى برايش آماده كرده بود ، او را به جايى از كاخ نزديك به مجلسش ، كه در ديدرس او بود ، بردند و خلعت را بر تن او پوشانيدند ، و جامه‌اى بدون شكاف و طيلسان قصب « 1 » و عمامهء خزى باقى ماند ، سپس او را به حضورش بازگردانيدند ، و بر بزرگداشت او افزود ، و اكرام او را به نهايت رسانيد ، و او را در مرتبهء پدرش نشانيد كه والاترين جايگاه مجلسش به شمار مىرفت ، و سيّد را به تخت خود نزديك گردانيد ، سپس در حالى برگشت كه طبق ديگرى براى تكرمه ( : گراميداشت ) همراه او آورده مىشد ، زيرا نخستين دست براى گذاشتن نقابت بر عهدهء او بود ، و در اين دست عمامهء خز سياهى بود ، و جبهء خز خاكسترى تيره ، و يك پيراهن مشطى « 2 » سفيد ، و يك پيراهن روى\r\n\r\n\r\n","description":"","footnote":"\r\n( 1 ) . ردايى كه از كتان نازك يا حرير بافند .\r\n( 2 ) . گونه‌اى بافت چند شانه براى پوشيدن در زير .\r\n","page_name":" 79 ","page_number":79},
  {"content":"\r\n\r\nسفيد از جامه‌هاى تن خود ، پس سيّد اين قصيده را ، در سپاس از پىدرپى رسيدن انعام و بسيار شدن احسان او ، سرود و در آن قصيده عيد فطر آن سال را به وى تبريك گفت ، و اين قصيده را هم كاتب خليفه ابو الحسن على بن حاجب بن نعمان در محضر خليفه خواند . ( ديوان 2 - 524 ) .\r\n\r\nمرثيه‌ها\r\nمرثيه نيز همان مدح است ، با اين تفاوت كه مدح ، ذكر نيكيها و ستايش شخص زنده است ، و مرثيه ، بيان خوبيها و آثار خير شخص در گذشته است .\r\nمرثيه از امتيازات سيّد رضى است ، زيرا وى تحولى عميق در آن ايجاد كرد ، ثعالبى در اين باره مىگويد :\r\nدر ميان شاعران معاصر كسى را نديده‌ام كه از او [ سيد رضى 
  ] بهتر مرثيه بسرايد . چون در سال 383 ه قصيده‌اى در رثاى ابو منصور شيرازى [ احمد بن عبيد اللّه بن مرزبان كاتب 
  ] سرود ، در سال 384 ه نيز قصيده‌اى در رثاى ابو اسحاق صابى سرود كه آن را در جاى خود آورده‌ام ، يك سال بيش نگذشت كه صاحب بن عباد در سال 385 ه درگذشت ، و مردم از انقراض بلغاى سه گانهء عصر ، پشت سر يكديگر در سه سال ، شگفت زده شدند ، و سيّد او را هم با قصيده‌اى مرثيه گفت كه ابيات درخشان آن را در ضمن مرثيه‌هاى صاحب خواهم آورد . « 1 » و دكتر شيخ محمد هادى امينى در باره قدرت سيّد در مرثيه گويى چنين مىنويسد :\r\nاشعار سيّد چنان در زمان خود او بلند آوازه شد كه برخى از پيشوايان ادب عربى به شرح و تفسير برخى از قصايد او پرداختند ،\r\n\r\n\r\n","description":"","footnote":"\r\n( 1 ) . يتيمة الدهر ، ج 3 ، ص 169 .\r\n","page_name":" 80 ","page_number":80},
  {"content":"\r\n\r\nاز جمله ابو الفتح عثمان بن جنى موصلى ، استاد شريف كه قصيدهء رائيهء رضى در رثاى ابو طاهر بن ناصر الدوله را كه در سال 382 ه بوسيلهء ابو الذواد عقيلى كشته شد ، شرح كرد ، و آن قصيده‌اى است با الفاظ فصيح و معانى بسيار [ با اطلاعات تاريخى و نكات سياسى بىشمار 
  ] در 59 بيت . . . اين قصيده در بر دارندهء قضايا و حوادث گوناگون تاريخى و ادبى است ، كه طبع روان سيد رضى را به پويايى بيدار ساخته ، گوينده‌اش را بر انگيخته تا عنان بيان بليغ ، و اسلوب فصيح را رها كند ، لذا قصيدهء شاگرد خود را شرح مىدهد كه اين شرح بوسيلهء بزرگان ادب ، از روز تأليف آن تا امروز مورد بررسى و پژوهش و مطالعه قرار گرفته است و نويسندگان معاجم ، همچون ابن النديم در الفهرست - 95 ، و سيد حسن الصدر در تأسيس الشيعة - 142 ، و ياقوت حموى در معجم الادباء 12 - 112 ، از آن ياد كرده‌اند .\r\nياقوت در معجم الادباء نقل كرده كه عثمان بن جنى ، قصيدهء شريف رضى در رثاى صاحب بن عبّاد را به مطلع :\r\n أكذا المنون تقطر الأبطالا * أكذا الزمان يضعضع الأجبالا \r\nو قصيدهء رضى در رثاى ابو اسحاق صابى به مطلع :\r\n أعلمت من حملوا على الأعواد * أرأيت كيف خباضياء النادي ؟ \r\nرا هم در يك جلد كتاب مخصوص شرح كرده است . و چون سيد رضى شنيد كه استادش ابن جنى قصيدهء رائيهء او را شرح كرده است ، در ضمن قصيده‌اى در 35 بيت از او سپاسگزارى كرد . « 1 » حنا الفاخورى مىنويسد :\r\nاز بهترين و زيباترين انواع شعر در ديوان شريف رضى مراثى او است . اين مراثى بر سه قسم است . مراثى خويشاوندان و دوستان ، مراثى پادشاهان و بزرگان ، و مراثى شهداى كربلاء .\r\nرضى در مرثيهء خويشان و دوستان از سر سوز مىنالد و از رنجها و\r\n\r\n\r\n","description":"","footnote":"\r\n( 1 ) . الشريف الرضى ، صفحات 33 تا 36 .\r\n","page_name":" 81 ","page_number":81},
  {"content":"\r\n\r\nشكنجه‌هاى روزگار ياد مىكند . . .\r\nاما قسم دوم مراثى كه براى پادشاهان و ديگر بزرگان سروده است ، جنبهء رسمى بر جنبهء عاطفى غلبه دارد ، بسيارى كلمات حكمت‌آميز در بارهء زندگى و مرگ آورده و غالبا به ذكر اعمال شگرف آن فقيد و در ضمن به ستايش او پرداخته است . در اين گونه مراثى او ، هر چند عاطفه كم‌رنگ است ، ولى همچنان حركت و حيات در آنها موج مىزند . بيانگر شكوه‌هاى او است در برابر حوادث ، شبح دهشتناك مرگ از بيت بيت آنها سر مىكشد ، در عين بيان درد و داغ ، كلمات حكمت آميز بر سرتاسر آن مىدرخشد .\r\nاما قسم سوم مراثى او است در شهادت حسين بن على . مراثى امام حسين پنج قصيدهء طولانى است كه در آنها از عظمت و كرامت شهادت آن امام سخن مىگويد و قاتلان او را به انتقام تهديد مىكند .\r\nسخن او در مراثى امام حسين اندوهبار و در عين حال حكيمانه است . « 1 » عبد اللطيف شراره در بارهء مرثيه‌هاى سيّد رضى مىگويد :\r\nرثاء ، همچون غزل و نسيب ، گستردهء وسيعى از فوران عاطفى شريف را اشغال مىكند . اين فوران به شعر تبديل مىشود . وى در عمر كوتاه خود عزيزترين كسان خود را از دست داده است : مادر ، پدر ، خواهر ، دوستان يكرنگش از ميان ادبا و همكارانش از شعرا مانند : ابو اسحاق الصابى ، ابن جنّى ، ابو فراس حمدانى ، ابن حجّاج شاعر ، ابو منصور كاتب مرزبانى ، و صاحب بن عباد . و سرانجام ، از همهء شاهان به او نزديكتر بهاء الدوله قوام الدين . و همهء اين مصيبتها را در اين مصرع از شعرش خلاصه كرده است كه : مصيبتهاى روزگار چون تيرش را بر كسى كه دوست دارى بيفكند ، نشانه‌گيريش به سوى تو به خطا نرفته است .\r\n\r\n\r\n","description":"","footnote":"\r\n( 1 ) . تاريخ ادبيات زبان عربى ، ترجمهء آيتى ، ص 494 .\r\n","page_name":" 82 ","page_number":82},
  {"content":"\r\n\r\nمرگ مادر بر او سخت تأثير گذاشته اندازهء مصيبتش را مىتوانى از خلال كلمات مرثيه‌اش دريابى ، ليكن مرگ پدرش ، با آن احترامى كه براى او قائل بود ، به اندازهء مادر بر او اثر نكرده است ، زيرا پدر در ميان همگان صاحب احترام بود و 97 سال با عزت زندگى كرد ، گويى مدت عمر بر عاطفهء او و فوران آن مؤثر است .\r\nما در مرثيه‌هاى شريف ، پژواك اندوهى ژرف را در مىيابيم . پس از غم جانكاه او براى مادر و دوست يكرنگش ابو اسحاق الصابى ، او را مىبينيم كه در غم مرگ عمو چگونه از همان آغاز ، رنج و درد خويش را آشكارا به زبان مىآورد :\r\nظاهر شخص از اندوه باطنش آرامش مىپذيرد ، آنچه را پنهان مىكنم همانند چيزى است كه آشكار مىسازم ، آهى عميق از درون سينه مىكشم كه به هنگام بيرون آمدن ، قلبم را از جاى بيرون مىآورد .\r\nاگر من بر آتش درون اشك مىريزم ، مانند كسى است كه با جرقه‌هاى آتش زنه بخواهد آتش را خاموش كند .\r\nپلكهايم از اشكها شعله‌ور شده‌اند ، و قلبم از عطش آتش گرفته است .\r\nاز اين غم و اندوه دقيقتر و عميقتر ، موضع‌گيرى شاعر در برابر مرگ است ، زيرا مىبينم كه موضع‌گيرى او با اختلاف اندوهى كه او را در بر مىگيرد ، و با اختلاف پيوندى كه مرثيه گو را به در گذشته وابسته مىسازد ، اختلاف پيدا مىكند . اين حقيقت در رثاى او براى يوسف بن حسن ابو سعيد سيرافى لغوى نحوى به خوبى پيدا است .\r\nمرگ اندوه را بر مىانگيزد ، و احساس به غم را مىافزايد ، و به انديشيدن وا مىدارد ، و در برابر اين رنج و اندوه چاره‌اى جز شكيبايى نيست : اين خلاصهء چيزى است كه رضى در مرثيه‌هاى خود مىگويد . « 1 »\r\n\r\n\r\n","description":"","footnote":"\r\n( 1 ) . الشريف الرضى ، صفحات 35 و 56 .\r\n","page_name":" 83 ","page_number":83},
  {"content":"\r\n\r\nروى هم 84 قصيدهء رثائيه در ديوان سيّد رضى ديده مىشود . با توجه به تقسيم بندى بالا ، 25 قصيده در رثاى خليفه الطائع ( و يك قصيده در رثاى او هنگام خلع از خلافت ) و اميران و پادشاهان و وزيران و فرزندان آنان گفته است . اين قصيده‌ها ، در عين داشتن غم و اندوه عاطفى ، حكمت و پند و اندرز ، و مذمت اين جهان و ناپايدارى قدرت و مقام ، را بيشتر دارند .\r\n10 قصيده در رثاى پدر ، مادر ، دايى ، عمو ، خواهر ، برادرزاده و تنى چند از خويشان خود دارد كه در ديوان مشخص نشده است . اين قصايد سرشار از عواطف و احساسات است ، در اين گونه از رثاها ، ناپايدارى جهان ، بريده شدن پيوندها و بدبينىها نسبت به دنيا موج مىزند .\r\n41 قصيده را در رثاى دوستان گفته است ، اعم از دوستان عادى كه ميان آنان تنها رابطهء دوستانه برقرار بوده است ، و بسيارى از آنان مشخص نيستند ، و چه استادان خود او ، بزرگان ادب ، شاعران و نويسندگان ، يا دانشمندانى كه مورد احترام همگان ، و بويژه سيد رضى ، بوده‌اند . در اين قصايد ، علاوه بر وجود عاطفه‌اى جوشان و احساسى پر فيضان ، بيشتر از فقد علم و فضيلت تأسف مىخورد .\r\n5 قصيده هم در رثاى امام حسين ( ع ) و شهيدان كربلا دارد كه سرشار از اندوه و احترام و بزرگداشت ، و شكايت از ظالمان و بدگويى به بنى اميه و يارانشان ، مىباشد .\r\nبرخى از قصايد دو سه جنبه دارد ، يعنى شخص در گذشته مقامى رسمى بوده است ، از مقامات علمى و از دوستان بسيار صميمى با سيّد رضى نيز بوده‌اند .\r\nدو قصيده دارد يكى در 11 بيت در رثاى عمر بن عبد العزيز ، خليفهء اموى ( ديوان 1 - 215 ) ، كه بيشتر جنبهء تشكّر از وى را دارد ، و ديگرى در هنگام عبور از حيره ، تحت تأثير تمدّن باز مانده از آل منذر بن ماء السماء ،\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nدر رثاى آن خاندان مىسرايد ( ديوان 1 - 509 ) ، كه 15 بيت است و عبرت گرفتن از تاريخ به شمار مىرود .\r\nو اينك برخى از نكات مهم در مراثى سيّد رضى ، به ترتيبى كه در ديوان آمده است :\r\n1 - در ضمن شرح حال پدر و مادر ، ترجمهء چند بيت از مرثيه‌هايش نوشته شد .\r\n2 - زيباترين ، پر مغزترين ، و در عين حال ، روانترين مرثيه‌ها را در شهادت امام حسين ( ع ) و شهداى كربلا گفته است ، بطورى كه از روانى و سادگى ابيات ، نوحه خوانان در بغداد و كربلا ، از اين مرثيه‌ها استفاده مىكردند . از اين پنج قصيده تاريخ سرودن چهار قصيده روشن است ، و يك قصيده تاريخ آن قيد نشده است كه خطاب به كربلا است ، و از همهء آنها سوزناكتر است كه در كربلا سروده شده است ، به مطلع :\r\n كربلا ، لا زلت كربا و بلا * ما لقي عندك آل المصطفى \r\nكربلا پيوسته اندوه و بلا بوده‌اى ، از آنچه خاندان پيامبر در نزد تو ديدند ، چون بر خاك تو فرو افتادند ، چه خونهايى كه روان شد و چه اشكها كه جارى گرديد ، چه بانوان پرده نشينى كه به هنگام كشته شدن شهيد تشنه ، اشك چشمانشان گونه‌هاى آنان را سيراب مىكرد ، و مهمانانى در آن بيابان خشك ، كه بدون شام در آنجا فرود آمدند ، آب را نچشيدند تا اين كه با دم تيز شمشير بر سرچشمهء هلاكت گرد آمدند ، چهره‌هايى چون چراغ تابان بودند كه برخى مانند ماه غروب كردند ، و برخى چون ستاره فرو رفتند ، اى رسول خدا ، اگر بدانان مىنگريستى كه برخى كشته شده بودند ، و برخى ديگر اسير ، برخى از فرزندانت از شدت گرما مىسوختند و نمىگذاشتند\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nبه سايه بروند ، و تشنگانى كه سرنيزه به جاى آب بدانان مىنوشانيدند ، چشمانت از آنان منظره‌هايى مىديد ، كه اندرون را سرشار از غصه و چشم را پر از خاشاك مىكند ، اى امت طغيان و ستم ، اين بود جزاى رسول خدا ؟\r\nكفر با چنين كارى انتقام پدران خود را از او گرفت ، و گمراهى بدان وسيلهء سينهء پر كينه‌اش را شفا داد ، اى جدّ بزرگوار ، اى رسول خدا ، اى فاطمه ، اى امير المؤمنين ، اى مرتضى ، چرا در برابر اين جنايت ، خدا با عجله و سرعت زمين را زير و رو نكرد ، يا از آسمان بر سرشان سنگ نباريد ؟\r\nدر خون خفته‌اى كه فاطمه براى او مىگريد ، و پدر فاطمه ، و على بزرگوار نيز ، اگر رسول خدا پس از وى زنده بود امروز به عزادارى او مىنشست ( ديوان 1 - 44 ) 3 - در مجموع سه قصيده در رثاى ابو اسحاق الصابى سروده است .\r\nروزى كه صابى مرد 91 سال داشت و سيّد جوانى بيست و پنج ساله بود ، با وجود اين ، از سالها پيش از آن دوستى بسيار صميمانه‌اى در ميان آن دو ايجاد شده بود كه داستانش را پس از اين خواهيم گفت . نخستين قصيده را در 82 بيت در هنگام مرگش گفت كه برخى از ابيات آن مشهور شده است :\r\nدانستى چه كسى را بر چوبها برداشتند ؟ ديدى چگونه شمع انجمن خاموش گرديد ؟\r\nكوهى فرو ريخت كه اگر در دريا در مىغلتيد ، از شدّت بر خوردش دريا پى در پى خروشان مىشد ، پيش از دفن تو در زير خاك ، نمىدانستم كه خاك بر چكاد فراز مىگردد ،\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nچنين روزى مباد در روزگار كه مرگت ، چشمها را پر از خاشاك و بازوها را سست گردانيد ، بر من بسى گران است كه چشمانم ، پرتو افكنيهاى آن ستارهء تابان را ديگر نبينند ، چه كسى پس از تو مرد ميدان فصاحت و بلاغت است ، اگر ابر سخن باران سخنورى فرو ريزد و بيابان از سيل نويسندگى سرشار گردد ؟\r\nاشكها در ريختن بر تو بخيل نيستند ، قلب است كه در آرام گرفتن بخشنده نمىباشد ، اى كاش تو را به عنوان دوست بر نمىگزيدم ، چه گزينشها كه جز غم و اندوه براى دل به بار نمىآورد ، اى نفس ، پس از او به دنبال دوست صميمى مرو ، زيرا جستجوگر نخواهد توانست چنو كسى بيابد ، نمرده است آن كس كه زبانش روزگار را برانگيخته تا پيوسته مناقب او را تلاوت كند . . .\r\n( ديوان 1 - 381 ) 4 - در سال 377 ه نيز كه ابو على فارسى نحوى ، استاد او در نحو ، مىميرد ، بيش از نود سال سن دارد و جوان هيجده ساله قصيده‌اى غرّا در رثاى او مىگويد . ( ديوان 1 - 588 ) 5 - در ديوان او قصيده‌اى است در رثاى دوستى ( 1 - 567 ) كه توضيح دهنده در بالاى قصيده مىگويد : « يكى از دوستان عرب را مرثيه گفته است ، و مىگويند با وى پيمان بسته بود كه در امر خلافت مردم را به سوى وى دعوت كند ، و چند مرثيه در بارهء او دارد » . و در بالاى چند مرثيهء ديگر گفته شده است : « در رثاى دوستى » ، شايد براى همين شخص بوده است . البته در مورد خلافت ، ابو اسحاق الصابى سيد را شايستهء اين امر مىديد و پيوسته يادآوريها مىكرد .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\n6 - ميان سيد و خليفه الطائع للّه ، علاوه بر روابط رسمى ، و روابط دوستانه‌اى بر قرار بود ، خليفه براى آل على احترام خاصّى قائل بود ، و سيد رضى و پدرش را بزرگترين فرد از آنان مىدانست و به ديدهء بزرگداشت ، و چه بسا شايستگى خلافت ، در سيّد مىنگريست ، ليكن بهاء الدوله ، با وجود دوستى صميمانه‌اى كه با سيّد رضى داشت ، خواستار خليفه‌اى بود كه بيشتر مطيع او باشد ، لذا در شعبان 381 ه او را خلع كرد ، و القادر باللّه را به جاى او بر مسند خلافت نشانيد ، و چون سپاهيان از خلع خليفه شورش كردند ، بهاء الدوله خليفه را وادار كرد كه بگويد به اختيار خويش استعفا داده است . امّا چنان كه رسم زمانه بود ، هنگام بيرون آمدن الطائع از كاخ ، عده‌اى ريختند و خانه را غارت كردند ، و حتى لباس خليفهء بر كنار شده و وزيران و كسانش را هم كه در كنار او بود ، بردند ، و منظرهء دلخراشى براى سيّد كه گويا ناظر اين جريان بوده است ، ايجاد كرد . و آن روز به « يوم الدار » مشهور گرديد .\r\nثعالبى مىگويد :\r\nسيد قصيده‌اى دارد كه روز دستگيرى الطائع للّه را بيان ، و سالم بيرون آمدن او را از كاخ ، و ربوده شدن لباسهاى بيشتر اشراف و قاضيان و غارت شدن و مورد آزار و اذيت قرار گرفتن آنان را وصف مىكند ، و نشان مىدهد كه او خود نخست با حزم و دور انديشى مىايستد ، و ساعتى به همان حال مىماند ، و پيش از ديگران به دجله فرود مىآيد ، و نخستين كسى است كه از خانه بيرون آمده ، و به انتظار ايستاده تا آن ماجرا بر ديگران گذشته است .\r\nدر آخر قصيده غرضى را كه در درون دارد باز مىگويد و از روزگار شكايت مىكند ، و خدمت سلطان را مورد نكوهش قرار مىدهد :\r\nاز قدرت خويشتنداريم شگفتى كن پس از آن همه پيشامدها و مصيبتها كه به سوى من سرازير شد ، و شگفتى در نجات يافتن من در « يوم الدار » است كه ديگران\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nفرو افتادند و حزم مرا نجات داد ، چون ستارهء رو به تيرگى رونده‌اى از درون كاخ بيرون شتافتم ، و ديگران با مرگ و نابودى روبرو شدند ، نخستين كسى بودم كه از كنارهء رودخانه پايين رفتم ، و در پشت سرم شرّى بود كه كسى از آن ايمنى نداشت ، و اين بعد از آن بود كه خداوند مملكت با لبخند به سوى من نگريست ، من به او نزديك شدم ، و او نجوا كنان به من نزديك شد ، در آن لحظه بر كسى رحمت آوردم كه پيش از آن به قدرتش رشك مىبردم ، چه نزديك است فاصلهء ميان ارجمندى و خوارى ! منظره‌اى ديدم كه قبل از آن خوشيهايش مرا به خنده و شادى مىانداخت ، چه زود به حالت ناخوشى و مصيبتى برگشت كه بايد بر آن گريست ، هيهات كه بار ديگر فريفتهء قدرت شوم ، بيگمان خواستاران ورود به آستانهاى سلاطين و قدرتمندان گمراه گرديده‌اند . « 1 » آن روز الطائع سالم از كاخ بيرون آورده شد ، و تا سال 392 ه با عزّت و احترام در حمايت القادر باللّه ، در يكى از كاخهاى او زيست ، ليكن ، بر كنارى او تأثير بسيار بدى بر سيّد رضى گذاشته است كه هرگز آن را فراموش نمىكند ، و در قصيدهء ديگرى پس از مدح الطائع ، مرثيه‌اى براى آن روز مىسرايد و مىگويد :\r\nافسوس مىخوردم بر گذشته‌اى كه رفت ، و جايگزينى براى آن نخواهى ديد ، و بر زوال سلطنتى متأسفم كه انديشهء زوالش هرگز نمىرفت . . .\r\n( ديوان 2 - 194 ) و چون 12 سال بعد در گذشت قصيدهء لاميهء ديگرى نيز در رثاى او سرود .\r\n( ديوان 2 - 197 ) .\r\n\r\n\r\n","description":"","footnote":"\r\n( 1 ) . يتيمة الدهر ، 3 - 160 .\r\n","page_name":" 89 ","page_number":89},
  {"content":"\r\n\r\n7 - سيف الدوله على بن حمدان ، دختر اديب و دانشمند و فاضلى داشت به نام « تقيه » كه از شام به مصر رفته بود . اين زن شيفتهء اشعار سيد رضى بود ، و بارها آرزو كرده بود كه از اشعار سيّد در مصر به دست او برسد ، تا اين كه در خواست كرد نسخهء كاملى از ديوان سيد را استنساخ كرده براى او بفرستند . در ماه رمضان سال 399 ه خبر درگذشت اين زن به اطلاع سيّد رضى رسيد ، و او قصيده‌اى در رثايش سرود . اين قصيده ، چنان كه از كسى مانند سيّد رضى در چنين موقعيتى انتظار مىرود ، از احساس و عاطفه خالى است ، ولى سرشار از مدح قبيلهء حمدان و سيف الدوله و ذكر فضايل آن زن است و پر از حكمت و موعظه . ( ديوان 2 - 212 )\r\n\r\nفخريات\r\nبه خود و پدران و نياكان خود باليدن و خود را بدان جهت بر ديگران برتر دانستن ، در همهء انواع اشعار سيّد رضى ، از مدح گرفته تا مرثيه و حتى غزليات او ، وجود دارد ، و آشكارا به چشم مىخورد .\r\nبه خود باليدن خصلت همهء شاعران است ، ليكن در اشعار سيّد رضى به دو علّت ، تفاخر بيشتر از ديگر شاعران ديده مىشود :\r\n1 - سيّد رضى از خانواده‌اى شريف و بزرگ است و جا دارد كه هميشه بر چكاد اجتماع و در رأس هرم اجتماعى جاى داشته باشد . امّا از اين موقعيت برتر ، تنها جنبهء معنوى آن نصيبشان گرديده ، پيوسته از هنگام رحلت پيامبر اكرم ( ص ) به بعد ، جدّش از حق خودش محروم بوده است ، و حقّ آنان را ديگرى به خود اختصاص داده ، است از جانب آنان ، خواسته يا ناخواسته ، ايثار بوده است ، و از جانب ديگران استيثار ، تا خود او كه خلافت پيامبر را حقّ پدرش ، و خودش مىداند ، و هرگز بدان دست نمىيابد .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\n2 - سيّد رضى از روى ايمان و علاقه مدح پدر و برادر و عمو و دايى خود را مىكند و افتخار به گذشتگان و مآثر و آثار اين گونه ممدوحان فراوان است ، استادان و دوستان دانشمند و فاضل خود را ، باز هم از روى علاقه و ايمان ، مدح مىكند ، و علّت مدح آنان هم افتخار كردن به فضل و دانش يا كار برجستهء آنان است ، و خليفگان و پادشاهان و اميران را مىستايد - كه بيشتر جنبهء رسمى و سياسى دارد - و در اين نوع مدح است كه بيشتر به تفاخر و ستايش خود و پدران و نياكان خويش دست مىزند تا نشان دهد كه مدح آنان از سر خوارى و خردى و نياز نيست ، بلكه جنبهء تشكّر دارد ، و در برابر كارى است كه براى فردى بزرگ انجام داده‌اند .\r\nاز اين دو علت گذشته ، انگيزه‌هاى فراوان ديگرى سيّد رضى را به تفاخر وا مىدارد . ليكن در غالب تفاخرهاى او ، شكايت از روزگار ، و بيان ناكاميها ، و نرسيدن نياكان و پدران و خودش به هدف والايى كه داشته ، به چشم مىخورد . بخصوص با يادآورى مصائب شهداى كربلا ، هم احساس او به تفاخر بيشتر مىشود ، و هم احساس به ناكامى و ظلم ديگران .\r\nدر بارهء فخريات سيد رضى حنا الفاخورى مىگويد :\r\nسيّد رضى از نوجوانى منزلت خويش و حق پايمال شدهء خويش را بشناخت ، و از سوى ديگر دانست كه شاعرى توانا و عزيز النفس و مغرور است . . . از اين رو فخريات او بر دو قسم است : فخر او به قومش ، و فخر او به خودش .\r\nدر اين قسمت آنچه اعجابش را بر مىانگيزد انتساب او به خاندان پيامبر است كه شريفترين مردم روى زمين هستند . . .\r\nفخر رضى به قومش ، فخرى است در عين عزت همراه با محبت .\r\nاگر فخريات او در آغاز توفنده‌اند ، در پايان رنگ ملايمت مىگيرند ، و اگر نخست بانگ رعد از آنها بر مىخيزد ، در پايان\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nبه لطافت نسيم مىگرايند . غرق در غلو و مبالغه‌اند ، ولى نه بر گوش ثقيل مىآيند و نه بر دل سنگين ، زيرا در آنها عظمت با لطافت و رقت در آميخته است .\r\nاما فخر او به خود از درون ذات و طبعش مىجوشد . رضى مردى است شيفتهء عظمت و مشتاق به منزلت و كوشا براى آنكه سجايا و صفات قهرمان را در خود پرورش دهد . . .\r\nرضى به شعر و قدرت شاعرى خود نيز مىبالد ، و برتر از شاعران نخستين مىداند . . .\r\nفخريات او ، از شكوه از روزگار كه دست رد پيش آرزوى آزادگان مىدارد ، آكنده است . . . « 1 » دكتر محمد هادى امينى در بارهء فخرياست سيد مىگويد :\r\nشعر او در فخر و حماسه ، با وجود كثرت و بلندى قدر و منزلت ، به دشوارى مىتوان از ميان آنها قصيده‌اى را برگزيد ، زيرا به هر قطعه‌اى از آنها كه بنگرى و زيبائيش چشمت را خيره كند ، گمان مىكنى كه بهترين را برگزيده‌اى ، و چون به قطعهء ديگرى چشمت مىافتد ، مىبينى كه مانند آن يا بهتر از آن است ، و بدين ترتيب دچار سرگردانى مىشوى ، و اين ويژگى را در انواع شعرش خواهى ديد . . . « 2 » عبد اللطيف شراره ، با يك تحليل تاريخى و جامعه شناختى ، به تفصيل ريشه و انگيزهء به خود باليدن و عزت نفس سيد رضى را بيان مىكند كه به نقل خلاصه‌اى از آن بسنده مىشود :\r\nفخر يا ، به خود باليدن ، كار هميشگى سيد رضى ، در دنياى ادبيات ، مىباشد ، چنان كه كار اصلى مردم در همهء دنياى آنان است ، و مردم در آن روزگار ، بخش بزرگتر پيامد اين رويكرد را بر دوش حمل مىكنند .\r\n\r\n\r\n","description":"","footnote":"\r\n( 1 ) . تاريخ ادبيات زبان عربى ، صفحات 494 تا 497 به اختصار .\r\n( 2 ) . الشريف الرضى ، صفحات 47 تا 50 .\r\n","page_name":" 92 ","page_number":92},
  {"content":"\r\n\r\nدر واقع خورشيد دولت عبّاسيان در نيمهء دوم سدهء چهارم هجرى غروب كرد ، و از آن همه قهرمانيها و جوانمرديهاى نخستين ، جز يادى در خاطره‌ها نبود ، و هيچكس ، از آن جمله سيّد رضى ، با تغيير جريانهاى سياسى - اجتماعى ، نتوانست به هدف خود دست يابد .\r\nخطر از همه سو ، از درون و برون ، بر بغداد فرود مىآمد ، ملتهاى گوناگون ، در برابر ناتوانى دستگاه خلافت ، به ياد مجد و شكوه گذشتهء خويش افتاده ، در گردانيدن امور دستى داشتند .\r\nدرست است كه فرهنگ با چهرهء درخشان خود ، در آن سرزمينها ، از هند تا غرب اسپانيا ، در حال گسترش و پيشرفت بود ، ليكن رنگ دينى آن ، با اختلاف فرهنگهاى مذهبى و فرقه‌اى و اقليمى و جغرافيايى ، بيش از آنكه وحدت آفرين باشد ، تفرقه انگيز بود ، و به كشت و كشتار و شكنجه و غارت ، و سرانجام به خوارى و پراكندگى و ويرانى ، منتهى گرديد .\r\nاين جوّ انحطاط و سقوط ، سيّد را هم ، مانند هر شاعر حسّاس ديگر بر انگيخت تا چشم به رسيدن به بالاترين مناصب داشته باشد و بگويد :\r\nمجد و شكوه مىداند كه هدف من دست يافتن به مجد و شكوه است ، اگر چه مدتها در گمراهى و بازى به سر برم ، من از عشيره‌اى هستم كه اگر براى والامرتبگى گرد آورده شوند ، همگى از پيامبر يا وصى او گسترش يافته‌اند .\r\nاو در بغداد گرفتار در تنگناست و آرزوى رها شدن از جوّ فشار دهندهء آن را دارد ، اما راه خروجى نمىيابد :\r\nچرا بغداد هنگامى كه رحل اقامت در آن افكنده شد ، با پيرامون سرسبز و گوشه و كنارهايش به من چسبيده‌اند .\r\nاى بغداد ، هرگز من در زندگى در تو آبى ننوشيدم ، مگر اين كه پيشامدهاى سخت با آن آميخته شدند ، به نظرم مىرسد كه آرزوها تيرگيهايى هستند ، و آنها بر طرف\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nنمىشوند مگر با چراغ تاريكى شكاف عزم و اراده‌ام .\r\nدر بيت آخر آرزوها را تيرگيهايى تصور مىكند كه چيزى جز اراده آنها را بر طرف نمىكند .\r\nو شريف به علت شناخت و احساسى كه به منحصر به فرد بودن خود دارد ، و به علت عزت نفس بزرگوارى خواه خويش ، ريشهء درد روزگارش را شناخته مىكوشد تا آنجا كه در توان دارد بلاى فرو خفته بر مجتمع خود را دفع كند ، و همتهاى خفته را بيدار سازد ، و در جانهاى افراد پيرامون ، روحيهء شوريدن بر اوضاع گرفتار شده در آن را بسپارد ، امّا هر چه مىگويد ، گوش شنوا ، حتّى در خويشان خود ، نمىيابد ، نه برانگيختن سودى مىبخشد و نه سرزنش تأثيرى مىگذارد .\r\nاما شريف ، با وجود شورانيدن و نپذيرفتن ، و على رغم احساس تنهايى ، همچنان حكيمانه ، به هنگام خود به نصيحت مىپردازد ، و از شرّ دورى مىگزيند ، و يقين دارد كه حوادث سرچشمه‌اى خشك ناشدنى است . « 1 » سيد رضى ، بجز تفاخرهايى كه در ضمن مدايح ، مراثى : غزليات و انواع ديگر شعرش ، دارد ، در حدود 70 قصيده و قطعه از اشعار خود ، فقط از افتخار و عزت نفس و بزرگوارى خود و خانواده‌اش و برتريها و حقوقش ، سخن مىگويد . به برخى از نكات برجستهء آنها در زير اشاره مىشود :\r\n1 - در قصيدهء بلندى در 74 بيت چنين مىگويد :\r\n لغير العلى منّي القلى و التّجنّب * و لو لا العلى ما كنت في الحبّ أرغب \r\nاز هر چه جز والايى و شرف است بيزارم و بر كنارم ، و اگر و الامرتبگى نبود گرايش به عشق نيز نداشتم ،\r\n\r\n\r\n","description":"","footnote":"\r\n( 1 ) . الشريف الرضى ، ص 44 .\r\n","page_name":" 94 ","page_number":94},
  {"content":"\r\n\r\nاگر خدا براى رسيدن به هدف تو را يارى نكند ، مردم جز سرزنشگر و ملامت كننده نمىباشند ، اگر سن من كم است و دستش دراز نيست ، به دنبال مجد و شكوه قلبى كار آزموده دارم ، مرا همين بس كه كينه‌ام در دل دشمنان است ، و در دل شكوه درخشان بزرگواريها محبوبم ، خود را اوقاتى است و نادانى را نيز اوقاتى ، اما اوقات من به خرد نزديكتر است ، اگر شما در خاندان فهر [ جد اعلاى پيامبر اكرم ( ص ) 
  ] همچون ستارگانى هستيد ، همين كه ستاره‌اى فرو رفت ستارهء ديگر سر بر مىآورد « 1 » وجود خود را در مدح فرومايگان پاكيزه داشته‌ام ، در معانى زيبا جز راست نمىگويم ، و شايستگى آنان را براى مدح دروغ مىدانم ، مدح تنها سزاوار پيامبر و خاندان اوست ، و از برخى گفته‌ها بايد اجتناب ورزيد ، شايسته‌ترين كس به مدح من كسى است كه با افتخار كردن به وجودش ارجمندى مىيابم ، و از نعمت گسترده تنها كسى سپاس مىگزارد كه تربيت شده باشد ، گفتند : به خود باليدن كسى چون من شگفت انگيز است ، و حال آنكه در روزگار ، پدرى چون پدر من كجا يافت مىشود ؟\r\nبه جان تو سوگند كه به خود نباليدم مگر به ستودن آنان ، در حالى كه گمان مىكنند من بوسيلهء قصيده‌هايم به خود مىبالم .\r\nبراى تفاخر كردن ، در جايگاه ايستادن جدم محمّد ( ص ) را در برابر چشم دارم ، و براى شرف و والامرتبگى ، به هنگام سوار شدن على ( ع ) را به نظر مىآورم .\r\n( ديوان 1 - 107 )\r\n\r\n\r\n","description":"","footnote":"\r\n( 1 ) . ياد آور اين گفته امير المؤمنين است : ألا إنّ مثل آل محمّد صلّى اللّه عليه و آله ، كمثل نجوم السماء : إذا خوى نجمّ طلع نجمّ . ( نهج البلاغه ، خطبهء 100 ) .\r\n","page_name":" 95 ","page_number":95},
  {"content":"\r\n\r\n2 - اطلاع مىيابد كه شخصى از طالبيان در موضوع نقابت در بارهء او سخن گفته است ، در قطعه‌اى هفت بيتى چنين پاسخ مىدهد :\r\nبه دشمنان بگو از خشم بميريد ، كه خشم نابود كننده است ، و بزرگواريهايى را كه به دست آورده‌ام به خود وا گذاريد ، اى كسانى كه از درازى كوشش خسته‌ايد ، چه بسيار فاصله است ميان دستها و توان شما و ميان ستارهء بلندى كه به من نزديك است ، نقابتى كه من دارم نخست در اختيار دايى پدرم بود و سپس جدم و پدرم ، در كودكى سرپرستى آن را به عهده گرفتم ، آيا هيچ شكوه و مجدى به شكوه و جلال من مىرسد ؟\r\nو در توان خود مىبينم كه به كارى سنگينتر از اين هم مرا برانگيزد ، تا آنجا كه مىتوانم از غرب تا شرق شكوه و بزرگوارى را در تملك گيرم .\r\n( ديوان 1 - 358 ) 3 - در ذى حجهء سال 397 ه از مدائن گذشت و با نگريستن به ايوان كسرى قصيده‌اى سرود و در آن قصيده به اسلام و پيروز شدنش بر ايرانيان افتخار مىكند . ( ديوان 1 - 483 ) 4 - قصيده‌اى در تفاخر سروده است كه نخست به نياكان خود و پدران برتر خود ، از پيامبر گرفته تا امير المؤمنين كه « در صفّين شمشير خود را كه از نيام بيرون كشيد ، پسر هند از روى ذلت فرياد كشيد ، پيش از آن هم در بدر تنها او بهترين آزمايش جنگى را از سر گذراند و نه ديگرى » ، تا پدر نزديكش كه « همه او را مىشناسيد كه در شكوه و جلال نخستين و مقدم است ، پيوسته در آشتى دادن ميان پادشاهان حرفش سخن آخر و فيصله دهنده بوده است » ، سپس به علو همت و ساده زيستى خودش و تربيت نفس خويش ، به تقليد از امير المؤمنين و با استفاده از كلمات حكيمانهء او ، مىپردازد :\r\n\r\n","description":"","footnote":"","page_name":" 96 ","page_number":96},
  {"content":"\r\n\r\n حذفت فضول العيش حتّى رددتها * الى دون ما يرضى به المتعفّف\r\nو أمّلت أن أجري خفيفا إلى العلى * إذا شئتم أن « تلحقوا فتخفّفوا » « 1 »\r\nلأبتذلنّ النفس حتّى أصونها * و غيري في قيد من الذّلّ يرسف \r\nوسايل اضافى و دست و پاگير زندگى را زدودم تا آنها را به پست‌تر از چيزى برگردانم كه شخص پايبند به عفاف بدان راضى مىشود ، اميدوارم سبكبال به سوى والامرتبگى به پيش خزم ، هنگامى كه « خواستيد به هدف رسيد بايد سبكبار به حركت در آييد » ، نفس را چنان پست گردانم كه از هر نوع آلودگى و وابستگى آن را حفظ كنم ، در حالى كه ديگران در زنجيرى از خوارى بسته مىشوند .\r\n أنا الفارس الوثّاب في صهواتها * و كلّ مجيد جاء بعدي مردف \r\nمن همان سواركارى هستم كه بر فراز زين مىپرم ، و هر نيكوگوى ديگرى كه هست در رديفى پشت سر من قرار مىگيرد .\r\n( ديوان 2 - 17 تا 21 ) 5 - در قصيدهء بلندى كه گفته‌اند از قصايد نخستين اوست و چيزهايى را از آن انداخته ، ضمن تفاخرهاى معمول در برابر ديگران كه بسيارهم حماسى است ، از عفت و پاكى ، و پاكيزگى زبان و آلوده نكردن آن به هجو و دشنام دادن به ديگران سخن مىگويد و خود را زهير مىداند :\r\n جدّي النّبيّ ، و أمّي بنته ، و أبي * وصيّه ، و جدودي خيرة الأمم \r\nمقام [ ابراهيم 
  ] ما را است و بيت اللّه حجره اوست ، ستونها و پايه‌هايش در مجد و شكوه استوار است ، زاده شدنم در جامه‌هاى\r\n\r\n\r\n","description":"","footnote":"\r\n( 1 ) . اشاره به گفتهء امير المؤمنين در نهج البلاغه .\r\n","page_name":" 97 ","page_number":97},
  {"content":"\r\n\r\nپاكيزه بوده است ، زيرا من در دامان كسانى از همان حجر و حرم زائيده شده‌ام .\r\n( ديوان 2 - 388 ) ( 6 ) - در سال 392 اطلاع پيدا مىكند كه لقب « ذو المنقبتين » بر « طاهر » لقب قبلى پدرش افزوده شده است ، و از طالبيان كسى پيش از او به « الطاهر ذو المنقبتين » ملقّب نشده بود ، لذا قصيدهء كوتاه زير را بالبديهه مىسرايد :\r\nاگر قحطان به ذو نواس و كلاع و رعين [ پادشاهان يمن 
  ] مىنازد ، مضر [ جدّ قريش 
  ] در افتخار كردن به والامرتبه طاهر ذو المنقبتين با او برابرى مىكند آيا جدى و پدرى مانند جد و پدر من ديده‌اى ؟ كدام شكوه و ستايش بالاتر از آن دو وجود دارد ؟\r\nرفتارهاى ما باعث زينت تبارهاى ما گرديده ، چون آراسته شدن شمشير بران بوسيلهء نيزهء استوار ، پيش از اين به شكوه شخصى افتخار مىكردم ، شكوه و الدين نيز بر آن افزوده شد .\r\n( ديوان 2 - 467 ) 7 - قصيده‌اى در تفاخر به اجدادش گفته است و به وجود خليفهء علوى در مصر و گرفتار خليفهء عباسى بودن او در بغداد شكايت سر داده است . سخن چينان اين قطعه را به القادر باللّه خليفه گزارش دادند . القادر باللّه پدرش را سرزنش كرد . سيد رضى منكر آن شد ، نظر به اهميت تاريخى موضوع در فصل هفتم ، نقابت و خلافت ، تفصيل داستان گزارش خواهد شد .\r\n\r\nحجازيات ( وصف و غزل )\r\nاديبان گفته‌اند : « ادبيات شخص به كمال نمىرسد مگر هنگامى كه\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nهاشميات كميت ، خمريات أبى نواس ، زهديات ابو العتاهيه ، تشبيهات ابن المعتز ، مدايح بحترى و حجازيات شريف رضى را حفظ كند » . « 1 » حنا الفاخورى در بارهء حجازيات سيّد مىگويد :\r\nحجازيات حدود چهل قصيده است حاوى احساسات عاشقانهء شاعر كه به بركت راه حجّ و مواسم حجّ شكفته شده است ، و تمام ويژگيهاى غزل او را در بر دارد .\r\nغزل شريف رضى از روح او مايه مىگيرد و از اعمال قلب او كه صادقانه عشق مىورزد و اشك مىريزد ، مىتراود . عشق او نزاع ميان عقل و قلب و مبارزه ميان غرور منزلت ، و خاكسارى عشق است . احساس بر غرور و پيروز مىشود ، ولى نه آنسان كه به خلاعت و هرزگى كشد ، بلكه عشقى از زمرهء عشق عذريها و همرنگ عشق دلباختگان بدوى . عشق او در نگاهى محصور مىماند و هرگز به حيطهء شهوات گام نمىنهد :\r\n عفافي من دون التّقية زاجر * و صونك من دون الرّقيب رقيب\r\nعشقت و مالي ، يعلم اللّه ، حاجة * سوى نظرى ، و العاشقون ضروب \r\nعفت و پاكدامنى من بجز پرواپيشگى باز دارندهء من است ، و خود نگهدارى تو ، بجز نگاهبان ، خود نگاهبان توست :\r\nعشق ورزيدم ، و خدا مىداند نيازى جز نگاهى ندارم ، و عاشقان گوناگون هستند .\r\nدر شعر شريف رضى از معشوق به همان شيوهء شاعران پيشين تعبير مىشود : او را به حيوانات باديه تشبيه مىكند ، دردهاى شوق‌آميز خود را با باد يا با كاروانها به سويش روانه مىدارد ، از همه سراغ او را مىگيريد و خاطرات گذشته را به يادش مىآورد . . .\r\nابتكارى دلپذير در وصف اندوه و اشتياق ، بيان مىكند ، در عباراتى نرم و شيرين كه آهنگ و سلاستش همه را مسحور خود مىسازد . « 2 »\r\n\r\n\r\n","description":"","footnote":"\r\n( 1 ) . المجازات النبويه ، تأليف شريف رضى ، مقدمهء طه عبد الرءوف سعد بر كتاب ، ص 18 .\r\n( 2 ) . تاريخ ادبيات ، ص 493 .\r\n","page_name":" 99 ","page_number":99},
  {"content":"\r\n\r\nسيّد رضى امير حاجيان است ، هر سال در موسم حج شاهد ، زيبارويان بلند بالاى مدنى و عراقى و شامى است كه در لباس احرام حج مىكنند ، به گرد كعبه در طواف هستند يا در حجره‌ها به رمى مشغولند .\r\nمنظرهء آنان رشته‌هاى قلب حساس او را به حركت در مىآورد ، و به ترنم زيباترين آهنگها مىپردازد ، با همان شعرهايى كه پيشينيان عنوان « حجازيات » بر آنها گذاشته‌اند .\r\nدر اشعار عاشقانهء شريف ، و به ويژه در حجازيات او ، چيزى كه آشكارا به چشم مىخورد : احساس راستين ، و دركى آتشين ، و شكايت و درد است ، و يادها و رؤياها . . .\r\nاگر چه تمايلات نفسانى شريف گاه از خلال خود نگهداريهايش رخ نشان مىدهد ، ليكن شايستهء اوست كه در غزل خود از پاكدامنى سخن گويد ، آيا فراموش مىكند كه امير الحج ، و نقيب اشراف ، و قاضى ناظر بر دادگاههاى مظالم ، و نامزد مقام امارت مؤمنين است ؟ « 1 » در شرايط پر آشوب و پيوسته در تغيير آن روزگار ، و سرگرميهاى ادبى كه فضا را پر كرده است ، چيزى كه از اهميت بسيارى برخوردار مىباشد ، رشد عاطفى است كه زن در آن روزگار به سويش كشيده مىشود ، و اندوه قلبى است كه بر زندگى هر زنى چيره گرديده ، به نحوى به زندگى مردان هم كشيده مىشود . ما در اشعار شريف به تصوير عواطف و احساسات و آرمانها و انديشه‌هايى دست مىيابيم كه در درون سينهء زنان مىخلد ، و افقهاى عاطفى آنان را نشان مىدهد ، ليكن در اشعار شاعران عرب ، از روزگار جاهليت تا اواخر سدهء چهارم هجرت ، جز گريه بر آثار به جاى مانده از خيمه‌ها ، و داستان دورى و موانع وصل و ناز و غمزهء معشوقه ، و شكايت و بلا ، از سوى مردان ، و جلوگيرى مجتمع از عواطف و زندگى عواطف ( سرزنشگران ، سخن چينان ، نگهبانان و مانند اينان ) نمىبينيم .\r\n\r\n\r\n","description":"","footnote":"\r\n( 1 ) . مناهل ( 14 ) ، ج 1 ، ص 10 .\r\n","page_name":" 100 ","page_number":100},
  {"content":"\r\n\r\n لك اللّه من مطلولة القلب بالهوى * قتيلة شوق ، و الحبيب غريب \r\nخداى به تو اى زن بركت دهاد كه قلبى سرشار از عشق دارى ، كشتهء شيفتگى هستى ، و دوست بيگانه است ، اگر تو را ببينم از ترس سلامى كوتاه به تو مىكنم ، و روى بر مىگردانم تا گفته نشود ، كه مشكوك است ، در حالى كه چشمهايم به سوى تو از گوشه مىنگرند ، و قلبى پر تپش و لرزان در سينه دارم ، سرم را به زير مىاندازم ، مىگويند : دل عاشق ترسان است ، و زنى عاشق او را مىخواند ، و معشوق پاسخ مىدهد ، ندانسته‌اند كه ما پيوسته بى هيچ ريبه‌اى هستيم ، پايدار همچون آمد و رفت پيوستهء شبها ، پاكدامنى من بى آنكه جلوگيرنده‌اى باشد ، از پرواپيشگى است ، و خود نگهدارى تو بدون نگهبان نگاهدارندهء توست ، عشق ورزيدم ، و خدا مىداند كه نيازى ، جز يك نگاه كردن ، ندارم ، و عاشقان گوناگون هستند ، اى لمياء [ اسم علم يا زنى كه لبش كم خون يا كم گوشت است 
  ] من بيهوده شعر نمىگويم ، و شعرم نسيب است براى تو ! اين غزل يا نسيب شريف ، از هر شعرى بهتر شرايط محيط روزگار خود را - كه از كهنترين روزگار تا امروز بر محيطهاى عربى سايه افكن بوده است - نشان مىدهد . در آن محيط ، زن جز آنچه هست خود را نشان مىدهد ، و در بيشتر نقاشيها و شعرها و داستانها چنين « وانمود » مىكند كه معشوقه است ، و كم اتفاق مىافتد كه عاشق باشد .\r\nاين پديدهء برجسته مجتمعهاى عربى است كه شعر شريف آشكار مىكند و رازش را هويدا مىسازد .\r\nدر اين شعر ما دختر جوانى را مىبينيم كه قلبى سرشار از عشق دارد ، و كشتهء شيفتگى است ، اما نمىتواند آن را ابراز كند ، و از احساس خود سخن بگويد ، و آن مرد هم كه خود اوست ، مانند زن ، روپوشى مىكند ، جرأت سلامى هم ندارد ، و روى بر مىگرداند تا كسى از حالت هيچيك از آن دو شك نكند ، سپس در حالى كه\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nقلبش مىتپد سرش را به زير مىاندازد .\r\nاز طرفى ، هيچگونه مانعى وجود ندارد كه دختر جوان بدون داشتن نگهبان و مراقبت ، از پاكدامنى خود براى خويش نگاهبانى ايجاد كند ، و مرد جوان از عفّت و تقوى باز دارنده‌اى . و اين وضعى است كه همهء اجتماع را متهم مىكند ، و گوياى وجود خللى و كمبودى در تربيت و رويكردها ، و شيوه‌هاى درك مجتمع مىباشد .\r\nاما قضيه در ذهن شاعر روشن است ، خدا مىداند كه نيازى جز نظر ندارد ، و قصدش از گفتن اين شعر بيهودگى نيست ، بلكه بيانگر احساس او در برابر زيبايى ، و الهامهايى بود كه زيبايى در درونش ايجاد كرده بود .\r\nمرثيه‌اى كه براى مادر خود گفته مادرى را در بالاترين تجليّات خود ، و احساس فرزندى را در دقيقترين تمثلهايش تصوير مىكند\r\n لو كان مثلك كلّ أمّ برّة * غني البنون بها عن الاباء \r\nآنچه سيّد در اين شعر گفته چنان تكامل و تطورى در عواطف ميان دو جنس ايجاد كرده است كه تبيين آن در زندگى ملتى چند هزار ساله دشوار مىنمايد ، و نمىتوان به آسانى آن را مانند بررسى دگرگونى سياسى يا علمى ، مورد بررسى قرار داد .\r\nمرثيه‌اى كه متنبى براى خواهر سيف الدوله گفته است ، ناقدان را بر آن داشته كه در بارهء عشق متنبى به وى سخنهايى به حدس و گمان بگويند ، امّا رثاى شريف رضى براى دختر سيف الدوله « تقيه » ، در سال 399 ه بسيار پاك و طاهر و بى غل و غش و نيالوده است . . . « 1 » دكتر شيخ محمد هادى امينى در بارهء حجازيات سيّد مىگويد :\r\nشعر شريف ، از آغاز نو جوانيش ، به رنگ و شكل عروبت و بداوت ( طبيعت عربى خالص و الفاظ و شيوهء بيان اعراب باديه نشين ) ممتاز است ، بويژه حجازيات او كه در روزگار اقامت در نجد و حجاز سروده است ، رقت هوا ، گسترهء صحرا ، آزادى گفتار ، و\r\n\r\n\r\n","description":"","footnote":"\r\n( 1 ) . الشريف الرضى ، صفحات 10 تا 13 .\r\n","page_name":" 102 ","page_number":102},
  {"content":"\r\n\r\nمشاهدهء عرب صميمى و خالص آن سرزمين ، همگى او را ، بيش از پيش ، به سرودن قصايدى با رقت و به رنگ بداوت بر انگيخته‌اند .\r\nاين پديده در شعر او آشكار است و نياز به آوردن دليل ندارد . وى از آغاز سرودن شعر ، از الفاظ روان و شيوا و گوشنوازى سود مىجست كه شنونده را به سوى خود جذب مىكرد و تشنگى آنان را فرو مىنشانيد . « 1 » سيّد رضى ، مانند هر شاعرى ، سرشار از احساس و عاطفه است ، جوانى و نبوغ زودرس سيّد و موقعيتهاى اجتماعى و مسافرتهايش ، او را بيشتر حسّاس كرده ناچار به سرودن غزل و اشعار عاشقانه بر مىانگيزد . او نمىتواند خاموش بنشيند ، پيوسته به شكلهاى مختلف ، مىگويد و مىسرايد و مىنويسد ، و عقده‌هاى درون ، دردها و ريشها ، رازهاى نهفته در ژرفا ، واقعيتهايى را كه مشاهده مىكند ، و حقايقى را كه در سينه انباشته است ، به شكل غزل ، نسيب ، تشبيب ، وصف و انواع ديگر شعر به زبان مىآورد ، امّا هرگز جايگاه اجتماعى خود را هم از ياد نمىبرد ، موقعيت خانوادگى ، مقامات اجتماعى ، و هدفهاى شخصى را مورد غفلت قرار نمىدهد ، و شعر او گوياى اين حقيقت است . عبد اللطيف شراره در همين زمينه مىنويسد :\r\nزندگى شريف ، با همهء كوتاهيش ، كه 47 سال بيشتر نبود ، سرشارترين زندگى عاطفى ، و پر از اندوه و درد است ، و در عين حال بسيار سركش براى گفتن اشعار عاشقانه و انگيزه‌هاى درونى .\r\nزيبايى او را به سوى خود مىكشاند ، و مقام اجتماعى او را به سويى به پيش مىراند ، و وجودش در ميان اين جاذبه و دافعه تاب نمىآورد .\r\nانسانى است كه از ته قلب ، خود به خود ، به سوى عشق كشانيده مىشود ، زن ، و آسايشى كه زندگى او را در پرتو زيبايى خود آبادان\r\n\r\n\r\n","description":"","footnote":"\r\n( 1 ) . الشريف الرضى ، امينى ، ص 41 .\r\n","page_name":" 103 ","page_number":103},
  {"content":"\r\n\r\nكرده است ، براى او جذاب مىباشند ، و در عين حال نمىتواند آتش روشن در قلب را خاموش كند ، و در ميان اين دو فروغ نمىتواند نسبت بدانچه مىگويد غافل باشد ، يا از اندوه و دردهاى درونش چشم بپوشد .\r\nهمين كه شعله‌هاى عشق فروزان گرديدند ، و طوفان محبت وزيدن گرفت ، و اشكها فرو ريختند ، يا نزديك شدند كه فرو ريزند ، در حالى كه فروغى در چشم دارد و تپشى در قلب ، از آمدن آنها جلوگيرى مىكند ! بدين ترتيب است كه عواطف او به اندوه بدل مىشود ، چه عواطفى سرشار ، بلكه بايد گفت : چه اندهانى بسيار ! نگاههاى دزديده و نظر كردنها . اين حالات عاشقانهء گذرا ، پيوسته در آمد و رفت است ، آمد و رفت در ميان حالات و احساسات درون از يك سوى ، و ميان اجتماع و تناقضات و كينه توزيها ، و اختلافات و حرفهاى ديگران از سوى ديگر . همين حالتها ذهن شاعر را به جاهايى مىبرد كه عجيب و غريب به نظر مىرسد ، اگر چه در حقيقت طبيعى و عادى هستند ، و غرابت آنها در تكرارشان و شيوه‌هاى تعبير از آنها نهفته است :\r\n آه من جيد إلى * الدار كثير اللفتات\r\nو غرام غير ماض * بلقاء غير آت \r\nآه از گردنى كه با نگاههاى دزديدهء بسيار به سوى خانه دراز است ، و عشقى كه گذشتنى نيست ، بوسيلهء ديدارى كه آمدنى نمىباشد .\r\nو بدين نگاه كه به دخترى سياه انداخته است دقت كنيد :\r\n« گويى به سياهى دلم نگريسته‌ام ، در چهرهء تو سياهى چشمانم نمايان است » .\r\nدزديده نگريستن و نظر كردن چنان گسترده‌اى از وجود اين شاعر را فراگرفته است كه با گذشت روزگار بيشتر گسترش مىيابد ، حتى با پديد آمدن نشانه‌هاى پيرى و رؤيا نيز بيشتر اهتمام او را به خود مشغول مىدارد ، خواه با يك نظر آگاهانه‌اى باشد ، خواه التفاتى از او يا عليه او :\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n يا ماطلا لى بديون الهوى * من دلّ عينيك على قلبى ؟ ! \r\nاى كسى كه پيوسته در حال امروز و فردا كردن و به تأخير انداختن وامهاى عشق من هستى ، چه كسى تير نگاه چشمان تو را بر قلب من راهنمايى كرد ؟\r\nو التفات و نگاهى به دوران نوجوانى انداختن در هنگامى كه از دست رفته است ، روحانيت و انس و الفتى و سرور و بهجتى كمتر از برگردانيدن و التفات يك گردن نيست .\r\n يا لها نظرة على الشعب دلّتني * غرورا على غزال الشعب \r\nواى از نگاهى كه از درون درّه ، به فريب ، مرا به آهوى بيابان راهنمايى كرد ، آه و درد را ميان چشم و قلبم تقسيم كردند ، چرا چشمم گناه كرد ولى قلبم كيفر ديد ؟\r\nليكن شگفت انگيزترين ويژگى برجستهء اين عاشق مأخوذ به وقار ، و هراسان از رسوايى عشق ، شيفتگى او به التفات قلب است ! اين نوع التفات و توجّه او را در امنيت قرار مىدهد ، و از گرفتار شدن در دام سخن چينان و سرزنشگران و شماتت كنندگان رها مىسازد ، و از لغزش نگاه مىدارد ، لذا قلب خود را چنين مخاطب قرار مىدهد :\r\n ترى اليوم في بغداد أندية الهوى * لها مبدئ من بعدها و معيد \r\nامروز محافل عشقى را در بغداد مىبينى ، كه پس از ما آغازگر و بازگشت كننده آنها را است ، برخى از كسان مشتاقانه به وصف مشغولند ، و برخى از درد شكوه كنان ، زخمدار از تير چشمها و گونه‌ها ، توجه آنان بدين انجمنها چنان است كه در سرزمينتان نه دودى ديده شود و نه شعلهء آتشى ، و بيگمان التفات قلب پس از نگريستنش ، در طول شبها پيوسته به سوى شما رو به فزونى مىگذارد ، همين كه هجران نزديك شد ، عشق به من گفت : درنگ كن و آرام باش ! و قلب گفت : كجا مىخواهى به روى ؟ آيا طمع دارى\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nكه در هجر و دورى آرامش يا بى ؟ در حالى كه با وجود نزديكى و ديدار از غم عشق زمينگير شده‌اى .\r\nدزديده نگريستنهاى قلب و نظرهاى روح ، براى او وسيله‌اى جهت حفظ وقار ، و ناكام كردن دشمنانى است كه مىكوشند نقطه ضعفى از او به دست آورده شهرتش را لكه‌دار يا كرامتش را خوار كنند .\r\nليكن ، وسائل شريف در حقيقت منحصر به همين نگاههاى دزديده و پنهانى و درونى نيست ، بلكه متعدد و متنوع است ، به گونه‌اى كه از بيدارى تجاوز كرده ، رؤيا را در اختيار گرفته است .\r\nاگر چه رؤيا باعث تسلّى شاعران است ، و پيش از رضى ، بحترى به رؤياها و تخيلات شبانه سرگرم است ، ليكن آمدنش زودگذر است و چون برق مىگذرد ، و بيش از آنكه آرامش بخش باشد فريبنده است ، و پس از بيدارى غم و اندوه از خود به جاى مىگذارد ، و بر درد و ناراحتى عاشق مىافزايد . . . « 1 » سيّد رضى ، مانند هر شاعر ديگرى ، بويژه به عنوان شاعرى عرب و ميراث بر نبوغ شعرى قريش ، در برابر آنچه مىبيند و حوادث و رخدادهاى پيرامون ، حسّاس است . روزگار سيّد سرشار از آشوبها ، انقلابها ، دگرگونيها و پيشامدهاى بزرگ مىباشد . سيّد رضى امير الحاج است و سفرهاى مرتبى به نجد و حجاز مىكند . آسمان درخشان ، صحراى بيكران ، شنهاى روان ، خورشيد فروزان ، ماه تابان و مناظر بكر فراوان و موضوعات بسيار ، همه مىتوانند سرچشمهء سرشارى براى وصف در اختيار ذهن حسّاس و انديشهء نوگراى سيد رضى قرار دهند .\r\nاوصافى كه سيّد در مقدمهء قصايد خود ، به عنوان نسيب و تشبيب دارد ، غير از توصيفى است كه به طور مستقل از موضوعهاى گوناگون مىكند .\r\n\r\n\r\n","description":"","footnote":"\r\n( 1 ) . الشريف الرضى ، شراره ، صفحات 30 تا 34 .\r\n","page_name":" 106 ","page_number":106},
  {"content":"\r\n\r\nمتنبّى به همراه سيف الدولهء حمدانى ميدان جنگ بسيارى را ، بيشتر با روميان ، شاهد و ناظر بود ، لذا وصف ميدان جنگ ، به نحو زنده و برجسته‌اى در قصايد او آمده است ، فردوسى طوسى هيچ ميدان جنگى نديده ، امّا از هر شاعرى بهتر به وصف ميدانهاى رزم حماسه سرايى كرده است ، نظامى گنجوى كه بهترين گزارش مجالس بزم را در پنج گنج خود گرد آورده است ، مىگويد :\r\n به يزدان كه تا در جهان بوده‌ام * به مى دامن لب نيالوده‌ام \r\nسيّد رضى هم گاه به وصف چيزهايى پرداخته كه به يقين شخصا هيچ تجربه‌اى در آن موضوع نداشته است . براى مثال از او درخواست مىشود كه مجلس شرابخوارى را وصف كند و چنين مىگويد :\r\n و ربّ ليل طربت فيه * و ما استرقّتني العقار \r\nچه بسا شبهايى كه سر خوش بودم ، و شراب مرا به بند خود در نياورده بود ، از مستيش هشيار شدم ليكن ، از ته ماندهء عشق هنوز خمار بودم .\r\n( ديوان 1 - 513 ) او همه چيز را وصف مىكند : وصف مسافرتش به حجاز و كج كردن راه خود به طرف دريا ، ابر پر پشت ، باريدن برفى سنگين در بغداد ، وصف باد و تشبيه سوز سرماى آن به نوك سوزن ، تشبيه خيمه به سگها ، وصف وارد شدن حاجيان به بغداد ، وصف گرگ ، وصف قلم ، شب ، كاردى كه به او اهدا شده ، گل نيلوفر ، ناقهء تندرو ، جوجه‌هاى كبوتر ، وصف شير بيش از هر چيز ديگرى ، وصف كنيزكى سياه به تأسى از ابن الرومى ، و موضوعات ديگر .\r\nچنان كه گفته شد ، زندگى سيّد در جوى از اندوه به سر رسيد ، و همين جو است كه شعر را وادار مىكند تا همهء فعاليتهاى او را در زندگى\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nفرا گيرد ، حتى از دنبال كردن تحقيقات و بررسيهاى علمى و درس هم ، گاه‌گاه ، او را باز مىدارد :\r\nهر كس به ديدار من آيد مىبيند كه با آههاى خود زيبارويان را دنبال مىكنم ، اندوههاى هميشگى مرا از هر كارى باز داشته چانه را از غم به كف دستها تكيه داده‌ام ، همين كه اشكهاى چشمم به پايان مىرسند ، انگيزه‌هاى اندوه خوردنهاى تازه‌اى به سرازير شدن اشكها يارى مىرسانند .\r\n( ديوان 1 - 216 ) از اين تابلو كه تصوير زيبايى از خود را نشان داده ، واضح است كه مهمترين همّ او زيبارويان هستند ، و زن ، اجمالا يا تفصيلا ، رشته‌هايى از ساز دل او را به حركت در مىآورد كه در كسان ديگر كمتر به حركت در مىآيد . او مىكوشد كه از جانب خودش آن چيزى را « بفهمد » كه در درونش مىخلد ، و در همان هنگام تأثرات درونى خود را بوسيلهء همان چيز وصف مىكند :\r\nچگونه قلب خود را ، به چشمانى غير موثق سپردم ، كمين كننده براى شكار ، آهوان را خواب شكار نكردى ، به سوى گلهء آنها تير انداختى ، اما جز حسرت چيزى به دست نياوردى .\r\nزن ، در احساس شريف ، انسانى است كه عاشق مىشود ، به اندازه‌اى كه عاشقش مىشوند ، حتى شيفتگى او بيشتر ، و روحى حسّاستر دارد .\r\nاما در اشعار او آنچه از طرف زن ابراز مىشود ، عفّت است و حيا ، و آنچه از جانب مرد ابراز مىگردد پاكى است و صفا .\r\nاحساساتى خفته در ژرفاى جان او كه جز در برخورد با زيبايى بيدار نمىشوند ، زيبايى جان كه در چهرهء جانان نمايان مىگردد ، و قلب را\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nاز خود سرشار مىكند و زبان را به گفتار وا مىدارد .\r\nاين است حال و احساس او در برابر زن : زن او را دوست مىدارد و او هم زن را ، او به ياد زن مىافتد و زن هم به ياد اوست ، از گفتگو با زن احساس آرامش مىكند ، و از زيبايى زن ، چه در چهره و چه در روح او ، لذت مىبرد . و ديگر هيچ ! « 1 »\r\n\r\nمراسلات و اخوانيات\r\nيكى از برجسته‌ترين ويژگى و پديدهء يگانه‌اى كه در اشعار سيد مىدرخشد ، قصايد - رسائلى است كه ميان او و دوستانش مبادله مىشود ، آن چنان كه گويى به گفتهء عبد اللطيف شراره : « پژوهشگر در مىيابد كه شعر ، به دست شريف و دوستانش ، به صورت ابزار مراسله در آمده است . » « 2 » وى در جاى ديگرى از كتابش در بارهء اين پديده مىنويسد :\r\nپيام فرستادن شعرى پديده‌اى ، اجتماعى - فرهنگى است كه تمدّن عرب با داشتن چنين پديده‌اى ، از ديگر تمدنها خود را برجسته‌تر نشان مىدهد ، ليكن در دوره‌اى از روزگار ادبى آن را رايج مىبينى و در دورهء ديگرى هيچ نشانى ياد كردنى از آن نمىيابى .\r\nشريف با تبادل رسائل - قصايد ميان خود و ديگر اديبان - خواه نويسنده‌اى مانند ابو اسحاق صابى ، و يا شاعرى مانند خودش - بار ديگر آن را به شكل گسترده‌اى زنده كرد .\r\nرساله - قصيده يا قصيده - رساله ، در بيشتر حالات ، در بر دارندهء شئون زندگى و تأثرات درون است ، و چون ميان دو دوست صميمى يا دو يار عاشق يكديگر باشد ، سزاوار است كه زيباترين شيفتگيها و عواطف ، و حتّى خاطرات و تأملاتى را با خود به دو طرف برساند .\r\n\r\n\r\n","description":"","footnote":"\r\n( 1 ) . الشريف الرضى ، شراره ، صفحات 53 و 54 .\r\n( 2 ) . همان ، ص 10 .\r\n","page_name":" 109 ","page_number":109},
  {"content":"\r\n\r\nدر اين ابيات ، از قصيده - رساله‌اى كه شريف براى دوستى فرستاده است و از نگونبختى وارد آمده بر او مىپرسد ، نيك بنگريد :\r\nدچار دردها و گرفتاريهاى شب شديم ، و نه بامدادى مىپايد و نه شامگاهى ، روزگارى را با خوشى و ناخوشى از سر گذرانيديم ، پس بدان كه نه نعمتها پايدار مىماند و نه نكبتها ، اگر ناخوشيها دردى ماندگار مىبود ، درمان خود را در نيك تسليت گفتن مىيافتيم ، نه از دست رفتنى از دست روزگار نجات مىيابد ، و نه رنج و گرفتاريهايش ، همهء چيزها را كه به دنبالش دوانى به دست آوردى ، در اين صورت آنها كه زودتر به دست آمده‌اند و آنها كه ديرتر يكسان هستند ، اگر آزاده در خشك روزگارى گرفتار شود ، پاكدامنيش او را هم توشه است و هم آب ، بر بد رفتارى روزگار اندوهگين مباش ، اگر بيوفايى پيشه كرد ، سرشت ما وفادارى است .\r\nقصيدهء زير پاسخى است به نامهء شعرى كه ذو السعادتين ابو سعيد على بن محمد بن خلف به وى نوشته بود :\r\nبه ياد تو چنان شعرهاى غمگنانه‌اى به آواز سر دهم ، كه اشك از چشم شتران سرازير شده از رفتن باز مانند ، خالصانه دوستيم را به تو تقديم مىكنم ، نه چون برخى از افراد كه دوستى را با آب دشمنى درهم آميزند ، نه چون كسانى كه كينه‌ها در سينه پرورده‌اند ، و برادرى را با چشمى كور مىنگرند ، همين كه به ياد تو مىافتم قلبم پر از اندوه مىشود ، و خواب از چشمانم مىپرد ،\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nپيوسته در بستر ناز و نعمت خفته بودى ، بى آنكه رنج و ناملايمى بيدارت كند ، در بوستانى كه نسيم از ميان گلها بر تو مىوزيد ، و شبى كه روز رخشان را برايت مىآورد .\r\nابيات زير هم از نامه‌اى است كه براى بهاء الدوله ، قوام الدين ، در محرم سال 398 ه مىفرستد . پادشاهى كه به وى لقب « رضى ذى الحسبين » خلعت داده است ، و آن را براى وى به بصره مىفرستد :\r\nامروز ارج و قدر مرا فرا بردى ، و گامى در بزرگداشت من از پس گامهاى ديگر برداشتى ، امروز براى من زين و برگى بر پشت شير افكندى ، سوار شدن مرا ، دست و گردن بى پيرايهء مرا ، با دستبند و گردنبند آراستى ، جايگاهى گسترده براى من ، بر تنگ‌جايى پريشان گستردى ، و افزون نعمتى به نعمتهاى گذشته آميختى ، چون در آميختن آب با گياه .\r\nو رساله‌هاى شعرى او براى دوستانش ، به مناسبتهاى گوناگون ، گاه رنگ عتاب و سرزنش دارد ، و تعرّض به دشمنانش ، يا تبرّى جستن از شايعه‌اى ، و حمله به مغرضى ، كه نشانگر ، توجّه بسيار مردم به گفته‌هايى دارد كه از زبانش بيرون آمده ، يا كارهايى كه از وى سر زده است ، و با شناختى كه از جايگاه او پيدا كردى ، نبايد از اين سخن شگفتى كنى ، در شعرهاى زير ، كه قصيده‌اى نامه‌گون است ، در برابر سخنى كه به گوشش رسيده در خانهء يكى از دوستان بر زبانها رفته است ، و او بر آن نمىتابد ، از خود دفاع مىكند :\r\nبه من بگو ، آنچه سخن چينان به دروغ و دورويى در بارهء من گفتند :\r\nاز روى حسد بوده است يا دلسوزى ، هر روز در پشت خانهء من مغربى است ، براى سخنان آنان ، و پيشانى خانهء تو برايشان مشرقى ،\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nآبروى من در دهانشان شيرين آمده پيوسته مىبلعند ، و آبروى گنديده و خوار خويش را بيرون مىريزند ، عيبهاى خود را بر من پاشيدند ، و چون سفرهء وجود مرا پاك يافتند آن را پاره كردند . « 1 » و نمونهء نامه‌هايى كه ميان او و ابو اسحاق صابى مبادله شد ، پيشتر گذشت . ليكن در اينجا به مورد ديگر آن ، به همين مناسبت ، اشاره مىشود :\r\nابو اسحاق صابى در ضمن قصيده‌اى از بيمارى خود شكايت مىكند ، و مىگويد اين بيمارى چنان مرا ناتوان ساخته كه بايد بر روى تخت روان بدين جا و آنجا برده شوم ، به مطلع :\r\nبيمارى چنان بر سر من تاخته كه در تخت روانى پادار بوسيلهء دو مرد جابه‌جا مىشوم .\r\nسيد رضى در پاسخ او قصيده‌اى مىسرايد كه سراپا دوستى خالصانه است :\r\nاگر روزى بر روزگار فرمانروايى بيابم ، و توان انتقام گرفتن از شبانه روز را داشته باشم ، رداى جوانى خود را بر دوشهايت مىافكنم ، زندگى و زمان نو رسيدهء خود را به تو مىبخشم ، از خدا مىخواهم كه مرا به نگاهدارى تو هدايت كند ، تا در جايگاهى بلند اسباب بزرگوارى را ببينى ، و از او مسألت دارم كه پيوسته به ديدار يكديگر ، و شنيدن گفتار يكديگر جاودان باشيم .\r\n( ديوان 2 - 542 ) در نامهء ديگرى ابو اسحاق به مدح سيّد قصيده‌اى مىسرايد بدين مطلع :\r\n\r\n\r\n","description":"","footnote":"\r\n( 1 ) . الشريف الرضى ، شراره ، صفحات 44 تا 46 .\r\n","page_name":" 112 ","page_number":112},
  {"content":"\r\n\r\n أبا كلّ شيء قيل فى وصفه حسن * إلى ذاك ينحو من كناك ابا الحسن \r\nپدر هر چيزى كه به نيكى و زيبايى وصف شده ، به سوى نيكى رود آن كس كه كنيهء تو را ابو الحسن گردانيد .\r\nسيّد در پاسخ او قصيده‌اى با همان قافيه اما با وزن ديگرى گفت ، زيرا وزن شعر صابى مقيّد است و سخن را سست و نظم را مختل مىگرداند :\r\n دع من دموعك بعد البين للدّمن * غدا لدارهم ، و اليوم للظّعن \r\nاشكهايت را پس از هجران براى ديار يار بگذار ، و فردا بر خانه‌شان اشك بريز ، و امروز براى كوچ كنندگان ، قصيده‌اى گفته‌ام كه از زيبايى آب و رنگى دارد ، و مرواريدهايى بى بها به رشته‌اش كشيده‌ام ، همچنان كه آن را مىسرودم كلمات غريبش را از گوش به درون راندم ، همچون ساربانى كه شتران را مىراند ، ناگهانى به خاطرم خليد و در خيالم رسيد ، كه اگر از گوشم نگذرد ، در بن گوشهايم جاى مىگزيند ، ابو اسحاق ، قافيه‌اى به سويت روانه كردم ، همچون به پيش راندن اسبى بدون زين و لگام .\r\n( ديوان 2 - 46 - 542 )\r\n\r\nاشعار حكمى\r\nسيّد رضى دانشمندى است تمام عيار در همهء رشته‌هاى علوم روزگار خود ، و در همهء آنها از فقه و اصول و كلام و فلسفه و تفسير و حديث گرفته تا علوم بلاغى و ادبى و لغوى . امّا شاعريّت او بر همهء عواطف و احساساتش غلبه دارد . چنو كسى بايد در اشعار خود حكمت بياموزد و عبرت از تاريخ و حوادث را نشان دهد . از طرفى ، حتى پيش از تأليف\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nنهج البلاغه ، سخت تحت تأثير سخنان امير المؤمنين قرار دارد ، و در برخى از ابيات خود از كلمات قصار حكمت‌آميز امير المؤمنين استفاده كرده است . با اين كه از دنيا به اندازهء زيادى برخوردار است ، اما چون با واقعيتهاى تلخى نيز رو به رو بوده ، به مذمت دنيا و زهد فرا مىخواند .\r\nعبد اللطيف شراره مىگويد :\r\nشريف به آسانى مىتوانست ، مقام والايى به دست آورد ، به دور از مشكلات سياسى و اجتماعى ، و كنار گرفته از ديگران ، به كارهاى ادبى سرگرم شود ، ليكن چنين نكرد ، نه بدان جهت كه شرايط اجازه نداد ، بلكه چون تنها راهنما و برانگيزندهء او در همهء شئون زندگى ، درك و احساس او بود .\r\nدر اينجا بايد دقت نظر بيشترى در حقيقت اين درك و نمودها و مزاياى آن داشته باشيم . و ديديم كه شريف ، در بر خورد با زندگى و رفتار اجتماعى ، با وجود جوشش عواطف ، و شدت بيزارى از اوضاع عمومى حاكم بر محيط خود ، يك حكيم فرهيخته است .\r\nبازتاب اين حكمت ، به نظر من ، لطافت بيشتر درك او نيز هست .\r\nاحساس ، ذاتا از ديگر ملكات نفسانى جدا نيست . يعنى از انديشه و اراده و اشتياق به واقعيت نامحسوس تفكيك ناپذير است ، و نفس بشرى يك وحدت تجزيه ناشدنى است ، هر جنبه‌اى از آن در جنبهء ديگرش مؤثّر است . « 1 » در 23 سالگى موى سفيدى در سر خود مىبيند و از آن شكايت مىكند . وى ، با وجود بهره‌مندى از دنيا ، چون به هدف والاى خود دست نيافته ، دنيا را خيانتكار مىبيند و نسبت بدان سخت بدبين است :\r\nتوقع من آن بود كه بگويند كوچ كرده است ، تو براى من نه منزل هستى و نه ميهن ، اى خانه ، دوست در تو كم شد ، لذا نه در تو احساس دوستى مىكنم و نه آرامشى مىبينم ،\r\n\r\n\r\n","description":"","footnote":"\r\n( 1 ) . الشريف الرضى ، ص 51 .\r\n","page_name":" 114 ","page_number":114},
  {"content":"\r\n\r\nچگونه از روزگار شتابان بايد ترسيد ، مرد از هنگامى كه نسبت به خيانت روزگار ترسيد هيچ امنيتى ندارد ، كسى كه چشم به راه مرگ است ، هيچ جامه‌اى نپوشد جز اين كه آن را كفن گمان برد ، جانى گرامى دارم كه هيچ عوضى برايش نمىبينم ، و هيچ بهايى جز رسيدن به والايى و بزرگوارى ، دارا نبودن ، زيانى به ما نمىزند ، خانه و ركن و مقام همه از آن ما است . . .\r\n( ديوان 2 - 529 ) در مذمت روزگار ، و درد از دست رفتن خويشان ، در صفر سال 402 ه اين قصيده را سروده است :\r\nاميدوارى كه در دار الحزن شاد گردى ، و در جايگاه كوچ كردن منزل گزينى ؟\r\nهيهات كه مرگ گردش كننده در همه جا ، و خيانتگر زمان بگذارد كسى باقى بماند ، با روزگار خويش معاشرت نكن ، جز ترسان از فراق همدمان و دورى از ميهن ، نيزهء روزگار ، بدون شناختن زره‌ها و سپرها ، به شخص مىرسد و او را مىكشد .\r\n( ديوان 2 - 436 ) و نيز در مذمت روزگار مىگويد :\r\nكمى بهره با وجود كوشش بسيار ، و گفتهء مردم كه : فلان موفّق نشده است ، در پيش من بهتر از تلاش بى اصل و بد نژاده ايست ، اگر چه نياكان او به بزرگوارى و نژادگى برسند ، هنگامى كه دستانش خالى ماندند ، روزگار به خاطر من سرزنش مىشود ، و نه بوسيلهء من .\r\n( ديوان 2 - 557 )\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nو نيز در سال 392 در زهد و مذمت روزگار گفته است :\r\nاندكى بينديش نيرنگ دنيا تو را فريب ندهد ، در كار خود كار آزموده است و تيرهايش كشنده ، آيا در سراى نابودى اميد جاودانگى دارى ، و در دام بلاها اميد امنيت و آسايش ؟\r\n( ديوان 2 - 557 ) و در موضوع زهد گويد :\r\nبه آنان كه تنها به چريدن در دنيا سرگرمند بگو : شما را چه مىشود كه با چشم باز مانند خفتگانيد ؟\r\nكو آن گردنكشان و زبان آوران پيش از شما كه به سوى بيماريهاى روزگار سرازير شدند و مردند ؟\r\nبر سر رسيدن به قدرت با يكديگر رقابت داشتند ، و با اصرار به دنبال كاروانها به پيش مىتاختند ، ماندن ، يك نگاه سريع است ، اقامت كردن با شتاب و تحريك همراه است ، و چريدن يك چشم به هم زدن ، و بر سر آب در آمدن به اندازهء چشيدنى است ، بدين روزگار به چشم خودش بنگر ، با چشمهايى كينه‌جو و پر از تنفر به سويت مىنگرد .\r\n( ديوان 1 - 597 ) همچنين در بارهء زهد و توكل به خدا ، با تضمين آيه‌اى از قرآن مىگويد :\r\nاگر مصيبتهاى سنگين سركشى كنند بيمى نيست ، يا اگر حادثه‌اى بزرگ پيش آمد ، در برابر آن صبرى شايان و برازنده ، مرد بايد كه روزگارش را پست بداند ، زيرا ماندن در آن اندك است ، آيا خوار داشتن كرامت بيت و عزّت قبيله سودى براى انسان دارد ؟\r\n إنّا إلى اللّه ، و إنّا له * و حسبنا اللّه و نعم الوكيل \r\n( ديوان 2 - 220 )\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nعبد اللطيف شراره در بارهء اشعار حكمى سيّد مىگويد :\r\nاحساسات لطيف و رقّت عواطف سرشار از تجربهء شريف ، او را به ادبيات منصرف كرد ، با يقين داشتن از اين كه چون شمشير هندى خواهد درخشيد . حكمت راه خود را به سوى جان او در پيش گرفت ، و بر زبان و قلمش جارى گرديد . هنوز از انديشهء دست و پنجه نرم كردن با دشواريهاى رسيدن به بزرگوارى ، و تصورات دست يافتن به عظمت و نعمت بيرون نرفته است به دنبال آرزوهايى روان گشته كه ناچار به ناكامى خواهد انجاميد ، و گرايشهايى دارد كه جز عذاب و به تحقق نرسيدن چيزى در دنبال آنها نيست .\r\nهنگامى كه خواستى از دشمن تهى باشى ، به گونهء شخصى تهيدست از بزرگوارى و ثروت زندگى كن ، گيرم كه از برخورد تير خود را حفظ كردى ، از دستى تير به سويت انداخته مىشود كه ندانى از كجا آمده است .\r\nچنين انديشه‌اى ، نمىتواند از حوادث خود را در امان بداند . و پر واضح است كه شريف در اجتماع خود و روزگارش دچار آزار و اذيتهاى بسيار شده است ، بى آنكه در بارهء آزار و اذيت كسى بينديشد . با اين كه از آزار و بىمهرى همگان ، حتى خويشان و نزديكان ، گله و شكايت دارد ، نمىتواند بى دوست لحظه‌اى را به سر برد ، و پيش از ديگران ، اين خود اوست كه بايد دوست خودش باشد :\r\nهنگامى كه نفس شخص از دوستانش نباشد ، هرگز نبايد چشم به دوستى ديگرى داشته باشد .\r\nكشفى است شگفت‌انگيز و با ارزش و سودمند ، كه به نظر سهل مىآيد ، اما « سهل ممتنع » به گفتهء پيشينيان . ممتنع بودنش در اجرا كردن آن ، به عنوان يك نظريهء علمى همگانى ، نهفته است . و شريف ، جز با رنج بردنها ، و تجربه اندوختنها ، و آزمودن مردم و زندگى ، نتوانسته آن را عملى كند .\r\nاين چنين رنج كشيدن با سر و صدا و فريادها ، به شكلى قانع كننده ، در\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nبسيارى از گفتهء حكيمان بزرگ ، و اوصاف شاعران سترگ ، آمده است ، و شريف چنين توضيح مىدهد :\r\n نحن مع الأيّام في وقائع * من المقادير ، و غارات تشن \r\nما همراه با روزگار به اندازه‌گيرى رخدادها سرگرميم ، در حالى كه حمله‌هايى بر سرمان مىبارد ، مصيبتهاى سنگين افزوده شوند ، سپس يكباره كاهش يابند ، قلب خود را آمادهء دريافت آنها كرده آسوده مانده است .\r\n( ديوان 2 - 440 ) و در جاى ديگر مىگويد :\r\nهنگامى كه از روزگار آسوده خاطر شدى ، جز از برادران بر حذر مباش .\r\nممكن است از پند و اندرزهاى يادشده در بالا تعجّب كنى ، زيرا آنها را از كسى مىدانى كه به بسيارى دوستان ، و پيوند با شاهان و فرمانروايان و وزيران و ديگر بزرگان مشهور است .\r\nليكن تعجبت هنگامى بر طرف مىشود كه از برون به درون روى ، و در انگيزه‌ها و بهانه‌ها و جاذبه‌ها نيك بينديشى ، سپس به وجه امتياز بزرگى كه پيوسته بر سراسر زندگى شريف چيرگى دارد بنگرى ، و آن وجه امتياز بزرگ همان شاعر بودن اوست ! با بررسى و پژوهش ، در وجود شريف رضى نه يك دولتمرد مىبينى ، نه يك انديشور ، نه يك پژوهشگر ، نه يك حكيم ، و نه موعظه‌گر ، بلكه تنها خود را در برابر يك شاعر فرهيخته مىنگرى .\r\nدر رويكردهاى فكرى او ، در فعاليتهاى سياسى او ، در آراء فلسفى پختهء او ، چيزى جز يك فرهنگ و الا نيست ، فرهنگى رشد يافته كه در ميدانهاى گوناگون و زمينه‌هاى مادى و معنوى ، با احساسى لطيف و فراگير همراه است ، و به آراستگى و والايى و غناى بيشتر آن يارى مىرساند . « 1 »\r\n\r\n\r\n","description":"","footnote":"\r\n( 1 ) . الشريف الرضى ، عبد اللطيف شراره ، صفحات 59 تا 61 .\r\n","page_name":" 118 ","page_number":118},
  {"content":"\r\n\r\n\r\n6 در آيينهء آثار\r\nدر دورهء دوم عباسيان ( 334 - 232 ه ) كه از خلافت متوكل آغاز مىشود ، و با در آمدن آل بويه به بغداد ، در زمان خلافت المستكفى ، پايان مىيابد ، انديشه و نظر در بند تقليد و حديث گرفتار است ، و تحقيق و تعقّل ممنوع .\r\nاهل تحقيق را به بند و زندان مىاندازند . عقيدهء تشيّع و اعتزال تحت پيگرد قانونى است و مجال بروز و ظهور ندارد . اما با در آمدن آل بويهء ايرانى و شيعه به بغداد اوضاع فكرى و فرهنگى دگرگون مىشود . انديشه و خرد و آزادى بيان و تضارب آراء به بغداد باز مىگردد . دوران غيبت كبرا تازه آغاز شده است ، لذا شيعه كه دستش مستقيما از دامن معصوم كوتاه شده در تلاش براى استفاده از اجتهاد است ، و چاره‌اى جز روى آوردن به عقل مستقل ندارد . از اين روى اخباريگرى ، دورهء قبل ، به تدريج به اصوليگرى گرايش مىيابد . تعصّب كور فرقه‌اى از ميان دانشمندان و روشنفكران رخت بر مىبندد . اگر چه درگيريهايى ميان فرقه‌هاى سنّى و شيعه پيش مىآيد ، ليكن آل بويه كه مىخواست بر همهء فرق و طبقات يكسان حكومت كند و درگيريها را به زيان فرمانروايى خود مىدانست ، در رفع اين گونه اختلافات مىكوشيد ، و از بزرگان شيعه مانند حسين بن احمد ،\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nپدر سيّد رضى ، و ديگران براى از ميان برداشتن اين درگيريها و اختلافها يارى مىجست . همهء مكتبها و فرقه‌هاى اسلامى ، و حتى اديان ديگر ، آزادانه ، عقايد و افكار خود را تدريس و ترويج مىكردند ، بحثهاى علمى ، در همهء زمينه‌ها آزاد بود . مكتب اعتزال ، به علت عقل‌گرايى حاكم و حاكميت فرهنگ تشيّع ، بيش از ديگران رواج داشت . همهء مكاتب فقهى اسلامى نيز به بحث و درس مشغول بودند . طه عبد الرءوف سعد مىنويسد :\r\nشريف شيعه بود ليكن شيعى معتدل و بى تعصب ، و اين اعتدال را از پدرش به ارث برده بود . فتنهء ميان سنى و شيعه را در سال 380 ه پدرش دفع كرد ، و شريف اين صلح را با اشعار خود ثبت كرده است :\r\nحادثه‌اى سخت آشوبگر بال خود را بر بغداد گسترانيد و بر آنجا مسلّط شد ، و سايهء تيرهء خود را بر همه جا افكند ، شعلهء سرخ رنگ خود را در همه جاى شهر و به همهء فضا بر افروخت ، ابر فتنه‌اى را از بغداد زدودى كه سر و صدايش تا امروز شمال و جنوب را فرا گرفته بود ، و اگر تو نبودى جمجمه‌هاى بريده از ديوار شهر فراتر مىرفت و خندقها از خون پر مىشد .\r\n( ديوان 1 - 91 ) در واقع شريف عصبيت مذهبى نداشت ، و تا اندازهء زيادى آزاد انديش بود ، همهء مذاهب اسلامى را آموخته بود ، تا عقل و انديشهء خود را از انوارى كه فقها در اختلافات خود پرتو افكن مىساختند روشن گرداند . و با وجود اين كه مذهب شافعى در آن روزگار طرفدار نيرومندى در عراق نداشت ، و مصريان طرفدار آن بودند ، اهتمام وى به مذهب شافعى معروف است . « 1 »\r\n\r\n\r\n","description":"","footnote":"\r\n( 1 ) . مقدمهء المجازات النبويه ، ص 16 ، به نقل از دكتر زكى مبارك ، عبقرية الشريف الرضى ، ج 1 ، ص 163 .\r\n","page_name":" 120 ","page_number":120},
  {"content":"\r\n\r\nسيّد رضى همهء دانشهاى زمان خود را فرا گرفته بود ، و از گزينش سخنان شبه فلسفى و كلامى امير المؤمنين و گرد آوردن آنها در نهج البلاغه ، تسلّط او به مباحث كلامى ، و عقيدهء او به كلام شيعه ، كاملا آشكار است . و از خلال قصايد او ، نكات بسيارى از آراى كلامى او را مىتوان دريافت . ليكن آراى كلامى معتزله و شيعه ، در بسيارى از موارد ، و از جمله در توحيد و عدل و حسن و قبح ذاتى و عقل ، چنان به هم نزديكند كه نمىتوان از گفته‌هاى آنان ، وجوه امتياز هر يك را به صراحت تعيين كرد . چنان كه بسيارى از مورخان اديان و علماى كلام سيّد مرتضى ، دانشمند كلامى بزرگ شيعه را ، به غلط ، معتزلى مىدانند . در حالى كه آراى كلامى او در نقطهء مقابل آراى كلامى قاضى عبد الجبار معتزلى ( ف . 416 ه ) در مباحث تشيع مانند امامت و عصمت و غيبت است ، و ابن ابى الحديد در شرح نهج البلاغهء خود اين اختلافات را يادآورى كرده است . سيّد رضى نيز در علم كلام همان عقايد شيعه را دارد ، اما شباهت بسيار آن دو با يكديگر باعث چنين اشتباهى براى عده‌اى ، بويژه خاورشناسان اروپايى ، شده است . سيّد رضى در بارهء توحيد و عدل چنين مىگويد :\r\n أصبحت لا أرجو ، و لا أبتغي * فضلا ، ولي فضل هو الفضل\r\nجدّي نبيّ ، و إمامي أبي * و رايتى التّوحيد و العدل \r\nبه جايى رسيده‌ام كه نه آرزوى فضلى را دارم و نه خواستار آن هستم ، و فضلى كه دارم فضل حقيقى است ، نيايم پيامبر است ، و امام من پدرم ، و شعارم ( پرچم برافراشته‌ام ) توحيد و عدل است .\r\nمنظورش آن است كه مذهب من تشيّع اماميهء اثنى عشريه است كه شعار آنان توحيد و عدل خاص خودشان ، بنا بر عقيدهء كلامى آنان است و اين فضيلتى حقيقى است .\r\nالبته عقايد سيد را در توضيحاتى كه پس از برخى از خطبه‌هاى\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nنهج البلاغه داده است ، و در ديگرى آثار منثور او ، به خوبى و روشنى مىتوان دريافت . در اينجا قصد داريم مناسبتها و حوادث تاريخى و تأثير سياست را در اشعار سيد رضى بررسى و دنبال كنيم .\r\n\r\nحوادث تاريخى\r\nبهترين و دقيق‌ترين گزارش - اگر نگوييم راست‌ترين - در هر روزگارى اشعار شاعران آن روزگار است ، بخصوص كه آن شاعر خود از رجال سياست باشد . سيّد رضى در روزگارى مىزيست كه سراسر آن از حوادث بزرگ ، و پيشامدهاى شگفت ، و دگرگونيهاى اجتماعى ، و انقلابهاى سياسى و تحولات فرهنگى پوشيده بود . بويژه آنكه وى از خاندانى بزرگ است ، و رخدادهايى سترگ بر او و خاندانش مىگذرد ، و در آغاز جوانى مسئوليت‌هاى سنگينى بر عهدهء او گذاشته مىشود و مورد توجّه خليفه و شاهان و بزرگان و وزيران و دانشمندان قرار مىگيرد .\r\nبنا بر اين طبيعى است كه اشعار و آثار او هم سازندهء حوادث تاريخى و اجتماعى باشد ، و هم سرشار از حوادث اجتماعى زمان او . در اينجا به برخى از وقايع تاريخى فهرست‌وار اشاره مىكنيم :\r\n- در 23 سالگى مسأله‌اى براى سيّد پيش مىآيد كه فكر و ذهن او را كاملا به خود مشغول مىدارد ، به دنبال اين مسئله موهاى سفيدى در سر خود مىبيند و مىگويد :\r\nاى پيرى ، در آمدن بر سرم تعجيل نشان دادى ، چه عذرى براى زود آمدن دارى ؟\r\n( ديوان 2 - 224 ) - چون مرگ عضد الدوله كه پدرش را به زندان انداخته بود ، آشكار شد ، قطعه‌اى خطاب به پدرش كه در زندان قلعهء اصطخر فارس بود سرود .\r\nاين قطعه را در سال 372 در سيزده سالگى سروده است :\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nپيام مرا به حسين برسانيد ، كه قلهء كوه پس از تو سرنگون گرديد .\r\n( ديوان 1 - 267 ) - سيد به كوفه مسافرت مىكند ، به دنبال اين مسافرت شايع مىكنند كه قصد رفتن به مصر را دارد . وى قصيده‌اى در رد اين شايعه مىسرايد و به بغداد باز مىگردد . در اين قصيده ضمن بيان نيت خويش به مدح تركان زبان مىگشايد و مىگويد كه از آنان جدا نمىشود ، و برخى از دشمنان را سرزنش ، و از پادشاهان بويه ياد مىكند :\r\nآبى سرد برگيريد كه در بيابان خشك نه آب سردى خواهى يافت و نه سايهء خنكى .\r\n( ديوان 1 - 398 ) - در رمضان سال 388 ه بهاء الدوله سيّد را جانشين خود در مدينة السلام ( بغداد ) مىكند ، و در واسط خلعتى بسيار با ارزش به دو مىدهد ، و دو حمايل فاخر به سيد ارزانى مىدارد ، و اسبى با زين و برگ زرّين ، و هنگام تقديم اسب او را به عنوان « الشريف الجليل » خطاب مىكند ، و پيش از حركت جامه‌اى جلو باز و ردايى با شكوه از جامه‌هاى مخصوص به خود برايش مىفرستد ، اما همين كه به مدينهء السلام مىرسد ناگهان گروهى از ياران چيزى در بارهء سيّد به اطلاع شاهنشاه مىرسانند ، و از اين جهت او را سرزنش مىكنند ، لذا از بغداد نامه‌اى برايش نوشته همهء آنچه را بخشيده منتفى مىكند و پس مىگيرد . سيّد قصيده‌اى سروده براى بهاء الدوله مىفرستد ، و در آن خاطر نشان مىكند كه نبايد به گفتهء سخن چينان گوش فرا داد :\r\n ملك الملوك ، نداء ذي شجن * لو شئت لم يعتب على الزمن \r\nشاهنشاها ، به نداى اندوهگين گوش ده ، اگر خواستى در طول روزگار سرزنش نشوى .\r\n( ديوان 2 - 454 )\r\n\r\n","description":"","footnote":"","page_name":" 123 ","page_number":123},
  {"content":"\r\n\r\n- در جمادى الاولى سال 392 ه براى زيارت مشهد امير المؤمنين ( ع ) به كوفه مىرود ، و از آنجا راه خود را به سوى حيره كج مىكند . در آنجا به آثار ويرانهء ساختمانهاى باستانى و شگفت انگيز مىنگرد ، و مىبيند كه آهوان در ميدان كاخهاى ويران شده مىچرند . قصيده‌اى عبرت انگيز مىسرايد و از شكوه گذشته و وضع كنونى آنجا ياد مىكند :\r\n ما زلت أطّرق المنازل بالنوى * حتّى نزلت منازل النّعمان \r\nپيوسته از راه دور همهء منازل را مىپيمودم ، تا اين كه به منزلهاى نعمان فرود آمدم .\r\n( ديوان 2 - 468 ) - در سال 379 ه بهاء الدوله به سلطنت مىرسد ، و خليفه القادر باللّه با سكينه دختر بهاء الدوله ازدواج مىكند ، چنان كه الطائع با دختر عضد الدوله ازدواج كرد .\r\nاين دامادى ميان آل بويه و خلفاى هاشمى از بنى عباس ، شريف را برانگيخت كه چنين گويد :\r\nاى آل بويه مردم را جز شما نمىبينم ، و به خلق شكايت نمىبرم كه فرزندانتان از دست رفتند ، نبخشيدن شما را بخشش ، كندى شما را جدى ، و خوارى كردنتان را عزت ، و تلخيتان را عسل مىبينم .\r\n- در سال 387 ه ميان عضد الدولهء ديلمى پسر عز الدولهء بختيار و صمصام الدوله پسر عضد الدوله اختلاف شدت يافت و سپاه بغداد به طرفدارى از صمصام الدوله و سپاه فارس به طرفدارى از بهاء الدوله در برابر يكديگر ايستادند ، ابو احمد حسين براى اصلاح ميان آن دو به فارس رفت و ماندنش به درازا كشيد . سيّد رضى قصيده‌اى ، در رمضان سال 387 ه ، در مدح پدر مىسرايد و از دوريش اظهار ناراحتى مىكند .\r\n- مطهر بن عبد اللّه ، وزير عضد الدوله ، پدر سيّد را دستگير مىكند و به زندان مىاندازد ، سيد رضى در سال 376 ه كه سال آزادى پدرش است ،\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nدر عيد قربان قصيده‌اى بدر مدح پدر مىسرايد و عيد اضحى را به وى تبريك مىگويد و به ذم ابن عبد اللّه مىپردازد ، و آن پس از مرگ مطهر است .\r\n- در سال 374 ه كه پدر هنوز در زندان است قصيده‌اى در 119 بيت ، در مدح او مىسرايد و به فارس مىفرستد . اين قصيده از طولانىترين قصايد اوست كه در 15 سالگى سروده است و نكات تاريخى بسيارى را در آن گنجانيده است .\r\n- از هنگامى كه شرف الدوله ، در سال 376 ه ، پدر سيّد و ديگر زندانيان را ، پس از گرفتن شيراز ، از دژ اصطخر آزاد كرده با خود به بغداد برد ، تا رسيدن پدرش بدان جا ، چندين قصيده در مدح پدرش سرود ، يكى را پيش از رسيدن وى به بغداد ، به پيشواز او فرستاد ، و قصايد ديگر را به مناسبتهاى مختلف در همان سال و سالهاى بعد ، به وى تقديم كرد . اين جريان بر روحيهء نوجوان تأثير بسيارى گذاشته ، حتى مىتوان گفت شخصيت بعدى او را ، تا اندازهء زيادى شكل داده است ، بخصوص كه داراييهاى بسيار قابل توجه اين خانواده را هم مصادره كرده بودند . اگر چه پس از آزادى حسين آنها را ، به تدريج به او پس داده‌اند ، ليكن اثرش چنان بر سيّد باقى مانده است كه حتى در سال 396 ه ، به گفتهء توضيح دهندهء عناوين شعرها در ديوان ( ج 1 ، ص 427 ، قافيهء راء ) ، نيز به مناسبت روز غدير ، قصيده‌اى در مدح پدر مىسرايد و عيد غدير را به او تبريك مىگويد و از آزاد شدن همهء املاك او شادمانى خود را اظهار مىدارد . البته قصيدهء عينيهء ديگرى نيز در مدح پدر دارد ( ديوان ، ج 1 ، ص 606 ) كه توضيح دهنده مىگويد : « اين قصيده را در مدح پدرش سروده است ، و از اين كه همهء املاك او را به طور كامل در سال 386 ه به وى باز گردانيده‌اند ، به وى تبريك مىگويد » . كه اين تاريخ ، يعنى ده سال پس از آزادى پدر ، درست‌تر به نظر مىرسد .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\n- تنها يك قصيده در ديوان سيّد ، در مدح ملك شرف الدوله ابو الفوارس فرزند عضد الدوله ، دارد كه پدرش را آزاد كرده است . اين قصيده را كه در سال 376 ه سروده است ، بيشتر از آنكه جنبهء مدح داشته باشد ، جنبهء تشكّر دارد ، و توضيح دهندهء مىگويد ( ديوان ، ج 2 ، ص 128 ) آن را به نزد شرف الدوله نفرستاده است .\r\n- بهاء الدوله در سال 397 ه از بصره فرمانهايى مبنى بر توليت نقابت و امارت حج براى سيد رضى به بغداد فرستاد ، از اتفاقات شگفت‌انگيز اين كه در همان روز نخست جمادى الاولى 379 ه صاحب عميد الجيوش كه در بغداد بود ، سيد را به همان مسئوليتها وادار كرد . پس از چند روز كه فرمانهاى پادشاه رسيد و به او اقدام عميد الجيوش ( فرمانده كل سپاه ) را خبر دادند ، بر او گران آمد ، زيرا ترجيح مىداد كه آغازگر اين منّت و پيش قدم بدين كار نيك او باشد . چون گرانخاطرى شاه به اطلاع سيّد رضى رسيد ، قصيده‌اى در مدح بهاء الدوله مىسرايد و در آن از جريانى كه پيش آمده است عذر خواهى مىكند . ( ديوان ، ج 1 ، ص 574 ) .\r\n- بهاء الدوله مسئوليت‌هاى سياسى مهمى ، غير از مقامات معنوى كه از پيش داشته است به وى واگذار مىكند ، سيد رضى در سال 400 ه قصيده‌اى در مدح او و تشكّر از وى مىسرايد ، و به علت سنگينى بار مسئوليت و بى ميلى نسبت بدين مشاغل از آنها استعفا مىدهد ، و مىگويد با قبول استعفا آبروى او را حفظ كند . ( ديوان 2 - 301 ) . قصيدهء ديگرى نيز در همين موضوع در سال 401 ه سروده است . ( ديوان 2 - 141 ) - شاهنشاه قوام الدين بهاء الدوله در نامه‌اى سيّد را « الشريف الأجل » خطاب مىكند ، و اين عنوان بزرگى بود كه بدون درخواست به او داده مىشد ، و پيشتر او را « الشريف الجليل » خطاب مىكرده است . سيّد ضمن قصيده‌اى ستايش آميز ، از وى سپاسگزارى مىكند . ( ديوان ، ج 2 ، ص 308 ) .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n- بهاء الدوله با فرمانى ، سيّد رضى را ناظر امور طالبيان در سراسر كشور كرد ، و پيش از آن - و پس از آن نيز - چنين مقامى براى هيچ يك از طالبيان و سادات علوى ، سابقه نداشته است . مردم در خانهء فخر الملك گرد آمدند ، و در روز جمعه شانزدهم محرم 403 ه ، نامه‌هاى رسيده خوانده شدند . سيّد به عنوان سپاسگزارى قصيده‌اى در مدح بهاء الدوله مىسرايد ( ديوان ، ج 2 ، ص 273 ) .\r\n- قصيده‌اى در 82 بيت ، در سال 376 ه ، در مدح الطائع مىسرايد .\r\nخليفه جامه‌اى مخصوص به دو كرامت كرده است . پس از 15 بيت نسيب و تشبيب ، از بيت 16 به مدح امير المؤمنين مىپردازد ، و به شكل مراعات النظير و ايهام از پدرانش كه خليفه بوده‌اند ، مانند رشيد و منصور و امين و حتى متوكل ، ياد مىكند و آنان را مىستايد ، و در پايان آن خود را برخوردار از نعمتهاى هميشگى امير المؤمنين مىداند ، و مىگويد مدايح من از هر قافيه‌اى ، پيوسته به سوى امير المؤمنين روانه بوده است . ( ديوان 2 - 114 ) - در سال 379 ه در ضمن قصيده‌اى هم الطائع للّه را مدح مىكند و هم مورد سرزنش كه چرا در دادن اجازهء ملاقات خصوصى به وى ، با وعده‌هاى پىدرپى كه داده ، تأخير روا داشته است . در اين قصيده سيّد به خليفه دوستانه خطاب مىكند و مىگويد : تو از جانم برايم گرامىترى ، مگر پدر تو پدر من نيست ، و گوشت و رگ و ريشه‌ات با من يكى نيست ؟\r\nمن از تو كرامت مىخواهم نه مكرمات ، و با ديدارت خواستار مقام و الا هستم و نه بخششهاى بسيار .\r\nنكتهء جالب توجّه در اين قصيده تهديد سيد است كه به خليفه مىگويد : من به خدا پناه مىبرم كه دوستيم نسبت به شما تبديل به كينه گردد ، و ستايش به ملامت ، و در نتيجه اگر عراق را بدون مغبون شدن بفروشم و شام را بخرم ، سزاوار نيستم ؟ ( ديوان 2 - 319 ) .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nاگر چه رابطهء او با خليفه دوستانه است ، ليكن مضامينى كه در مدايح خود گنجانيده ، از جهت يك مسلمان ، و بويژه يك شيعهء امامى كه به خلافت آل عباس اعتقاد مذهبى ندارد ، بسيار گزافه و بيش از شايستگى او ، به نظر مىرسد ( نك به قصيده‌اى با 71 بيت در مدح او تحت عنوان :\r\n« غيث يخلفه الربيع » كه در ربيع الاول سال 380 ، چند ماه پيش از خلع شدن خليفه از خلافت بوسيلهء بهاء الدوله ، سروده است . ديوان 2 - 341 ) - چون القادر باللّه در رمضان سال 381 در دار الخلافه مستقر شد ، سيد قصيده‌اى در مدح او سروده مىگويد :\r\nاى بنى عباس امروز ابو العباس ( كنيهء القادر ) افتخار و شرف خلافت را تجديد كرد ، اى امين خدا چوب مرا بر گدار كن ، زيرا ريشهء درخت من و تو در والامرتبگى يكى است ، در شدت نزديك ساختن من و مأنوس كردن به خود ، از همهء خليفگان پيش از خود بالاتر برو ، من از درخواست كردن اجتناب دارم و آن را پشت سر انداخته‌ام و با مدارا خير و بركت را بر من مىبارند ، من چنان فرمانى از تو مىبرم كه هر كس آن را از من خواسته نپذيرفته‌ام . ( ديوان 1 - 546 ) - در قصيده‌اى مجلس القادر باللّه را وصف مىكند . در اين مجلس بيشتر حاضران اهل خراسان بوده‌اند كه از سفر حج باز مىگشته‌اند ، و تشريفات حضور يافتن در اين مجلس مانند مجلس او در سواد بوده است . اين مجلس در روز دو شنبه پنج روز به آخر صفر سال 382 ه تشكيل شده است .\r\nبايد توجّه داشت كه سيّد ، با موقعيت خانوادگى و اجتماعى و علمى ، و با داشتن مسئوليت‌هاى والاى معنوى ، و از همه بالاتر توجّه آل بويه بدين خاندان ، و استقرار فاطميان در مصر و شام و شمال آفريقا ،\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nچشم به مسند خلافت داشته است ، و رفتار او در مسائل اجتماعى و سياسى ، در ارتباط داشتن با بزرگان ، حتى در اشعار عاشقانه و غزليات ، همه گوياى توجه سيّد رضى بدين مقام و جايگاه است .\r\nدر اين قصيده ضمن مدح القادر باللّه ، موقعيت و جايگاه خود را هم به رخ او مىكشد :\r\n عطفا ، أمير المؤمنين ، فإنّنا * في دوحة العلياء لا نتفرّق \r\nامير المؤمنين ، توجّه بيشترى به ما بكن ، زيرا ما در درخت گشن نژادى از يكديگر جدا نيستيم ، در روز افتخار كردن ، هيچ تفاوتى ميان ما نيست و هر دو در بزرگواريها ريشه داريم ، جز خلافت كه تو را بر من امتياز بخشيده است ، من از لباس آن برهنه‌ام ، و تو آن را بر تن دارى .\r\n( ديوان 2 - 39 ) مىگويند بيت آخر بر القادر گران آمده بعد از شنيدنش با ناراحتى گفت : على رغم أنف الشريف .\r\n- الموفق باللّه ابو على وزير بهاء الدوله را مدح مىكند ، و در آخر قصيده ، به علت فسخ شدن پيمان ازدواجش با دختر وزير ، او را مورد سرزنش قرار مىدهد . ( ديوان 1 - 69 ) قصيدهء ديگرى هم در مدح او در سال 390 ه به مناسبت فتح فارس و گرفتن لقب « عمدة الملك » مىگويد . ( ديوان 2 - 492 ) - ابو نصر شاپور بن اردشير وزير بهاء الدوله را مدح مىكند و قصيده‌اش را براى او به اهواز مىفرستد . اين قصيده را به مناسبت رفع اختلافى كه ميان وزير و پدر سيد بوده است مىسرايد ، و در آخر آن به پيوندى كه ميان آن دو است اشاره مىكند . ( ديوان 1 - 291 ) - چهار قصيده در مدح برادرش و تبريك به وى در ديوان ديده مىشود ، يكى از آنها در پاسخ قصيده‌اى است كه برادرش سيد مرتضى ،\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nپس از رفع اختلافى كه ميانشان بوده است ، براى سيد رضى مىفرستد ( ديوان 1 - 319 ) . سيد مرتضى ، در اين قصيده ، برادر را به تجديد دوستى و مودت فرا مىخواند و مىگويد تو رشد يافته‌تر از آن هستى كه كسى بخواهد تو را هدايت كند . سيد رضى در پاسخ او قصيده‌اى پر از ستايش و دوستى مىسرايد و به دعوت برادر لبيك مىگويد ( ديوان 1 - 317 ) .\r\nقصيدهء ديگرى در سال 374 ه ، در 15 سالگى ، در مدح برادرش مىسرايد . در اين قصيده نخست به سرزنش روزگار مىپردازد كه با او سر ناسازگارى دارد ، زيرا پدرش هنوز در زندان است و دارايى آنان مصادره شده است ، سپس از نا اهلان روزگار شكايت مىكند كه شايستگى مدح او را ندارند و قدرش را نمىدانند ، سپس بنى فهر يعنى هاشميان را به مجد و عظمت گذشته و جنگاورى و دليرى هميشگى فرا مىخواند ، سپس وصفى از شب و ستارگان تا طلوع فجر دارد كه بسيار زيباست و منظره‌اى شگفت‌انگيز را به تصوير مىكشد كه يادآور وصف شب منوچهرى است ، آن گاه خطاب به برادرش كرده مولود او را تبريك مىگويد . ( ديوان 1 - 610 ) توضيح دهندهء اشعار مىگويد : سيّد رضى اين قصيده را ، قبل از تولد فرزند برادرش ، براى تبريك تولد پسر آماده كرده بود ، ولى بر خلاف آن پيش آمده است .\r\nقصيدهء ديگرى در ديوان ديده مىشود ( ج 1 - 465 ) كه در بالاى آن هم ، مانند قصيدهء قبل ، نوشته شده است كه « به برادرش به مناسبت تولد دخترى تبريك مىگويد ، و اين قصيده از شعرهاى نخستين او است » .\r\nبعيد نيست كه اين قصيده را پس از قصيدهء ياد شده در بالا ، سروده باشد ، و تولد دختر را تبريك گفته است .\r\n- در سال 375 ه قصيده‌اى در مدح صاحب اسماعيل بن عباد مىسرايد ولى آن را به نزدش نمىفرستد . در اين قصيده دوستى خود را - كه جوان شانزده ساله‌اى است - با صاحب بن عبّاد - وزيرى حدود\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nپنجاه ساله و نويسنده‌اى صاحب نام - با وى تكرار مىكند . در اين قصيده مىگويد : « اين مدح من براى تو بكر است و بدان وسيله تمرين مىكنم تا گفتارم خوب و استوار گردد ، ديگرى جز تو را مدح نمىكنم - البته پدر را مستثنى كرده است ، شايد منظور غير خانواده است - و اگر تو نبودى شاعرى كه در والامرتبگى على و محمد به شمار مىرود ، و پدرش صاحب عزت و مقامى بلند مىباشد ، به مدح روى نمىآورد ، جوانى كه از پانزده سالگى كمى بيشتر بالا رفته است ، در مجد و شكوه و فضل بسى بالاتر پا گذاشته ، از سن جوان است ، و از فضايل پير و يگانهء روزگار كه از جهان چيزى بيشتر از قوت خود و از بركه بيش از نم آبى نمىخواهد ، اما در مدح تو بسيار مىگويم ، زيرا فضل و جود تو بسيار است . . . » ( ديوان 1 - 280 ) . ده سال بعد قطعه‌اى از شعر سيّد به دست صاحب مىافتد و سخت شگفت‌زده مىشود ، و به بغداد كس مىفرستد تا تمام شعرش را استنساخ كرده برايش ببرند . سيّد قصيده‌اى در مدح او مىسرايد و در محرم 385 ه برايش مىفرستد . و در اين قصيده مىگويد : اگر شعر و نثر من بدين پايه از خوبى رسيده بدان علت است كه از شعر و نثر تو اقتدا كرده‌ام ، اگر شعرم را به تو هديه مىكنم مانند هديه كردن زره به داود است .\r\nاز آنچه حاصل بلاغتم بوده است گذشت كرده‌ام و بدان وسيله آنچه را موجود داشته‌ام بخشيده‌ام . ( : كمال الجود بذل الموجود ) . ( ديوان 1 - 290 ) .\r\n- در سال 403 ه بهاء الدوله در ارّجان وفات يافت . پس از وى در همان ارّجان براى پسرش سلطان الدوله الملك الاجل ابو شجاع فناخسرو خطبهء شاهنشاهى خواندند . سيّد رضى در قصيده‌اى هم به سلطنت رسيدن پسر را تبريك مىگويد و هم فوت پدر را تسليت . البته سيّد نه مداح دربار است و نه شاعر رسمى كه مجبور باشد همچون شاعران ديگر بگويد :\r\n پادشاهى گذشت خوب نژاد * پادشاهى نشست فرخ‌زاد\r\nز آن گذشته جهانيان غمگين * زين نشسته جهانيان دلشاد \r\n\r\n","description":"","footnote":"","page_name":" 131 ","page_number":131},
  {"content":"\r\n\r\nبلكه با بهاء الدوله دوستى شديد و عميقى دارد ، و به همان مناسبت به پسرش هم ارادت مىورزد . در اين قصيده مىگويد :\r\nبزرگوارى و والايى رفت ولى دوباره به سرايتان باز مىگردد ، خورشيدى غروب مىكند ، و خورشيد ديگرى به جاى آن بر مىآيد ، جامهء بزرگوارى و علو مقام پيوسته دست به دست گشته يكى آن را از تن بيرون مىآورد و ديگرى مىپوشد ، راه پدرت را در پيش‌گير كه راه او ، به سوى مناقب و نيكيهاى آماده مىگذشت .\r\n( ديوان 1 - 603 ) در سال 404 ه خليفه خلعتهايى به عنوان سلطان الدوله و عزّ الملّة و مغيث الأمّة عماد الدين براى اين پادشاه به شيراز مىفرستد . سيّد رضى نيز قصيده‌اى در مدح او به شيراز مىفرستد ، و آخرين قصيده‌اى بوده كه در مدح پادشاهان گفته است ، زيرا دو سال بيشتر پس از آن قصيده نزيسته است . قدس اللّه نفسه . ( ديوان 2 - 9 ) .\r\n\r\nپيوند شعر با سياست\r\nسياست نقش پويايى در زندگى سيّد رضى داشته است ، و تأثير بسيارى بر شعر او گذاشته است .\r\nسياست پيوند استوارى با حوادث و جريانهاى اجتماعى دارد ، و سياستمدار چاره‌اى جز ژرفنگرى در آنها ، و بررسى دگرگونيهاى پيوستهء آنها ، و شناخت آنها پيش از رخ دادنشان ، ندارد .\r\nاز اين گذشته ، سياست ، غالبا ، بر پايه‌هايى معين ، در محيط و زمانى معين ، قرار دارد ، و نمىتوان بر طبق خواست شخص ، و هر گاه كه شد ، و هر جا كه مايل بود ، بدان پرداخت و موفقيت و پيروزى به دست آورد .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nسياست امرى است مهم و خطير ، و در صورتى كه شخص نتواند چنان كه بايد وارد آن شود ، يا نقش خود را به بهترين وجه در آن ايفا نكند ، با شكستى حتمى رو به رو خواهد گرديد .\r\nليكن شعر ، در بسيارى از حالات و اوضاع فردى و اجتماعى ، در برابر و در حالت نقيض سياست قرار دارد .\r\nشعر ، به عنوان يك موهبت يا احساسى هنرى ، واقعيت را نمىپذيرد ، و بر آن مىشورد ، يا در بسيارى از اوضاع و آداب و رسوم و سنتها و محيطهاى فكرى و روحى ، به دستور واقعيتها توجهى نمىكند .\r\nاز اين روى ، جوامع بشرى - بويژه در شرق - هنگام تغيير وضع و دگرگونى از حالتى به حالت ديگر ، براى رها شدن از دردها و ناملايماتى كه دچار است ، و رنجهايى كه مىبرد ، به شعر سياسى پناه مىجويد .\r\nاين نوع شعر پيوسته با زندگى سياسى همگام است ، و پا به پاى آن به حركت در مىآيد . اين گونه شعر است كه به شكل برجسته‌اى در تاريخ اسلامى و عربى خود را نشان مىدهد ، و در هر محيط و هر زمان شاعر برجسته‌اى داشته است .\r\nيكى از انديشه‌هاى ويژهء عرب ، انديشه و احساس قبيلگى او است .\r\nاين احساس ، در همهء دوران تاريخ عرب ، از جاهليت گرفته تا صدر اسلام ، و از دورهء اموى تا عباسيان ، و از سقوط عباسيان تا امروز ، در وجود افراد عرب ، و بخصوص شاعران وجود داشته است .\r\nهمين احساس و درك است كه از جهت سياسى ، بر شعر سيّد رضى چيره است ، و بر قلب و عواطف او ، در بيشتر شعرهايش ، اثر شديدى گذاشته است .\r\nامّا باد توجّه داشت كه سيّد رضى پيش از آنكه سياستمدار باشد ، شاعر است ، و همهء احساسات و انديشه‌ها و انگيزه‌ها و گرايشهايش ، از\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nده سالگى به بعد ، گوياى اين حقيقت است . « 1 » نخستين شعرى كه در ده سالگى ، يا حتى كمتر از آن ، مىسرايد ، در مدح پدر و به شيوهء سنّتى است ، و در ضمن مدح پدر تفاخر هم در آن هست :\r\n تنبيك نفحته إذا فغمت * عن طيب مغرس ذلك الأصل \r\n( ديوان 2 - 165 ) هنگامى كه بوى خوش وجودش فضا را پر كرد ، تو را از پاكيزگى و خوشبويى رويشگاه آن اصل با خبر مىكند .\r\nدومين شعر او ، همان قصيدهء مشهورى است كه پس از شنيدن گزارش دستگيرى پدر و عمو و يكى از بزرگان علوى بغداد و ابن معروف قاضى القضاة ، و گفتگوهايى كه ميان پدرش ابو احمد حسين و مطهر بن عبد اللّه جريان داشته ، در 78 بيت سروده است . سيّد رضى در آن روزها ( سال 369 ه ) كمى بيشتر از ده سال داشته است .\r\nمطهر بن عبد اللّه وزير اعظم عضد الدوله ، شاهنشاه بويهى ، به حسين بن موسى موسوى نقيب سادات طالبى در بغداد و امير الحاج از سوى خليفه و قاضى بزرگ مظالم ، مىگويد :\r\nچرا به مجلس شاهنشاه ، همچون ديگر دانشمندان و قاضيان نمىآيى ؟\r\n- مرا به دربار شاهنشاه نيازى نيست ، به كار خود مشغولم و فرصت آمدن بدين جا را ندارم .\r\n- مگر شما كيستيد كه مشاغل را بر آمدن به دربار شاهنشاه ترجيح مىدهيد ؟\r\n- من حسين فرزند موسى . . . فرزند موسى بن جعفر . . .\r\nفرزند امير المؤمنين على بن ابى طالب عليهم السلام ، نقيب و سرپرست سادات علوى ! - تا چند در برابر ما ، وزير اعظم و شاهنشاه و خليفهء بزرگ\r\n\r\n\r\n","description":"","footnote":"\r\n( 1 ) . عبداللطيف شراره ، الشريف الرضى ، صفحات 5 و 6 .\r\n","page_name":" 134 ","page_number":134},
  {"content":"\r\n\r\nعباسى ، بدين استخوانهاى پوسيده مىنازى ؟ به فاطميان مصر چشم دوخته‌اى يا به آل حمدان در شام ؟\r\n- مرا با هيچ كس كارى نيست ، تنها به خداى خويش متكى هستم ، و به دين و مذهب پاك خويش مىنازم ، و از هيچ قدرتى هم باك ندارم ، هر چه از دستت مىآيد كوتاهى نكن مطهر ! گزارشگر پير تاريخ اين گفتگو را تا پايان براى ما باز نمىگويد ، تنها گزارش انجامين مجلس را مىدهد كه وزير ، ظاهرا به فرمان شاهنشاه ، اين چهار نفر را دستگير كرده به شيراز مىفرستد ، و از آنجا در دژ اصطخر به زندان مىافكنند ، و همهء داراييهايشان را هم مصادره مىكنند . چون سيّد رضى كودك ده ساله گزارش اين مناظره و پيامد دادگرانهء آن را مىشنود ، طبع حسّاس او به جوش آمده چنين مىسرايد :\r\nشكوه بزرگوارى با ما دوست و روزگار به دشمنى ايستاده است ، ما به دنبال آرمانهاى و الا برخاسته‌ايم و بخت بر زمين نشسته است ، خداى را شبى هولناك است كه بيم و هراسش قلب را پر كرده است ، و از اضطراب و ترس خفتگان تاب قرار گرفتن بر بستر را ندارند ، چون به سرزمين بابل مىنگرم چشمانم از مدافعان جنگجو و دليرش شاد مىگردد ، در بيابان بيكران شتران ستبر با پريشانى چون گرگ گرسنه ، در شبى سرد ، راه مىپويند ، و من در اين دشت پهناور سرگرم كسى هستم كه مقصد را گم كرده ، پيوسته از او مىپرسم ببينم روى به چه مقصدى گذاشته است ، به روزگارى كه شيرش شكار شده مىگويم :\r\nشيرى كه خفته است چنين شكار مىشود ؟\r\nبر هر كس بارهاى گران به اندازهء ارزش وجوديش فرود مىآيد ، و نيرنگهايى كه عليه مردان پيش مىآيد با قدر و ارزش آنان برابرى دارد ، « 1 »\r\n\r\n\r\n","description":"","footnote":"\r\n( 1 ) .\r\n ينال الفتى من دهره قدر نفسه * و تأتى على قدر الرجال المكايد \r\nاز متنبى گرفته است كه مىگويد :\r\n على قدر أهل العزم تأتى العزائم * و تأتي على القدر الكرام المكارم \r\n","page_name":" 135 ","page_number":135},
  {"content":"\r\n\r\nاز اين جا خطاب به پدرش مىگويد :\r\nجانم فداى تو باد اى شكوه و دليرى بزرگواريها ، آنچه بر سر تو آوردند رفتار ترسويى است كه كينه توزيها او را دلير كرده است ، نه شمشيرهاى بران و نيزه‌ها از تو نه جاى مانده است ، و نه زيبارويان مرواريد گون از تو گرفته‌اند ، بر كنار شدى ليكن از بخشندگى عزل نشده‌اى ، و بخشندگى تو در گردن والامرتبگى گواه راستين توست ، دشمنان شادى نكنند زيرا بر كنارى نمايشگاهى است ، كه با بيرون رفتن كسى از آن ، ديگرى بدان وارد مىشود ، آن كس كه ادعاى بازوى ( عضد ) دولت را دارد و يارى آن را ، به غير خدا مىبالد ، در حالى كه ياور تو رحمان است ، و بازوى تواناى تو شكوه گذشتگانت ، پروردگار خير و نيكى را ، آن استخوان پوسيده ، سرزنش مىكند و ننگ مىداند ، آيا آن استخوانهاى جاويدان ، پاك و منزّه از هر عيب و عارى نيستند ؟\r\nآرى آن استخوانها منزّهند ، ليكن دشنام به پيامبر را غنيمتى ديد ، در حالى كه جز افرادى پر از ريبه و با انكار حق پيامبر پيرامون او نيستند ، اگر پدرم در ميان فاطميان بود ، نيزه‌ها و شمشيرها و پرچمها بر سرش برافراشته مىشد ، هيچ پدرى مانند فرزند موسى زادروزى نزديك ندارد كه مردان دور تر از آن دورى جويند ، به حج رفتن را زير حمايت قرار داد و رسيدگى به مظالم را درجه‌اى بلند بخشيد ، و به نقابت ، از آغاز تا انجام ، افتخارى افزون عطا كرد ، در آن روز كه به تنهايى سوار گرديد ، برادرش ، به يارى او رفت ، و هجران و جدايى گفت : كه او بهترين ياور است . . .\r\n( ديوان 1 - 305 )\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n\r\n7 نقابت و خلافت\r\nسيد رضى همان گونه كه در شعر و ادبيات سرآمد ديگران و شخصيتى برجسته و بيمانند بوده است ، و به همان نحو كه در فراگرفتن و به كار بردن دانشهاى زمان نبوغى از خود نشان داده است ، در كارهاى سترگ و مسئوليت‌هاى اجرايى بزرگ نيز شايستگى چشمگيرى از خود بروز داد . او كه از دوران جوانى كارهاى مهمى را عهده‌دار شد ، به اطرافيان وانمود كرد كه براى به دست گرفتن زمان خلافت ، و فرمانروايى هم استعداد شخصى و استحقاق خانوادگى و موقعيت اجتماعى ، و پذيرش همگانى دارد .\r\nبطورى كه هم خود او و هم دوستانى مانند ابو اسحاق صابى انتظار داشتند به خلافت برسد ، بهاء الدوله او را جانشين خود در بغداد مىكند ، و به مقامات والايى ، در معنى برابر با خلافت و در ظاهر پايينتر از آن دست مىيابد .\r\nثعالبى مىگويد :\r\nپدرش ابو احمد ، با ابو الحسن محمد بن عمر بن يحيى ، مورد توجه و منظور نظر علويان عراق بود ، و از قديم نقابت طالبيان و فرمانروايى بر همهء آنان را داشت ، و نظر در مظالم [ نظارت عاليه بر\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nديوان مظالم و رسيدگى به دادخواهيهايى كه ديگر قاضيان نتوانسته‌اند در بارهء آنها حكم دهند 
  ] و حج با مردم [ امير و سرپرست حاجيان بودن 
  ] نيز بر عهدهء او بود . سپس همهء اين وظايف را ، در سال 380 ، به فرزندش همين ابو الحسن داد . وى هم قصيده‌اى در تهنيت به پدر گفته ، در برابر واگذاشتن بيشتر اين كارها بر عهدهء او ، از پدر سپاسگزارى مىكند « 1 » .\r\nطه عبد الرءوف سعد مىنويسد :\r\nخليفه الطائع نقابت طالبيان و نظارت در امور مساجد بغداد ، و جانشينى پدرش را براى نظارت بر ديوان مظالم ، و سرپرستى امور حج را بر عهدهء او گذاشت ، ليكن چهار سال پس از آن وى را از آنها عفو كرد ، و چهار سال پس از آن ، بهاء الدولهء بويه او را به عنوان جانشين خودش در بغداد تعيين كرد ، و لقبى را كه بدان معروف بود ، يعنى « الشريف الجليل » ، به وى خلعت داد . و در سال 1007 م [ 397 ه . ق 
  ] نقابت طالبيان و امارت حج و لقب « الرضي ذا الحسبين » را به وى اعطا كرد . در سال 1010 م [ 400 ه . ق 
  ] سيد از نقابت استعفا داد و پذيرفته شد . به لقب « الشريف الاجل » او را ملقب ساخت ، و در سال 1012 م [ 403 ه . ق 
  ] نقابت طالبيان سراسر كشور را بر عهدهء او گذاشت . « 2 » سيد رضى ، علاوه بر منصبهاى ياد شده ، فرمانروايى بر حرمين يعنى مكه و مدينه را هم بر عهده داشت ، و بيشتر « حجازيات » يا غزليات خود را در آن سرزمين سروده است . به همين جهت آن اشعار رنگ بدوى دارد .\r\nخلافت بر حرمين در روزگار خليفهء عباسى القادر باللّه به وى اعطا شد .\r\nشرايط خانوادگى و اجتماعى و سياسى سيد رضى را به داشتن همتى بلند و هدفى و الا در سطح خلافت ، بالاترين مقام آن روز جهان\r\n\r\n\r\n","description":"","footnote":"\r\n( 1 ) . يتيمة الدهر ، ج 3 ، ص 155 .\r\n( 2 ) . مقدمهء كتاب المجازات النبويه ، نوشتهء سيد رضى ، ص 14 .\r\n","page_name":" 138 ","page_number":138},
  {"content":"\r\n\r\nاسلام ، بر مىانگيخت . بخصوص كه سيد دريافته بود ، آل بويه ، اعتقاد و ايمانى به خلافت عباسيان ندارند ، بلكه براى حفظ قدرت خود ، در ميان دولتهاى كوچك و متعدد شرق بغداد ، و گسترش نفوذ خويش در ميان اهل سنت كه اكثريت مجتمع اسلامى را تشكيل مىدادند ، و حفظ توازن قدرت ميان فاطميان و عباسيان ، خليفگان عباسى را نگاه داشته‌اند ، و به عنوان ابزار و وسيله‌اى در دست خود ، به هر شكلى بخواهند مىگردانند . عوامل ديگرى هم ، در اين ميانه بر سيّد رضى ، مؤثر واقع شدند ، سيّد در ده سالگى به سرودن اشعارى دست مىزند كه با اشعار بزرگان مشهور شعر آن روزگار برابرى مىكند ، داراى هوشى سرشار و نبوغى بيمانند است ، به گونه‌اى كه استادان خود را به شگفتى وا مىدارد ، و در هفده سالگى ، از سوى پدر و امير بويه و خليفه ، به مقام والاى نقابت نائل مىگردد كه در شأن و منزلت ، كمتر از خلافت اگر باشد ، از امارت و وزارت ، حد اقل در نظر خود سيّد رضى و بسيارى ديگر از بزرگان و دولتمردان ، كمتر نيست ، و از احترام و بزرگداشت دانشمندان و قاضيان و اميران دولت عباسى ، اميران آل حمدان و خلفاى فاطمى نيز برخوردار است . چرا كسى مانند او چشم به خلافت جدّش ندوزد ، و خواستار بازگردانيدن حقوق غصب شدهء پدران خود از امامان ، نباشد .\r\nحنا الفاخورى مىگويد :\r\nنزديك شدنش به وزرا و ملوك ، براى منافع مادى نبود ، بلكه بدان سبب بود كه مىخواست بدين طريق ، در مشكلات سياسى به عنوان مردى صاحب اهميت شركت داشته باشد ، يا حتى طمع در آن داشت كه روزى بر تخت خلافت اسلامى فرا رود . در اين راه به موفقيتهايى هم نائل آمد . چنان كه توانست ميان حجاز و عراق ، و ايران و عراق ، و شام و عراق ارتباطهايى برقرار كند . « 1 »\r\n\r\n\r\n","description":"","footnote":"\r\n( 1 ) . تاريخ ادبيات زبان عربى ، ص 491 .\r\n","page_name":" 139 ","page_number":139},
  {"content":"\r\n\r\nعبد اللطيف شراره مىگويد :\r\nدر زندگى رضى ، بويژه در آغاز آن ، همهء عناصر و انگيزه‌هاى چشمداشت به مقام و الا ، فراهم بودند ، از احساس به ارجمندى خود و علو همت گرفته ، تا افتخار به شرافت خانوادگى ، كه سراسر عراق ، و همهء جهان اسلام را فرا گرفته بود ، باعث مىشدند تا چون به سن نوجوانى رسد ، همنشينان و وابستگان او ، چه فقيه و چه اديب و چه شاعر ، آهنگ او را براى چشم دوختن به برترين جايگاه ( خلافت ) بر انگيزند :\r\n « أبيت ، و كان العزّ منى خليقة * و هل سيّة إلّا و قومي أباتها \r\nاز هر ناشايست ، خوددارى ورزيدم و سزاوار من عزت و ارجمندى است ، و آيا قوم من از پذيرش هر ننگى و ناسزايى خوددارى نمىورزند ؟\r\nاز روى بيخردى مرا از تهديد نترسانيد ، مرا سرى سرشار از آهنگ و دلى پر از جرئت است .\r\nليكن چنين چشمداشتها مايهء رنجها و رشكها ، و پايهء نيرنگها و ترفندهايى است كه در نهان و آشكار پيرامون شخص پديدار مىگردد . و اين ناملايمات را رضى به خوبى احساس مىكند :\r\nبه همه كسانى كه آزمودم و آنان را خاندان و غير خاندان ديدم ، تا تشنگيم را از بين ببرند ، بگو ، شما را براى زدودن گرفتاريهاى خود به شمار آوردم ، اما همگى ياور گرفتاريها گشتيد ، همگى شما را سپر بلاهاى خويش مىپنداشتم ، گويا دشمن از راه سپر به كشتن من موفق شده است .\r\nچون در اشعار شريف نيك بنگرى ، رنجها و ناكاميهايى را كه آرزوها برايش به بار آورده‌اند ، بسيار بيشتر از كاميابيهايى مىيابى كه در سر مىپرورانيد .\r\nدر حقيقت ، جوّ سياسى زمان بود كه آن آرزوها را در شريف ايجاد كرد ، و به دنبال تحقّق آنها به تلاش بر انگيخت ، و همهء آنها عواملى\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nبود كه افراد بهره‌مند از شايستگيها را به ماجراجويى و خطر كردن وا مىدارد . رفتار آل بويه با خليفگان و ناتوانى بيش از اندازهء آنان ، بر پديدار شدن آن پيشامدها ، تأثير بسيار داشت . ليكن واقعيت نيز در ناكامى و شكست و بيدار شدن و از آرمان بازگشتن ، نقش پويايى بازى مىكند :\r\nاگر حوادث نبودند از تجربه‌هايى سود نمىجستم ، تجاربى كه نهال آرزو را خشك و آرمانهاى جوانى را به ناكامى دگرگون مىكند ، عذرى ندارم جز رفتن از نزد شما ، و برگردانيدن مركبم به سوى سرزمين خويش ، چنان از ديارتان كوچ كنم كه نه از رفتنش ناشاد باشم ، و نه هرگز به سويتان روى بگردانم ، از نا اميدى آن چنان از شما دست بشويم ، كه از خاك ريختن بر مرده دست مىافشانند . « 1 » شرايط سياسى ، و اوضاع اجتماعى آن روز جهان اسلام ، اقتضا مىكرد كه سيّد رضى ، با آن همه فضيلت و عزّت و شرافت ، و با آن علو همّت ، زير بار هيچ گونه خوارى و نامرادى نرود ، و جهان را به كام و بخت را يار و مقصود را در كنار ببيند ، ليكن جريان حوادث به گونه‌اى ديگر مىگرديد . داستانى كه ابن ابى الحديد در شرح نهج البلاغه گزارش كرده است ، گوياى اين حقيقت است :\r\nابو الحسن صابى [ نوهء ابو اسحاق صابى 
  ] و پسرش غرس النعمة محمد ، در تاريخشان آورده‌اند كه القادر باللّه خليفه مجلسى تشكيل داد ، و طاهر ابو احمد موسوى [ پدر سيّد رضى 
  ] و پسرش ابو القاسم مرتضى و گروهى از قاضيان و گواهان و فقيهان را در آن مجلس حاضر كرد ، و ابياتى از شعر سيّد رضى را بدانان نشان داد كه آغاز آنها چنين بود :\r\n\r\n\r\n","description":"","footnote":"\r\n( 1 ) . الشريف الرضى ، صفحات 59 - 58 .\r\n","page_name":" 141 ","page_number":141},
  {"content":"\r\n\r\n ما مقامي على الهوان و عندي * مقول صارم و أنف حميّ \r\nبه خوارى جايگاه نگيرم كه زبانى برنده چون شمشير و طبعى ستم ناپذير دارم ، و سرشتى كه از پذيرش خوارى بسى برتر مىپرد ، همچون پريدن بلند پرنده‌اى وحشى ، چه عذرى براى جوانمردى باقى مىماند كه شمشيرى برّان در نيام او جاى دارد ؟\r\nدر سرزمين دشمنان رخت خوارى بپوشم ، در حالى كه در مصر خليفهء علوى است ؟\r\nكسى كه پدرى چون پدر من دارد ، و چون به گذشتهء دورش بنگرد ، سرورى مانند سرور من ؟\r\nرگ و ريشهء من با ريشهء آن سرور جهانيان در هم تافته است كه محمد ( ص ) و على باشد « 1 » .\r\nالقادر به نقيب ابو احمد گفت : به پسرت بگو : چه خوارى و اهانتى از طرف ما بر او رفته است ، و چه ستمى از ما بر وى روا داشته شده است ، و در كشور ما چه ذلتى ديده است ؟ و اگر به نزد خليفهء مصر برود ، با او چه خواهد كرد كه ما نكرده‌ايم ؟ آيا بيشتر از ما به دو نيكى خواهد كرد ؟ آيا نقابت را و نظر دادن در مظالم را به وى واگذار نكرديم ، او را قائم مقام خود در حرمين و حجاز و امير الحاجّ نكرديم ! آيا از صاحب مصر بيشتر از اينها به دست مىآورد ؟ گمان نمىكنيم كه اگر آنجا برود ، چيزى بيشتر از آنچه يكى از طالبيان در مصر دارند به وى مىدهد ؟\r\nنقيب ابو احمد گفت : اين شعر را نه از او شنيده‌ام و نه به خط او ديده‌ام ، بعيد نيست كه يكى از دشمنانش گفته به وى نسبت داده است .\r\nالقادر گفت : اگر چنين است ، پس اكنون صورت مجلسى متضمن بد گويى\r\n\r\n\r\n","description":"","footnote":"\r\n( 1 ) . در ديوان 11 بيت ( 2 - 576 ) و در بالاى آن يادآور شده‌اند كه سيّد سرودن اين ابيات را انكار كرده و در ديوانش ثبت نشده اما مشهور است كه از اوست .\r\n","page_name":" 142 ","page_number":142},
  {"content":"\r\n\r\nدر بارهء تبار واليان مصر نوشته شود ، و محمد نظر خود را در اين باره در آن گزارش بنويسد .\r\nصورت‌مجلسى بر آن خواسته نوشته شد ، همهء كسانى كه در آن مجلس حاضر بودند ، از آن جمله ابو احمد و فرزندش مرتضى ، گواهى خود را در آن نوشتند ، و به نزد رضى برده شد تا نظر خود را در آن بنويسد . پدر و برادرش آن را بردند ، اما از نوشتن چيزى در آن خوددارى كرد ، و گفت : نمىنويسم زيرا از داعيان صاحب مصر مىترسم ، و گفتن آن شعر را انكار كرد ، به خطر خود شرحى نوشت ، و سوگند ياد كرد كه شعر از او نيست و آن را نمىشناسد . پدر بر او فشار آورد كه خطش را در آن محضر نامه بنگارد ، ولى نپذيرفت و گفت : از داعيان و مبلغان مصرى و غافلگيرانه كشته شدنم به دست آنان مىترسم ، زيرا بدين شيوه مشهورند . پدرش گفت : شگفتا ! از كسى كه ميان تو و او هفتصد فرسنگ است مىترسى ، و از كسى كه يك صد گز ميانتان فاصله است نمىترسى ! و سوگند خورد كه اگر نظر خود را در محضرنامه ننويسد نه خودش با او سخن مىگويد و نه مرتضى ، زيرا از القادر مىترسيدند و از او احساس خطر مىكردند ، و مىخواستند بدين وسيله خاطر او را آسوده سازند .\r\nچون گزارش كار به اطلاع القادر رسيد ، به علت نيّت سوئى كه عليه رضى داشت ، خاموش ماند ، و چند روز بعد او را از نقابت خلع كرد ، و محمد بن عمر نهر سايسى را سرپرست نقابت كرد . « 1 » در جاى جاى ديوان اين درخواست به روشنى به چشم مىآيد :\r\nميراث محمّد ( ص ) را برگردانيد برگردانيد ، چوگان خلافت و برد « 2 »\r\n\r\n\r\n","description":"","footnote":"\r\n( 1 ) . شرح نهج البلاغه ، ج 1 ( مقدمه ) ، صفحات 37 تا 39 .\r\n( 2 ) . خلفا عبايى از برد يمانى مىپوشيدند و مدعى بودند كه اين همان بردى است كه پيامبر اكرم ، به عنوان صله ، در برابر قصيدهء « بانت سعاد » ، از دوش خود برداشته به كعب بن زهير ، بخشيد . اين برد در خاندان او بود تا اين كه آن را به بيست هزار درهم به معاويه فروختند ، سپس به منصور عباسى ( از طرف چه كسى معلوم نيست ) به چهل هزار درهم . ( الوسيط فى الادب العربى ، الشيخ احمد الاسكندرى و الشيخ مصطفى العنانى ، دار المعارف بمصر ، الطبعة الثامنة عشرة ، ؟ ، ص 153 ) .\r\n","page_name":" 143 ","page_number":143},
  {"content":"\r\n\r\nپيامبر متعلق به شما نيست ، آيا در ميان شما تبار كسى به فاطمه مىرسد ، يا جدّى مانند محمّد ( ص ) دارد ؟\r\nهمهء افتخارشان ، در نزد دشمنان ، بدين است كه زبان آورانى فرياد زن « 1 » هستند ، پسينيان و پيشينيان ، پيش از اين يا پس از اين ، بديشان در برابر ما افتخار كردند ، بوسيلهء ما شرافت يافتند ، و به خاطر جد ما آفريده شدند ، و ايشان ، اگر نعمتهاى و نيكيها را بشمارند ، از دست‌پروردگان ما هستند .\r\n( ديوان 1 - 407 ) از اين هم پيشتر و بالاتر گام گذاشته خود را در شعرى امير المؤمنين مىداند :\r\nاين امير المؤمنين محمد است ، كشتگاهى بزرگ و زادگاهى پاكيزه دارد ، آيا تو را همين بس نيست كه مادرت فاطمه است ، و پدرت حيدر و جدّت احمد ( ص ) ؟\r\nشبانه‌روز مهمانسراى او در بخشندگى ، از بسيارى مهمان جاى ندارد ، و خانهء نعمتها و بخشندگيهايش براى كسى تقليدپذير نيست .\r\n( ديوان 1 - 409 ) ليكن در برابر اين ادعاها و آرمانها موانعى مىبيند :\r\nشگفتا از گمانى كه محمّد در درون مىپروراند ، زيرا گمان در جاهايى فريبنده است ،\r\n\r\n\r\n","description":"","footnote":"\r\n( 1 ) . گويا زبان آور اشاره به عبد اللّه بن عباس ، نياى خلفاى عباسى باشد كه به او « منطيق » مىگفتند ، و در زبان آورى كسى را ياراى برابرى با او نبود ، و فرياد زن ، هم مىتواند منظورش عبّاس بن عبد المطلب عموى پيامبر اكرم ( ص ) باشد كه به وى « جهورىّ الصوت » مىگفتند ، و در بعضى موارد ، و از جمله در جنگ حنين ، بلندگوى رسول گرامى ( ص ) شد ، و با فرياد خود انصار را ، پس از شكست نخستين سپاه از احزاب دوم كه در تنگهء حنين كمين كرده به سپاه اسلام شبيخون زدند ، به يارى پيامبر ( ص ) فرا خواند .\r\n","page_name":" 144 ","page_number":144},
  {"content":"\r\n\r\nگمان چنين ارزيابى مىكند كه مملكت در دست او مىافتد ، و در برابر اميد و آرزو تقديرها قرار دارد ، هر روز آرزو و چشمداشتى تازه دارد ، و نبض شعرگويى با آرزوها همراه است و در حركت آن مىتپد ، اگر چشمداشت به خلافت را با گيسوان بپوشاند ، طرّه‌هاى فوق پيشانى چنان خواستى را آشكار مىگرداند .\r\nبزرگوارى را با شعر قصد مىكند ، و شعر در اين راه پوياست ، اما در ميان مردم احساسى ناپخته و نشانه‌هايى ناپايدار پديد مىآيد .\r\nسنگ آتش زنه‌اى دارم كه پيوسته آن را به هم مىزنم ، و چه بسا روزى آتش از آن برافروخته گردد .\r\n( ديوان 1 - 536 ) سيد بر اين باور بود كه عزّت و ارجمندى ، به هر بهايى ، به دست بيايد ، مىارزد ، و خردمندانه است اگر جاه بوسيلهء عزّت تحصيل شود .\r\nروزى در حضور او از دينارهاى بسيارى سخن به ميان آمد كه وزير ابو العباس عيسى بن ماسرجس بذل كرده است تا وزارت را به دست مىآورد ، و گويندگان از گزافه بودن اين بها شگفتى مىكردند . سيّد كه در آن روزگار ( شوال 384 ه ) جوانى 25 ساله است ، بالبديهه قطعهء زير را سرود :\r\n اشتر العزّ بما بيع * فما العزّ بغال \r\nارجمندى را با هر چه فروخته شد بخر ، كه باز هم آن را گران نخريده‌اى ، خواه از دينارهاى زرد اندوخته آن را بخرى ، يا با نيزه‌هاى دراز در جنگى برافروخته ، از خردمندى دور نيست آن كس كه ارج و عزّت را با دارايى خريد بيگمان دارايى را تنها بدان جهت اندوخته مىكنند كه نيازهاى مردان را برآورد ، و جوانمرد كسى است كه داراييها را ، بهاى بزرگواريها سازد .\r\n( ديوان 2 - 244 )\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nاز جمله كسانى كه طالع فرخندهء خلافت و بزرگوارى را در پيشانى سيّد مىديدند ، دوست بسيار نزديك و صميمى او ، ابو اسحاق صابى ، كاتب دربار ديلميان و سپس خلافت بود . وى 66 سال از سيّد رضى سالمندتر بود ، امّا فضايل سيّد جوان او را سزاوار دوستى صابئي پير مىكند . ابو اسحاق صابى از نوابغ ادب روزگار خويش به شمار مىرود ، و داراى رسائل مشهورى است كه بدان وسيله بلاغت را از برترين ارزشهاى عصر خويش در آورده ، آن را به مثل اعلاى سخنورى و نويسندگى و هدف والاى سخنوران و نويسندگان رسانيده است . از همين پيوند است كه ميان او و سيّد مكاتباتى به شعر جريان داشته است . برخى از آنها را تاريخ نگاه داشته و بيشتر آنها را به خود وا گذاشته است . از جملهء آنها ابيات زير است كه ابو اسحاق در يكى از مناسبتها ، براى سيّد رضى فرستاده در آنها چنين مىگويد : « 1 »\r\n أبا حسن لي في الرّجال فراسة * تعوّدت منها أن تقول فتصدقا \r\nاى ابو الحسن ، من درون بينى و آينده‌نگرى دقيقى در بارهء افراد دارم ، و عادت كرده‌ام كه رازها با من سخن گويد و راست آيد ، از تو مرا چنين خبر مىدهد كه تو داراى مجد و شكوه هستى ، به زودى ، از پلكان ترقى تا بالاترين درجه فراز خواهى شد ، من وظيفهء بزرگداشت را پيش از هنگام آن به جاى آورده ، گفتم :\r\nخداى سيد را روزگارى دراز نگاه دارد ، سخنى در اين باره در درون دارم كه آشكارش نكرده‌ام ، تا هنگامى كه خود را براى رها شدنش آزاد ببينم ، اگر تا آن روز زنده ماندم يا اگر مردم ، مژدهء مرا به يادآور ، و آن را حقّى از من در گردن خود بدان كه بايد به جايش آورى ، نگاهبان فرزندان و خاندان من باش ، در آن هنگام كه پهلو در جايگاه جاودانگى آسوده است .\r\n\r\n\r\n","description":"","footnote":"\r\n( 1 ) . الشريف الرضى ، صفحات 36 و 37 .\r\n","page_name":" 146 ","page_number":146},
  {"content":"\r\n\r\nسيّد رضى در پاسخ او ، قصيده‌اى در 33 بيت با همان قافيه و وزن ، سرود :\r\n سننت لهذا الرّمح غربا مذلّقا * و أجريت في ذا الهندوانيّ رونقا \r\nبراى اين نيزه سر نيزه‌اى تيز كرده‌ام ، و شمشير هندى را به جلا و درخشندگى انداخته‌ام ، اگر از ابر پيشانى من آذرخشى به چشمانت رسيد ، بيگمان بارانى سخت به دنبال آن خواهد باريد ، اگر روزى بر پلكان بزرگوارى بالا رفت ، بدون شك فرا مىرود تا گام تو را از لغزيدن نگاه دارد ، عزّت و ارجى كه از آن سود جستم ، با سهمى خشنود كننده با تو نصف مىكنم ، اگر بدان دست يافتم ، تو آن نيمه‌اى را ببرى كه همه بىنيازى است ، و من نيمه‌اى را مىبرم كه همه بدفرجامى است ، اگر پيش از هنگام به بزرگداشت من سخن مىگويى ، من چهره‌اى سرشار از دوستى ، در عوض به تو مىدهم ، و اگر با گفتار گراميداشت خود را به من ببخشى ، من با رفتارى گراميداشتى با حرارت و عطرى بيشتر به تو ارزانى خواهم داشت ، شايد شبها آرزويى را برسانند ، و آن آرزو در بستهء بخت مرا بكوبد ، هيچ كار بزرگى به دست نمىآيد مگر بوسيلهء دورانديشى كه ميل را داغ كند و سپس بچسباند ، اگر روزى سن من از رسيدن به مقصود باز نشست ، محقّقا مجد و شكوهم به سوى آن بر مىخيزد ، پس به خدا سوگند گمانت را دروغگو نمىسازم ، براى من ننگ است كه گمانت ناكام باز گردد ، زيرا كسى كه گمانهاى راستينى در ذهن مىپروراند ، مانند كسى است كه گمانها را تقويت مىكند و تحقّق مىبخشد .\r\n( ديوان 2 - 92 - 82 ) تاريخ اين گفتگوى شاعرانه و گمانه زنى پيشگويانه روشن نيست ، ليكن مقدّر چنان بود كه اديب بزرگ صائبى در سال 384 ه در 91 سالگى ، بميرد ، و دوست صميمى او سيّد رضى در 25 سالگى ، مرثيه‌هاى چندى براى او بسرايد .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\n\r\n8 منزل آخر\r\nكسى كه از دوران كودكى و نوجوانى به كار درس و نظم شعر و انديشهء سياسى و مسئوليت‌هاى خطير اجتماعى سرگرم بوده است ، و در جوانى به چنان وظايف سنگينى پرداخته كه كارآزمودگان و كهنسالان از عهده‌اش بر نمىآمده‌اند ، كسى كه تا چشم باز كرده خود را در مجموعه‌اى از افتخارات و بزرگيها و مجد و شكوه و شرف ديده است ، بزرگ‌مردى كه چون خود را با وزير و امير و خليفه مىسنجيده كفهء حسب و نسب و خانواده و قبيله و دانش و فضيلت خويش را سنگينتر مىيافته ، سيدى علوى كه چون به گذشتهء چهار صد ساله‌اش مىنگريسته حقّ پدران و نياكان خويش را ، از آغاز تا آن روز ، غصب شده ، و در تصرف افراد ناشايست و بى لياقت مشاهده مىكرده است ، طبيعى است كه در اوج جوانى و پختگى بميرد ! « چنين شخصى اگر بميرد ، نه تنها قابل سرزنش نيست ، بلكه كارى بسزا انجام داده است . » « 1 » سيّد رضى پيوسته در انتظار فرصت بود ، تا چنان كه خدا توفيق دهد\r\n\r\n\r\n","description":"","footnote":"\r\n( 1 ) . مضمون سخن امير المؤمنين در خطبهء 27 نهج البلاغه ، پس از شنيدن خبر حمله به انبار و تجاوز به خانهء يك زن مسلمان و يك زن غير مسلمان بى دفاع .\r\n","page_name":" 148 ","page_number":148},
  {"content":"\r\n\r\nو روزگار يارى كند و بخت يار باشد و جهان به كام او گردد ، بوسيلهء عواملى كه پيوسته خود را در اختيار سيّد مىدانستند ، عليه ستمگران برخيزد و بر بيداد خواهان بشورد ، و حقّ خانوادگى خود را كه سالها امويان و سپس عباسيان ، غصب كرده بودند ، بگيرد ، ليكن بخت يارى و روزگار همكارى و دنياپرستان همراهى ، و حتى دوستان نزديك و خويشان غمخوارى نكردند ، و سيّد در اوج جوانى ، از اندوه ذوب شد ، و از خشم فانى گرديد ، و بى آنكه به منظور و هدف دست يابد از جهان رفت .\r\nابن ابى الحديد مىگويد :\r\nسيّد رضى ، با آن همّت بلندى كه داشت ، خود را سزاوار دست يافتن به مقامى و الا و امورى عظيم مىدانست ، و در اشعار خود بارها بدين نكته اشاره كرده است . ليكن از روزگار براى رسيدن به آرمانهايش ياورى نمىديد ، در نتيجه از تأسف مىگداخت ، و از خشم و تأسف رو به نابودى مىرفت ، تا اين كه عمرش به پايان رسيد ، و به مقصود دست نيافت . « 1 » سيّد رضى ، در بامداد يكشنبه 6 محرم 406 ه در خانه‌اش در بغداد ، زندگى 47 ساله و پر ماجرا و پر بركت و پوياى خود را بدرود گفت . برادر بزرگش مرتضى ، اين مصيبت باور نكردنى و غير منتظره را تاب نياورد ، و براى گريه و زارى و عزادارى به حرم جدش امام موسى الكاظم پناه برد .\r\nفخر الملك وزير و همهء اشراف و قضات و شهود و اعيان حضور يافتند . او را غسل دادند و كفن كردند . فخر الملك و ديگر حاضران ، به امامت ابو عبد اللّه بن المهلوس علوى ، بر او نماز گزاردند ، و در منزلش در محلهء كرخ او را دفن كردند . سپس ، به قولى پس از خراب شدن خانه‌اش ، سيد مرتضى او را به كاظمين برده در جوار حرم امام موسى الكاظم دفن كرد ، و به قول ديگرى ، كه عبد الحسين حلّى مىگويد\r\n\r\n\r\n","description":"","footnote":"\r\n( 1 ) . شرح نهج البلاغه ، جلد 1 ، مقدمه ، ص 34 .\r\n","page_name":" 149 ","page_number":149},
  {"content":"\r\n\r\nبه نظر من اين قول درست است « 1 » ، او را به كربلا برده ، در كنار قبر پدرش حسين دفن كردند . « 2 » در پايان آن روز فخر الملك سوار شده به كاظمين رفت و به سيد مرتضى تسليت گفت و او را به خانه‌اش آورد .\r\nعلامه نورى تعجب كرده است كه شيخ مفيد بر او نماز نخوانده است ، و حال آنكه شيخ الطائفهء امامية در آن روز وى بوده است . مىگويد :\r\nاحتمال دارد كه در آن روز شيخ به زيارت قبر امام حسين رفته باشد ، زيرا ايام زيارت عاشورا بوده است .\r\nسيد رضى شعله‌اى درخشان ، و آتشى فروزان عليه ستمگران و تجاوزكاران بود . آتشى كه هرگز خاموش نشد و تا دم مرگ مىافروخت و مىسوخت ، و چون ياورى در روزگار نديد ، و آرمانهايش تحقق نيافت ، و شرايط با او روى مساعدت نشان نداد ، خود را چون پروانه‌اى در آن آتش افكند و بسوخت .\r\nمرثيه‌هايى كه او براى ديگران گفته بود ، بويژه مرثيه‌اش در بارهء صابى ، براى خود وى بيشتر مصداق داشت . گروهى از اديبان همعصر با رضى او را مرثيه گفته‌اند ، برخى واقعا از سر سوز است ، و برخى ديگر ، به ظاهر اظهار تأسف است و در باطن شماتت ، و خوشحالى از خالى شدن ميدان براى خودشان ، از وجودى كه سراسر گسترهء دانش و سياست و تدبير و فضيلت را پر كرده بود . لذا جز اندكى از آن مرثيه‌ها باقى نمانده است . از جمله مرثيه‌هاى سوزناكى كه باقى مانده مرثيهء سيد مرتضى ، و دو مرثيه از شاگرد گرانقدرش شاعر گرانمايه مهيار ديلمى است .\r\nسيد مرتضى در رثاى او گفته است :\r\n\r\n\r\n","description":"","footnote":"\r\n( 1 ) . مقدمهء حقائق التأويل ، ص 111 .\r\n( 2 ) . سيد داوودى در كتاب عمدة الطالب ( ص 200 چاپ نجف ) ، و سيد على خان در الدرجات الرفيعة در ذيل شرح حال سيد رضى ، و شيخ يوسف بحرانى در لؤلؤة البحرين ( ص 197 ) بدين نكته تصريح كرده‌اند .\r\n","page_name":" 150 ","page_number":150},
  {"content":"\r\n\r\n يا للرجال لفجعة جذمت يدي * و وددت لو ذهبت على برأسي \r\nوا فريادا از مصيبتى كه دستم را بريد ، اى كاش به جاى دست راستم سرم را برده بود ، پيوسته از پيش آمدنش مىترسيدم تا اين كه در رسيد و جام زهراگينش را سر كشيدم ، روزگارى آن را اين دست و آن دست كردم ليكن همين كه تصميم گرفت ، هيچ فرصتى نداد و بيدرنگ وارد شد ، به سرازير شدن چشمهء اشكم اعتراض نكنيد ، زيرا اشك از اختيارم بيرون رفته مرا چنان كه بايد يارى نمىكند .\r\nخداى را زندگانى كوتاه و بس پاكيزه‌اى ، و چه عمرهاى درازى كه به ناپاكى به سر مىرسد .\r\nو مهيار ديلمى دو قصيده در رثاى معلمش سيد رضى گفته است ، كه يكى از آنها داراى 70 بيت است به مطلع :\r\n من جب غارب هاشم و سنامها * و لوى لويا فاستزلّ مقامها \r\nچه كسى گردن و پشت هاشم را شكست ، و كمر لوى را خم كرد و از جايگاه خود لغزانيد ، و بر قريش در سنگستانهاى مكه بتاخت و آنان را با يك دست درهم پيچيد و شكوه و جلال و خرگاهشان را درهم شكست ، چه كسى به مكه وارد شده حريمش را درهم شكست ، در حالى كه خانه مشاهده مىكرد و حرامش را حلال گردانيد ، امروز پيامبر به گريه نشسته است ، و براى مصيبتى كه در طف بر سر فرزندان فاطمه آمده است خواهان نوحه‌سرايى است ، امروز ديگر چه كسى به حمايت و رعايت دين بر مىخيزد ، و كاخ والاى عقيده را چه كسى به نگهبانى مىايستد ، آيا دستهاى مردان با شمشيرهايشان نا آشنا شده است ، و به تسليم گردن گذاشته‌اند ، يا اسلام خويش را به كنارى نهاده‌اند ؟\r\nيا ذو الحسبين را كه مدافع بزرگ موجوديت اسلام بود غافلگير كرده كشته است ، خيانتى شبانه با مرگ‌هايشان كه بر سپيدهء صبح روا داشته است . . . « 1 »\r\n\r\n\r\n","description":"","footnote":"\r\n( 1 ) . دكتر محمد هادى امينى ، الشريف الرضى ، ص 104 - 103 ، به نقل از ديوان مهيار الديلمى ( چاپ قاهره ) .\r\n","page_name":" 151 ","page_number":151},
  {"content":"\r\n\r\nمىگويند يكى از ادبا از كنار خانهء سيّد رضى در سامراء ( سرّ من رأى ) گذشت ، و نمىدانست كه اين خانهء سيد بوده است . چون آثار ويرانى و از هم پاشيدگى آن را مشاهده كرد كه گوياى آبادانى و شكوه و جلال روزگار گذشته‌اش بوده ، شگفت‌زده از پيشامدهاى دگرگون سازندهء زمان و شبيخون اين جهان ، بر خرابه‌هايش ايستاده به اشعار سيد رضى تمثل جست :\r\n و لقد وقفت على ربوعهم * و طلولها بيد البلى نهب \r\nدر كنار آثار ويران خانه‌شان ايستادم ، كه به دست فرسودگى و خرابى غارت شده بود ، آن چنان گريستم كه از فرياد زارى من ، شترم به ضجّه افتاد و كاروان به سرزنشم فرياد بر آورد ، چون حركت كردم با ناپديد شدن ويرانه‌ها چشمم از آن روى برگردانيد ولى روى قلبم به سوى آن برگشت .\r\nشخصى از كنارش گذشته شنيد كه اين بيتها را مىخواند ، پرسيد :\r\nمىدانى كه اين خانه متعلق به چه كسى بوده است ؟ گفت : نه ! گفت : اين خانه متعلق به گويندهء آن ابيات است كه خواندى ، و از چنين حسن اتفاقى تعجب كرد . « 1 »\r\n\r\n\r\n","description":"","footnote":"\r\n( 1 ) . ابن العماد حنبلى ، شذرات الذهب فى اخبار من ذهب ، 3 - 183 .\r\n","page_name":" 152 ","page_number":152},
  {"content":"\r\n\r\nبراى مطالعهء بيشتر\r\nالف . آثار سيد رضى\r\nديوان شعر . در دو جلد وبيش از شانزده هزار بيت كه از ميان گردآورندگان اشعار او از همه بهتر ، كار ابو حكيم خبرى ، منسوب به \" خفر \" فارس كه آن را به ترتيب قافيه ( چنان كه در نسخهء موجود مشاهده مىشود ) مرتب كرده ، توضيحات مختصرى دربارهء شأن بيان برخى از آنها در بالاى اشعار ديده مىشود . وبرخى از الفاظ مشكل را معنى كرده است .\r\nمجازات الآثار النبوية . شرح 361 حديث پيامبر اكرم است كه لفظى يا الفاظى از حديث ، يا تمام حديث ، به شيوهء مجاز گفته شده است . سيد رضى در ضمن شرح برىخى از احاديث توضيحاتى دربارهء كارهاى ديگر خود ، يا استادان ودوستانش مىدهد كه در روشن شدن زندگى او مهم است .\r\nنهج البلاغه . سيد رضى در مقدمهء نهج البلاغه جريان وانگيزهء تأليف اين اثر ماندگار را شرح داده است ، و در ذيل برخى از خطبه ها و كلمات توضيحاتى مىدهد كه براى شناختن انديشه ها وباورهاى او سودمند است .\r\nحقايق التأويل فى متشابه التنزيل . در تفسير وتأويل آيات متشابه قرآن است ، ليكن آنچه از اين تفسير بزرگ وباارزش در دست است و به چاپ رسيده جلد پنجم آن در تفسير آيات متشابه سورهء آل عمران تا آيهء 48 سورهء نساء مى باشد .\r\nسيد رضى آثار فراوان ديگرى داشته كه متأسفانه جز كتاب خصائص وى ، چيزى از آنها به دست نيامده است . ( نك به فصل 4 كتاب ) .\r\nبه . كتابهاى تاريخ كهن\r\nامل الآمل ، اثر شيخ محمد الحر العاملى / انباة الرواة ، على بن يوسف\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nالقفطى / الأنساب ، اثر بزرگ ومعتبر سمعانى / البداية والنهاية ، اثر ابن كثير / بغية الوعاة ، سيوطى ، تاريخ ابن كثير / تاريخ ابى الفداء / تاريخ بغداد خطيب بغدادى / الدرجات الرفيعه ورياض السالكين هر دو از سيد على خان مدنى / دمية القصر باخرزى / شذرات الذهب في اخبار من ذهب از ابن عماد حنبلى / العبر في خبر من غبر اثر شمس الدين الذهبى ، واثر ديگر او : ميزان الاعتدال / عمدة الطالب ابن عنبهء داودى / الفهرست ابن نديم كه تاريخ علوم وادبيات و تحليل وتوصيف آثار از آغاز تا زمان تأليف يعنى قرن پنجم هجرى است و بسيارى از كتابهاى از ميان رفته را معرفى مىكند .\r\nالكامل فى التاريخ اثر بسيار بزرگ ومفصل عز الدين بن الاثير مورخ قرن هفتم / لسان الميزان ابن حجر عسقلانى / مرآة الجنان يافعى / معجم الادبادى ياقوت حموى كه دائرة المعارف معتبر وباارزشى است دربارهء اديبان و شاعران ونويسندگان تا قرن هفتم هجرى / المنتظم اثر باارزش وبيطرفانه و خالى از تعصب ابن الجوزى كه درباهء سيد رضى بيشترين اطلاعات را در بر دارد / النجوم الزاهرة اثر جمال الدين تغرى بردى / نسمة السحر بذكر من تشيع و شعر از اليمانى كه تاريخ زندگى وبررسى اشعار وآثار شاعران شيعه مى باشد / الوافى بالوفيات صفدى / وفيات الاعيان ابن خلكان / يتيمة الدهر ثعالبى نيشابورى متوفى به سال 429 ه‍ . از آنجا كه ثعالبى همعصر با سيد رضى بوده و در دوران شكوفايى فرهنگ وادب ودانش مى زيسته است ، براى داورى دربارهء اشعار وآثار سيد شايسته ترين فرد به شمار مى رود .\r\nج . كتب ومقالات جديد\r\nبرخى از كتابهاى زير اوضاع سياسى واجتماعى وفرهنگى روزگار سيد رضى را روشن مىكند ، برخى ديگر تاريخ وسيره هاى عمومى است كه شرح حال سيد را هم در ضمن شرح حال ديگران آورده است ، برخى از آنها تك نگاريهايى دربارهء سيد رضى است ، وبرخى از كتابها ومقالات به مناسبت هزارهء نهج البلاغه يا هزارهء شريف رضى به نگارش در آمده است كه به ترتيب الفبايى معرفى مىشود :\r\nآل بويه واوضاع زمان ايشان ، على اصغر فقيهى / اخبار سيد الحميرى ،\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nمحمد بن عمران المرزبانى / الأعلام ، خير الدين الزركلى / اعلام الشيعه ، الشيخ آقا بزرگ طهرانى / اعيان الشيعه ، السيد محسن الامين العاملى / تأسيس الشيعة ، السيد حسن الصدر / الذريعة ، الشيخ آقا بزرگ طهرانى / روضات الجنات خوانسارى / سيد رضى مؤلف نهج البلاغه ، على دوانى / الشريف الرضى ، محمد رضا آل كاشف الغطاء / الشريف الرضى دراسة ومختارات ، عبدالطيف شرارة كه بررسى دقيق و همه جانبه اى از انديشه ها وآثار سيد رضى از طريق اشعار اوست ، و در اين كتاب آگاهى بسيارى از آن گرفته شده است ، و گزيده اى از اشعار سيد رضى را در كتاب آورده است / عبقرية الشريف الرضى ، الدكتور زكى مبارك . اين كتاب نيز كارى محققانه وعلمى است / الغدير ، علامه امينى ، النابس فى القرآن الخامس ، الشيخ آقا بزرگ طهرانى / نهج البلاغه و\r\nگردآوروندهء آن ، مجموعهء مقالاتى است كه بنياد نهج البلاغه گرد آورى كرده است ، ومقالهء اصلى آن دربارهء سيد رضى از استاد على دوانى است / يادنامهء علامه شريف رضى ، مقالات وسخنرانيهاى تحقيقى پيرامون شخصيت شريف رضى وكتاب نهج البلاغه و ديگر آثار او ارائه شده به كنگرهء ششم نهج البلاغه ( هزار شريف رضى ) تهران 1406 ه‍ ق ، به اهتمام سيد ابراهيم سيد علوى ، از انتشارات بيناد نهج البلاغه ، تهران 1366 .\r\nديگر منابع سودمند در كتابنامه آمده است .\r\n\r\n","description":"","footnote":"","page_name":" 155 ","page_number":155},
  {"content":"\r\n . \r\n","description":"","footnote":"","page_name":" 156 ","page_number":156},
  {"content":"\r\n\r\nكتابنامه\r\nمنابع ديگرى كه غير مستقيم از آنها استفاده شده در بخش \" براى مطالعهء بيشتر \" معرفى شده است .\r\nابوالطيب المتنبى ، عبدالمطلب شرارة ، ش . م . ل ، بيروت ، الطبع الأول ، 1988 .\r\nالاعلام ( قاموس تراجم ) ، خير الدين الزركلى ، بى نا ، الطبعة الثالثه ، 1389 ه‍ ق ، بيروت ، لبنان ، ( 2 + 11 ج ) .\r\nاعلام نهج البلاغه ، المحقق على بن ناصر السرخسى ( ضبط نصه وحقق متنه ) :\r\nالشيخ عزيز الله العطاردى ، مركز خراسان الشقاقى ، مؤسسة الطباعة والنشر وزرارة الثقافة والارشاد الاسلامى ، نشر عطارد ، تهران ، 1415 ه‍ . ق .\r\nنهج الصباغة في شرح نهج البلاغة ، شيخ محمدتقى التستري ، بيناد نهج البلاغة ( ج 1 ) دار امير كبير للنشر ( الجزء الثانى ومايليه ) ، 1372 ه‍ . ش ( 14 اجزاء ) .\r\nپرتوى از نهج البلاغه ، دكتر سيد محمد مهدى جعفرى ، ( جلد اول ) ، سازمان چاپ وانتشارات وزارت فرهنگ و ارشاد اسلامى ، تهران ، 1372 .\r\nتاريخ آداب اللغة العربية ، جرجى زيدان ، منشورات دار مكتبة الحياة ، بيروت ( 4 اجزاء ) ، بى تا .\r\nتاريخ الادب العربى ، دكتر شوقى ضيف ، دار المعارف ، قارهة ، ( ج 5 - 1980 م ) .\r\nتاريخ الادب العربي في ضوء المنهج الاسلامى ، الدكتور محمود البستانى ، مجمع البحوث الاسلامية ، بيروت ، 1410 ه‍ . ق\r\nتاريخ ادبيات زبان عربى ، حنا الفاخورى ، ترجمهء عبدالمحمد آيتى ، انتشارات توس ، تهران ، بى تا .\r\nتاريخ الخلفاء الامام الحافظ عبدالرحمان بن ابى بكر السيوطى ، بتحقيق\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nمحمد محيى الدين عبدالحميد ، المكتبة التجارية الكبرى ، قاهره ، الطبعة الثالثة ، 1383 ه‍ . ق .\r\nتجارب الامم ( احوال مقتدر ) ، ابو على مسكويهء رازى ، مترجم محمد فضائلى ، انتشارات زرين ، تهران ، 1366 .\r\nتلخيص البيان فى مجازات القرآن ، السيد الرضى ، حققه الاستاذ محمد عبدالغنى حسن ، دار الاضواء ، بيروت بى تا .\r\nحقائق التأويل في متشابه التنزيل ، السيد الشريف الرضى ، دار المهاجر ، بيروت ، بى تا .\r\nخصائص امير المؤمنين على بن أبى طالب عليه السلام ، الشريف النقيب السيد الرضى ، منشورات الرضى ، قم ، چاپ دوم ، 1363 .\r\nدائرة المعارف بزرگ اسلامى ، مركز دائرة المعارف بزرگ اسلامى ، تهران ، 1367 ( ج 1 ) .\r\nدائرة المعارف فارسى ( به سرپرستى غلامحسين مصاحب ) ، انتشارات فرانكلين ، تهران ، 1346 ( ج 1 ) .\r\nديوان الشريف الرضى ، السيد الشريف الرضى ، منشورات مطبعة وزارت الارشاد الاسلامى ، 1406 ه‍ . ق الطبعة الاولى ، ايران ( جز آن ) .\r\nشرح نهج البلاغه ، عز الدين ابو حامدبن هبةالله . . . ابن ابى الحديد المدائنى ، بتحقيق محمد ابوالفضل ابراهيم ، دار احياء الكتب العربى عيسى البابى الحلبى وشركاء الطعبة الاولى ، 1378 ه‍ ، ( 20 اجزاء ) .\r\nالشريف الرضى ، عبدالطليف شرارة ، ش . م . ل ، بيروت ، 1993 م .\r\nالشرف الرضى ، عبداللطيف شرارة ، ش . م . ل ، بيروت ، 1993 م .\r\nالشريف الرضى ، الدكتور الشيخ محمد هادى الامينى ، مؤسسة نهج البلاغه ، تهران ، 1408 ه‍ . ق .\r\nالفهرست ، شيخ ابى جعفر محمد بن الحسن الطوسى ، منشورات الشريف الرضى ، قم ، ( صححه وعلق عليه السيد محمد صادق آل بحر العلوم ) ، بى تا .\r\nقاموس الرجال ، الشيخ محمدتقى التسترى ، مؤسسة النشر الاسلامى ، قم ، ( اجزاء مختلفة ) .\r\nالمجازات النبوية ، الشريف الرضى ، ( قدم له وضبط عباراته وشرحها : طه عبدالرؤوف سعد ، شركة ومكتبة مصطفى البابى الحلبى وأولاده بمصر ) ، 1391 ه‍ . ق .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nمناهل الادب العربى ( الشريف الرضى ) مكتبة صادر ، بيروت ( ج 1 ) .\r\nنهج البلاغه وگردآورندهء آن ( مجموعهء مقالات ) ، به كوشش بنياد نهج البلاغه ، ( مقالهء استاد على دوانى ) چاپ دوم ، بى تا .\r\nيادنامهء علامه شريف رضى ( هزاره شريف رضى ) ، به اهتمام سيد ابراهيم سيد علوى ، نشر روشنگر ( بنياد نهج البلاغه ) ، تهران ، 1366 .\r\nيتيمة الدهر في محاسن أهل العصر ، ابومنصور عبدالملك الثعالبى النيسابورى ، شرح و تحقيق الدكتور محمد قميحة ، دارالكتب العلمية ، الطبعة الأولى ، 1403 ه‍ ( الجزء 3 ) وتتمة اليتيمة .\r\n\r\n","description":"","footnote":"","page_name":" 159 ","page_number":159},
  {"content":"\r\n . \r\n","description":"","footnote":"","page_name":" 160 ","page_number":160},
  {"content":"\r\n . \r\n","description":"","footnote":"","page_name":" 161 ","page_number":161},
  {"content":"\r\n . \r\n","description":"","footnote":"","page_name":" 162 ","page_number":162},
  {"content":"\r\n . \r\n","description":"","footnote":"","page_name":" 163 ","page_number":163},
  {"content":"\r\n . \r\n","description":"","footnote":"","page_name":" 164 ","page_number":164},
  {"content":"\r\n . \r\n","description":"","footnote":"","page_name":" 165 ","page_number":165},
  {"content":"\r\n . \r\n","description":"","footnote":"","page_name":" 166 ","page_number":166},
  {"content":"\r\n . \r\n","description":"","footnote":"","page_name":" 167 ","page_number":167},
  {"content":"\r\n . \r\n\r\n","description":"","footnote":"","page_name":" 168 ","page_number":168}
  ]